{
    "title": "Mormon Nwoma",
    "uri": "/study/scriptures/bofm",
    "structure": [
        {
            "type": "section",
            "title": "Mbueienyi na Adasefo",
            "entries": [
                {
                    "type": "content",
                    "title": "Dzin Krataafa",
                    "uri": "/study/scriptures/bofm/title-page"
                },
                {
                    "type": "content",
                    "title": "Mormon Nwoma no ne Dzin Krataafa",
                    "uri": "/study/scriptures/bofm/bofm-title"
                },
                {
                    "type": "content",
                    "title": "Mbueienyi",
                    "uri": "/study/scriptures/bofm/introduction"
                },
                {
                    "type": "content",
                    "title": "Nyimpa Baasa Hɔn Dasegye",
                    "uri": "/study/scriptures/bofm/three"
                },
                {
                    "type": "content",
                    "title": "Nyimpa Baawɔtwe Hɔn Dasegye",
                    "uri": "/study/scriptures/bofm/eight"
                },
                {
                    "type": "content",
                    "title": "Nkɔnhyɛnyi Joseph Smith ne Dasegye",
                    "uri": "/study/scriptures/bofm/js"
                },
                {
                    "type": "content",
                    "title": "Mormon Nwoma No ne Nkyerɛkyerɛmu Simabaa",
                    "uri": "/study/scriptures/bofm/explanation"
                }
            ]
        },
        {
            "type": "section",
            "title": "1 Nephi",
            "entries": [
                {
                    "type": "content",
                    "title": "1&nbsp;Nephi 1",
                    "uri": "/study/scriptures/bofm/1-ne/1"
                },
                {
                    "type": "content",
                    "title": "1&nbsp;Nephi 2",
                    "uri": "/study/scriptures/bofm/1-ne/2"
                },
                {
                    "type": "content",
                    "title": "1&nbsp;Nephi 3",
                    "uri": "/study/scriptures/bofm/1-ne/3"
                },
                {
                    "type": "content",
                    "title": "1&nbsp;Nephi 4",
                    "uri": "/study/scriptures/bofm/1-ne/4"
                },
                {
                    "type": "content",
                    "title": "1&nbsp;Nephi 5",
                    "uri": "/study/scriptures/bofm/1-ne/5"
                },
                {
                    "type": "content",
                    "title": "1&nbsp;Nephi 6",
                    "uri": "/study/scriptures/bofm/1-ne/6"
                },
                {
                    "type": "content",
                    "title": "1&nbsp;Nephi 7",
                    "uri": "/study/scriptures/bofm/1-ne/7"
                },
                {
                    "type": "content",
                    "title": "1&nbsp;Nephi 8",
                    "uri": "/study/scriptures/bofm/1-ne/8"
                },
                {
                    "type": "content",
                    "title": "1&nbsp;Nephi 9",
                    "uri": "/study/scriptures/bofm/1-ne/9"
                },
                {
                    "type": "content",
                    "title": "1&nbsp;Nephi 10",
                    "uri": "/study/scriptures/bofm/1-ne/10"
                },
                {
                    "type": "content",
                    "title": "1&nbsp;Nephi 11",
                    "uri": "/study/scriptures/bofm/1-ne/11"
                },
                {
                    "type": "content",
                    "title": "1&nbsp;Nephi 12",
                    "uri": "/study/scriptures/bofm/1-ne/12"
                },
                {
                    "type": "content",
                    "title": "1&nbsp;Nephi 13",
                    "uri": "/study/scriptures/bofm/1-ne/13"
                },
                {
                    "type": "content",
                    "title": "1&nbsp;Nephi 14",
                    "uri": "/study/scriptures/bofm/1-ne/14"
                },
                {
                    "type": "content",
                    "title": "1&nbsp;Nephi 15",
                    "uri": "/study/scriptures/bofm/1-ne/15"
                },
                {
                    "type": "content",
                    "title": "1&nbsp;Nephi 16",
                    "uri": "/study/scriptures/bofm/1-ne/16"
                },
                {
                    "type": "content",
                    "title": "1&nbsp;Nephi 17",
                    "uri": "/study/scriptures/bofm/1-ne/17"
                },
                {
                    "type": "content",
                    "title": "1&nbsp;Nephi 18",
                    "uri": "/study/scriptures/bofm/1-ne/18"
                },
                {
                    "type": "content",
                    "title": "1&nbsp;Nephi 19",
                    "uri": "/study/scriptures/bofm/1-ne/19"
                },
                {
                    "type": "content",
                    "title": "1&nbsp;Nephi 20",
                    "uri": "/study/scriptures/bofm/1-ne/20"
                },
                {
                    "type": "content",
                    "title": "1&nbsp;Nephi 21",
                    "uri": "/study/scriptures/bofm/1-ne/21"
                },
                {
                    "type": "content",
                    "title": "1&nbsp;Nephi 22",
                    "uri": "/study/scriptures/bofm/1-ne/22"
                }
            ]
        },
        {
            "type": "section",
            "title": "2 Nephi",
            "entries": [
                {
                    "type": "content",
                    "title": "2&nbsp;Nephi 1",
                    "uri": "/study/scriptures/bofm/2-ne/1"
                },
                {
                    "type": "content",
                    "title": "2&nbsp;Nephi 2",
                    "uri": "/study/scriptures/bofm/2-ne/2"
                },
                {
                    "type": "content",
                    "title": "2&nbsp;Nephi 3",
                    "uri": "/study/scriptures/bofm/2-ne/3"
                },
                {
                    "type": "content",
                    "title": "2&nbsp;Nephi 4",
                    "uri": "/study/scriptures/bofm/2-ne/4"
                },
                {
                    "type": "content",
                    "title": "2&nbsp;Nephi 5",
                    "uri": "/study/scriptures/bofm/2-ne/5"
                },
                {
                    "type": "content",
                    "title": "2&nbsp;Nephi 6",
                    "uri": "/study/scriptures/bofm/2-ne/6"
                },
                {
                    "type": "content",
                    "title": "2&nbsp;Nephi 7",
                    "uri": "/study/scriptures/bofm/2-ne/7"
                },
                {
                    "type": "content",
                    "title": "2&nbsp;Nephi 8",
                    "uri": "/study/scriptures/bofm/2-ne/8"
                },
                {
                    "type": "content",
                    "title": "2&nbsp;Nephi 9",
                    "uri": "/study/scriptures/bofm/2-ne/9"
                },
                {
                    "type": "content",
                    "title": "2&nbsp;Nephi 10",
                    "uri": "/study/scriptures/bofm/2-ne/10"
                },
                {
                    "type": "content",
                    "title": "2&nbsp;Nephi 11",
                    "uri": "/study/scriptures/bofm/2-ne/11"
                },
                {
                    "type": "content",
                    "title": "2&nbsp;Nephi 12",
                    "uri": "/study/scriptures/bofm/2-ne/12"
                },
                {
                    "type": "content",
                    "title": "2&nbsp;Nephi 13",
                    "uri": "/study/scriptures/bofm/2-ne/13"
                },
                {
                    "type": "content",
                    "title": "2&nbsp;Nephi 14",
                    "uri": "/study/scriptures/bofm/2-ne/14"
                },
                {
                    "type": "content",
                    "title": "2&nbsp;Nephi 15",
                    "uri": "/study/scriptures/bofm/2-ne/15"
                },
                {
                    "type": "content",
                    "title": "2&nbsp;Nephi 16",
                    "uri": "/study/scriptures/bofm/2-ne/16"
                },
                {
                    "type": "content",
                    "title": "2&nbsp;Nephi 17",
                    "uri": "/study/scriptures/bofm/2-ne/17"
                },
                {
                    "type": "content",
                    "title": "2&nbsp;Nephi 18",
                    "uri": "/study/scriptures/bofm/2-ne/18"
                },
                {
                    "type": "content",
                    "title": "2&nbsp;Nephi 19",
                    "uri": "/study/scriptures/bofm/2-ne/19"
                },
                {
                    "type": "content",
                    "title": "2&nbsp;Nephi 20",
                    "uri": "/study/scriptures/bofm/2-ne/20"
                },
                {
                    "type": "content",
                    "title": "2&nbsp;Nephi 21",
                    "uri": "/study/scriptures/bofm/2-ne/21"
                },
                {
                    "type": "content",
                    "title": "2&nbsp;Nephi 22",
                    "uri": "/study/scriptures/bofm/2-ne/22"
                },
                {
                    "type": "content",
                    "title": "2&nbsp;Nephi 23",
                    "uri": "/study/scriptures/bofm/2-ne/23"
                },
                {
                    "type": "content",
                    "title": "2&nbsp;Nephi 24",
                    "uri": "/study/scriptures/bofm/2-ne/24"
                },
                {
                    "type": "content",
                    "title": "2&nbsp;Nephi 25",
                    "uri": "/study/scriptures/bofm/2-ne/25"
                },
                {
                    "type": "content",
                    "title": "2&nbsp;Nephi 26",
                    "uri": "/study/scriptures/bofm/2-ne/26"
                },
                {
                    "type": "content",
                    "title": "2&nbsp;Nephi 27",
                    "uri": "/study/scriptures/bofm/2-ne/27"
                },
                {
                    "type": "content",
                    "title": "2&nbsp;Nephi 28",
                    "uri": "/study/scriptures/bofm/2-ne/28"
                },
                {
                    "type": "content",
                    "title": "2&nbsp;Nephi 29",
                    "uri": "/study/scriptures/bofm/2-ne/29"
                },
                {
                    "type": "content",
                    "title": "2&nbsp;Nephi 30",
                    "uri": "/study/scriptures/bofm/2-ne/30"
                },
                {
                    "type": "content",
                    "title": "2&nbsp;Nephi 31",
                    "uri": "/study/scriptures/bofm/2-ne/31"
                },
                {
                    "type": "content",
                    "title": "2&nbsp;Nephi 32",
                    "uri": "/study/scriptures/bofm/2-ne/32"
                },
                {
                    "type": "content",
                    "title": "2&nbsp;Nephi 33",
                    "uri": "/study/scriptures/bofm/2-ne/33"
                }
            ]
        },
        {
            "type": "section",
            "title": "Jacob",
            "entries": [
                {
                    "type": "content",
                    "title": "Jacob 1",
                    "uri": "/study/scriptures/bofm/jacob/1"
                },
                {
                    "type": "content",
                    "title": "Jacob 2",
                    "uri": "/study/scriptures/bofm/jacob/2"
                },
                {
                    "type": "content",
                    "title": "Jacob 3",
                    "uri": "/study/scriptures/bofm/jacob/3"
                },
                {
                    "type": "content",
                    "title": "Jacob 4",
                    "uri": "/study/scriptures/bofm/jacob/4"
                },
                {
                    "type": "content",
                    "title": "Jacob 5",
                    "uri": "/study/scriptures/bofm/jacob/5"
                },
                {
                    "type": "content",
                    "title": "Jacob 6",
                    "uri": "/study/scriptures/bofm/jacob/6"
                },
                {
                    "type": "content",
                    "title": "Jacob 7",
                    "uri": "/study/scriptures/bofm/jacob/7"
                }
            ]
        },
        {
            "type": "content",
            "title": "Enos",
            "uri": "/study/scriptures/bofm/enos/1"
        },
        {
            "type": "content",
            "title": "Jarom",
            "uri": "/study/scriptures/bofm/jarom/1"
        },
        {
            "type": "content",
            "title": "Omni",
            "uri": "/study/scriptures/bofm/omni/1"
        },
        {
            "type": "content",
            "title": "Mormon ne Nsɛm",
            "uri": "/study/scriptures/bofm/w-of-m/1"
        },
        {
            "type": "section",
            "title": "Mosiah",
            "entries": [
                {
                    "type": "content",
                    "title": "Mosiah 1",
                    "uri": "/study/scriptures/bofm/mosiah/1"
                },
                {
                    "type": "content",
                    "title": "Mosiah 2",
                    "uri": "/study/scriptures/bofm/mosiah/2"
                },
                {
                    "type": "content",
                    "title": "Mosiah 3",
                    "uri": "/study/scriptures/bofm/mosiah/3"
                },
                {
                    "type": "content",
                    "title": "Mosiah 4",
                    "uri": "/study/scriptures/bofm/mosiah/4"
                },
                {
                    "type": "content",
                    "title": "Mosiah 5",
                    "uri": "/study/scriptures/bofm/mosiah/5"
                },
                {
                    "type": "content",
                    "title": "Mosiah 6",
                    "uri": "/study/scriptures/bofm/mosiah/6"
                },
                {
                    "type": "content",
                    "title": "Mosiah 7",
                    "uri": "/study/scriptures/bofm/mosiah/7"
                },
                {
                    "type": "content",
                    "title": "Mosiah 8",
                    "uri": "/study/scriptures/bofm/mosiah/8"
                },
                {
                    "type": "content",
                    "title": "Mosiah 9",
                    "uri": "/study/scriptures/bofm/mosiah/9"
                },
                {
                    "type": "content",
                    "title": "Mosiah 10",
                    "uri": "/study/scriptures/bofm/mosiah/10"
                },
                {
                    "type": "content",
                    "title": "Mosiah 11",
                    "uri": "/study/scriptures/bofm/mosiah/11"
                },
                {
                    "type": "content",
                    "title": "Mosiah 12",
                    "uri": "/study/scriptures/bofm/mosiah/12"
                },
                {
                    "type": "content",
                    "title": "Mosiah 13",
                    "uri": "/study/scriptures/bofm/mosiah/13"
                },
                {
                    "type": "content",
                    "title": "Mosiah 14",
                    "uri": "/study/scriptures/bofm/mosiah/14"
                },
                {
                    "type": "content",
                    "title": "Mosiah 15",
                    "uri": "/study/scriptures/bofm/mosiah/15"
                },
                {
                    "type": "content",
                    "title": "Mosiah 16",
                    "uri": "/study/scriptures/bofm/mosiah/16"
                },
                {
                    "type": "content",
                    "title": "Mosiah 17",
                    "uri": "/study/scriptures/bofm/mosiah/17"
                },
                {
                    "type": "content",
                    "title": "Mosiah 18",
                    "uri": "/study/scriptures/bofm/mosiah/18"
                },
                {
                    "type": "content",
                    "title": "Mosiah 19",
                    "uri": "/study/scriptures/bofm/mosiah/19"
                },
                {
                    "type": "content",
                    "title": "Mosiah 20",
                    "uri": "/study/scriptures/bofm/mosiah/20"
                },
                {
                    "type": "content",
                    "title": "Mosiah 21",
                    "uri": "/study/scriptures/bofm/mosiah/21"
                },
                {
                    "type": "content",
                    "title": "Mosiah 22",
                    "uri": "/study/scriptures/bofm/mosiah/22"
                },
                {
                    "type": "content",
                    "title": "Mosiah 23",
                    "uri": "/study/scriptures/bofm/mosiah/23"
                },
                {
                    "type": "content",
                    "title": "Mosiah 24",
                    "uri": "/study/scriptures/bofm/mosiah/24"
                },
                {
                    "type": "content",
                    "title": "Mosiah 25",
                    "uri": "/study/scriptures/bofm/mosiah/25"
                },
                {
                    "type": "content",
                    "title": "Mosiah 26",
                    "uri": "/study/scriptures/bofm/mosiah/26"
                },
                {
                    "type": "content",
                    "title": "Mosiah 27",
                    "uri": "/study/scriptures/bofm/mosiah/27"
                },
                {
                    "type": "content",
                    "title": "Mosiah 28",
                    "uri": "/study/scriptures/bofm/mosiah/28"
                },
                {
                    "type": "content",
                    "title": "Mosiah 29",
                    "uri": "/study/scriptures/bofm/mosiah/29"
                }
            ]
        },
        {
            "type": "section",
            "title": "Alma",
            "entries": [
                {
                    "type": "content",
                    "title": "Alma 1",
                    "uri": "/study/scriptures/bofm/alma/1"
                },
                {
                    "type": "content",
                    "title": "Alma 2",
                    "uri": "/study/scriptures/bofm/alma/2"
                },
                {
                    "type": "content",
                    "title": "Alma 3",
                    "uri": "/study/scriptures/bofm/alma/3"
                },
                {
                    "type": "content",
                    "title": "Alma 4",
                    "uri": "/study/scriptures/bofm/alma/4"
                },
                {
                    "type": "content",
                    "title": "Alma 5",
                    "uri": "/study/scriptures/bofm/alma/5"
                },
                {
                    "type": "content",
                    "title": "Alma 6",
                    "uri": "/study/scriptures/bofm/alma/6"
                },
                {
                    "type": "content",
                    "title": "Alma 7",
                    "uri": "/study/scriptures/bofm/alma/7"
                },
                {
                    "type": "content",
                    "title": "Alma 8",
                    "uri": "/study/scriptures/bofm/alma/8"
                },
                {
                    "type": "content",
                    "title": "Alma 9",
                    "uri": "/study/scriptures/bofm/alma/9"
                },
                {
                    "type": "content",
                    "title": "Alma 10",
                    "uri": "/study/scriptures/bofm/alma/10"
                },
                {
                    "type": "content",
                    "title": "Alma 11",
                    "uri": "/study/scriptures/bofm/alma/11"
                },
                {
                    "type": "content",
                    "title": "Alma 12",
                    "uri": "/study/scriptures/bofm/alma/12"
                },
                {
                    "type": "content",
                    "title": "Alma 13",
                    "uri": "/study/scriptures/bofm/alma/13"
                },
                {
                    "type": "content",
                    "title": "Alma 14",
                    "uri": "/study/scriptures/bofm/alma/14"
                },
                {
                    "type": "content",
                    "title": "Alma 15",
                    "uri": "/study/scriptures/bofm/alma/15"
                },
                {
                    "type": "content",
                    "title": "Alma 16",
                    "uri": "/study/scriptures/bofm/alma/16"
                },
                {
                    "type": "content",
                    "title": "Alma 17",
                    "uri": "/study/scriptures/bofm/alma/17"
                },
                {
                    "type": "content",
                    "title": "Alma 18",
                    "uri": "/study/scriptures/bofm/alma/18"
                },
                {
                    "type": "content",
                    "title": "Alma 19",
                    "uri": "/study/scriptures/bofm/alma/19"
                },
                {
                    "type": "content",
                    "title": "Alma 20",
                    "uri": "/study/scriptures/bofm/alma/20"
                },
                {
                    "type": "content",
                    "title": "Alma 21",
                    "uri": "/study/scriptures/bofm/alma/21"
                },
                {
                    "type": "content",
                    "title": "Alma 22",
                    "uri": "/study/scriptures/bofm/alma/22"
                },
                {
                    "type": "content",
                    "title": "Alma 23",
                    "uri": "/study/scriptures/bofm/alma/23"
                },
                {
                    "type": "content",
                    "title": "Alma 24",
                    "uri": "/study/scriptures/bofm/alma/24"
                },
                {
                    "type": "content",
                    "title": "Alma 25",
                    "uri": "/study/scriptures/bofm/alma/25"
                },
                {
                    "type": "content",
                    "title": "Alma 26",
                    "uri": "/study/scriptures/bofm/alma/26"
                },
                {
                    "type": "content",
                    "title": "Alma 27",
                    "uri": "/study/scriptures/bofm/alma/27"
                },
                {
                    "type": "content",
                    "title": "Alma 28",
                    "uri": "/study/scriptures/bofm/alma/28"
                },
                {
                    "type": "content",
                    "title": "Alma 29",
                    "uri": "/study/scriptures/bofm/alma/29"
                },
                {
                    "type": "content",
                    "title": "Alma 30",
                    "uri": "/study/scriptures/bofm/alma/30"
                },
                {
                    "type": "content",
                    "title": "Alma 31",
                    "uri": "/study/scriptures/bofm/alma/31"
                },
                {
                    "type": "content",
                    "title": "Alma 32",
                    "uri": "/study/scriptures/bofm/alma/32"
                },
                {
                    "type": "content",
                    "title": "Alma 33",
                    "uri": "/study/scriptures/bofm/alma/33"
                },
                {
                    "type": "content",
                    "title": "Alma 34",
                    "uri": "/study/scriptures/bofm/alma/34"
                },
                {
                    "type": "content",
                    "title": "Alma 35",
                    "uri": "/study/scriptures/bofm/alma/35"
                },
                {
                    "type": "content",
                    "title": "Alma 36",
                    "uri": "/study/scriptures/bofm/alma/36"
                },
                {
                    "type": "content",
                    "title": "Alma 37",
                    "uri": "/study/scriptures/bofm/alma/37"
                },
                {
                    "type": "content",
                    "title": "Alma 38",
                    "uri": "/study/scriptures/bofm/alma/38"
                },
                {
                    "type": "content",
                    "title": "Alma 39",
                    "uri": "/study/scriptures/bofm/alma/39"
                },
                {
                    "type": "content",
                    "title": "Alma 40",
                    "uri": "/study/scriptures/bofm/alma/40"
                },
                {
                    "type": "content",
                    "title": "Alma 41",
                    "uri": "/study/scriptures/bofm/alma/41"
                },
                {
                    "type": "content",
                    "title": "Alma 42",
                    "uri": "/study/scriptures/bofm/alma/42"
                },
                {
                    "type": "content",
                    "title": "Alma 43",
                    "uri": "/study/scriptures/bofm/alma/43"
                },
                {
                    "type": "content",
                    "title": "Alma 44",
                    "uri": "/study/scriptures/bofm/alma/44"
                },
                {
                    "type": "content",
                    "title": "Alma 45",
                    "uri": "/study/scriptures/bofm/alma/45"
                },
                {
                    "type": "content",
                    "title": "Alma 46",
                    "uri": "/study/scriptures/bofm/alma/46"
                },
                {
                    "type": "content",
                    "title": "Alma 47",
                    "uri": "/study/scriptures/bofm/alma/47"
                },
                {
                    "type": "content",
                    "title": "Alma 48",
                    "uri": "/study/scriptures/bofm/alma/48"
                },
                {
                    "type": "content",
                    "title": "Alma 49",
                    "uri": "/study/scriptures/bofm/alma/49"
                },
                {
                    "type": "content",
                    "title": "Alma 50",
                    "uri": "/study/scriptures/bofm/alma/50"
                },
                {
                    "type": "content",
                    "title": "Alma 51",
                    "uri": "/study/scriptures/bofm/alma/51"
                },
                {
                    "type": "content",
                    "title": "Alma 52",
                    "uri": "/study/scriptures/bofm/alma/52"
                },
                {
                    "type": "content",
                    "title": "Alma 53",
                    "uri": "/study/scriptures/bofm/alma/53"
                },
                {
                    "type": "content",
                    "title": "Alma 54",
                    "uri": "/study/scriptures/bofm/alma/54"
                },
                {
                    "type": "content",
                    "title": "Alma 55",
                    "uri": "/study/scriptures/bofm/alma/55"
                },
                {
                    "type": "content",
                    "title": "Alma 56",
                    "uri": "/study/scriptures/bofm/alma/56"
                },
                {
                    "type": "content",
                    "title": "Alma 57",
                    "uri": "/study/scriptures/bofm/alma/57"
                },
                {
                    "type": "content",
                    "title": "Alma 58",
                    "uri": "/study/scriptures/bofm/alma/58"
                },
                {
                    "type": "content",
                    "title": "Alma 59",
                    "uri": "/study/scriptures/bofm/alma/59"
                },
                {
                    "type": "content",
                    "title": "Alma 60",
                    "uri": "/study/scriptures/bofm/alma/60"
                },
                {
                    "type": "content",
                    "title": "Alma 61",
                    "uri": "/study/scriptures/bofm/alma/61"
                },
                {
                    "type": "content",
                    "title": "Alma 62",
                    "uri": "/study/scriptures/bofm/alma/62"
                },
                {
                    "type": "content",
                    "title": "Alma 63",
                    "uri": "/study/scriptures/bofm/alma/63"
                }
            ]
        },
        {
            "type": "section",
            "title": "Helaman",
            "entries": [
                {
                    "type": "content",
                    "title": "Helaman 1",
                    "uri": "/study/scriptures/bofm/hel/1"
                },
                {
                    "type": "content",
                    "title": "Helaman 2",
                    "uri": "/study/scriptures/bofm/hel/2"
                },
                {
                    "type": "content",
                    "title": "Helaman 3",
                    "uri": "/study/scriptures/bofm/hel/3"
                },
                {
                    "type": "content",
                    "title": "Helaman 4",
                    "uri": "/study/scriptures/bofm/hel/4"
                },
                {
                    "type": "content",
                    "title": "Helaman 5",
                    "uri": "/study/scriptures/bofm/hel/5"
                },
                {
                    "type": "content",
                    "title": "Helaman 6",
                    "uri": "/study/scriptures/bofm/hel/6"
                },
                {
                    "type": "content",
                    "title": "Helaman 7",
                    "uri": "/study/scriptures/bofm/hel/7"
                },
                {
                    "type": "content",
                    "title": "Helaman 8",
                    "uri": "/study/scriptures/bofm/hel/8"
                },
                {
                    "type": "content",
                    "title": "Helaman 9",
                    "uri": "/study/scriptures/bofm/hel/9"
                },
                {
                    "type": "content",
                    "title": "Helaman 10",
                    "uri": "/study/scriptures/bofm/hel/10"
                },
                {
                    "type": "content",
                    "title": "Helaman 11",
                    "uri": "/study/scriptures/bofm/hel/11"
                },
                {
                    "type": "content",
                    "title": "Helaman 12",
                    "uri": "/study/scriptures/bofm/hel/12"
                },
                {
                    "type": "content",
                    "title": "Helaman 13",
                    "uri": "/study/scriptures/bofm/hel/13"
                },
                {
                    "type": "content",
                    "title": "Helaman 14",
                    "uri": "/study/scriptures/bofm/hel/14"
                },
                {
                    "type": "content",
                    "title": "Helaman 15",
                    "uri": "/study/scriptures/bofm/hel/15"
                },
                {
                    "type": "content",
                    "title": "Helaman 16",
                    "uri": "/study/scriptures/bofm/hel/16"
                }
            ]
        },
        {
            "type": "section",
            "title": "3 Nephi",
            "entries": [
                {
                    "type": "content",
                    "title": "3&nbsp;Nephi 1",
                    "uri": "/study/scriptures/bofm/3-ne/1"
                },
                {
                    "type": "content",
                    "title": "3&nbsp;Nephi 2",
                    "uri": "/study/scriptures/bofm/3-ne/2"
                },
                {
                    "type": "content",
                    "title": "3&nbsp;Nephi 3",
                    "uri": "/study/scriptures/bofm/3-ne/3"
                },
                {
                    "type": "content",
                    "title": "3&nbsp;Nephi 4",
                    "uri": "/study/scriptures/bofm/3-ne/4"
                },
                {
                    "type": "content",
                    "title": "3&nbsp;Nephi 5",
                    "uri": "/study/scriptures/bofm/3-ne/5"
                },
                {
                    "type": "content",
                    "title": "3&nbsp;Nephi 6",
                    "uri": "/study/scriptures/bofm/3-ne/6"
                },
                {
                    "type": "content",
                    "title": "3&nbsp;Nephi 7",
                    "uri": "/study/scriptures/bofm/3-ne/7"
                },
                {
                    "type": "content",
                    "title": "3&nbsp;Nephi 8",
                    "uri": "/study/scriptures/bofm/3-ne/8"
                },
                {
                    "type": "content",
                    "title": "3&nbsp;Nephi 9",
                    "uri": "/study/scriptures/bofm/3-ne/9"
                },
                {
                    "type": "content",
                    "title": "3&nbsp;Nephi 10",
                    "uri": "/study/scriptures/bofm/3-ne/10"
                },
                {
                    "type": "content",
                    "title": "3&nbsp;Nephi 11",
                    "uri": "/study/scriptures/bofm/3-ne/11"
                },
                {
                    "type": "content",
                    "title": "3&nbsp;Nephi 12",
                    "uri": "/study/scriptures/bofm/3-ne/12"
                },
                {
                    "type": "content",
                    "title": "3&nbsp;Nephi 13",
                    "uri": "/study/scriptures/bofm/3-ne/13"
                },
                {
                    "type": "content",
                    "title": "3&nbsp;Nephi 14",
                    "uri": "/study/scriptures/bofm/3-ne/14"
                },
                {
                    "type": "content",
                    "title": "3&nbsp;Nephi 15",
                    "uri": "/study/scriptures/bofm/3-ne/15"
                },
                {
                    "type": "content",
                    "title": "3&nbsp;Nephi 16",
                    "uri": "/study/scriptures/bofm/3-ne/16"
                },
                {
                    "type": "content",
                    "title": "3&nbsp;Nephi 17",
                    "uri": "/study/scriptures/bofm/3-ne/17"
                },
                {
                    "type": "content",
                    "title": "3&nbsp;Nephi 18",
                    "uri": "/study/scriptures/bofm/3-ne/18"
                },
                {
                    "type": "content",
                    "title": "3&nbsp;Nephi 19",
                    "uri": "/study/scriptures/bofm/3-ne/19"
                },
                {
                    "type": "content",
                    "title": "3&nbsp;Nephi 20",
                    "uri": "/study/scriptures/bofm/3-ne/20"
                },
                {
                    "type": "content",
                    "title": "3&nbsp;Nephi 21",
                    "uri": "/study/scriptures/bofm/3-ne/21"
                },
                {
                    "type": "content",
                    "title": "3&nbsp;Nephi 22",
                    "uri": "/study/scriptures/bofm/3-ne/22"
                },
                {
                    "type": "content",
                    "title": "3&nbsp;Nephi 23",
                    "uri": "/study/scriptures/bofm/3-ne/23"
                },
                {
                    "type": "content",
                    "title": "3&nbsp;Nephi 24",
                    "uri": "/study/scriptures/bofm/3-ne/24"
                },
                {
                    "type": "content",
                    "title": "3&nbsp;Nephi 25",
                    "uri": "/study/scriptures/bofm/3-ne/25"
                },
                {
                    "type": "content",
                    "title": "3&nbsp;Nephi 26",
                    "uri": "/study/scriptures/bofm/3-ne/26"
                },
                {
                    "type": "content",
                    "title": "3&nbsp;Nephi 27",
                    "uri": "/study/scriptures/bofm/3-ne/27"
                },
                {
                    "type": "content",
                    "title": "3&nbsp;Nephi 28",
                    "uri": "/study/scriptures/bofm/3-ne/28"
                },
                {
                    "type": "content",
                    "title": "3&nbsp;Nephi 29",
                    "uri": "/study/scriptures/bofm/3-ne/29"
                },
                {
                    "type": "content",
                    "title": "3&nbsp;Nephi 30",
                    "uri": "/study/scriptures/bofm/3-ne/30"
                }
            ]
        },
        {
            "type": "content",
            "title": "4&nbsp;Nephi",
            "uri": "/study/scriptures/bofm/4-ne/1"
        },
        {
            "type": "section",
            "title": "Mormon",
            "entries": [
                {
                    "type": "content",
                    "title": "Mormon 1",
                    "uri": "/study/scriptures/bofm/morm/1"
                },
                {
                    "type": "content",
                    "title": "Mormon 2",
                    "uri": "/study/scriptures/bofm/morm/2"
                },
                {
                    "type": "content",
                    "title": "Mormon 3",
                    "uri": "/study/scriptures/bofm/morm/3"
                },
                {
                    "type": "content",
                    "title": "Mormon 4",
                    "uri": "/study/scriptures/bofm/morm/4"
                },
                {
                    "type": "content",
                    "title": "Mormon 5",
                    "uri": "/study/scriptures/bofm/morm/5"
                },
                {
                    "type": "content",
                    "title": "Mormon 6",
                    "uri": "/study/scriptures/bofm/morm/6"
                },
                {
                    "type": "content",
                    "title": "Mormon 7",
                    "uri": "/study/scriptures/bofm/morm/7"
                },
                {
                    "type": "content",
                    "title": "Mormon 8",
                    "uri": "/study/scriptures/bofm/morm/8"
                },
                {
                    "type": "content",
                    "title": "Mormon 9",
                    "uri": "/study/scriptures/bofm/morm/9"
                }
            ]
        },
        {
            "type": "section",
            "title": "Ether",
            "entries": [
                {
                    "type": "content",
                    "title": "Ether 1",
                    "uri": "/study/scriptures/bofm/ether/1"
                },
                {
                    "type": "content",
                    "title": "Ether 2",
                    "uri": "/study/scriptures/bofm/ether/2"
                },
                {
                    "type": "content",
                    "title": "Ether 3",
                    "uri": "/study/scriptures/bofm/ether/3"
                },
                {
                    "type": "content",
                    "title": "Ether 4",
                    "uri": "/study/scriptures/bofm/ether/4"
                },
                {
                    "type": "content",
                    "title": "Ether 5",
                    "uri": "/study/scriptures/bofm/ether/5"
                },
                {
                    "type": "content",
                    "title": "Ether 6",
                    "uri": "/study/scriptures/bofm/ether/6"
                },
                {
                    "type": "content",
                    "title": "Ether 7",
                    "uri": "/study/scriptures/bofm/ether/7"
                },
                {
                    "type": "content",
                    "title": "Ether 8",
                    "uri": "/study/scriptures/bofm/ether/8"
                },
                {
                    "type": "content",
                    "title": "Ether 9",
                    "uri": "/study/scriptures/bofm/ether/9"
                },
                {
                    "type": "content",
                    "title": "Ether 10",
                    "uri": "/study/scriptures/bofm/ether/10"
                },
                {
                    "type": "content",
                    "title": "Ether 11",
                    "uri": "/study/scriptures/bofm/ether/11"
                },
                {
                    "type": "content",
                    "title": "Ether 12",
                    "uri": "/study/scriptures/bofm/ether/12"
                },
                {
                    "type": "content",
                    "title": "Ether 13",
                    "uri": "/study/scriptures/bofm/ether/13"
                },
                {
                    "type": "content",
                    "title": "Ether 14",
                    "uri": "/study/scriptures/bofm/ether/14"
                },
                {
                    "type": "content",
                    "title": "Ether 15",
                    "uri": "/study/scriptures/bofm/ether/15"
                }
            ]
        },
        {
            "type": "section",
            "title": "Moroni",
            "entries": [
                {
                    "type": "content",
                    "title": "Moroni 1",
                    "uri": "/study/scriptures/bofm/moro/1"
                },
                {
                    "type": "content",
                    "title": "Moroni 2",
                    "uri": "/study/scriptures/bofm/moro/2"
                },
                {
                    "type": "content",
                    "title": "Moroni 3",
                    "uri": "/study/scriptures/bofm/moro/3"
                },
                {
                    "type": "content",
                    "title": "Moroni 4",
                    "uri": "/study/scriptures/bofm/moro/4"
                },
                {
                    "type": "content",
                    "title": "Moroni 5",
                    "uri": "/study/scriptures/bofm/moro/5"
                },
                {
                    "type": "content",
                    "title": "Moroni 6",
                    "uri": "/study/scriptures/bofm/moro/6"
                },
                {
                    "type": "content",
                    "title": "Moroni 7",
                    "uri": "/study/scriptures/bofm/moro/7"
                },
                {
                    "type": "content",
                    "title": "Moroni 8",
                    "uri": "/study/scriptures/bofm/moro/8"
                },
                {
                    "type": "content",
                    "title": "Moroni 9",
                    "uri": "/study/scriptures/bofm/moro/9"
                },
                {
                    "type": "content",
                    "title": "Moroni 10",
                    "uri": "/study/scriptures/bofm/moro/10"
                }
            ]
        }
    ],
    "contents": {
        "/study/scriptures/bofm/title-page": {
            "uri": "/study/scriptures/bofm/title-page",
            "title": "Dzin Krataafa",
            "data_type": "chapter",
            "book_title": "Mormon Nwoma No",
            "subtitle": [
                "Jesus Christ N’Ahyɛmu Kor So"
            ],
            "text": [
                "Jesus Christ N’Asɔr a ɔwɔ hɔ ma Nda a Odzi Ekyir Ahotseweefo na Wotsimtsimii",
                "Salt Lake City, Utah, USA",
                "Nwoma a wodzii kan a wɔdze Borɔfo kyerɛwee no Wotsintsimii wɔ Amerikaman mu wɔ Palmyra, New York, na wɔdze puee guado wɔ 1830 mu.",
                "© 2018 by Intellectual Reserve, Inc. All rights reserved. Source: 2015/03/24"
            ]
        },
        "/study/scriptures/bofm/bofm-title": {
            "uri": "/study/scriptures/bofm/bofm-title",
            "title": "Mormon Nwoma no ne Dzin Krataafa",
            "data_type": "chapter",
            "book_title": "Mormon Nwoma No",
            "subtitle": [
                "Nsɛm A Mormon Dze Ne Nsa Kyerɛwee Wɔ Mprɛtse Do No Wɔfae Fii Nephi Ne Mprɛtse No Do"
            ],
            "text": [
                "Dɛm ntsi wɔdze Nephi no nkorɔfo ho abakɔsɛm nye Lamanfo so dze abɔmu etwitwa no ntsiatsia akyerɛw—Wɔkyerɛwee dze kɛmaa Lamanfo a wɔyɛ Israelfifo nkaa; nye Jewfo na Amanamamfo no mu biara so—Wɔnam mbrasɛm na nkɔnhyɛ sunsum nye nyikyerɛ kwan do kyerɛwee—Wɔkyerɛwee na wɔsɔɔw ano na wɔdze siei maa Ewuradze amma wɔannsɛɛ no—Ama wɔnam Nyankopɔn n’akyɛdze na no tum do woeyi epue na wɔakyerɛ ase—Moroni dze ne nsa sɔɔw ano na ɔdze siei maa Ewuradze, ama wɔnam Amanamamfo do woeyi epue wɔ n’aber ano—Wɔnam Nyankopɔn no tum akyɛdze do bɛkyerɛ ase.",
                "Ne fã bi so a woyii fii Ether Nwoma mu no so yɛ abakɔsɛm a ɔfa Jared no nkorɔfo a wɔbɔɔ hɔn petsee wɔ aber a nna worisi abantsentsen dze akɔ sor no na Ewuradze totõo hɔn kasaa no ho—Ama wɔdze aakyerɛ Israelfifo nkaa ma woehu ndzɛmba akɛse a Ewuradze yɛe maa hɔn egyanom; na woehu Ewuradze n’ahyɛmu no, dɛ wɔnntow hɔn nnkyenee afebɔɔ—Na afei so ama Jewfo na Amanamamfo no mu biara so aagye edzi dɛ Jesus nye Christ no, Onnyiewiei Nyankopɔn no, reda noho edzi akyerɛ aman nyinara—Na afei sɛ mfom bi wɔ mu a nna ofi nyimpa; dɛm ntsi mma hom nnkasa nntsia ndzɛmba a Nyame ayɛ, amma woeennya hom ho nkekaa wɔ Christ n’atsɛmbu egua no enyim.",
                "Joseph Smith, Kakraba, na odzii kan kyerɛɛ ase fii mprɛtse no do kɔr Borɔfokasa mu"
            ]
        },
        "/study/scriptures/bofm/introduction": {
            "uri": "/study/scriptures/bofm/introduction",
            "title": "Mbueienyi",
            "data_type": "chapter",
            "book_title": "Mbueienyi",
            "text": [
                "Mormon Nwoma no yɛ kyerɛwsɛm krɔnkrɔn tse dɛ Bible so. Ɔyɛ kyerɛwsɛm a ɔfa mbrɛ Nyame sii nye tsetsemba a nna wɔtse America no nantsewee ho, daapem asɛmpa ne mãhyɛ no na ɔwɔ mu.",
                "Tsetse nkɔnhyɛfo pii na wɔnam nkɔnhyɛ sunsum na nyikyerɛ do kyerɛɛw nwoma yi. Nkɔnhyɛnyi-abakɔsɛmkyerɛwfo bi a wɔfrɛ no Mormon na ɔfaa hɔn nsɛm a wɔakyerɛw wɔ sika mprɛtse do no na otwitwaa do esinesin kyerɛwee. Nkyerɛwee no kã enyibue akɛse ebien bi ho asɛm. Kor fii Jerusalem wɔ mfe ahaesia a nna wonnyaa nnwoo Christ no mu na ɔno ekyir wɔkyɛɛ hɔn mu aman ebien a edzin a ɔdeda hɔn do nye Nephifo na Lamanfo. Dza ɔkã ho no dzii kan bae wɔ aber a Ewuradze daan hɔn kasaa wɔ aber a worisi Abantsentsen wɔ Babel no. Dɛm kuw yi na wɔfrɛ hɔn Jaredfo no. Mfe mpempem ekyir no wɔsɛɛ hɔn nyinara ma ɔkaa Lamanfo, na wɔkã America Indiafo no hɔn egyanom ho.",
                "Dza ɔkrɔn a wɔkyerɛwee a ɔwɔ Mormon Nwoma no mu no nye Ewuradze Jesus Christ ne ɔsomdwuma wɔ maa Nephifo no wɔ mu No wusoɛr ekyir ara no. Ɔda asɛmpa no ne nkyerɛkyerɛ no edzi, ɔda nkwagye ho nhyehyɛɛ edzi na ɔkã dza sɛ nyimpa yɛ a ɔnam do benya asomdwee wɔ dɛm asetsena yi mu na oenya nkwagye a onnyiewiei wɔ asetsena a ɔreba no mu.",
                "Mormon wiei no, ɔdze maa ne ba Moroni ma no so ɔdze noara ne nsɛm kakra kãa ho na ɔdze mprɛtse no kɛhyɛɛ Koko Cumorah mu. Fankwa 21, 1823 mu na dɛm Moroni no a aber no na ɔasoɛr efi ewufo mu na wɔahyɛ no enyimnyam no yii noho kyerɛɛ Nkɔnhyɛnyi Joseph Smith na ɔkãa tsetse kyerɛwsɛm na mbrɛ wobesi akyerɛ ase akɔ borɔfokasa mu ho asɛm.",
                "Ne ber sõe no woyii mprɛtse no maa Joseph Smith ma no so nam Nyankopɔn n’akyɛdze na no tum do kyerɛɛ ase. Seseiara woetsintsim kyerɛwee yi akɔ kasa horow mu dɛ wɔdze regye dase fofor bio dɛ Jesus Christ yɛ Tsease Nyankopɔn ne Ba na hɔn a wɔbɛba No hɔ na woedzi N’asɛmpa no ho mbra na ayɛdze do no wɔbɛgye hɔn nkwa.",
                "Dza Nkɔnhyɛnyi Joseph Smith kãe wɔ dɛm kyerɛwee yi ho nye dɛ: “Mekãa kyerɛɛ enuanom no dɛ Mormon Nwoma no dzi mu kyɛn nwoma biara a ɔwɔ asaase do, na ɔyɛ hɛn asɔr yi no botantsim, na obiara a obedzi no mu nsɛm do no ɔbɛbɛn Nyankopɔn kyɛn dɛ obedzi nwoma biara no mu nsɛm do.”",
                "Sɛ yeyi Joseph Smith si nkyɛn a, Ewuradze daa sika mprɛtse no edzi kyerɛɛ nyimpa dubiako so, ama wɔayɛ adasefo soronko wɔ nokwar no na Mormon Nwoma no krɔnkrɔnyɛɛ ho. Hɔn dasegye no na wɔakyerɛw no wɔ nwoma yi mu dɛ “Nyimpa Baasa Hɔn Dasegye” na “Nyimpa Baawɔtwe Hɔn Dasegye” no.",
                "Yɛto nsa frɛ nyimpa a wɔwɔ mbea nyinara dɛ wɔnkenkan Mormon Nwoma no na wɔndwendwen no mu nsɛm no ho wɔ hɔn akoma mu, na wombisa Nyankopɔn, Onnyiewiei Egya, wɔ Christ ne dzin mu dɛ ana nwoma no yɛ nokwar. Hɔn a wɔfa dɛm kwan yi do na wobisa wɔ gyedzi mu no nam Sunsum Krɔnkrɔn no tum do benya no nokwar na no krɔnkrɔnyɛ ho dase (Hwɛ Moroni 10:3–5.)",
                "Hɔn a wonya dɛm dasegye krɔnkrɔn a ofi Sunsum Krɔnkrɔn no hɔ yi nam dɛm tum no ara so do bohu dɛ Jesus Christ nye wiadze Agyenkwa, na Joseph Smith yɛ oyikyerɛfo na nkɔnhyɛnyi wɔ dɛm nda a aka ekyir yi mu, na dɛ Jesus Christ N’Asɔr a ɔwɔ hɔ ma Nda a Odzi Ekyir Ahotseweefo yɛ Ewuradze n’ahenman a wɔdze aba asaase do bio dze robɔbɔ kwan ato hɔ ama Messiah ne Mbae a Otsĩa Ebien no."
            ]
        },
        "/study/scriptures/bofm/three": {
            "uri": "/study/scriptures/bofm/three",
            "title": "Nyimpa Baasa Hɔn Dasegye",
            "data_type": "chapter",
            "book_title": "Nyimpa Baasa hɔn Dasegye",
            "text": [
                "Aman, ebusuafo, kasa horow na nyimpa nyinara a dɛm nsɛm yi bɛba hɔn hɔ no nhu dɛ: Yɛnam Nyame Egya na hɛn Ewuradze Jesus Christ adom do ehu dɛm mprɛtse a kyerɛwsɛm yi wɔan do no. Kyerɛwsɛm a ɔfa Nephi no nkorɔfo, na Lamanfo so a wɔyɛ hɔn nuanom, na Jared no nkorɔfo so a wofii abantsentsen no do sianee a wɔakã ho asɛm no. Na yenyim so dɛ wɔnam Nyankopɔn n’akyɛdze na no tum do kyerɛɛ ase, osiandɛ ne ndze na ɔada no edzi akyerɛ hɛn, dɛm ntsi yenyim pefee dɛ dɛm nsɛm yi yɛ nokwar. Na hɛn so yɛgye ho dase dɛ yehun nkrukye no a ɔwɔ mprɛtse no do no; na wɔnam Nyankopɔn no tum do yii kyerɛɛ hɛn, na nnyɛ nyimpa no tum do bi. Na yɛkã no wɔ botooyɛ mu dɛ Nyame no sor bɔfo fi sor sianee dze boguu hɛn enyim, na yɛhwɛe na yehun mprɛtse no na nkrukye a ɔwɔ do no; na yenyim dɛ ɔnam Nyame Egya, na hɛn Ewuradze Jesus Christ, adom do na yehunii na yɛgye dase dɛ dɛm ndzɛmba yi yɛ nokwar. Na ɔyɛ nwanwa wɔ hɛn enyi do. Naaso Ewuradze ne ndze hyɛɛ hɛn dɛ yɛngye ho dase, dɛm ntsi ama yɛayɛ setsie ama Nyankopɔn ne mbrasɛm no, yɛgye dɛm ndzɛmba yi ho dase. Na yenyim dɛ sɛ yedzi nokwar wɔ Christ mu a, yebeyi hɛn ntar efi adasamba nyinara hɔn bɔgyaa mu, na woennhu nkekaaba wɔ hɛnho wɔ Christ n’atsɛmbu egua no enyim, na yɛnye no atsena ase onnyiewiei mu wɔ sor. Na enyimnyam nkã Nyame Egya, nye Ɔba, nye Sunsum Krɔnkrɔn no a ɔyɛ Nyame kor no. Amen.",
                "Oliver Cowdery",
                "David Whitmer",
                "Martin Harris"
            ]
        },
        "/study/scriptures/bofm/eight": {
            "uri": "/study/scriptures/bofm/eight",
            "title": "Nyimpa Baawɔtwe Hɔn Dasegye",
            "data_type": "chapter",
            "book_title": "Nyimpa Baawɔtwe hɔn Dasegye",
            "text": [
                "Aman, ebusuafo, kasa horow na nyimpa nyinara a dɛm nsɛm yi bɛba hɔn hɔ no nhu dɛ: Joseph Smith, Kakraba, nyia ɔkyerɛɛ nsɛm yi ase no dze mprɛtse a wɔakã ho asɛm no akyerɛ hɛn, na mprɛtse no su tse dɛ sika, na no mu dodowara a dɛm Smith no kyerɛɛ ase no yɛdze hɛn nsa susuoo mu, na yehun nkrukye no so a ɔwɔ do no, na no do ndzɛmba nyinara yɛ tsetse edwindze, na ɔyɛ edwindze soronko. Na yɛdze botooyɛ gye iyi ho dase dɛ dɛm Smith no dze kyerɛɛ hɛn, na yehunii, na yɛbɔɔ no adze hwɛɛ na yenyim pefee dɛ dɛm Smith no ne nsa kãa mprɛtse no a yɛakã ho asɛm no. Na yɛdze hɛn edzin ma dze gye dase kyerɛ wiadze wɔ dza yeehu ho. Na yenndzi ator, Nyame gye ho dase.",
                "Christian Whitmer",
                "Jacob Whitmer",
                "Peter Whitmer, Kakraba",
                "John Whitmer",
                "Hiram Page",
                "Joseph Smith, Panyin",
                "Hyrum Smith",
                "Samuel H. Smith"
            ]
        },
        "/study/scriptures/bofm/js": {
            "uri": "/study/scriptures/bofm/js",
            "title": "Nkɔnhyɛnyi Joseph Smith ne Dasegye",
            "data_type": "chapter",
            "book_title": "Nkɔnhyɛnyi Joseph Smith ne Dasegye",
            "text": [
                "Nkɔnhyɛnyi Joseph Smith nankasa n’anomusɛm a ɔfa mbrɛ Mormon Nwoma no sii bae ho:",
                "“Fankwa ne da a otsĩa eduonu-biako [1823] n’ewimbir no … Morobɔ mpaa na morotɔtɔ serɛ Otumfo Nyankopɔn. …",
                "“Aber a mugu do robɔ mpaa ma Nyame no, muhun kan bi dɛ orupue me dan no mu, na ɔkɔr do hyerɛnee araa kɛpeem dɛ dan no mu yɛɛ kann kyɛn ewiaber mpo. Annkyɛr na nyimpa-su bi puee me mpa ne nkyɛn, nna ɔsensɛn hɔ a ne nan nnkã famu.",
                "“Ɔhyɛ bataker fufuw bi a ɔhoa kyɛn adzefufuw biara a mehu no wɔ asaase yi do pɛn; na menngye nndzi dɛ biribi wɔ asaase yi do a wobotum ayɛ ma ahoa na ahyerɛn dɛm. Ne nsaho na n’abasa, fitsi ne nsakɔn dze kɔ sor kakra no da hɔ kwa a biribiara nnkata ho. N’anamɔn na ne nanho so da hɔ kwa, n’anan pɔw dze kɔ sor kakra no so da hɔ kwa. Ne tsir na no kɔn ho so da hɔ kwa. Muhun dɛ ɔnnhyɛ atar biara bio ka bataker no ho osiandɛ nna no mu ebue ma mutumii hun n’akoko.",
                "“Nnyɛ n’atar no nko na ɔhoa mbordo, mbom ɔnoara so mbrɛ noho si hyerɛn no ano nnkotum akyerɛkyerɛ mu, na no hwɛbea hyerɛn dɛ enyinam. Dan no mu hyerɛnee na mbom nna ɔnnto kan a etwa ne nyimpadua no ho ehyia no. Muhun no ahyɛse no suro kitsaa me, mbom annkyɛr na suro no fii hɔ ntsɛmara.",
                "“Ɔdze me dzin frɛɛ me na ɔsee dɛ ɔyɛ ɔbɔfo a wɔsomaa no fii Nyame nkyɛn dɛ ɔmbra mo hɔ, na wɔfrɛ no Moroni; na Nyame wɔ dwumadzi bi dze ma me; na aman ebusuafo na kasa horow nyina mu no binom bɛkã dza oye wɔ me dzin ho na binom so akã dza omuo so. Dza ɔkyerɛ nye dɛ nyimpakuw ahorow nyina mu no binom bɔbɔ me dzin pa na binom so abɔ me dzin bɔn.",
                "“Ɔsee me dɛ wɔdze nwoma bi a wɔakyerɛw no wɔ sika mprɛtse do esie. Na nwoma no kã tsetse nkorɔfo a wɔtsenaa asaase tɔw yi do na bea a wofi baa ho asɛm. Ɔsee bio dɛ Asɛmpa ne mãhyɛ a ɔwɔ hɔ daapem no a Agyenkwa no dze maa tsetsemba no wɔ nwoma no mu.",
                "“Bio so dɛ, wɔdze abo ebien a ogu dwetɛ egyen mu akã mprɛtse no ho esie—na wɔdze afam akatabo ho, na wɔfrɛ hɔn Urim na Thummim—na dɛm abo yi na hɔn a wɔwɔ no ɔboaa wɔ tsetseberdo anaa nkaano no ma wɔyɛɛ ‘adzehufo’, na Nyankopɔn yɛɛ iyi kãa ho ama wɔdze aakyerɛ nwoma no ase. …",
                "“Bio, ɔsee me dɛ, sɛ me nsa kã mprɛtse a ɔakã ho asɛm no a—na ber no nnyaa nnsõe a ɔdze bɛma me—mma memmfa nnkyerɛ obiara; ɔno nye akatabo nye Urim na Thummim no; kã nkorɔfo a ɔbɛhyɛ me dɛ memfa nkyerɛ hɔn no nko ho; sɛ meyɛ a wɔbɛsɛɛ me. Ber a ɔnye me rotwetwe mprɛtse no ho nkɔmbɔ no, wobuee enyido-adzehu no wɔ m’adwen mu ma muhun bea pɔkyee a mprɛtse no hyɛ, dɛm ntsi ber a mokɔr bea no do no muhunii.",
                "“Ɔkãa dɛm ndzɛmba yinom kyerɛɛ me ekyir no, muhun dɛ kan a ɔwɔ dan no mu no rotwe bɛn ne nyimpadua no. Ɔkɔr do yɛɛ dɛmara kɛpeem aber a dan no mu yɛɛ sum dɛ mbrɛ ɔtse dada no kã dza oetwa ehyia noho no nko; nna awerɛfir mu ara muhun dɛ, ma ɔyɛ dɛ, kwan bi ebue wɔ sor, na ɔfaa mu kɔree a mennhu no bio. Iyi ekyir no, dan no mu yɛɛ sum dɛ mbrɛ ɔtse wɔ ber a kan a ofi sor no mmpuee hɔ no.",
                "“Medaa hɔ komm dwendween anwanwadze kɛse a osii na nsɛm a ɔsomafo nwanwanyi no kãa kyerɛɛ me no ho; ber a mugu do rodwendwen no, awerɛfir mu ara muhun dɛ me dan no mu ahyɛ ase reyɛ kann bio. Annkyɛr koraa na muhun dɛ dɛm ɔsomafo a ofi sor no gyina me mpa ne nkyɛn bio.",
                "“Ɔhyɛɛ ase bio kãa dɛm asɛm kor no ara a ɔkãa no ahyɛse no kyerɛɛ me, a ɔannsesã biribiara. Ɔno ekyir, ɔkãa atsɛmbu kɛse a ɔreba asaase yi do ɔnam ɔkɔm na akõkoekõ na ahokyer dze amamfoyɛ kɛse bɛba ho asɛm kyerɛɛ me; na dɛm atsɛmbu kɛse yi bɛba asaase yi do wɔ dɛm mbasantsen yi do. Ɔkãa iyinom kyerɛɛ me ekyir no, ɔfowee kɔr sor dɛ mbrɛ ɔyɛɛ no ahyɛse no.",
                "“Dɛm aber yi nsɛm no tɔɔ m’adwen do ara ma nda efi m’enyiwa mu. Dza mehu na matse no maa medaa hɔ ahobow mu. Na dza ɔyɛɛ me ahobow kɛse mpo nye dɛ muhun dɛ ɔsomafo kor no ara wɔ me mpa nkyɛn na metsee dɛ orisi nsɛm a ɔkãa kyerɛɛ me no do bio. Ɔbɔɔ me kɔkɔ dɛ Satan bɛpɛ dɛ ɔsɔ me hwɛ (ɔnam dɛ m’egya n’ebusua yɛ abɔbɔfo ntsi) ama maagye mprɛtse no dze enya mo ho. Ɔbɔɔ me kɔkɔ dɛ mma minnya adwen fofor biara wɔ mprɛtse no ho kã dɛ medze bɛhyɛ Nyame enyimnyam, na mma memmfa botae biara nnsi m’enyi do kã n’ahenman ne nkyekyeree ho, annyɛ dɛm a me nsa rennkã.",
                "“Ne mpɛn a otsĩa ebiasa ekyir no, ɔfowee kɔr sor bio dɛ mbrɛ ɔyɛɛ no ahyɛse no na ɔkaa monko a nna meda hɔ rodwendwen anwanwadze a mehu no seseiara no ho. Ɔsomafo no fowee fii me nkyɛn ne mpɛn a otsĩa ebiasa no annkyɛr koraa na akokɔ bɔnee na muhun dɛ adze akye, iyi kyerɛɛ dɛ hɛn kokoa mu mpɛnsampɛnsamu no gyee hɛn anafua no nyinara.",
                "“Ɔyɛɛ kakra no, mosoɛree wɔ me mpa do, na, dɛ mbrɛ ɔtse no, mokɔr me daadaa dwumadzi do; mbom ber a mobɔɔ mbɔdzen dɛ mereyɛ edwuma dɛ mbrɛ meyɛ no dada no, muhun dɛ mayɛ mberɛw na dɛm ntsi menntum annyɛ hwee koraa. M’egya a menye no reyɛ edwuma no hun dɛ biribi rehaw me, na ɔsee me dɛ monkɔ fie. Mefaa kwan dɛ morokɔ fie; mbom aber a mehyɛɛ ase dɛ morofow ban a wɔdze agye haban a yɛwɔ mu no ho no, m’ahom nyina pae na mohwee famu a munntum nkekã moho na m’enyi do siiw me mber kakra.",
                "“Adze a odzi kan a mekaa nye ndze a ɔrekasa kyerɛ me na ɔdze me dzin refrɛ me. Memaa m’enyi do wɔ sor na muhun ɔsomafo kor no ara dɛ ogyina m’etsifi na kan etwa noho ehyia dɛ mbrɛ muhun no ahyɛse no. Ɔsanee sii nsɛm a ɔkãa no anafua no nyinara do. Ɔhyɛɛ me dɛ monkɔ m’egya hɔ na menkɛkã enyido-adzehu na mbrasɛm no a menya no nkyerɛ no.",
                "“Midzii do. Mesanee kɔr m’egya hɔ wɔ haban no mu kɛkãa dza ɔfa nyikyerɛ no ho nyinara kyerɛɛ no. Obuaa me dɛ ofi Nyame na ɔsee me dɛ monkɔ nkɛyɛ dza ɔsomafo no ahyɛ me dɛ menyɛ no. Mifii haban no mu na mokɔr bea no a ɔsomafo no akã akyerɛ me dɛ mprɛtse no hyɛ no. Ɔnam dɛ enyido-adzehu a menya no yɛ pefee ntsi, ber a mudur hɔ ara nna muhunii.",
                "“Koko a ɔsõ ara yie bi si Manchester ekuroba a ɔwɔ Ontario mansin a ɔwɔ New York mu no nkyɛn. Ɔno nye koko a ɔwar kyɛn akoko a ɔwɔ bea no do nyina. Mprɛtse no wɔ ɔbo adaka mu hyɛ ɔbo kɛse bi ase wɔ dɛm koko yi n’anee afamu wɔ bea a odzi kɔ no sor no ne finimfin yɛ kɛse na no sor yɛ korkorba. Odzi kɔ ne nkyɛnkyɛn no yɛ tseatseaba na dɛtse akata do ma dɛm ntsi odzi kɔ ne finimfin no nko na opue sor.",
                "“Modwurudwuruuw dɛtse no wiei no, mohwehwɛɛ poma bi dze hyɛɛ boba no ase. Medze ahoɔdzen kakra ara maa bobaa no do kɔr sor. Mohwɛɛ adaka no mu na nokwar muhun mprɛtse, Urim na Thummim no na akatabo no dɛ mbrɛ ɔsomafo no akã no ara pɛr. Adaka a ɔwɔ mu no wɔatow abo dze dza ɔfam ayɛ. Wɔdze abo ebien abeabea adaka no ase. Dɛm abo ebien yi do na mprɛtse no na ndzɛmba nkaa no gu.",
                "“Mobɔɔ mbɔdzen dɛ mibeyi mprɛtse no epue na ɔsomafo no amma me kwan. Ɔsee me bio dɛ mber nnsõe a medze pue, nna nnyɛ n’aber nye no gyedɛ mfe anan etwa mu ana; mbom ɔsee me dɛ afrenhyia pɛpɛɛpɛr mensan mbra koko no ho na obehyia me wɔ hɔ; na dɛ menyɛ dɛm afe biara nkɛpem dɛ aber bɔsõ ma me nsa akã mprɛtse no.",
                "“Afe biara ewiei no mokɔr koko no ho dɛ mbrɛ ɔhyɛɛ me no; mihyiaa dɛm ɔsomafo kor no ara wɔ hɔ na aber biara minyaa nkyerɛkyerɛ na nyimdzee fii no hɔ wɔ kokoa mu mpɛnsampɛnsamu kor biara mu no, ɔkãa dza Ewuradze rebɛyɛ, na mbrɛ obesi ahyehyɛ n’ahendzi wɔ nda a odzi ekyir no mu. …",
                "“Afei ber a ɔwɔ dɛ me nsa kã mprɛtse, Urim na Thummim na akatabo no sõe. Fankwa ne da a otsĩa eduonu-ebien, wɔ afe apem aha awɔtwe eduonu esuon mu no mokɔɔr bea no a ndzɛmba no hyɛ no, dɛ mbrɛ afe biara meyɛ no, na dɛm ɔsomafo kor no ara a ofi sor no dze maa me, nye bɔhyɛ yi: dɛ noho asodzi da mo do; na sɛ mannhwɛ no yie ma ɔyew anaa mubu enyi gu do a, Ewuradze botwa me akyen; mbom sɛ mobɔ mbɔdzen biara a mobotum dze sie kɛpem aber a ɔno ɔsomafo no bɛba abɛgye a, ɔno Ewuradze bɔkora do.",
                "“Annkyɛr biara na muhun siantsir a ɔnam do ma ɔsomafo no hyɛɛ me dzendzenndzen dɛ monhwɛ mprɛtse no do yie no, na siantsir a ɔmaa ɔsee dɛ sɛ muwie dza wɔdze ahyɛ me nsa dɛ menyɛ no a ɔbɛba abɛgye akɔ no. Nkorɔfo tsee dɛ mprɛtse no wɔ mo hɔ no ara, wɔbɔɔ mbɔdzen biara a wobotum dɛ wɔbɛgye efi me nkyɛn. Enyitsew kwan biara a nyimpa fa do a nsa kã a ɔbɛyɛ yie biara no wɔfaa do. Afei atseetsee no yɛɛ yaayaw kyɛɛn ma nkyɛ ɔtse no, na dɔmtutuw yɛɛ krado dabiara dɛ wɔbɛgye efi mo hɔ. Mbom ɔnam Nyame ne nyansaa do, ɔkaa me nsamu dwodwoodwo, kodur dɛ muwiee dza wɔdze hyɛɛ me nsa dɛ menyɛ wɔ ho no. Dɛ mbrɛ nhyehyɛɛ no tse no, ɔsomafo no bae ma medze sanee maa no, na ɔwɔ ne nkyɛn bodu ndɛ a ɔyɛ Esusow Aketseaba ne da a otsĩa ebien wɔ afe 1838 mu yi.”",
                "Ama enya nkyerɛwee yi n’emudzi no, hwɛ Joseph Smith—Abakɔsɛm a ɔwɔ Bota a Ɔsom Bo Mapã no mu.",
                "Tsetseberdo kyerɛwsɛm a woyii fii asaase mu dɛ nyimpa dodow hɔn ndze awɔrekasa fi huntuma mu no, na wɔnam Nyankopɔn n’akyɛdze na no tum do kyerɛɛ ase kɔr nkyirmba hɔn kasaa mu na wɔnam Nyame ahoɔdzen do edzi ho dase no; wodzii kan dze puee wiadze wɔ Borɔfokasa mu dɛ The Book of Mormon wɔ afe 1830 mu."
            ]
        },
        "/study/scriptures/bofm/explanation": {
            "uri": "/study/scriptures/bofm/explanation",
            "title": "Mormon Nwoma No ne Nkyerɛkyerɛmu Simabaa",
            "data_type": "chapter",
            "book_title": "Mormon Nwoma No Ne Nkyerɛkyerɛmu Simabaa",
            "text": [
                "Mormon Nwoma no yɛ kyerɛwsɛm krɔnkrɔn bi a ɔfa tsetseberdo nkorɔfo a nna wɔtse America ho na woekrukye egu kyɛnsẽ mprɛtse do. Dza odzi do yi kã fibea ahorow a wɔkyerɛɛw nwoma yi fi:",
                "Nephi ne Mprɛtse, no gu mu ahorow ebien: mprɛtse nkakraba na mprɛtse akɛse. Dza odzi kan no fa sunsum mu ndzɛmba na nkɔnhyɛfo no, hɔn somdwuma na hɔn nkyerɛkyerɛ na hɔn dwumadzi ho. Na dza odzi do no so yɛ nkorɔfo a wɔrekã hɔnho asɛm no ho abakɔsɛm (1 Nephi 9:2–4). Ofi Mosiah n’aber do na wɔdze mprɛtse akɛse no so aka ndzɛmba a sunsum mu ndzɛmba etsitsir wɔ do no ho.",
                "Mormon ne Mprɛtse, iyi so yɛ Nephi ne mprɛtse akɛse do nsɛm a Mormon etwitwa do esinesin, na ɔakã ho nsɛm pii so. Dɛm mprɛtse yi do na yebohu abakɔsɛm a Mormon kyerɛwee no no nsɔwdo na dza ne ba Moroni so dze kãa ho.",
                "Ether ne Mprɛtse, iyi so kã hɛn Jaredfo ho abakɔsɛm. Moroni twitwaa nsɛm no do esinesin na ɔdze nankasa nedze kekãa ho na ɔkyerɛɛw ber no mu abakɔsɛm na ɔkãa bɔɔ mu na ɔtoo no dzin “Ether Nwoma”.",
                "Ayewa Mprɛtse no Lehi no nkorɔfo dze fi Jerusalem bae wɔ afe 600 a nna wonnyaa nnwoo Christ no. Dza ɔwɔ yinom do nye “Moses no nwoma enum, … na Jewfo hɔn kyerɛwsɛm fitsi ahyɛse, … dze kɛpem ber a Judahfo hɔn hen Zedekiah hyɛɛ n’ahendzi ase no; na nkɔnhyɛfo krɔnkrɔn hɔn nkɔnhyɛfo” (1 Nephi 5:11–13). Kyerɛwsɛm pii a ɔwɔ mprɛtse yinom do a ɔfa Isaiah na nkɔnhyɛfo a hɔn edzin wɔ Bible mu nye hɔn a hɔn edzin nnyi mu no so ho nsɛm wɔ Mormon Nwoma no mu.",
                "Mormon Nwoma no gu mu ahorow anaa nkyekyɛmu etsitsir duenum, a wɔfrɛ kor biara nwoma a, ɔtɔdɛ hɔn a wɔkyerɛwee no ne dzin na ɔda do, gyedɛ no mu kor pɛr. No mu dodow a odzi kan (nwoma no mu esia a odzi kan dze kɛpem Omni no) wɔkyerɛɛ ase fii Nephi ne mprɛtse nkakraba no do. Nwoma a ɔwɔ Omni na Mosiah ne ntamu no, wɔdze dza wɔfrɛ no Mormon ne Nsɛm no ahyɛ hɔ. Dza wɔdze ahyɛ ntamu hɔ no toa kyerɛwsɛm no a woekrukye wɔ mprɛtse nkakraba no nye dza ɔwɔ mprɛtse akɛse no do a Mormon twitwaa do esinesin no do.",
                "Dza ɔwar koraa a ɔhyɛ ase fi Mosiah dze kɛpem Mormon tsir 7 no yɛ Nephi ne mprɛtse akɛse no a Mormon twitwaa do esinesin a wɔakyerɛ ase no. Dza odzi ewiei a ɔhyɛ ase fi Mormon tsir 8 dze kesi nwoma no n’ewiei no Mormon ne babanyin Moroni na okrukyee. Ɔno na ber a otwitwaa n’egya ne bra mu nsɛm kyerɛw no, otwitwaa Jaredfo abakɔsɛm do esinesin wiei (dɛ mbrɛ ɔyɛɛ Ether nwoma no) ekyir no ɔdze dza wɔfrɛ no Moroni nwoma no kãa ho.",
                "Bɛyɛ mfe 421 a wɔwoo Christ n’ekyir no mu, na Moroni a ɔyɛ Nephifo hɔn nkɔnhyɛnyi a odzi ekyir—abakɔsɛm kyerɛwfo no sɔɔw kyerɛwsɛm krɔnkrɔn no ano na ɔdze kosumae maa Ewuradze, ama woeyi no wɔ nda a odzi ekyir no mu, dɛ mbrɛ Nyankopɔn nam Ne tsetse nkɔnhyɛfo do kãe no. Wɔwoo Christ n’ekyir, wɔafe 1823 mu, na dɛm Moroni kor yi ara, a nna ɔasoɛr efi ewufo mu no kɛseraa Nkɔnhyɛnyi Joseph Smith na oyii mprɛtse a woekrukye no maa no.",
                "Dza ɔfa nwoma kor yi ho: Asɔpɔkan dzin krataafa a, odzi dza ɔwɔ mu krataafa no enyim pɛɛ no, woyii fii mprɛtse no mu na ɔkã kyerɛwee krɔnkrɔn no ho. Mbueienyi no a ɔammfa akyerɛwamba soronko annkyerɛw, tse dɛ 1 Nephi na dza odzi Mosiah tsir 9 enyim pɛɛ no no so kã kyerɛwee krɔnkrɔn no ho. Mbueienyi horow a wɔdze akyerɛwmba soronko akyerɛw, tse dɛ tsir ne tsir nsɛm no, nnkã asɔpɔkan kyerɛwee no ho mbom ɔyɛ adzesũa mboa a wɔdze akã ho ama akenkan aakɔ do yie.",
                "Mfomdo nkakramba binom akɔ do wɔ nkaano Mormon Nwoma a woetsintsim no Ngyerisi Bɔrofo kasa mu no. Nwoma yi na ɔatsentsen dza ɔfata a ɔdze no mu nsɛm nye dza asɔpɔkan nwoma a Nkɔnhyɛnyi Joseph Smith yɛɛ mu nsesae ana woritsinstim no asaa."
            ]
        },
        "/study/scriptures/bofm/1-ne/1": {
            "uri": "/study/scriptures/bofm/1-ne/1",
            "title": "1 Nephi 1",
            "data_type": "chapter",
            "chapter_name": "Tsir 1",
            "chapter_summary": [
                "Nephi hyɛ ase kã no nkorɔfo ho nsɛm—Lehi hu ogyafadum wɔ enyido-adzehu mu na ɔkenkan fi nkɔnhyɛ nwoma mu—Oyi Nyame ayɛw, ɔkã Messiah ne mbaa ho asɛm, na ɔhyɛ nkɔm dɛ wɔbɛsɛɛ Jerusalem—Jewfo no tseetsee no. Bɛyɛ mfe 600 Ansaana wɔbɔwo Christ."
            ],
            "book_title": "Nephi Nwoma a Odzi Kan no",
            "book_intro": [
                "Nsɛm a Lehi na ne yer Sariah na ne mbabanyin baanan a wɔfrɛ hɔn (yɛhyɛ ase fi panyin no do) Laman, Lemuel, Sam na Nephi. Ewuradze bɔ Lehi kɔkɔ dɛ omfi Jerusalem asaase do, osiandɛ ɔhyɛɛ nkorɔfo no nkɔm a ɔfa hɔn emumuyɛdze ho na wɔhwehwɛ dɛ wobotwa no nkwa do. Ɔnye n’ebusuafo nyina tu kwan ndaansa kɔr sar no do. Nephi fa no nuanom no na wɔsan kɔ Jerusalem asaase do kɔhwehwɛ Jewfo ho abakɔsɛm. Hɔn amandzehu mu nsɛm. Wɔwarwar Ishmael ne mbabaa. Wɔfa hɔn ebusuafo no na wɔkɔ sar no do. Hɔn ɔhaw na amandzehu wɔ sar no do. Hɔn akwantu. Wɔba esu akɛse no ho. Nephi no nuanom no tsew no do etua. Ɔhyɛɛ hɔn fɛr na ɔpam hɛn. Wɔfrɛ bea no Dzifuu. Wotwa esu akɛse no kɔ anohoba asaase no do, na dza ɔkekã ho. Dɛm na Nephi ne nsɛm no tse anaa ma morohwehwɛ akã nye dɛ, emi mara Nephi na mekyerɛw dɛm abakɔsɛm yi."
            ],
            "subtitle": [
                "n’Ahendzi na ne Ɔsomdwuma"
            ],
            "verses": [
                {
                    "number": 1,
                    "text": "Emi, Nephi, abaatan pa na wɔwoo me, dɛm ntsi dza m’egya nyim nyinara na ɔdze kyerɛkyerɛɛ me; na muhun amandze pii wɔ mo nkwa nda mu, naaso minyaa enyimnyam kɛse wɔ Ewuradze enyim wɔ me nda nyinara mu; nyew, minyaa Nyankopɔn ne papayɛ na n’esumasɛm ho nyimdzee kɛsenara, dɛm ntsi merekyerɛw mo nkwa nda yi mu nsɛm."
                },
                {
                    "number": 2,
                    "text": "Nyew, merekyerɛw nsɛm yi wɔ m’egya ne kasaa mu, dza ɔyɛ Jewfo nyimdzee na Egyptfo hɔn kasaa no."
                },
                {
                    "number": 3,
                    "text": "Na minyim dɛ nsɛm a merekyerɛw yi yɛ nokwar, na mankasa me nsa na medze rekyerɛw; na dza minyim na merekyerɛw."
                },
                {
                    "number": 4,
                    "text": "Na ɔbaa dɛ afe a odzi kan wɔ ɔhen Zedekiah, Judahhen n’aber do, (m’egya Lehi tsenaa Jerusalem no nkwa nda nyinara); na dɛm afe no ara mu no nkɔnhyɛfo pii soɛree na wɔhyɛɛ dɔm no nkɔm dɛ otwar dɛ wonu hɔnho, annyɛ dɛm a wɔbɛsɛɛ Jerusalem kuropɔn no."
                },
                {
                    "number": 5,
                    "text": "Dɛm ntsi ɔbaa dɛ m’egya, Lehi, kɔr dɛ ɔrokɔbɔ mpaa ama Ewuradze, nyew ɔdze n’akoma nyinara bɔɔ mpaa wɔ no nkorɔfo ntsi."
                },
                {
                    "number": 6,
                    "text": "Na ɔbaa dɛ ogu do robɔ mpaa ma Ewuradze no, gyafadum bi besii botan kɛse bi a osi n’enyim no do; na ohunii na ɔtsee nsɛm pii; na osian ndzɛmba a ohunii na ɔtsee no ntsi no ho wosowee na ɔpopoe."
                },
                {
                    "number": 7,
                    "text": "Na ɔbaa dɛ ɔsanee Kɔr nankasa ne fie wɔ Jerusalem, na ɔtoow noho kyeen ne mpa do wɔ aber a nna Sunsum na ndzɛmba a ohunii no ahyɛ no do."
                },
                {
                    "number": 8,
                    "text": "Na Sunsum no nyaa hyɛɛ no do no, ohun enyido-adzehu dɛ ɔsorsor ebue, na ɔyɛɛ no dɛ ohun Nyankopɔn dɛ ɔtsena n’ahengua do a abɔfo mboano pii a wonntum nnkan hɔn etwa no ho ehyia na wɔrotow ndwom na wɔrotonton hɔn Nyankopɔn."
                },
                {
                    "number": 9,
                    "text": "Na ɔbaa dɛ ohun Kor dɛ orisian fi sor na ohun dɛ no subea hyerɛn sen ewiaber ewia mpo."
                },
                {
                    "number": 10,
                    "text": "Na ohun duebien bio so dɛ wodzi n’ekyir, na hɔn so hɔn subea hyerɛn sen wimu nworaba."
                },
                {
                    "number": 11,
                    "text": "Na wosiaan famu na wɔnantseew asaase enyi; na nyia odzi kan no begyinaa m’egya n’enyim, na ɔdze nwoma bi maa no, na ɔsee no dɛ ɔnkenkan."
                },
                {
                    "number": 12,
                    "text": "Na ɔbaa dɛ ber a ɔkenkanee no Ewuradze no Sunsum hyɛɛ no mã."
                },
                {
                    "number": 13,
                    "text": "Na ɔkenkanee, see dɛ: Jerusalem ndue, ndue, osiandɛ mehu w’ebusudze! Nyew, na ndzɛmba pii na m’egya kenkanee a ɔfa Jerusalem ho—dɛ wɔbɛsɛɛ no, na nyimpa a wɔtse mu nyinara, dodowara bɛhera wɔ nkrantsee ano, na dodowara so na wɔbɔsoa hɔn ndɔmmum mu akɔ Babylon."
                },
                {
                    "number": 14,
                    "text": "Na ɔbaa dɛ m’egya kenkanee no ohun anwanwadze akɛse pii, na ɔtseaa mu kãa nsɛm pii kyerɛɛ Ewuradze; bi nye dɛ: Wo ndwuma sõ na ɔyɛ nwanwa O Ewuradze Nyankopɔn Tumfo! W’ahengua krɔn wɔ sor, na wo tum, na wo papayɛ na w’ehumbɔbɔr kata adasa nyinara a wɔwɔ asaase do; na osiandɛ ewɔ ehumbɔbɔr ntsi, eremma hɔn a wɔba wo nkyɛn no nnhera!"
                },
                {
                    "number": 15,
                    "text": "Na dɛm nsunsuando na m’egya kasae dze yii ne Nyame ayɛw, osiandɛ ne kra dzii dɛw, na n’akoma hyɛɛ mã, osian ndzɛmba a ohunii ntsi, nyew, ndzɛmba a Ewuradze eyi akyerɛ no ntsi."
                },
                {
                    "number": 16,
                    "text": "Na afei emi, Nephi, merennkyerɛw ndzɛmba nyinara a m’egya akyerɛw no, osiandɛ ɔakyerɛw ndzɛmba pii a ohunii wɔ enyido-adzehu na adaaso mu; na ɔakyerɛw ndzɛmba pii so a ɔhyɛɛ ho nkɔm kyerɛɛ ne mba a merennka ne nyinara."
                },
                {
                    "number": 17,
                    "text": "Mbom mebɛkyerɛw me bra mu nsɛm. Hwɛ, murutwitwa m’egya ne nkyerɛwee no do tsia wɔ mprɛtse a medze mankasa me nsa yɛe no do; dɛm ntsi, sɛ mutwa m’egya ne nkyerɛwee do tsia wie a nna mebɛkyerɛw mara so me bra mu nsɛm."
                },
                {
                    "number": 18,
                    "text": "Dɛm ntsi, mebɛpɛ dɛ hom hu, dɛ Ewuradze yii anwanwadze pii kyerɛɛ m’egya Lehi ekyir no, nyew, dza ɔfa Jerusalem ne nsɛe ho no, hwɛ, ɔkɔr nkorɔfo no mu, na ɔhyɛɛ ase hyɛɛ nkɔm a ɔfa ndzɛmba a oehu na ɔatse ho."
                },
                {
                    "number": 19,
                    "text": "Na ɔbaa dɛ Jewfo no sii no atwetwe osian ndzɛmba a ɔgyee ho dase no ntsi; na nokwar, ɔkãa hɔn emumuyɛ na hɔn ebusudze ho nsɛm; na ɔgyee dase dɛ ndzɛmba a ohunii na ɔtsee, na ndzɛmba a ɔkenkanee wɔ nwoma no mu no, gye dase pefee wɔ Messiah ne mbae no ho, na wiadze no ɔpon so ho."
                },
                {
                    "number": 20,
                    "text": "Na Jewfo no tsee dɛm nsɛm yi no hɔn bo fuuw no; nyew, dɛ mbrɛ wɔdze yɛɛ nkɔnhyɛfo adadafo no mpo, hɔn a wɔtoow hɔn kyenee, na wosiiw hɔn abo na wokum hɔn no; na hɔn so peer dɛ wobeyi no nkwa efi hɔ. Mbom hwɛ, emi, Nephi, mebɛkyerɛ hom dɛ Ewuradze n’adɔyɛ mbɔbɔrhu wɔ hɔ ma hɔn a ɔasan mu eyi hɔn no, osian hɔn gyedzi ntsi, na ɔbɛma hɔn ahoɔdzen a wɔdze fi ɔhaw mu."
                }
            ]
        },
        "/study/scriptures/bofm/1-ne/2": {
            "uri": "/study/scriptures/bofm/1-ne/2",
            "title": "1 Nephi 2",
            "data_type": "chapter",
            "chapter_name": "Tsir 2",
            "chapter_summary": [
                "Lehi nye n’ebusua si mu kɔ sar no a ɔda Po Memen ne nkyɛn no do—Wogya hɔn egyapadze wɔ hɔ—Lehi bɔ afɔr ma Ewuradze na ɔkyerɛkyerɛ ne mbabanyin dɛ wondzi mbrasɛm no do—Laman na Lemuel hwinhwin hɔn egya—Nephi yɛ setsie na ɔbɔ mpaa wɔ gyedzi mu; Ewuradze kasa kyerɛ no, na wɔfa no dɛ ɔnhwɛ no nuanom no do. Bɛyɛ mfe 600 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na hwɛ, ɔbaa dɛ Ewuradze kasaa kyerɛɛ m’egya, nyew, wɔ adaaso mu, na ɔkãa kyerɛɛ no dɛ: Nhyira akã ɔwo Lehi, osian dza ayɛ ntsi; na osiandɛ edzi nokwar na ada ndzɛmba a mekãa kyerɛɛ wo no edzi akyerɛ ɔman yi ntsi, hwɛ, wɔrohwehwɛ eyi wo nkwa efi hɔ."
                },
                {
                    "number": 2,
                    "text": "Na ɔbaa dɛ Ewuradze hyɛɛ m’egya wɔ adaaso mu dɛ ɔmfa n’ebusua na womfi hɔ nkɔ sar no do."
                },
                {
                    "number": 3,
                    "text": "Na ɔbaa dɛ ɔyɛɛ setsie maa Ewuradze n’asɛm, dɛm ntsi ɔyɛɛ dɛ mbrɛ Ewuradze hyɛɛ no no."
                },
                {
                    "number": 4,
                    "text": "Na ɔbaa dɛ ofii hɔ kɔr sar no do. Na ogyaa ne fie, na n’egyapadze asaase, na ne sika, na ne dwetɛ, na ne ndzɛmba a ɔsom bo, na ɔammfa biribiara kã n’ebusuafo, na edziban, na ntamadan ho, na ofii hɔ kɔr sar no do."
                },
                {
                    "number": 5,
                    "text": "Na osianee baa Po Memen n’egya, na ɔdze faa sar no do wɔ bea a ɔbɛn Po Memen n’egya; na ɔnye n’ebusuafo tuu kwan wɔ sar no do, hɔn nye me nã Sariah, na mo nuanom mpanyimfo Laman, Lemuel, na Sam."
                },
                {
                    "number": 6,
                    "text": "Na ɔbaa dɛ aber a wotuu kwan nda ebiasa wɔ sar no do no, osii ne ntamadan wɔ bɔnsa bi mu wɔ nsu esutsen bi nkyɛn."
                },
                {
                    "number": 7,
                    "text": "Na ɔbaa dɛ ɔdze abo sii afɔrmbukyia na ɔbɔɔ afɔr maa Ewuradze na ɔdze ndaase maa Ewuradze hɛn Nyankopɔn."
                },
                {
                    "number": 8,
                    "text": "Na ɔbaa dɛ ɔtoo esutsen no dzin, Laman, na n’ano bɔ Po Memen no mu; na mbɔnsa no nye nsu no bɔ ɔhye."
                },
                {
                    "number": 9,
                    "text": "Na aber a m’egya hun dɛ nsu esutsen no ano bɔ Po Memen no mu no, ɔkasaa kyerɛɛ Laman see dɛ: O nkyɛ ayɛ dɛ esutsen yi, na apem daa akɔ tsenenee nyina no nsunyiwa mu!"
                },
                {
                    "number": 10,
                    "text": "Na ɔkasaa so kyerɛɛ Lemuel dɛ: O nkyɛ ayɛ dɛ bɔnsa yi, egyina pintsinn na etsintsim na innkehihim da, na esie Ewuradze ne mbrasɛm no!"
                },
                {
                    "number": 11,
                    "text": "Ɔkãa iyi osian Laman na Lemuel hɔn akɔnkyesu ntsi; na hwɛ wohwinhwinii tsiaa hɔn egya wɔ ndzɛmba pii ho, osiandɛ ɔyɛ enyido-adzehu nyimpa ntsi, na oeyi hɔn efi Jerusalem asaase no do ma woegya hɔn egyapadze asaase, nye hɔn sika, nye hɔn dwetɛ, nye hɔn ndzɛmba a ɔsom hɔn bo, dɛ wɔrebɛhera wɔ sar no do. Na wɔkãa dɛ osian nkwasea nsusui a ɔyɛe wɔ n’akoma mu ntsi na aba no dɛm no."
                },
                {
                    "number": 12,
                    "text": "Na ɔnam dɛ Laman na Lemuel yɛ mpanyimfo ntsi wohwinhwiin tsiaa hɔn egya. Na wohwinhwinii osiandɛ wonnyim Nyame no a ɔbɔɔ hɔn no n’akwan."
                },
                {
                    "number": 13,
                    "text": "Eso wɔanngye enndzi dɛ Jerusalem, kuropɔn kɛse no, wɔbɛsɛɛ no dɛ mbrɛ nkɔnhyɛfo akã no. Na wɔyɛ hɔn adze dɛ Jewfo no a wɔwɔ Jerusalem no a wɔpeer dɛ wobeyi m’egya no nkwa efi hɔ no."
                },
                {
                    "number": 14,
                    "text": "Na ɔbaa dɛ m’egya kasaa kyerɛɛ hɔn wɔ tum mu wɔ Lemuel bɔnsa no mu, na Sunsum hyɛɛ no mã kesii dɛ hɔn nyimpadua wosowee wɔ n’enyim. Na ɔhyɛɛ hɔn fɛr, na woenntum annkasa enntsia no; dɛm ntsi, wɔyɛɛ dza ɔhyɛɛ hɔn no."
                },
                {
                    "number": 15,
                    "text": "Na m’egya tsenaa ntamadan mu."
                },
                {
                    "number": 16,
                    "text": "Na ɔbaa dɛ emi, Nephi, nna musuar koraa, naaso nna mo sõ, na eso minyaa pɛ kɛse bi dɛ mobohu Nyankopɔn n’esumasɛm, ntsi musũi frɛɛ Ewuradze; na hwɛ ɔbaa me nkyɛn, na ɔbɔdwedwee m’akoma ma megyee nsɛm nyinara a m’egya kãe no dzii; dɛm ntsi, manntsew no do etua dɛ ma mo nuanom no yɛe no."
                },
                {
                    "number": 17,
                    "text": "Na mekasaa kyerɛɛ mo nua Sam ma ohun ndzɛmba a Ewuradze nam no Sunsum Krɔnkrɔn do ada no edzi akyerɛ me no. Na ɔgyee me nsɛm dzii."
                },
                {
                    "number": 18,
                    "text": "Mbom hwɛ, Laman na Lemuel dze wɔanngye me nsɛm no enndzi; na ɔnam dɛ nna midzi yaw wɔ hɔn akoma a epirim no ntsi musũi frɛɛ Ewuradze maa hɔn."
                },
                {
                    "number": 19,
                    "text": "Na ɔbaa dɛ Ewuradze kasaa kyerɛɛ me, see dɛ: Nhyira nkã wo, Nephi, osian wo gyedzi ntsi, osiandɛ edze akoma a ɔyɛ botoo aper ahwehwɛ me enyiberdo."
                },
                {
                    "number": 20,
                    "text": "Na susuampaara dɛ hom bɛda ho edzi me mbrasɛm do no, hom bɛyɛ prɔmprɔm, na wɔbɛgye hom akɔ anohoba asaase no do; nyew, asaase a mesiesie ama hom no do, nyew, asaase a ɔbɔ asaase nyinara do no."
                },
                {
                    "number": 21,
                    "text": "Na susuampaara dɛ a wo nuanom no bɔkɔ do atsew etua wɔ wo do no, wobotwa hɔn efi Ewuradze enyim akyen."
                },
                {
                    "number": 22,
                    "text": "Na susuampaara dɛ ebɛdaho edzi me mbrasɛm do no, wɔbɛyɛ wo ɔhwɛfo na kyerɛkyerɛnyi wɔ wo nuanom do."
                },
                {
                    "number": 23,
                    "text": "Na hwɛ, da biara a wɔbɛtsew etua wɔ mo do no, medze ndom yaayaw bɛpaa hɔn, na worinnya tum wɔ w’asefo do gyedɛ hɔn so tsew etua wɔ mo do."
                },
                {
                    "number": 24,
                    "text": "Na sɛ ɔba dɛ wɔtsew etua wɔ mo do a, wɔbɛyɛ abaa ahwe w’asefo, dze ekenyan hɔn ma wɔakaa m’akwan."
                }
            ]
        },
        "/study/scriptures/bofm/1-ne/3": {
            "uri": "/study/scriptures/bofm/1-ne/3",
            "title": "1 Nephi 3",
            "data_type": "chapter",
            "chapter_name": "Tsir 3",
            "chapter_summary": [
                "Lehi ne mbabanyin no san hɔn ekyir kɔ Jerusalem dɛ wɔrekɛfa ayewa mprɛtse no—Laban ammpɛ dɛ ɔdze mprɛtse no ma—Nephi kasa kyerɛ no nuanom no na ɔhyɛ hɔn nkuran—Laban wia hɔn egyapadze na ɔpɛ dɛ nkyɛ oku hɔn—Laman na Lemuel bobɔ Nephi na Sam na ɔbɔfo kã hɔn enyim. Bɛyɛ mfe 600–592 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ emi, Nephi, menye Ewuradze kasae wiei no mesanee kɔr m’egya ne ntamadan no mu."
                },
                {
                    "number": 2,
                    "text": "Na ɔbaa dɛ ɔkasaa kyerɛɛ me dɛ: Hwɛ, maso daa, na daa no mu no, Ewuradze hyɛɛ me dɛ ɔwo nye wo nuanom no bɛsan hom ekyir akɔ Jerusalem."
                },
                {
                    "number": 3,
                    "text": "Na hwɛ, Laban wɔ Jewfo ho abakɔsɛm na me nananom hɔn ebusuasantsen so, na woekrukye no wɔ ayewa mprɛtse do."
                },
                {
                    "number": 4,
                    "text": "Dɛm ntsi, Ewuradze ahyɛ me dɛ ɔwo na wo nuanom no nkɔ Laban fie, nkɔhwehwɛ kyerɛwsɛm no, na hom mfa mbra sar yi do."
                },
                {
                    "number": 5,
                    "text": "Na afei, hwɛ wo nuanom no ruhwinhwin se dɛ mebisa adze a ɔyɛ dzen efi hɔn hɔ, mbom hwɛ mimmbisaa biribi mmfii hɔn hɔ, na ɔyɛ mbrasɛm a ofi Ewuradze hɔ."
                },
                {
                    "number": 6,
                    "text": "Dɛm ntsi, kɔ, me babanyin, na ibenya enyimnyam wɔ Ewuradze enyim, osiandɛ ɔwo ennhwinhwin."
                },
                {
                    "number": 7,
                    "text": "Na ɔbaa dɛ, emi Nephi, mekãa kyerɛɛ m’egya dɛ, mobɔkɔ akɛyɛ ndzɛmba a Ewuradze ahyɛ no, osiandɛ minyim dɛ Ewuradze mmfa mbrasɛm biara mma adasamba, gyedɛ oesiesie kwan ama hɔn a wɔnam do botum ayɛ dza ɔahyɛ hɔn dɛ wɔnyɛ no."
                },
                {
                    "number": 8,
                    "text": "Na ɔbaa dɛ m’egya tsee dɛm nsɛm yi no n’enyi gyee mbordo, osiandɛ onyim dɛ Ewuradze ehyira me."
                },
                {
                    "number": 9,
                    "text": "Na emi, Nephi, na mo nuanom no faa hɛn ntamadan na yɛhyɛɛ hɛn akwantu no ase wɔ sar no do dɛ yɛrokɔ Jerusalem asaase do."
                },
                {
                    "number": 10,
                    "text": "Na ɔbaa dɛ aber a yɛbaa Jerusalem asaase do no, emi na mo nuanom dzii hɛnho ebisabisa nkorkor."
                },
                {
                    "number": 11,
                    "text": "Na yɛtwee tonto hwɛɛ hɛn mu nyia ɔsɛ dɛ ɔkɔ Laban fie hɔ. Na ɔbaa dɛ tonto no bɔɔ Laman; na Laman kɔr Laban ne fie hɔ, na ɔnye no kasae wɔ aber a nna ɔtse ne fie hɔ."
                },
                {
                    "number": 12,
                    "text": "Na obisaa Laban kyerɛwsɛm no a woekrukye no wɔ ayewa mprɛtse do no a ɔfa m’egya n’ebusuasantsen ho no."
                },
                {
                    "number": 13,
                    "text": "Na hwɛ, ɔbaa dɛ Laban no bo fuwii na oyii no edzi fii n’enyim, na ɔammpɛ dɛ ɔdze kyerɛwsɛm no ma no, dɛm ntsi, ɔsee no dɛ: Hwɛ, eyɛ odwotwafo ntsi muboku wo."
                },
                {
                    "number": 14,
                    "text": "Mbom Laman guanee fii n’enyim, na ɔbɛkãa dza Laban ayɛ no kyerɛɛ hɛn. Na hɛn werɛ hyɛɛ ase howee; na mo nuanom no pɛɛ dɛ wɔsan hɔn ekyir kɔ m’egya nkyɛn wɔ sar no do."
                },
                {
                    "number": 15,
                    "text": "Mbom hwɛ, mesee hɔn dɛ: Dɛ Ewuradze tse ase, na hɛn so yɛtse ase yi, yɛrennsan nnkɔ hɛn egya nkyɛn wɔ sar no do gyedɛ yɛayɛ dza Ewuradze ahyɛ hɛn dɛ yɛnyɛ no ana."
                },
                {
                    "number": 16,
                    "text": "Dɛm ntsi hom mma yenya gyedzi na yendzi Ewuradze ne mbrasɛm no do; na hom mma yɛnkɔ hɛn egya n’egyapadze asaase no do, na hwɛ ogyaa sika na dwetɛ na ahodze ahorow pii. Na iyi nyinara ɔyɛɛ osian Ewuradze ne mbrasɛm ntsi."
                },
                {
                    "number": 17,
                    "text": "Na onyim dɛ wɔbɛsɛɛ Jerusalem osian dɔm no hɔn emumuyɛ ntsi."
                },
                {
                    "number": 18,
                    "text": "Na hwɛ, wɔapow nkɔnhyɛfo no hɔn nsɛm. Dɛm ntsi sɛ m’egya tsenaa asaase no do ber a wɔhyɛɛ no dɛ onguan mfi asaase no do ekyir no a, hwɛ, nkyɛ ɔno so bɛhera. Dɛm ntsi, oye dɛ oguanee fii asaase no do."
                },
                {
                    "number": 19,
                    "text": "Na hwɛ, ɔtsen wɔ Nyame enyi do dɛ hɛn nsa kã kyerɛwsɛm yi, ama yɛakora hɛn egyanom hɔn kasaa do yie ama hɛn mba;"
                },
                {
                    "number": 20,
                    "text": "Na yɛakora nsɛm so a nkɔnhyɛfo krɔnkrɔn dze hɔn ano kãe no, dza wɔnam Nyame no Sunsum na no tum do dze maa hɔn fitsi wiadze ahyɛse dze besi dɛm aber yi no."
                },
                {
                    "number": 21,
                    "text": "Na ɔbaa dɛ dɛm kasa a mekãe yi sakyeer mo nuanom adwen ma wonyaa gyedzi wɔ Nyame ne mbrasɛm no ho."
                },
                {
                    "number": 22,
                    "text": "Na ɔbaa dɛ yɛkɔr hɛn egyapadze asaase no do na yɛkɔboaboaa hɛn sika, na hɛn dwetɛ, na hɛn ndzɛmba a ɔsom bo nyinara ano."
                },
                {
                    "number": 23,
                    "text": "Na yɛboaboaa ndzɛmba yi ano wiei no, yɛkɔr Laban fie hɔ bio."
                },
                {
                    "number": 24,
                    "text": "Na ɔbaa dɛ yɛkɔr Laban nkyɛn kebisaa no dɛ ɔmfa kyerɛwsɛm no a woekrukye no wɔ ayewa mprɛtse do no mma hɛn, na yɛdze hɛn sika, na hɛn dwetɛ, na hɛn ndzɛmba nyinara a ɔsom bo no bɛhyɛ ananmu."
                },
                {
                    "number": 25,
                    "text": "Na ɔbaa dɛ aber a Laban hun hɛn ahodze no dɛ ɔdɔɔ sõ no, n’enyi beree ma dɛm ntsi ɔpaam hɛn fii hɔ na ɔsomaa no nkowaa dɛ wombokunkum hɛn, ama oeenya kwan afa hɛn ahodze no."
                },
                {
                    "number": 26,
                    "text": "Na ɔbaa dɛ yeguanee fii Laban no nkowaa no enyim ntsɛmara ma dɛm ntsi yegyaa hɛn ahodze no ma okedzii Laban nsamu."
                },
                {
                    "number": 27,
                    "text": "Na ɔbaa dɛ yeguanee kɔr sar no do na Laban no nkowaa no annto hɛn na yekosumaa ɔbotan bi mu."
                },
                {
                    "number": 28,
                    "text": "Na ɔbaa dɛ Laman no bo fuuw me, nye m’egya so; na Lemuel so dɛmara; osiandɛ otsiee Laman ne nsɛm, dɛm ntsi Laman na Lemuel kasaa dzendzenndzen dze tsiaa hɛn a yɛyɛ hɔn nuanom nkakraba; na wɔdze hɔn poma mpo bor hɛn."
                },
                {
                    "number": 29,
                    "text": "Na ɔbaa dɛ wɔhwee hɛn mbaa no, hwɛ, Ewuradze no bɔfoe bae begyinaa hɔn enyim, na ɔkasae kyerɛɛ hɔn dɛ: Ebɛnadze ntsi na hom hwe hom nua kakraba yi mbaa? Hom nnyim dɛ Ewuradze asan mu eyi no dɛ ɔmbɛyɛ ɔhwɛfo wɔ hom do, na iyi tse dɛm osian hom bɔn ntsi? Hwɛ hom bɔkɔ Jerusalem bio, na Ewuradze beyi Laban ahyɛ hom nsa."
                },
                {
                    "number": 30,
                    "text": "Na ɔbɔfo no wiee kasa no ɔkɔree."
                },
                {
                    "number": 31,
                    "text": "Na ber a ɔbɔfo no kɔree no, Laman na Lemuel hyɛɛ ase hwinhwinii see dɛ: Ɔbɛyɛ dɛn bɛyɛ na Ewuradze beyi Laban ahyɛ hɛn nsa? Hwɛ, ɔyɛ nyimpa a no ho yɛ dzen, na otum hwɛ eduonum do, nyew, obotum eku eduonum mpo; na hɛn?"
                }
            ]
        },
        "/study/scriptures/bofm/1-ne/4": {
            "uri": "/study/scriptures/bofm/1-ne/4",
            "title": "1 Nephi 4",
            "data_type": "chapter",
            "chapter_name": "Tsir 4",
            "chapter_summary": [
                "Nephi ku Laban dɛ mbrɛ Ewuradze hyɛ no no na ɔfa kwan bi do ma ne nsa kã ayewa mprɛtse no—Zoram pen dɛ ɔbɛkã Lehi n’ebusuafo no ho wɔ sar no do. Bɛyɛ mfe 600–592 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ mekãa kyerɛɛ mo nuanom no dɛ: Hom mma yɛnsan nkɔ Jerusalem bio, na hom mma yenya gyedzi wɔ Ewuradze ne mbrasɛm no mu; na hwɛ ɔbɔ adze nyinara do, na ɔyɛ dɛn ntsi na no ho nnkɛyɛ dzen asen Laban na n’eduonum no, nyew anaadɛ ne mpempem?"
                },
                {
                    "number": 2,
                    "text": "Dɛm ntsi, hom mma yɛnkɔ; hom mma yenya ahoɔdzen dɛ Moses; na nokwar, ɔkasaa kyerɛɛ nsu a ɔwɔ Po Memen no mu no ma no mu paa ebien, kor wɔ afã na kor so wɔ afã, na hɛn egyanom duaa mu, wɔ asaase kɛsɛɛ do, fii ndɔmmum mu, na Pharoah no nsordaafo no kãa hɔn do na Po Memen no mu nsu meem hɔn."
                },
                {
                    "number": 3,
                    "text": "Afei hwɛ, hom nyim dɛ iyi yɛ nokwar; na hom nyim so dɛ ɔbɔfo akasa akyerɛ hom; ebɛn ntsi na hom begye kyim? Hom mma yɛnkɔ; Ewuradze botum agye hɛn dɛ mbrɛ ɔgyee hɛn egyanom no, na ɔasɛɛ Laban dɛ mbrɛ ɔdze yɛɛ Egyptfo no."
                },
                {
                    "number": 4,
                    "text": "Mekãa dɛm nsɛm yi wiei no, hɔn bo fuwii na wɔkɔr do hwinhwinii, naaso wɔkãa mo do kodur dɛ yɛbaa Jerusalem afasu ekyir."
                },
                {
                    "number": 5,
                    "text": "Nna adze asã; na memaa wosumaa afasu no ekyir. Na wosumaa hɔnho no, emi, Nephi, moweaweaa kɔr kurow kɛse no mu na misii mu dɛ morokɔ Laban ne fie."
                },
                {
                    "number": 6,
                    "text": "Na Sunsum no gyaa me kɔr hɔ a nna minnyim dza merekɛyɛ."
                },
                {
                    "number": 7,
                    "text": "Naaso mokɔr m’enyim, na ber a mebɛɛn Laban ne fie no, muhun banyin bi dɛ ɔda famu wɔ m’enyim na ɔabow."
                },
                {
                    "number": 8,
                    "text": "Na mokɔr ne nkyɛn no muhun dɛ Laban a."
                },
                {
                    "number": 9,
                    "text": "Na muhun ne nkrantsee, na motwee fii no bɔha mu; na bea a wosuo mu no yɛ sika mapa, na no ho edwindze so yɛ fɛw, na muhun dɛ n’ano no dadze a ɔsom bo ara yie na wɔdze yɛe."
                },
                {
                    "number": 10,
                    "text": "Na ɔbaa dɛ Sunsum no hyɛɛ me dɛ munku Laban; mbom mekãa wɔ m’akoma mu dɛ: mennkãa nyimpa no bɔgyaa nnguu da. Na mepeem adze na mammpɛ dɛ muboku no."
                },
                {
                    "number": 11,
                    "text": "Na Sunsum no kasaa kyerɛɛ me bio dɛ: Hwɛ Ewuradze eyi no ahyɛ wo nsa. Nyew, na mo so minyim dɛ ɔpɛɛ dɛ oyi mankasa mo nkwa fi hɔ; nyew, na oenntsie Ewuradze ne mbrasɛm; na ɔafa hɛn ahodze so."
                },
                {
                    "number": 12,
                    "text": "Na ɔbaa dɛ Sunsum no kasaa kyerɛɛ me bio dɛ: Ku no, na Ewuradze eyi no ahyɛ wo nsa."
                },
                {
                    "number": 13,
                    "text": "Hwɛ Ewuradze ku omumuyɛnyi ama ne nhyehyɛɛ tsenenee aada edzi. Oye dɛ nyimpa kor bɛhera sen dɛ ɔman bɔwodow wɔ gyedzi mu na wɔahera."
                },
                {
                    "number": 14,
                    "text": "Na afei, ber a emi, Nephi, metsee dɛm nsɛm yi no, mekaa nsɛm a Ewuradze kãa kyerɛɛ me wɔ sar no do, dɛ: Susuampaara dɛ w’asefo bedzi me mbrasɛm do no, wɔbɛyɛ prɔmprɔm wɔ anohoba asaase no do."
                },
                {
                    "number": 15,
                    "text": "Nyew, na mo so modween dɛ worunntum nndzi Ewuradze ne mbrasɛm do dɛ mbrɛ Moses ne mbra tse, gyedɛ wonya mbra no ana."
                },
                {
                    "number": 16,
                    "text": "Na minyim so dɛ mbra no woekrukye no wɔ ayewa mprɛtse do."
                },
                {
                    "number": 17,
                    "text": "Na bio, minyim dɛ Ewuradze eyi Laban ahyɛ me nsa wɔ dɛm kwan yi do—ama me nsa aakã kyerɛwsɛm no dɛ mbrɛ ne mbrasɛm tse."
                },
                {
                    "number": 18,
                    "text": "Dɛm ntsi, mitsiee Sunsum no ne ndze, na musuoo Laban ne tsinhwi mu, na medze nankasa ne nkrantsee twaa ne tsir fii do."
                },
                {
                    "number": 19,
                    "text": "Na aber a medze nankasa ne nkrantsee twaa ne tsir fii do wiei no, mefaa ne ntar no na mehyɛe; nyew, ne nyina mpo, na medze n’akodze no bɔɔ m’asen do."
                },
                {
                    "number": 20,
                    "text": "Na meyɛɛ iyi ekyir no, mokɔr Laban ne sikakorabea hɔ. Na aber a morokɔ Laban ne sikakorabea hɔ no, hwɛ, mohun Laban n’akowaa a sikakorabea no ne saafee wɔ no hɔ no. Na medze Laban ne ndze hyɛɛ no dɛ ɔnye me nkɔ sikakorabea hɔ."
                },
                {
                    "number": 21,
                    "text": "Na osusuu dɛ meyɛ no wura Laban, osiandɛ ohun n’atar na ne nkrantsee dɛ ɔbɔ m’asen do."
                },
                {
                    "number": 22,
                    "text": "Na ɔkãa Jewfo mpanyimfo ho nsɛm kyerɛɛ me, nna onyim dɛ no wura, Laban, akɔ hɔn nkyɛn anafua no."
                },
                {
                    "number": 23,
                    "text": "Na mekasaa kyerɛɛ no dɛ Laban ara pɛr."
                },
                {
                    "number": 24,
                    "text": "Na mekãa so kyerɛɛ no dɛ medze kyerɛwsɛm a woekrukye no wɔ ayewa mprɛtse do no rekɛma mo nuanom mpanyimfo no a wɔwɔ afasu no ekyir no."
                },
                {
                    "number": 25,
                    "text": "Na mesee no so dɛ ɔnka mo do."
                },
                {
                    "number": 26,
                    "text": "Na ɔno, osusuu dɛ merekã enuanom no a wɔwɔ asɔr no mu no ho nsɛm, na dɛ ampaara dɛ meyɛ dɛm Laban a mekum no no, dɛm ntsi ɔkãa mo do."
                },
                {
                    "number": 27,
                    "text": "Na ɔkãa Jewfo mpanyimfo no ho nsɛm pii kyerɛɛ me wɔ ber a morokɔ mo nuanom no nkyɛn wɔ afasu no ekyir no."
                },
                {
                    "number": 28,
                    "text": "Na ɔbaa dɛ Laman hun me no n’akoma tuu kɛsenara, Lemuel na Sam so dɛmara. Na woguanee fii m’enyim kɔree; osiandɛ wosusũu dɛ ɔyɛ Laban, na dɛ woeku me na ɔrohwehwɛ hɔn so eyi hɔn nkwa efi hɔ."
                },
                {
                    "number": 29,
                    "text": "Na ɔbaa dɛm no, mefrɛɛ hɔn na wɔtsee me ndze; no wogyaa dɛ woruguan efi m’enyim."
                },
                {
                    "number": 30,
                    "text": "Na ɔbaa dɛ aber a Laban n’akowaa no hun mo nuanom no, no ho hyɛɛ ase dɛ ɔropopo, na ɔhyɛɛ ase dɛ oruguan efi m’enyim asan n’ekyir akɔ Jerusalem kurow kɛse no mu."
                },
                {
                    "number": 31,
                    "text": "Na afei, emi, Nephi, meyɛ nyimpa a mo sõ, na menya Ewuradze hɔ ahoɔdzen kɛse so, dɛm ntsi musuoo Laban n’akowaa no mu, na medze no gyinaa hɔ, amma oennguan."
                },
                {
                    "number": 32,
                    "text": "Na ɔbaa dɛ menye no kasaa, dɛ, sɛ otsie me nsɛm a, dɛ Ewuradze tse ase yi, na mo so metse ase yi, dɛmara so na sɛ otsie hɛn nsɛm a, yɛdze no nkwa bɛkyɛ no."
                },
                {
                    "number": 33,
                    "text": "Na mekasaa kyerɛɛ no, na midzii nsew mpo dɛ mma onnsuro; na sɛ ɔnye hɛn bɔkɔ sar no do a obenya ahotɔ dɛ hɛnara so."
                },
                {
                    "number": 34,
                    "text": "Na mekasaa kyerɛɛ no bio dɛ: Nokwar, Ewuradze na ɔhyɛɛ hɛn dɛ yɛnyɛ dɛm; ana ɔnnsɛ dɛ yedzi Ewuradze ne mbrasɛm do? Dɛm ntsi, sɛ ebɔkɔ m’egya nkyɛn wɔ sar no do a, ɔno ibenya tsenabew wɔ hɛn nkyɛn."
                },
                {
                    "number": 35,
                    "text": "Na ɔbaa dɛ Zoram nyaa akokodur wɔ nsɛm a mekãa no ho. Zoram nye akowa no ne dzin; na ɔbɔɔ anohoba dɛ ɔbɔkɔ sar no do wɔ m’egya nkyɛn. Na odzii nsew so dɛ ɔnye hɛn bɛtsena, fitsi dɛm da no dze kɔ nyinara."
                },
                {
                    "number": 36,
                    "text": "Na yɛpɛɛ dɛ ɔnye hɛn tsena wɔ dɛm saintsir yi ho ntsi amma Jewfo no ennhu dɛ yeguan kɔ sar no do, ɔno bɛyɛ na woetsiw hɛn na wɔabɛsɛɛ hɛn."
                },
                {
                    "number": 37,
                    "text": "Na ɔbaa dɛ Zoram dzii nsew kyerɛɛ hɛn wiei no, hɛn suro wɔ noho bɔɔ adze."
                },
                {
                    "number": 38,
                    "text": "Na ɔbaa dɛ yɛfaa ayewa mprɛtse no na Laban n’akowaa no, na yesii mu kɔr sar no do, na yetuu kwan kɔr hɛn egya ne ntamadan no mu."
                }
            ]
        },
        "/study/scriptures/bofm/1-ne/5": {
            "uri": "/study/scriptures/bofm/1-ne/5",
            "title": "1 Nephi 5",
            "data_type": "chapter",
            "chapter_name": "Tsir 5",
            "chapter_summary": [
                "Sariah kasa tsia Lehi—Hɔn nyina dzi ehurusi wɔ hɔn mbabanyin no sanee no ho—Wɔbɔ afɔr—Moses na nkɔnhyɛfo no hɔn kyerɛwsɛm no wɔ ayewa mprɛtse no do—Mprɛtse no kyerɛ dɛ Lehi yɛ Joseph n’asenyi—Lehi hyɛ nkɔm wɔ n’asefo na mbrɛ wobesi akora mprɛtse no yie ho. Bɛyɛ mfe 600–592 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ yedur sar no do wɔ hɛn egya nkyɛn no, hwɛ, dɛw hyɛɛ no mã, na me nã Sariah so n’enyi gyee mbordo, osiandɛ nokwar nna oesi nkrum wɔ hɛn ntsi."
                },
                {
                    "number": 2,
                    "text": "Nna ɔyɛ no dɛ yɛahera wɔ sar no do: na eso ɔakasa etsia m’egya dɛ ɔyɛ enyido-adzehu nyimpa, ɔse: Hwɛ afa hɛn efi hɛn egyapadze asaase do, na me mba nnyi hɔ bio, na ama yɛrehera wɔ sar yi do."
                },
                {
                    "number": 3,
                    "text": "Na dɛm kasa yi na me nã kãa dze tsiaa m’egya."
                },
                {
                    "number": 4,
                    "text": "Na ɔbaa dɛm no m’egya kãa kyerɛɛ no dɛ, minyim dɛ meyɛ enyido-adzehu nyimpa, na sɛ munnhun Nyankopɔn ne ndzɛmba wɔ enyido-adzehu mu a nkyɛ minnyim Nyame ne papayɛ; na mbom nkyɛ yɛda ho tse Jerusalem, na yɛnye enuanom no ahera."
                },
                {
                    "number": 5,
                    "text": "Mbom hwɛ meenya anohoba asaase, iyi mu na midzi dɛw; nyew, na minyim dɛ Ewuradze bɛgye me mba no efi Laban nsamu na ɔdze hɔn abrɛ hɛn bio wɔ sar yi do."
                },
                {
                    "number": 6,
                    "text": "Na dɛm kasa yi na m’egya, Lehi, dze kyekyee me nã Sariah no werɛ wɔ hɛnho wɔ ber a yetuu kwan fii sar no do kɔr Jerusalem asaase do dɛ yɛrekɛgye Jewfo ho abakɔsɛm no."
                },
                {
                    "number": 7,
                    "text": "Na yɛsanee baa m’egya ne ntamadan mu no, hwɛ hɔn dɛw hyɛɛ mã, na me nã nyaa awerɛkyekyer."
                },
                {
                    "number": 8,
                    "text": "Na ɔkasaa see dɛ: Afei na mehu dɛ ɔyɛ nokwar dɛ Ewuradze na ɔhyɛɛ mo kun dɛ onguan mbra sar yi do; nyew, na mehu so dɛ Ewuradze na ɔagye me mba yi efi Laban nsamu, na ɔama hɔn tum dɛ wɔmfa ndzi dwuma a Ewuradze ahyɛ hɔn no. Na dɛm nsɛm yi na ɔkãe."
                },
                {
                    "number": 9,
                    "text": "Na ɔbaa dɛ hɔn enyi gyee mbordo, na wɔbɔɔ afɔr, na ɔhyew-afɔr maa Ewuradze; na wɔdze ndaase maa Israel Nyankopɔn."
                },
                {
                    "number": 10,
                    "text": "Na wɔdze ndaase maa Israel Nyankopɔn ekyir no, m’egya, Lehi, faa ayewa mprɛtse a woegu kyerɛwsɛm wɔ do no, na ɔhwehwɛɛ mu fii ahyɛse no."
                },
                {
                    "number": 11,
                    "text": "Na ohun dɛ Moses nwoma enum no a ɔkyerɛ mbrɛ wosii bɔɔ wiadze, nye Adam na Eve a wɔyɛ hɛn awofo a wodzi kan no ho nsɛm wɔ do."
                },
                {
                    "number": 12,
                    "text": "Afei Jewfo ho abakɔsɛm, fitsi Zedekiah, Judahfo hɔn hen ber a ɔhyɛɛ adzedzi ase mpo."
                },
                {
                    "number": 13,
                    "text": "Na nkɔnhyɛfo krɔnkrɔn no so hɔn nkɔnhyɛ fitsi ahyɛse kesi ber a ɔhen Zedekiah hyɛɛ adzedzi ase; na nkɔnhyɛ pii so a ofi Jeremiah n’anomu so wɔ do."
                },
                {
                    "number": 14,
                    "text": "Na ɔbaa dɛ m’egya, Lehi, hun n’egya n’ebusuasantsen no so wɔ ayewa mprɛtse no do; dɛm ntsi ohun dɛ ɔyɛ Joseph n’asenyi; nyew, dɛm Joseph no a ɔyɛ Jacob ne babanyin no a wɔtɔɔn no kɔr Egypt, ɔno na Ewuradze dze ne nsa koraa no do ama oeetum akora n’egya Jacob na ne fifo amma wɔannhera wɔ ɔkɔm ntsi."
                },
                {
                    "number": 15,
                    "text": "Na woyii hɔn so fii ndɔmmum mu fii Egypt asaase do a dɛm Nyame kor no ara so na ɔkoraa hɔn do."
                },
                {
                    "number": 16,
                    "text": "Na dɛm na m’egya, Lehi, nam dze hun n’egyanom hɔn ebusuasantsen no. Na Laban so yɛ Joseph n’asenyi, dɛm ntsi na ɔno na n’egyanom dze kyerɛwsɛm no siei."
                },
                {
                    "number": 17,
                    "text": "Na aber a m’egya hun dɛm ndzɛmba yi nyinara no, Sunsum hyɛɛ no mã, na ɔhyɛɛ ase hyɛɛ nkɔm a ɔfa n’asefo ho—"
                },
                {
                    "number": 18,
                    "text": "Dɛ, dɛm ayewa mprɛtse yi wɔ dɛ ɔkɔ aman, ebusuafo, kasa horow na nyimpa nyina a wɔyɛ n’asefo no hɔ."
                },
                {
                    "number": 19,
                    "text": "Dɛm ntsi ɔkãa dɛ, dɛm ayewa mprɛtse yi onnyi dɛ ɔyew; nna onnyi so dɛ no ho bisiw dabiarada. Na ɔhyɛɛ nkɔm pii a ɔfa n’asefo ho."
                },
                {
                    "number": 20,
                    "text": "Na ɔbaa dɛ mbertsentsen nyina no emi na m’egya yedzii mbrasɛm a Ewuradze dze hyɛɛ hɛn no do."
                },
                {
                    "number": 21,
                    "text": "Na yenya kyerɛwsɛm no a Ewuradze hyɛɛ hɛn dɛ yɛnkɛfa no na yɛpɛnsapɛnsaa mu na yehun dɛ oye; nyew, ɔsom bo kɛse mpo ma hɛn dɛm ntsi yɛfaa adwen yɛbɔkora Ewuradze ne mbrasɛm no do ama hɛn mba."
                },
                {
                    "number": 22,
                    "text": "Dɛm ntsi ɔyɛ adze a ɔtsen a ofi Ewuradze hɔ dɛ yɛdze botu hɛn kwan wɔ sar no do akɔ asaase a wɔbɔɔ hɛn ho anohoba no do."
                }
            ]
        },
        "/study/scriptures/bofm/1-ne/6": {
            "uri": "/study/scriptures/bofm/1-ne/6",
            "title": "1 Nephi 6",
            "data_type": "chapter",
            "chapter_name": "Tsir 6",
            "chapter_summary": [
                "Nephi kyerɛw ndzɛmba a ɔfa Nyankopɔn ho—Nephi no botae nye dɛ ɔbɛdan nkorɔfo ma wɔaba Abraham ne Nyankopɔn hɔ ma ɔagye hɔn nkwa. Bɛyɛ mfe 600–592 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei emi, Nephi, memmpɛ dɛ mekã m’egyanom hɔn ebusuasantsen ho nsɛm wɔ dza merekyerɛw wɔ ɔfã ha yi mu, na merennkyerɛw no dabiarada so wɔ mprɛtse a merekyerɛw yi do osiandɛ ɔwɔ kyerɛwsɛm no a m’egya dze esie no mu; dɛm ntsi na merennkyerɛw no wɔ dɛm nsɛm yi mu no."
                },
                {
                    "number": 2,
                    "text": "Na ɔdɔɔ me sõ dɛ mebɛkã dɛ yɛyɛ Joseph n’asefo."
                },
                {
                    "number": 3,
                    "text": "Na ɔmmfa mo ho dɛ nkyɛ mebɛkyerɛw dza ɔfa m’egya ho nyinara, na mbom ɔronnkɔ mprɛtse yinom do, na mbom mepɛ enya kwan wɔ do ama meetum akyerɛw nsɛm a ɔfa Nyankopɔn ho."
                },
                {
                    "number": 4,
                    "text": "Mobotae kɛse ara nye dɛ mebɛkekã adasa aba Abraham ne Nyankopɔn, na Isaac ne Nyankopɔn, na Jacob ne Nyankopɔn hɔ ma wɔagye hɔn nkwa."
                },
                {
                    "number": 5,
                    "text": "Dɛm ntsi mennkyerɛw ndzɛmba a ɔsɔ wiadze enyi na mbom ndzɛmba a ɔsɔ Nyankopɔn na hɔn a wɔnnyɛ wiadzemba enyi na mekyerɛw."
                },
                {
                    "number": 6,
                    "text": "Dɛm ntsi mebɛhyɛ mbra ama m’asefo dɛ mma wɔnnkyerɛw ndzɛmba a no ho nnhia wɔ dɛm mprɛtse yi do mma adasamba."
                }
            ]
        },
        "/study/scriptures/bofm/1-ne/7": {
            "uri": "/study/scriptures/bofm/1-ne/7",
            "title": "1 Nephi 7",
            "data_type": "chapter",
            "chapter_name": "Tsir 7",
            "chapter_summary": [
                "Lehi ne mbabanyin no san kɔ Jerusalem na wɔkɛfa Ishmael na ne fifo ma wɔbɛkã hɔnho wɔ hɔn akwantu mu—Laman na binom tsew etua—Nephi kasa kyerɛ no nuanom no dɛ wonya gyedzi wɔ Ewuradze mu—Wɔdze ntampehoma kyekyer no na wɔfa apam dɛ wɔbɛsɛɛ no—Gyedzi no tum yi no fi mu—No nuanom no serɛ bɔnfakyɛ—Lehi na no nkorɔfo bɔ afɔr nye ɔhyew afɔr. Bɛyɛ mfe 600–592 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei mepɛ dɛ hom tse dɛ m’egya Lehi wiee no nkɔnhyɛ a ɔfa n’asefo ho no, ɔbaa dɛ Ewuradze nye no kasaa bio dɛ onnye mma ɔno Lehi dɛ ɔnye n’ebusua nko bɔkɔ sar no do, mbom ɔsɛ dɛ ne mbabanyin no nhwehwɛ mbabaa nwar hɔn ama hɔn aba adɔr ama Ewuradze wɔ asaase a wɔbɔɔ ho anohoba kyerɛɛ hɔn no do."
                },
                {
                    "number": 2,
                    "text": "Na ɔbaa dɛ Ewuradze hyɛɛ no dɛ emi, Nephi, na mo nuanom no nsan nkɔ Jerusalem asaase no do bio nkɛfa Ishmael na n’ebusuafo nsian mbra sar no do."
                },
                {
                    "number": 3,
                    "text": "Na ɔbaa dɛ emi, Nephi, na mo nuanom no faa sar no do dɛ yɛrokɔ Jerusalem bio."
                },
                {
                    "number": 4,
                    "text": "Na ɔbaa dɛ yɛkɔr Ishmael fie, na yenyaa enyimpa wɔ Ishmael n’enyim araa ma yetumii kãa Ewuradze ne nsɛm kyerɛɛ no."
                },
                {
                    "number": 5,
                    "text": "Na ɔbaa dɛ Ewuradze botoow Ishmael na ne fifo hɔn akoma ma dɛm ntsi wɔnye hɛn tuu kwan wɔ sar no do baa hɛn egya ne ntamadan no mu."
                },
                {
                    "number": 6,
                    "text": "Na ɔbaa dɛ aber a yɛnam sar no do no, hwɛ, Laman na Lemuel na Ishmael ne mbabaa beenu na Ishmael ne mbabanyin beenu nye hɔn ebusuafo tseew etua wɔ hɛn do, nyew wɔtseew etua wɔ emi Nephi na Sam, na hɔn egya Ishmael, na ne yer na ne mbabaa baasa no do."
                },
                {
                    "number": 7,
                    "text": "Na ɔbaa dɛ etuatsew no mu no, wɔpɛɛ dɛ wɔsan hɔn ekyir kɔ Jerusalem asaase do."
                },
                {
                    "number": 8,
                    "text": "Na afei emi, Nephi, midzii awerɛhow kɛse maa hɔn wɔ hɔn akomadzen ntsi, dɛm ntsi mekasaa kyerɛɛ hɔn, nyew, kyerɛɛ Laman na Lemuel see dɛ: Hwɛ hom nye mo nuanom mpanyimfo, na ɔyɛ dɛn ntsi na hom akoma ayɛ dzen dɛm na hom adwen mu efura hom yi, dɛ hom ma kwan ma emi a meyɛ hom nua kakraba kasa kyerɛ hom, nyew na menyɛ fasusu ma hom?"
                },
                {
                    "number": 9,
                    "text": "Ebɛnadze ntsi na hom nntsie Ewuradze n’asɛm yi?"
                },
                {
                    "number": 10,
                    "text": "Ebɛnadze ntsi na hom werɛ efir dɛ hom ehu Ewuradze no bɔfoe yi?"
                },
                {
                    "number": 11,
                    "text": "Nyew, na ebɛnadze ntsi na hom werɛ efir ndzɛmba akɛse a Ewuradze ayɛ ama hɛn, dɛ ɔgyee hɛn fii Laban nsamu, na hɛn nsa so kãa kyerɛwsɛm no?"
                },
                {
                    "number": 12,
                    "text": "Nyew, na ebɛnadze ntsi na hom werɛ efir dɛ Ewuradze wɔ tum dɛ ɔyɛ adze nyina wɔ ne pɛ do dze ma adasamba, sɛ ɔba dɛ wonya gyedzi wɔ no mu a? Dɛm ntsi hom mma yenya gyedzi wɔ no mu."
                },
                {
                    "number": 13,
                    "text": "Na sɛ yenya gyedzi wɔ no mu a hɛn nsa bɛkã asaase a ɔbɔɔ ho anohoba no; na mber bi bɛba a hom bohu dɛ Ewuradze n’asɛm a ɔfa Jerusalem ne nsɛɛ ho no aba mu; osiandɛ nsɛm nyina a Ewuradze akã a ɔfa Jerusalem ne nsɛɛ ho no bɛba mu."
                },
                {
                    "number": 14,
                    "text": "Na hwɛ Ewuradze no Sunsum rennkyɛr na egyaa dɛ ɔnye hɔn bedzi aper; na hwɛ, wɔapow nkɔnhyɛfo no, na wɔdze Jeremiah ato efiadze. Na wɔpɛɛ dɛ woyi m’egya no nkwa fi hɔ, ma dɛm ntsi wɔapam no efi asaase no do."
                },
                {
                    "number": 15,
                    "text": "Afei hwɛ, mese hom dɛ sɛ hom san kɔ Jerusalem a hom so hom nye hɔn bɛhera. Na afei, sɛ hom pɛ a hom nkɔ asaase no do, na hom nkaa nsɛm a makã akyerɛ hom yi, dɛ sɛ hom kɔ a hom so hom bɛhera na dɛm na Ewuradze no Sunsum hyɛ me dɛ menka."
                },
                {
                    "number": 16,
                    "text": "Na ɔbaa dɛ aber a emi, Nephi, mekãa dɛm nsɛm yi kyerɛɛ mo nuanom ekyir no, hɔn bo fuuw me. Na ɔbaa dɛ wɔyeer me, na hwɛ nna hɔn bo efuw kɛse, dɛm ntsi wɔdze ntampehoma kyekyeer me, osiandɛ wɔpɛɛ dɛ woyi mo nkwa fi hɔ na wogya me wɔ sar no do hɔ ma mbowa abɔyafo dzi me nam."
                },
                {
                    "number": 17,
                    "text": "Mbom ɔbaa dɛ, mobɔɔ mpaa maa Ewuradze see dɛ: O Ewuradze, dɛ mbrɛ me gyedzi a ɔwɔ wo mu tse no, nkyɛ agye me efi mo nuanom nsamu; nyew, nkyɛ ama me ahoɔdzen ma metum atsew ntampehoma a ɔkyekyer me yi mu."
                },
                {
                    "number": 18,
                    "text": "Na ɔbaa dɛ mekãa dɛm nsɛm yi wiei no, hwɛ, ntampehoma no sianee fii me nsa na m’anan, na mosoɛree gyinaa mo nuanom no enyim na menye hɔn kasaa bio."
                },
                {
                    "number": 19,
                    "text": "Na ɔbaa dɛ hɔn bo fuuw me bio, na wɔpɛɛ dɛ wɔyer me; mbom hwɛ, Ishmael ne mbabaa no mu kor, nyew, na ne nã so, na Ishmael ne mbabanyin no mu kor, paa mo nuanom no kyɛw araa ma hɔn bo dwee na wogyaa dɛ wɔbɔhwehwɛ mo nkwa eyi efi hɔ."
                },
                {
                    "number": 20,
                    "text": "Na ɔbaa dɛ afei wodzii yaw kɛse wɔ hɔn emumuyɛ no ntsi ma dɛm ntsi wɔbɔɔ hɔn mu adze wɔ m’enyim na wɔpaa me kyɛw dɛ memfa hɔn bɔn nkyɛ hɔn wɔ dza wɔyɛɛ tsiaa me no ntsi."
                },
                {
                    "number": 21,
                    "text": "Na ɔbaa dɛ nokwar, medze dza wɔdze ayɛ me no nyinara kyɛɛ hɔn, na mehyɛɛ hɔn dɛ nkyɛ wɔmbɔ mpaa mma Ewuradze hɔn Nyankopɔn ama ɔdze hɔn bɔn aakyɛ hɔn. Na ɔbaa dɛ afei wɔyɛɛ dɛm. Na wɔbɔɔ mpaa maa Ewuradze wiei no, yɛsɔɔw hɛn akwantu no do bio dɛ yɛrokɔ hɛn egya ne ntamadan no ho."
                },
                {
                    "number": 22,
                    "text": "Na ɔbaa dɛ yedur hɛn egya ne ntamadan no mu. Na ber a emi na mo nuanom na Ishmael na ne fifo nyinara baa m’egya ne ntamadan no mu no, wɔdze ndaase maa Ewuradze hɔn Nyankopɔn, na wɔbɔɔ afɔr na ɔhyew afɔr maa no."
                }
            ]
        },
        "/study/scriptures/bofm/1-ne/8": {
            "uri": "/study/scriptures/bofm/1-ne/8",
            "title": "1 Nephi 8",
            "data_type": "chapter",
            "chapter_name": "Tsir 8",
            "chapter_summary": [
                "Lehi hu enyido-adzehu a ɔfa nkwadua no ho—Odzi n’eduaba no bi na ɔhwehwɛ dɛ n’ebusuafo so bɛyɛ dɛmara—Ohu dadze poma, ɔkwan a ɔyɛ nkekãnkekã na ɔyɛ tseaba, nye sum kebii etwa nyimpa ho ehyia—Sariah, Nephi na Sam dzi eduaba no bi, mbom Laman na Lemuel powee. Bɛyɛ mfe 600–592 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ yɛboaboaa eduaba n’aba ahorow pii ano, nye nduadzewa ahorow pii so aba ano."
                },
                {
                    "number": 2,
                    "text": "Na ɔbaa dɛ aber a m’egya rotweɔn wɔ sar no do no ɔkasaa kyerɛɛ hɛn dɛ: hwɛ maso daa, anaaso dɛ mehu enyido-adzehu bi."
                },
                {
                    "number": 3,
                    "text": "Na hwɛ, osian dza mehu ntsi, ɔsɛ dɛ midzi dɛw wɔ Ewuradze mu osian Nephi na Sam so ntsi; na mowɔ saintsir a ɔma mutum susu dɛ hɔn na hɔn asefo pii so benya nkwagye."
                },
                {
                    "number": 4,
                    "text": "Mbom hwɛ, Laman na Lemuel, mowɔ suro kɛse bi ma hom na hwɛ ɔyɛ dɛ m’adaaso mu no muhun sar kɛsɛɛ tumm bi."
                },
                {
                    "number": 5,
                    "text": "Na ɔbaa dɛ muhun ɔbarimba bi a ɔhyɛ atar fitaa bi, na ɔbaa begyinaa m’enyim."
                },
                {
                    "number": 6,
                    "text": "Na ɔbaa dɛ afei ɔkasaa kyerɛɛ me na ɔsee me dɛ menka no do."
                },
                {
                    "number": 7,
                    "text": "Na ɔbaa dɛ, mekãa no do no, muhun dɛ mowɔ sar a no do yɛ hu na sum ahyɛ do mã mu."
                },
                {
                    "number": 8,
                    "text": "Na menantseew ndɔnhwer pii wɔ sum mu no afei mehyɛɛ ase bɔɔ mpaa maa Ewuradze dɛ, osian n’ehumbɔbɔr pii no ntsi, onhu me mbɔbɔr."
                },
                {
                    "number": 9,
                    "text": "Na ɔbaa dɛ mobɔɔ mpaa maa Ewuradze ekyir no, muhun kwã petee kɛse bi."
                },
                {
                    "number": 10,
                    "text": "Na afei muhun dua bi a n’eduaba yɛ akɔndɔ na obotum so ama nyimpa enyigye."
                },
                {
                    "number": 11,
                    "text": "Na ɔbaa dɛ mokɔr eduaba no ho kedzii bi: na muhun dɛ ɔyɛ dɛw papapanara sen nduaba a masɔ ahwɛ nyinara. Nyew na muhun dɛ eduaba no yɛ fitaa sen adze fitaa biara a mehu da."
                },
                {
                    "number": 12,
                    "text": "Na midzii eduaba no, muhun dɛ enyigye kɛse bi ahyɛ me kra mã; dɛm ntsi mepɛɛ dɛ m’ebusua so dzi bi; na muhun dɛ ɔyɛ akɔndɔ sen eduaba biara."
                },
                {
                    "number": 13,
                    "text": "Na aber a medze m’enyiwa kɔr aprɔw dɛ mubohu m’ebusua so no, muhun nsu esutsen; na ɔrepem wɔ dua no a miridzi n’eduaba no ho."
                },
                {
                    "number": 14,
                    "text": "Na mohwɛɛ dɛ mubohu bea a ofi reba; na muhun ne tsir wɔ ekyir kakra; na ne tsir hɔ no muhun hom nã, Sariah na Sam na Nephi, na wogyinagyina hɔ dɛ gyama wonnyim bea a wɔrokɔ."
                },
                {
                    "number": 15,
                    "text": "Na ɔbaa dɛ motoo hɔn nsa na medze ndze kɛse kãa kyerɛɛ hɔn dɛ wɔmbra me nkyɛn, na wombedzi eduaba no a ɔyɛ ahomka sen eduaba biara no bi."
                },
                {
                    "number": 16,
                    "text": "Na ɔbaa dɛ wɔbaa me nkyɛn na hɔn so wobedzii bi."
                },
                {
                    "number": 17,
                    "text": "Na ɔbaa dɛ afei mepɛɛ dɛ Laman na Lemuel so bɛba ebedzi eduaba no bi; dɛm ntsi motoo m’enyiwa hwɛɛ esutsen no ne tsir no ho dɛ gyangyanbiara mubohu hɔn."
                },
                {
                    "number": 18,
                    "text": "Na ɔbaa dɛ muhun hɔn na mbom nna wɔmmpɛ dɛ wɔba me nkyɛn bedzi eduaba no bi."
                },
                {
                    "number": 19,
                    "text": "Na muhun dadze poma, na wɔatsen mu afa esutsen no n’egya dze akɛpem dua a migyina ho no."
                },
                {
                    "number": 20,
                    "text": "Na afei so muhun kwan tseaba a no mu yɛ nkekãnkekã bi dɛ ɔda dadze poma no ho, dze abɛpem dua a migyina ho no; dze kɛpem bea a nsunyiwa no no ne tsir wɔ dze kɔto kwã kɛse petee bi a ɔtse dɛ wiadze bi mu."
                },
                {
                    "number": 21,
                    "text": "Na muhun dɔmpepe bi a worunntum nnkan hɔn a hɔn mu dodowara nna wɔreper ba kan dɛ wobotum esi kwan a ɔdze ba dua a migyina ho no mu."
                },
                {
                    "number": 22,
                    "text": "Na ɔbaa dɛ wɔperee bae na wobesii kwan no a wɔdze ba dua no ho no mu."
                },
                {
                    "number": 23,
                    "text": "Na ɔbaa dɛ sum ehubɔhubɔw bi hyɛe, nyew, sum ehubɔhubɔw kebii bi, ma dɛm ntsi hɔn a wobesii kwan no do no foom kwan no, wɔtɔɔ gon na wɔyewee."
                },
                {
                    "number": 24,
                    "text": "Na ɔbaa dɛ muhun binom so a wɔreper ba kan, na wɔbaa kan bosuoo dadze poma no ano; na wɔperee faa sum kebii no mu dzedze dadze poma no mu ara kesii dɛ wɔbaa bedzii dua no n’eduaba no bi."
                },
                {
                    "number": 25,
                    "text": "Na wodzii dua no n’eduaba no bi wiei no, wɔtotoo hɔn enyi dɛ mbrɛ fɛr akã hɔn."
                },
                {
                    "number": 26,
                    "text": "Na mo so medze m’enyiwa kɔr aprɔw, na muhun wɔ nsu esutsen n’afã no ho dɛ dan kɛse pontonn bi, sensɛn wimu na ɔnnka asaase."
                },
                {
                    "number": 27,
                    "text": "Na dɔm ahyɛ mu mã, mpanyimfo na mbofra, mbanyin na mbasiafo; na hɔn ntar yɛ fɛw dodow; na hɔn ndzeyɛɛ yɛ dɛ mbrɛ worisi atwetwe na wɔdze hɔn nsatseaba retsentsen hɔn a wɔaba na woridzi eduaba no bi no do."
                },
                {
                    "number": 28,
                    "text": "Na wodzii eduaba no bi wiei no wɔfɛree, osian hɔn a worisi hɔn atwetwe no ntsi na wɔsaan hɔn ekyir kɛfaa akwan a wɔabra hɔn ho no do na wɔyewee."
                },
                {
                    "number": 29,
                    "text": "Na afei, emi Nephi, merennka m’egya ne nsɛm no nyinara."
                },
                {
                    "number": 30,
                    "text": "Mbom, murutwa no tsia, na hwɛ, ohun dɔmpepe bi so a wɔreper ba kan; na wɔbaa bosuoo dadze poma no ano; na wɔpeer dɛ wɔbɛba kan, wosuoo dadze poma no mu dzendzenndzen, kesii dɛ wɔbaa kan, na wobotwaa hwee famu na wodzii dua no eduaba no bi."
                },
                {
                    "number": 31,
                    "text": "Na afei so ohun dɔmtutu bi so a nna wɔreper hwehwɛ kwan akɔ dɛm dan kɛse pontonn no ho."
                },
                {
                    "number": 32,
                    "text": "Na ɔbaa dɛ nsunyiwa no bun no faa hɔn mu dodowara; na pii so na wɔyewee wɔ n’enyido koduaduaa akwan fofor mu."
                },
                {
                    "number": 33,
                    "text": "Na pii kɛhɛɛn dɛm dan soronko no mu. Na afei wɔkɛhɛɛn dan no mu no, wɔtsentseen hɔn enyimtsia nsatseaba wɔ emi nye hɔn a woridzi eduaba no do; naaso yɛannkasa hɔn ho."
                },
                {
                    "number": 34,
                    "text": "M’egya ne nsɛm a ɔkãa nye dɛ: Na dodow a wɔkasaa hɔnho no wɔhwee ase."
                },
                {
                    "number": 35,
                    "text": "Na Laman na Lemuel enndzi eduaba no bi, dɛm na m’egya kãe."
                },
                {
                    "number": 36,
                    "text": "Na ɔbaa dɛ aber a m’egya kãa n’adaaso anaaso n’enyido-adzehu no mu nsɛm nyina wiei no, ɔsee hɛn dɛ osian ndzɛmba yi a ohunii wɔ n’enyido-adzehu no mu no, nna ɔmaa suro kɛse kãa no wɔ Laman nye Lemuel ho no: nyew, osuroo dɛ bɛyɛ na woeyi hɔn tokyen wɔ Ewuradze enyim."
                },
                {
                    "number": 37,
                    "text": "Na ɔdze abadaa biara a ɔbaatan biara wɔ no tuu hɔn fo, ɔsee hɔn dɛ wombetsie n’asɛm, kyerɛ dɛ Ewuradze bohu hɔn mbɔbɔr, na oenntwa hɔn annkyen; nyew, m’egya kãa nsɛmpa kyerɛɛ hɔn."
                },
                {
                    "number": 38,
                    "text": "Na ɔkãa nsɛmpa kyerɛɛ hɔn na ɔhyɛɛ hɔn nkɔm so wɔ ndzɛmba pii ho wiei no, ɔhyɛɛ hɔn dɛ wondzi Ewuradze ne mbrasɛm do; na ogyaa dɛ ɔbɛkasa akyerɛ hɔn."
                }
            ]
        },
        "/study/scriptures/bofm/1-ne/9": {
            "uri": "/study/scriptures/bofm/1-ne/9",
            "title": "1 Nephi 9",
            "data_type": "chapter",
            "chapter_name": "Tsir 9",
            "chapter_summary": [
                "Nephi yɛ mprɛtse ahorow ebien—Kor biara dzin dze Nephi ne mprɛtse—Hɔn wiadzedze ho abakɔsɛm na ɔwɔ mprɛtse akɛse no do; na nyamesom ho nkyekyeree so wɔ nkakraba no do. Bɛyɛ mfe 600–592 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ndzɛmba yi nyinara na m’egya hunii, na ɔtsee na ɔkãe, ber a ɔtse ne ntamadan no mu no, wɔ Lemuel bɔnsa no mu, na ndzɛmba pii so a murunntum nnkyerɛw wɔ mprɛtse yi do."
                },
                {
                    "number": 2,
                    "text": "Na afei dɛ mbrɛ makã wɔ mprɛtse yi ho no hwɛ ɔnnyɛ mprɛtse no a makyerɛw mo nkorɔfo hɔn abakɔsɛm nyina wɔ do; na dɛm mprɛtse no a makyerɛw mo nkorɔfo ho nsɛm wɔ do no mato no dzin Nephi, dɛm ntsi wɔfrɛ no Nephi mprɛtse, medze mankasa me dzin ato do; na dɛm mprɛtse yi so wɔfrɛ no Nephi mprɛtse."
                },
                {
                    "number": 3,
                    "text": "Na menya Ewuradze hɔ mbrasɛm dɛ menyɛ dɛm mprɛtse yi wɔ botae soronko ho ama meekrukye nsɛm a ɔfa mo nkorɔfo hɔn ɔsomdwuma ho wɔ do."
                },
                {
                    "number": 4,
                    "text": "Mprɛtse afofor bi so do no wobokrukye nsɛm a ɔfa ahemfo hɔn ahendzi ho nye akõkoekõ na wentwiwentwi a osii mo nkorɔfo hɔn mu no wɔ do; dɛm ntsi, dɛm mprɛtse yi do nsɛm no dodowara fa ɔsomdwuma ho; na mprɛtse nkaa no so mu nsɛm dodowara fa ahemfo hɔn ahendzi nye akõkoekõ na wentwiwentwi a osii mo nkorɔfo hɔn mu ho."
                },
                {
                    "number": 5,
                    "text": "Dɛm ntsi na Ewuradze ahyɛ me dɛ menyɛ dɛm mprɛtse yi wɔ noara ne nyansaa botae do a dɛm kwan no minnyim."
                },
                {
                    "number": 6,
                    "text": "Mbom Ewuradze dze onyim adze nyinara fitsi ahyɛse; dɛm ntsi osiesie kwan a wɔdze yɛ no ndwuma nyinara wɔ adasamba mu; na hwɛ, ɔwɔ tum nyinara dɛ ɔma ne nsɛm nyinara hyɛ mã. Na dɛm na ɔtse. Amen."
                }
            ]
        },
        "/study/scriptures/bofm/1-ne/10": {
            "uri": "/study/scriptures/bofm/1-ne/10",
            "title": "1 Nephi 10",
            "data_type": "chapter",
            "chapter_name": "Tsir 10",
            "chapter_summary": [
                "Lehi hyɛ nkɔm dɛ Babylonfo bɛfa Jewfo ndɔmmum—Ɔkã Messiah, Agyenkwa, Ɔpomfo no a obefi Jewfo mu epue no ho asɛm—Lehi kã nyia otwar dɛ onuma Nyame Eguambaa no so ne mbaa ho asɛm—Lehi kã Messiah no no wu na no wusoɛr ho asɛm—Ɔdze Israelmba a wɔbɔbɔ hɔn apetse na wɔbɛkã hɔn aboa ano no to ngodua ho—Nephi kã Nyankopɔn ne Ba, Sunsum Krɔnkrɔn n’akyɛdze, na mbrɛ tseneneeyɛ ho si hia ho asɛm. Bɛyɛ mfe 600–592 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, emi Nephi, mahyɛ ase rekyerɛw mprɛtse yinom no do ndzɛmba a osii wɔ m’ahendzi na me ɔsomdwuma; dɛm ntsi ansaana mebɛkyerɛw me nsɛm no, ɔsɛ dɛ mekã biribi a ɔfa m’egya na mo nuanom so ho."
                },
                {
                    "number": 2,
                    "text": "Na hwɛ ɔbaa dɛ aber a m’egya wiee ne kasaa a ɔfa n’adaaso ho, na afotu pa a ɔdze maa hɔn no, ɔkãa Jewfo hɔn ho nsɛm kyerɛɛ hɔn."
                },
                {
                    "number": 3,
                    "text": "Dɛ sɛ wɔsɛɛ hɔn nye Jerusalem kuropɔn no wie a wɔbɔsoa hɔn mu dodowara akɔ ndɔmmum mu wɔ Babylon; dɛ mbrɛ Ewuradze noara ne mber a ɔahyɛ no tse no, wɔbɛsan aba bio, nyew, wobeyi hɔn efi ndɔmmum mu aba; na sɛ wonya dze hɔn fi ndɔmmum mu ba a hɔn nsa bɛkã hɔn egyapadze asaase no bio."
                },
                {
                    "number": 4,
                    "text": "Nyew, ofitsi mfe ahaesia ekyir a m’egya fii Jerusalem no mpo; Ewuradze Nyankopɔn beyi nkɔnhyɛnyi efi Jewfo mu—Messiah mpo a, anaa dɛ, wiadze Agyenkwa."
                },
                {
                    "number": 5,
                    "text": "Na ɔkasaa so faa nkɔnhyɛfo no ho, mbrɛ hɔn mu dodowara agye dase wɔ ndzɛmba a ɔfa dɛm Messiah yi ho, ɔno a ɔakã no ho nsɛm, anaadɛ dɛm wiadze Pomfo yi."
                },
                {
                    "number": 6,
                    "text": "Dɛm ntsi adasamba nyinara ayew na wɔahwehwe ase, na sɛ wobenya nkwagye a ɔno ɔsɛ dɛ wɔtwer dɛm Ɔpomfo yi."
                },
                {
                    "number": 7,
                    "text": "Na ɔkasaa so faa nkɔnhyɛnyi bi a obedzi Messiah no enyim ebesiesie Ewuradze n’akwan mu."
                },
                {
                    "number": 8,
                    "text": "Nyew, koraa mpo dɛ ɔbɔkɔ sar no do akɛtseatsea mu dɛ: Hom nsiesie Ewuradze n’akwan, na wɔmma n’atsempɔn ntsentsen osiandɛ obi gyina hom finimfin ha a hom nnyim no; na ɔwɔ tum sen me, na no nsokota ho ahoma mennsɛ dɛ mesan mpo. Na pii na m’egya kãe a ɔfa iyinom ho."
                },
                {
                    "number": 9,
                    "text": "Na m’egya see dɛ wobonuma wɔ Bethabara, wɔ Jordan egya, na ɔkãa bio dɛ wɔdze nsu bonuma no; na koraa mpo dɛ wɔdze nsu bonuma Messiah no."
                },
                {
                    "number": 10,
                    "text": "Na wɔdze nsu enuma Messiah no ekyir no, obohu na ɔagye dase dɛ woeenuma Nyame Eguambaa no; nyia obeyi wiadze bɔn akɔ no."
                },
                {
                    "number": 11,
                    "text": "Na ɔbaa dɛ m’egya kãa dɛm nsɛm yi wiei no, ɔkasaa kyerɛɛ mo nuanom no wɔ dza ɔfa Asɛmpa no a wɔbɔkɔ akɛkã akyerɛ Jewfo no, na afei so dza ɔfa no Jewfo no wodow a wɔbɔwodow wɔ hɔn gyedzi mu. Na ekyir woeku Messiah no a ɔbɛba no na no wu ekyir no ɔbɔsoɛr efi ewufo mu, na ɔnam Sunsum Krɔnkrɔn no do bɛda noho edzi akyerɛ Amanamamfo."
                },
                {
                    "number": 12,
                    "text": "Nyew, m’egya kãa nsɛm pii mpo a ɔfa Amanamamfo ho, na dza ɔfa Israel fifo so ho, dɛ wɔdze hɔn bɔto ngodua ho, dɛ n’abaw bɛpan na wɔapetse asaase nyinara enyi."
                },
                {
                    "number": 13,
                    "text": "Dɛm ntsi, ɔkãa dɛ obehia dɛ yɛyɛ kor na wɔgye hɛn kɔ anohoba asaase no do, ama Ewuradze n’asɛm aahyɛ mã, dɛ yɛbɛpetse asaase nyinara enyi."
                },
                {
                    "number": 14,
                    "text": "Na Israel fifo no apetse ekyir no, wɔbɛsan aboaboa hɔn ano bio; anaa no korakora, dɛ Amanamamfo nsa akã Asɛmpa n’amahyɛ ekyir no, ngodua n’abaw pa no, anaa dɛ Israel fifo hɔn ahyɛ mu nkaasefo no wɔbɛgye hɔn ahyɛ mu, anaaso wobohu nokwar Messiah, hɔn Ewuradze na hɔn Pomfo no."
                },
                {
                    "number": 15,
                    "text": "Na dɛm nsɛm yi na m’egya dze hyɛɛ nkɔm na ɔkasaa kyerɛɛ mo nuanom no, na nsɛm pii so a mannkyerɛw wɔ nwoma yi mu; na makyerɛw no mu dodowara a mohwɛ a oye ma me wɔ mo nwoma kor no mu."
                },
                {
                    "number": 16,
                    "text": "Na dza makã ho nsɛm yi nyinara, sii ber a m’egya tse ne ntamadan mu wɔ Lemuel bɔnsa no mu no."
                },
                {
                    "number": 17,
                    "text": "Na ɔbaa dɛ emi, Nephi, metsee nsɛm a m’egya kãe a ɔfa ndzɛmba a ohun wɔ enyido-adzehu mu nye nsɛm so a ɔnam Sunsum Krɔnkrɔn no tum do kãe; tum a ɔnam gyedzi a onyae wɔ Nyankopɔn ne Ba no mu—na Nyankopɔn ne Ba no nye Messiah no a ɔbɛba no—Emi, Nephi, so mepɛɛ dɛ mubohu na matse na menam Sunsum Krɔnkrɔn no tum do ehu ndzɛmba yi a ɔyɛ Nyame n’akyɛdze dze ma hɔn a wɔhwehwɛ no enyiberdo, wɔ tsetseberdo na mber so a obeyi noho akyerɛ adasamba."
                },
                {
                    "number": 18,
                    "text": "Na ɔtse dɛm ndeda, ndɛ na afebɔɔ, na woesiesie kwan no ato hɔ ama adasa fitsi wiadze ne fapem, sɛ ɔba no dɛ wonu hɔnho na wɔba ne nkyɛn a."
                },
                {
                    "number": 19,
                    "text": "Na hɔn a wɔhwehwɛ enyiberdo no wobohu; na Sunsum Krɔnkrɔn no tum no bɛda Nyame n’esumasɛm edzi akyerɛ hɔn wɔ mber yi mu dɛ mbrɛ ɔyɛɛ no tsetseberdo no; na dɛ mbrɛ ɔyɛɛ no tsetseberdo no dɛmara so na ɔbɛyɛ wɔ mber a ɔreba no mu, dɛm ntsi Ewuradze n’akwan yɛ kor na ɔkɔ aprɔw onnyiewiei."
                },
                {
                    "number": 20,
                    "text": "Dɛm ntsi kaa, O ɔdasanyi, dɛ wo ndwuma nyina mu no wɔdze wo bɛba ebobu wo atsɛn."
                },
                {
                    "number": 21,
                    "text": "Dɛm ntsi, sɛ epɛɛ dɛ ebɛyɛ emumuyɛdze wɔ wo nsɔhwɛber yi mu a, nna woho renntsew wɔ Nyankopɔn n’atsɛmbu egua no enyim; na adze a no ho nntsew biara runntum nye Nyankopɔn nntsena; dɛm ntsi, otwar dɛ wotwa wo kyen afebɔɔ."
                },
                {
                    "number": 22,
                    "text": "Na Sunsum Krɔnkrɔn no ma me tum dɛ menkã dɛm nsɛm yi na mma minnsiw do."
                }
            ]
        },
        "/study/scriptures/bofm/1-ne/11": {
            "uri": "/study/scriptures/bofm/1-ne/11",
            "title": "1 Nephi 11",
            "data_type": "chapter",
            "chapter_name": "Tsir 11",
            "chapter_summary": [
                "Nephi hu Ewuradze no Sunsum na onya nkwadua no ho enyido-adzehu—Ohu Nyankopɔn ne Ba no ne nã nye mbrɛ Nyankopɔn si kotow—Ohu Nyame Eguambaa no n’enuma, ne somdwumadzi na ne mbeamudua mu bɔ—Ohu Eguambaa no n’Asomafo Duebien no hɔn frɛ na hɔn som dwuma. Bɛyɛ mfe 600–592 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ ekyir yi a minyaa pɛ dɛ muhu ndzɛmba a m’egya hunii no; na minyaa gyedzi dɛ Ewuradze botum ada no edzi akyerɛ me; aber a metse hɔ rodwendwen ho wɔ m’akoma mu no, Ewuradze no Sunsum hwiim me kɔree, nyew ɔdze me kɔr bepɔw tsentsen bi a munnhun ne saso na m’anan so nsii bi do da do."
                },
                {
                    "number": 2,
                    "text": "Na Sunsum no see me dɛ: Hwɛ, ebɛnadze na erohwehwɛ?"
                },
                {
                    "number": 3,
                    "text": "Na mesee dɛ mepɛ dɛ muhu dza m’egya hunii no."
                },
                {
                    "number": 4,
                    "text": "Na Sunsum no see me dɛ ana egye dzi dɛ w’egya hun dua no a ɔakã ho asɛm no?"
                },
                {
                    "number": 5,
                    "text": "Na mesee dɛ: Hwɛ ɔwoara inyim dɛ megye m’egya ne nsɛm nyinara dzi."
                },
                {
                    "number": 6,
                    "text": "Na ber a mekãa dɛm nsɛm yi no, Sunsum no dze ndze kɛse tseaa mu see dɛ: Hosanna nkã Ewuradze, ɔsorsor Nyankopɔn; osiandɛ Ɔno nye Nyame wɔ asaase nyinara do, nyew, ɔbɔ adze nyinara do. Na nhyira akã ɔwo, Nephi, osiandɛ egye ɔsorsor Nyankopɔn ne Ba no dzi; dɛm ntsi, ibohu ndzɛmba a erohwehwɛ no."
                },
                {
                    "number": 7,
                    "text": "Na hwɛ wɔdze dɛm sɛnkyerɛdze yi bɛma wo, dɛ ehu dua no a ɔsow eduaba no a w’egya dzii no, ibohu nyimpa bi a ofi sor risian, na no ho na ebɛgye dase; na agye no ho dase ewie no, akyerɛw ato hɔ dɛ ɔno nye Nyankopɔn ne Ba."
                },
                {
                    "number": 8,
                    "text": "Na ɔbaa dɛ Sunsum no see me dɛ: Hwɛ! Na mohwɛe na muhun dua no; na ɔtse dɛ dua no a m’egya hunii no; na ne fɛw wɔnnka, nyew, ɔsen adze fɛɛfɛw biara; na ɔyɛ fitaayɛ bor esukwankyɛba ne fitaayɛ koraa."
                },
                {
                    "number": 9,
                    "text": "Na ɔbaa dɛ aber a muhun dua no ekyir no mesee Sunsum no dɛ: Mehu dɛ edze dua no a ɔsombo kyɛn adze nyinara no akyerɛ me."
                },
                {
                    "number": 10,
                    "text": "Na ɔsee me dɛ: Ebɛnadze na erohwehwɛ?"
                },
                {
                    "number": 11,
                    "text": "Na mesee no dɛ: Nkyɛ meehu dɛm adze yi ne nkyerɛase—na mekasaa kyerɛɛ no dɛ mbrɛ nyimpa rekasa; osiandɛ muhun dɛ ɔwɔ nyimpadua su; naaso nna minyim dɛ ɔyɛ Ewuradze no Sunsum; na ɔkasaa kyerɛɛ me dɛ mbrɛ nyimpa kasa kyerɛ ne nyɛnko."
                },
                {
                    "number": 12,
                    "text": "Na ɔbaa dɛ ɔsee me dɛ: Hwɛ! na meyɛɛ dɛ morohwɛ no, na mennhu no; nna ɔayew wɔ m’enyi do."
                },
                {
                    "number": 13,
                    "text": "Na ɔbaa dɛ mohwɛe na muhun Jerusalem kuropɔn no na nkuropɔn binom so. Na muhun Nazareth kuropɔn no; na Nazareth kuropɔn no mu no muhun ɔbaabun bi a no ho yɛ fɛw na ɔyɛ fitaa so."
                },
                {
                    "number": 14,
                    "text": "Na ɔbaa dɛ muhun dɛ ɔsorsor ebue; na sor ɔbɔfo siaan famu begyinaa m’enyim; na ɔsee me dɛ: Nephi, ebɛnadze na ehu yi?"
                },
                {
                    "number": 15,
                    "text": "Na mesee no dɛ: Ɔbaabun a, na no ho yɛ fɛw sen mbaabun nyinara."
                },
                {
                    "number": 16,
                    "text": "Na ɔsee me dɛ: Ana inyim mbrɛ Nyankopɔn si kotow?"
                },
                {
                    "number": 17,
                    "text": "Na mesee no dɛ: Minyim dɛ ɔdɔ ne mba; na mbom minnyim ndzɛmba nyinara ase."
                },
                {
                    "number": 18,
                    "text": "Na ɔsee me dɛ: Hwɛ, ɔbaabun no a ihun no no yɛ Nyankopɔn ne Ba ne nã wɔ honam afamu."
                },
                {
                    "number": 19,
                    "text": "Na ɔbaa dɛ muhun dɛ Sunsum no dze no kɔ; na aber a Sunsum no dze no kɔree ekyir ma mber kakra guu mu no, sor ɔbɔfo no kasaa kyerɛɛ me, see dɛ: Hwɛ!"
                },
                {
                    "number": 20,
                    "text": "Na mohwɛe na muhun ɔbaabun no bio, na otur abofra wɔ n’abaw mu."
                },
                {
                    "number": 21,
                    "text": "Na sor ɔbɔfo no see me dɛ: Hwɛ Nyame Eguambaa, nyew, Onnyiewiei Egya ne Ba no! Ana dua no a w’egya hunii no inyim ase?"
                },
                {
                    "number": 22,
                    "text": "Na miyii no ano see dɛ: Nyew, ɔyɛ Nyame no dɔ no a ɔhɛnhɛn adasamba akoma mu no; dɛm ntsi ɔyɛ adze pa a ɔsom bo kyɛn adze nyinara."
                },
                {
                    "number": 23,
                    "text": "Na ɔkasaa kyerɛɛ me see dɛ: Nyew, na ɔma ɔkra enyigye mbordo."
                },
                {
                    "number": 24,
                    "text": "Na ɔkãa dɛm nsɛm yi ekyir no, ɔsee me dɛ: Hwɛ! Na mohwɛe, na muhun Nyankopɔn ne Ba no dɛ orisian adasamba mu; na muhun dɛ dodowara etwa ahwe n’ananadze na wɔrosom no."
                },
                {
                    "number": 25,
                    "text": "Na ɔbaa dɛ muhun dɛ dadze poma no a m’egya hunii no yɛ Nyame n’asɛm a ɔkɔbɔ nkwa nsunyiwa no mu, anaaso n’ano pem nkwadua no a dɛm nsu no gyina hɔ ma Nyame no dɔ no; na muhunii so dɛ nkwadua no gyina hɔ ma Nyame no dɔ."
                },
                {
                    "number": 26,
                    "text": "Na sor ɔbɔfo no see me bio dɛ: Hwɛ na hu mbrɛ Nyankopɔn si kotow!"
                },
                {
                    "number": 27,
                    "text": "Na mohwɛe na muhun wiadze Pomfo no, nyia m’egya akã noho asɛm no; na afei so muhun nkɔnhyɛnyi no a ɔrebɛba ebesiesie n’akwan no. Na Nyame Eguambaa no kɔree ma onumaa no; na onumaa no wiei no, muhun dɛ sor ebue, na Sunsum Krɔnkrɔn no fi sor ba besi no do wɔ ebubur su do."
                },
                {
                    "number": 28,
                    "text": "Na muhun dɛ ɔnam nyimpa no mu resom hɔn wɔ tum nye enyimnyam kɛse mu; na dɔm pii etwa no ho ehyia ritsie no; na muhun dɛ woeyi no edzi efi hɔn mu."
                },
                {
                    "number": 29,
                    "text": "Na muhun afofor duebien bi so a wodzi n’ekyir. Na ɔbaa dɛ Sunsum no bɛfaa hɔn fii m’enyido kɔree. Na mennhu hɔn bio."
                },
                {
                    "number": 30,
                    "text": "Na ɔbaa dɛ sor ɔbɔfo no kasaa kyerɛɛ me bio, see dɛ: Hwɛ! na mohwɛe, na muhun dɛ sor ebue bio, na muhun sor abɔfo dɛ worisian ba adasamba do; na wɔsoom hɔn."
                },
                {
                    "number": 31,
                    "text": "Na ɔkasaa kyerɛɛ me bio dɛ: Hwɛ! Na mohwɛe na muhun Nyame Eguambaa no dɛ orisian adasamba mu. Na muhun dɔm pii a wɔyar, na hɔn a yarba ahorow, na mbɔnsam na esunsum fĩ rehaw hɔn; na sor ɔbɔfo no kasae na ɔdaa iyi nyinara edzi kyerɛɛ me. Na Nyame Eguambaa no tum no saa hɔn yarba; na wotuu mbɔnsam na sunsum fĩ nyinara fii hɔn mu."
                },
                {
                    "number": 32,
                    "text": "Na ɔbaa dɛ sor ɔbɔfo no kasaa kyerɛɛ me bio dɛ: Hwɛ! Na mohwɛe na muhun Nyame Eguambaa no, dɛ dɔm no akyer no; nyew, Nyame a ɔwɔ hɔ daapem ne Ba no, wiadze buu no atsɛn; na muhunii na midzii ho dase."
                },
                {
                    "number": 33,
                    "text": "Na emi, Nephi, muhun dɛ wɔama no do asɛn mbeamudua do na woeku no ama wiadze bɔn."
                },
                {
                    "number": 34,
                    "text": "Na wokum no wiei no, muhun asaase no do dɔmtutuw dɛ wɔaboa hɔn ano dɛ wɔrokõ tsia Eguambaa n’asomafo no; na dɛm na Ewuradze no sor ɔbɔfo no dze frɛɛ duebien no."
                },
                {
                    "number": 35,
                    "text": "Na asaase no do dɔmtutuw no boaboaa hɔn ano; na muhun dɛ wɔwɔ dan kɛse pontonn bi mu, tse dɛ dan no a m’egya hunii no Na Ewuradze no sor ɔbɔfo no kasaa kyerɛɛ me bio dɛ: Hwɛ wiadze na no mu nyansa nyinara; nyew, hwɛ Israel fifo aboaboa hɔn ano dɛ wɔrobɔkõ etsia Eguambaa n’asomafo duebien no."
                },
                {
                    "number": 36,
                    "text": "Na ɔbaa dɛ muhunii na midzii ho dase dɛ dan kɛse pontonn no yɛ wiadze ahantan; na ɔhwee ase, na n’asehwe no yɛɛ kɛse. Na Ewuradze no sor ɔbɔfo no kasaa kyerɛɛ me bio dɛ: Dɛm na wɔbɛsɛɛ aman, ebusuafo nyina, kasa horow, na nyimpa a wɔbɔkõ etsia Eguambaa n’asomafo duebien no."
                }
            ]
        },
        "/study/scriptures/bofm/1-ne/12": {
            "uri": "/study/scriptures/bofm/1-ne/12",
            "title": "1 Nephi 12",
            "data_type": "chapter",
            "chapter_name": "Tsir 12",
            "chapter_summary": [
                "Nephi hu enyido-adzehu wɔ anohoba asaase ho; ndzeyɛtsenenee, emumuyɛ, na no mu mba hɔn asehwe; Nyame Eguambaa no ne mbaa wɔ hɔn mu; kwan a Esuafo Duebien no nye Asomafo Duebien no bɛfa do ebu Israel atsɛn; mbrɛ hɔn a wɔbɔwodow wɔ gyedzi mu no hɔn efi fi dze gyinabew bɛyɛ. Bɛyɛ mfe 600–592 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ sor ɔbɔfo no see me dɛ: Hwɛ, na hu w’asefo, na wo nuanom so hɔn asefo. Na mohwɛe, na muhun anohoba asaase no; na muhun dɔmtutuw, nyew, na hɔn dodow dɔɔ sõ dɛ mpoano anhwea."
                },
                {
                    "number": 2,
                    "text": "Na ɔbaa dɛ muhun dɔmtutuw dɛ wɔaboa hɔn ano roko tsia hɔnho; na muhun ɔkõ na metsee akõkoekõ nka na ewudzi pii a wɔdze afona dzii wɔ mo nkorɔfo no mu."
                },
                {
                    "number": 3,
                    "text": "Na ɔbaa dɛ muhun ebusuasantsen pii a woetwa mu kɔ, ɔnam akõkoekõ na wentwiwentwi a ɔwɔ asaase no do ntsi; na muhun nkurow pii, nyew, menntum annkan hɔn dodow mpo."
                },
                {
                    "number": 4,
                    "text": "Na ɔbaa dɛ muhun sum ehubɔwhubɔw wɔ anohoba asaase no enyi; na muhun asenaman, na metsee wimu mpaapaamu na asaasewosow na dede huuhu pii nka; na muhun asaase na mbotan a apaapaa; na muhun akoko dɛ worudwurudwuruw gu; na muhun asaase dɛ apaapaa; na muhun nkuropɔn pii a amemem; na muhun pii a gya ahyew hɔn; na muhun pii so a asaasewosow ntsi edwurudwuruw egu asaase do."
                },
                {
                    "number": 5,
                    "text": "Na ɔbaa dɛ muhun iyinom ekyir no, muhun sum ehubɔhubɔw dɛ ofi asaase enyi kɔ; na hwɛ, muhun dɔmtutuw a wɔannhwehwe ase osian Ewuradze n’atsɛmbu kɛse huhu no ntsi."
                },
                {
                    "number": 6,
                    "text": "Na muhun dɛ sor ebue; na Nyame Eguambaa no fi sor risian; na ɔbaa famu beyii noho kyerɛɛ hɔn."
                },
                {
                    "number": 7,
                    "text": "Na muhunii na midzii dase dɛ Sunsum Krɔnkrɔn no tɔɔ duebien bi so do; na Nyankopɔn hyɛɛ hɔn asɔfo na oyii hɔn."
                },
                {
                    "number": 8,
                    "text": "Na sor ɔbɔfo no see me dɛ: Hwɛ Eguambaa n’esuafo duebien, hɔn na wɔasan mu eyi hɔn dɛ wɔmbɔsom w’asefo."
                },
                {
                    "number": 9,
                    "text": "Na ɔsee me dɛ: Ana ekaa Eguambaa n’asomafo duebien no? Hwɛ hɔn na wobobu Israel ebusuakuw duebien no atsɛn; dɛm ntsi wobobu w’asefo asɔfo duebien no atsɛn; osiandɛ hom yɛ Israel fifo."
                },
                {
                    "number": 10,
                    "text": "Na dɛm asomfo duebien a ehu hɔn yinom na wobobu w’asefo atsɛn. Na hwɛ, wɔyɛ atseneneefo afebɔɔ; ɔnam hɔn gyedzi a ɔwɔ Nyame Eguambaa no mu ntsi wɔahor hɔn ntar ma ayɛ fitaa wɔ no bɔgyaa mu."
                },
                {
                    "number": 11,
                    "text": "Na sor ɔbɔfo no see me dɛ: Hwɛ! Na mohwɛe, na muhun ebusuasantsen ebiasa a etwa mu kɔ wɔ tseneneeyɛ mu no; na hɔn ntar yɛ fitaa tse dɛ Nyame Eguambaa nedze no. Na sor ɔbɔfo no see me dɛ: Wɔayɛ iyinom fitaa wɔ Nyame Eguambaa no bɔgyaa no mu, osian hɔn gyedzi a ɔwɔ no mu ntsi."
                },
                {
                    "number": 12,
                    "text": "Na emi, Nephi, so muhun ebusuasantsen a ɔtɔ do anan no mu dɔm pii a woetwa mu kɔ wɔ tseneneeyɛ mu."
                },
                {
                    "number": 13,
                    "text": "Na ɔbaa dɛ muhun asaase no do dɔmtutuw a wɔaboa hɔn ano."
                },
                {
                    "number": 14,
                    "text": "Na sor ɔbɔfo no see me dɛ: Hwɛ w’asefo, na wo nuanom so hɔn asefo."
                },
                {
                    "number": 15,
                    "text": "Na ɔbaa dɛ mohwɛe na muhun m’asefo dɔm pii dɛ wɔaboa hɔn ano na woetsia mo nuanom hɔn asefo no; na wɔaboaboa hɔn ano dɛ wɔrobɔkõ."
                },
                {
                    "number": 16,
                    "text": "Na sor ɔbɔfo no see me dɛ: Hwɛ, nsunyiwa fĩfĩ no a w’egya hunii no nye no; nyew, esutsen no a ɔkãa ho asɛm no; na no bun nye hɛl no bun."
                },
                {
                    "number": 17,
                    "text": "Na sum ehubɔhubɔw no yɛ abɔnsam nsɔhwɛ a ofura enyiwa, na ɔdze pirim adasamba hɔn akoma, na ogya hɔn fa kwan tɛtɛr mu ma wɔhera na wɔyew."
                },
                {
                    "number": 18,
                    "text": "Na dan kɛse pontonn no a w’egya hunii no, yɛ esusuhun na adasamba hɔn ahantanyɛ. Bun kɛse bi da hɔn ntamu; nyew, Onnyiewiei Nyankopɔn ne pɛrpɛr na Messiah no a ɔyɛ Nyame Eguambaa no a Sunsum Krɔnkrɔn gye noho dase fitsi wiadze ahyɛse dze besi ndɛ, na ofitsi dɛm aber yi na afebɔɔ."
                },
                {
                    "number": 19,
                    "text": "Na aber a sor ɔbɔfo no kãa nsɛm yi no, mohwɛe na muhun dɛ mo nuanom hɔn asefo no nye m’asefo no ridzi esi dɛ mbrɛ sor ɔbɔfo no n’asɛm tse; na osian m’asefo hɔn ahantanyɛ, na abɔnsam no nsɔhwɛ ntsi, muhun dɛ mo nuanom hɔn asefo no ahyɛ m’asefo no do."
                },
                {
                    "number": 20,
                    "text": "Na ɔbaa dɛ mohwɛe na muhun dɛ mo nuanom hɔn asefo no edzi m’asefo no do konyim; na dɔmtutuw no kɛhyɛɛ asaase enyi mã."
                },
                {
                    "number": 21,
                    "text": "Na muhun dɔmtutuw no dɛ wɔaboa hɔn ano; na muhun ɔkõ na metsee akõkoekõ nkã wɔ hɔn mu; na akodzi nye akõkoekõ nkã a metsee ekyir no, muhun dɛ ebusuasantsen pii etwa mu kɔ."
                },
                {
                    "number": 22,
                    "text": "Na sor ɔbɔfo no see me dɛ: Hwɛ iyinom nyinara bɔwodow wɔ gyedzi mu."
                },
                {
                    "number": 23,
                    "text": "Na ɔbaa dɛ ekyir no a muhun dɛ wɔawodow wɔ gyedzi mu no wobirii, yɛɛ nkɔwkɔw, na nyimpa a wɔpɛ fĩ, na enyihaw na ebusudze ahorow ahyɛ hɔn mã."
                }
            ]
        },
        "/study/scriptures/bofm/1-ne/13": {
            "uri": "/study/scriptures/bofm/1-ne/13",
            "title": "1 Nephi 13",
            "data_type": "chapter",
            "chapter_name": "Tsir 13",
            "chapter_summary": [
                "Nephi hu enyido-adzehu dɛ wɔakyekyer abɔnsam n’asɔr wɔ Amanamamfo no mu, America no mpuedo, Bible ne mbea bi a ɔyɛ pefee na ɔsom bo pii yew, amanamamfo no yew gyedzi, asɛmpa ne nkenyanee, da a odzi ekyir kyerɛwsɛm ne mbaa nye Zion ne nkyekyeree. Bɛyɛ mfe 600–592 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ sor ɔbɔfo no see me dɛ: Hwɛ! Na mohwɛe na muhun amanaman nye ahenman pii."
                },
                {
                    "number": 2,
                    "text": "Na sor ɔbɔfo no bisaa me dɛ: Ebɛnadze na ihu yi? Na mesee dɛ: Muhu amanaman nye ahenman pii."
                },
                {
                    "number": 3,
                    "text": "Na ɔsee me dɛ: Iyi nye amanaman nye Amanamamfo hɔn ahenman."
                },
                {
                    "number": 4,
                    "text": "Na ɔbaa dɛ muhun wɔ Amanamamfo no aman mu asɔr kɛse bi ne nkyekyeree."
                },
                {
                    "number": 5,
                    "text": "Na sor ɔbɔfo no see me dɛ: Hwɛ asɔr a ɔyɛ mbusudze kyɛn asɔrasɔr nyinara mu no ne fapem, dza okum Nyame n’ahotseweefo, nyew, na ɔyɛɛ hɔn ayakayakadze, na ɔkyekyeer hɔn, na ɔdze dadze kɔndua totoo hɔn twee hɔn kɔr ndɔmmum mu."
                },
                {
                    "number": 6,
                    "text": "Na ɔbaa dɛ muhun dɛm mbusu asɔr kɛse no, muhun dɛ abɔnsam nye ne fapem."
                },
                {
                    "number": 7,
                    "text": "Na muhun sika, na dwetɛ, na nserekye, na atam amemen fɛɛfɛw, nye awentam fɛɛfɛw, na atam a ɔsombo so; na muhun ndwamambɔfo pii."
                },
                {
                    "number": 8,
                    "text": "Na sor ɔbɔfo no see me dɛ: Hwɛ sika, na dwetɛ, na nserekye, na atam amemen fɛɛfɛw na awentam fɛɛfɛw, na atam a ɔsom bo, na ndwamambɔfo na dɛm mbusu asɔr kɛse yi kɔn dɔ."
                },
                {
                    "number": 9,
                    "text": "Na wiadze enyimnyam a wɔrohwehwɛ ntsi wɔsɛɛ Nyame n’ahotseweefo na wɔnye hɔn ba ndɔmmum mu."
                },
                {
                    "number": 10,
                    "text": "Na ɔbaa dɛ mohwɛe na muhun esu pii; na wɔpaa Amanamamfo no fii mo nuanom no hɔn asefo no ho."
                },
                {
                    "number": 11,
                    "text": "Na ɔbaa dɛ sor ɔbɔfo no see me dɛ: Hwɛ Nyankopɔn n’ebufuhyew wɔ wo nuanom hɔn asefo do."
                },
                {
                    "number": 12,
                    "text": "Na mohwɛe na muhun banyin bi wɔ Amanamamfo no mu, ɔno na esu no twa no na mo nuanom no hɔn asefo no ntamu; na muhun Nyame no Sunsum dɛ ɔaba abɛhɛn banyin no mu; na ɔfaa esu pii no do kɔr mo nuanom hɔn asefo no a wɔwɔ anohoba asaase no do."
                },
                {
                    "number": 13,
                    "text": "Na ɔbaa dɛ muhun Nyame no Sunsum dɛ ɔabɛhɛn Amanamamfo nkaa no mu; na wɔfaa esu pii no do fii ndɔmmum mu."
                },
                {
                    "number": 14,
                    "text": "Na ɔbaa dɛ muhun dɔmtutuw a wɔyɛ Amanamamfo wɔ anohoba asaase no do; na muhun Nyankopɔn n’ebufuhyew, dɛ aba mo nuanom hɔn asefo no do; na wɔabɔ hɔn apetse wɔ Amanamamfo no enyim ma woekuku hɔn."
                },
                {
                    "number": 15,
                    "text": "Na muhun Ewuradze no Sunsum dɛ aba Amanamamfo no do, na wɔayɛ prɔmprɔm na hɔn nsa akã asaase no dze ayɛ hɔn egyapadze; na muhun dɛ wɔayeyɛ fitafitaa, na hɔnho so ayeyɛ fɛw ara yie dɛ mbrɛ mo nkorɔfo no tse ansaana worubokuku hɔn no."
                },
                {
                    "number": 16,
                    "text": "Na ɔbaa dɛ emi, Nephi, muhun dɛ Amanamamfo no a wofii ndɔmmum mu bae no brɛɛ hɔnho adze wɔ Ewuradze enyim; na Ewuradze no tum wɔ hɔn do."
                },
                {
                    "number": 17,
                    "text": "Na muhun dɛ Amanamamfo a wɔyɛ hɔn nãnom no aboaboa hɔn ano wɔ esu no do na asaase no so do, dɛ wɔnye hɔn robɔkõ."
                },
                {
                    "number": 18,
                    "text": "Na muhun dɛ Nyankopɔn no tum kã hɔnho, na Nyankopɔn n’ebufuhyew so wɔ hɔn a wɔaboa hɔn ano dɛ wɔnye hɔn robɔkõ no do."
                },
                {
                    "number": 19,
                    "text": "Na emi, Nephi, muhun dɛ Amanamamfo no a wofii ndɔmmum mu no Nyankopɔn no tum no agye hɔn efi amanaman nkaa no nyina nsamu."
                },
                {
                    "number": 20,
                    "text": "Na ɔbaa dɛ emi, Nephi, muhun dɛ wɔayeyɛ prɔmprɔm wɔ asaase no do; na muhun nwoma bi dɛ wɔso wɔ hɔn finimfin."
                },
                {
                    "number": 21,
                    "text": "Na sor ɔbɔfo no bisaa dɛ: Ana inyim nwoma n’adzeban?"
                },
                {
                    "number": 22,
                    "text": "Na mubuaa no dɛ: Minnyim."
                },
                {
                    "number": 23,
                    "text": "Na ɔsee dɛ: Hwɛ ofi Jewnyi n’anomu bae. Na emi, Nephi, mohwɛe; na ɔsee me dɛ: Nwoma a ihu yi yɛ Jewfo ho abakɔsɛm no a ɔfa Ewuradze n’ahyɛmu a ɔnye Israel fifo edzi no ho; na nkɔnhyɛfo krɔnkrɔn no hɔn nkɔnhyɛsɛm no so pii wɔ mu, na ɔtse dɛ kyerɛwsɛm no a woekrukye wɔ ayewa mprɛtse do no, soronko ara nye dɛ no mu nsɛm no nndɔɔ sõ; naaso, Ewuradze n’ahyɛmu no a ɔnye Israel fifo dzii no wɔ mu, dɛm ntsi ɔsom bo kɛse ma Amanamamfo no."
                },
                {
                    "number": 24,
                    "text": "Na Ewuradze no bɔfoe no see me dɛ: Ehu dɛ nwoma no fi Jewnyi anomu bae; na dɛ ofi Jewnyi anomu no ɔyɛ Ewuradze n’asɛmpa ne mãhyɛ, ɔno na asomafo duebien no gye ho dase; na wɔgye dase dɛ mbrɛ nokwar a ɔwɔ Nyame Eguambaa no mu tse."
                },
                {
                    "number": 25,
                    "text": "Dɛm ntsi nsɛm yi fi Jewfo hɔ wɔ krɔnkrɔn mu na wɔdze maa Amanamamfo, dɛ mbrɛ nokwar no tse wɔ Nyame mu."
                },
                {
                    "number": 26,
                    "text": "Na ekyir no nsɛm yi fi Eguambaa n’asomafo duebien nsamu bae, na ofi Jewfo no hɔ baa Amanamamfo no hɔ, nsɛ ehu mbusu asɔr kɛse no ne fapem no, dza n’ebusudze bɔ asɔrasɔr nyinara do no; na hwɛ, woeyi Eguambaa n’asɛmpa no mu nsɛm pii a ɔda ndzɛmba edzi pefee na dza ɔsom bo kɛse no nyinara efi mu; na eso Ewuradze n’ahyɛmu no mu pii na woeyi efi mu."
                },
                {
                    "number": 27,
                    "text": "Na wɔyɛɛ iyinom nyinara ama wɔdze akontom Ewuradze n’akwan a ɔtsen no, ama wɔdze eefura hɔn enyiwa na woeepirim adasamba hɔn akoma."
                },
                {
                    "number": 28,
                    "text": "Dɛm ntsi na ihu dɛ, nwoma no koduaa mbusu asɔr kɛse no nsamu no, ekyir no, nna nsɛm a ɔda ndzɛmba edzi pefee na dza ɔsom bo no mu pii a ɔyɛ Nyame Eguambaa no nwoma no woeyi efi mu no."
                },
                {
                    "number": 29,
                    "text": "Na woyiyii nsɛm a ɔda ndzɛmba edzi pefee na ɔsom bo fii mu no ekyir no, wɔdze kɔr Amanamamfo aman hɔ, na wɔdze kɔr Amanamamfo aman hɔ ekyir no, nyew, wɔdze twaa esu pii dɛ mbrɛ ehu no wɔ Amanamamfo no a wofi ndɔmmum mu bae nkyɛn no, ehu—osiandɛ woeyiyi nsɛm a ɔda ndzɛmba edzi pefee na ɔsom bo no efi nwoma no mu, dza ɔda ndzɛmba edzi pefee ma adasamba tum tse ase, dɛ mbrɛ ne pefeeyɛ tse wɔ Nyame Eguambaa no mu no—osiandɛ woeyiyi dɛm ndzɛmba yi efi Eguambaa n’asɛmpa no mu no ntsi, dɔm dodowara afom kwan, nyew, ma dɛm ntsi Satan enya tum kɛse wɔ hɔn do."
                },
                {
                    "number": 30,
                    "text": "Naaso ehu dɛ Amanamamfo no a wofi ndɔmmum mu bae no a Nyame no tum ama hɔn do abɔ aman nkaa nyinara do no, wɔ asaase a ɔbɔ asaase nyinara do no, asaase no a Ewuradze Nyankopɔn nye w’egya edzi ho ahyɛmu dɛ n’asefo bɛfa dze ayɛ hɔn egyapadze asaase no; dɛm ntsi ehu dɛ Ewuradze Nyankopɔn remma kwan ma Amanamamfo nnsɛɛ w’asefo a wɔafora wɔ wo nuanom no mu no korakora."
                },
                {
                    "number": 31,
                    "text": "Afei so ɔremma kwan ma Amanamamfo no nnsɛɛ wo nuanom asefo."
                },
                {
                    "number": 32,
                    "text": "Eso Ewuradze Nyankopɔn ronnhwɛ ma Amanamamfo no nnka enyifura gyinabew huhu yi a ihu dɛ wɔwɔ mu yi mu afebɔɔ, osian Eguambaa no n’asɛmpa no mu dza ɔyɛ pefee na ɔsom bo no a mbusu asɔr no dze siei a n’ahyɛse no, ehu no ntsi."
                },
                {
                    "number": 33,
                    "text": "Dɛm na Nyame Eguambaa no se: Mobohu Amanamamfo no mbɔbɔr, na medze atsɛmbu kɛse aba Israel fifo nkaa do."
                },
                {
                    "number": 34,
                    "text": "Na ɔbaa dɛ Ewuradze no bɔfoe kasaa kyerɛɛ me dɛ: Hwɛ, dɛm na Nyame Eguambaa no se, mabɛsera Israel fifo nkaa ekyir no—na nkaa yi a merekã hɔnho asɛm yi yɛ w’egya n’asefo—dɛm ntsi, medze atsɛmbu aba hɔn do n’ekyir no, na medze Amanamamfo nsa etwa hɔn no, na Amanamamfo mfom kɛse ekyir no, osiandɛ dza ɔyɛ pefee na ɔsom bo kɛse wɔ Eguambaa n’asɛmpa mu no a mbusu asɔr no a ɔyɛ ndwamambɔfo hɔn nã no eyiyi dze esuma no ntsi, dɛm na Eguambaa no se—Mubohu Amanamamfo mbɔbɔr wɔ da no mu, menam mo tum do medze m’asɛmpa no a ɔyɛ pefee na ɔsom bo no bɛma hɔn, dɛm na Eguambaa no se."
                },
                {
                    "number": 35,
                    "text": "Na hwɛ, dɛm na Eguambaa no se: Mebɛda moho edzi akyerɛ w’asefo, ama wɔaakyerɛw ndzɛmba pii a mibeyi akyerɛ hɔn, dza ɔbɛyɛ pefee na ɔsom bo so; na w’asefo nsɛe ekyir, ber a wɔawodow wɔ gyedzi mu no, na wo nuanom hɔn asefo so no, hwɛ, wɔdze dɛm ndzɛmba yinom bosuma na ɔnam Eguambaa n’akyɛdze na no tum do woeeyi epue ama Amanamamfo no."
                },
                {
                    "number": 36,
                    "text": "Na hɔn mu na wɔbɛkyerɛw m’asɛmpa no, Eguambaa no na ɔse, nye me botan na me nkwagye."
                },
                {
                    "number": 37,
                    "text": "Na nhyira nkã hɔn a wɔbɛper dɛ wɔdze me Zion bɛba dɛm da no mu, na wobenya Sunsum Krɔnkrɔn n’akyɛdze na no tum no; na sɛ wotsim kodu ewiei a, wɔbɛma hɔn do wɔ da a odzi ewiei no mu, na ɔagye hɔn nkwa wɔ Eguambaa n’ahenman a ɔwɔ hɔ daapem no mu; na nyia ɔbɔbɔ asomdwee ho dawur, nyew, nsɛmpa dɛɛdɛw kɛse no mbrɛ wodua bɛyɛ fɛw wɔ mbepɔw no do a!"
                },
                {
                    "number": 38,
                    "text": "Na ɔbaa dɛ muhun mo nuanom hɔn asefo nkaa no, na Nyame Eguambaa no nwoma no so a ofi Jewnyi n’anomu no, na ofii Amanamamfo no hɔ baa mo nuanom hɔn asefo no hɔ."
                },
                {
                    "number": 39,
                    "text": "Na ɔbaa hɔn hɔ ekyir no muhun nwoma binom so a ofi Eguambaa no tum mu bae a ofi Amanamamfo no nkyɛn dze rebɛhyɛ mo nuanom hɔn asefo nkaa no nkuran, nye Jewfo no so a wɔapetse wɔ asaase nyinara enyi no, dɛ nkɔnhyɛfo no na Eguambaa n’asomafo duebien no hɔn nsɛm no yɛ nokwar."
                },
                {
                    "number": 40,
                    "text": "Na sor ɔbɔfo no see me dɛ: Dɛm kyerɛwsɛm a odzi ewiei yi a ehu wɔ Amanamamfo mu yi, bɛda nokwar a ɔwɔ dza odzi kan no mu no edzi, dza ɔyɛ Eguambaa n’asomafo duebien dze no, na ɔbɛda ndzɛmba no a ɔsom bo no so a woeyiyi efi mu no edzi pefee; na wɔbɛda no edzi akyerɛ ebusuafo nyinara, kasa horow, na nyimpa nyinara dɛ Nyame Eguambaa no nye Onnyiewiei Egya ne Ba no, ɔno nye wiadze Agyenkwa no; na otwar dɛ nyimpa nyinara ba no hɔ, annyɛ dɛm a ɔno wɔrenngye hɔn nkwa."
                },
                {
                    "number": 41,
                    "text": "Na ɔsɛ dɛ wɔba dɛ mbrɛ nsɛm a obefi Eguambaa n’anomu bɛkyerɛ no; na Eguambaa ne nsɛm no wɔbɛda no edzi wɔ w’asefo hɔn kyerɛwsɛm mu, nye Eguambaa n’asomafo duebien no hɔn kyerɛwsɛm no mu; dɛm ntsi, wɔdze ne nyinara bɔbɔmu ada no edzi kor; osiandɛ Nyame kor na Oguanhwɛfo kor na wɔwɔ hɔ a wɔbɔ asaase nyinara do."
                },
                {
                    "number": 42,
                    "text": "Na mber no reba a ɔbɛda noho edzi akyerɛ aman nyinara, Jewfo nye Amanamamfo nyinara; na sɛ ɔda noho edzi kyerɛ Jewfo nye Amanamamfo no so wie a, afei ɔbɛda no ho edzi akyerɛ Amanamamfo nye Jewfo no so, na edziekyirfo bedzi kan na edzikamfo ebedzi ekyir."
                }
            ]
        },
        "/study/scriptures/bofm/1-ne/14": {
            "uri": "/study/scriptures/bofm/1-ne/14",
            "title": "1 Nephi 14",
            "data_type": "chapter",
            "chapter_name": "Tsir 14",
            "chapter_summary": [
                "Ɔbɔfo kã Amanamamfo no hɔn nhyira na hɔn ndom ho asɛm kyerɛ Nephi—Nsɔr ebien pɛr na ɔwɔ hɔ; Nyame Eguambaa no n’Asɔr na abɔnsam n’asɔr—Mbusu asɔr kɛse no tseetsee Nyankopɔn n’Ahotseweefo a wɔwɔ amanaman mu nyina. Ɔsomafo John bɛkyerɛw ndzɛmba bi a ɔfa wiadze n’ewiei ho. Bɛyɛ mfe 600–592 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbɛba dɛ, sɛ Amanamamfo no betsie Nyame Eguambaa no wɔ da a ɔbɛda no ho edzi akyerɛ hɔn wɔ kasa mu, nye tum nye ndzeyɛɛ so mu, dze eyi hɔn fintsidua no efi hɔ—"
                },
                {
                    "number": 2,
                    "text": "Na worimmpirim hɔn akoma nntsia Nyame Eguambaa no a, wɔbɛkan hɔn afora w’egya n’asefo: nyew, wɔbɛkan hɔn afora Israel fifo na wɔbɛyɛ nhyira mba wɔ anohoba asaase no do afebɔɔ; wɔnye hɔn remmba ndɔmmum mu bio; na Israel fifo enyim runngu ase bio."
                },
                {
                    "number": 3,
                    "text": "Na mona kɛse no a mbusu asɔr kɛse no a, abɔnsam na ne mba kyekyeree no etu dɛ wɔdze rotwe akra akɔ hɛl no—nyew, dɛm mona kɛse no a woetu dɛ wɔdze resɛɛ adasa no, hɔn a wotui noara na wɔbɛhyɛ no mã, dze hɔn akɔ ɔsɛɛ kɛse mu, Nyame Eguambaa no na ɔse; ɔkra no rennsɛɛ, gyedɛ wɔatow no akyen hɛl a onnyiewiei no mu."
                },
                {
                    "number": 4,
                    "text": "Na hwɛ, dɛm na abɔnsam no ndɔmmumfa tse, na eso dɛm na Nyankopɔn ne pɛrpɛryɛ tse wɔ hɔn a wɔbɛyɛ emumuyɛdze na ekyiwadze wɔ n’enyim no."
                },
                {
                    "number": 5,
                    "text": "Na ɔbaa dɛ sor ɔbɔfo no kasaa kyerɛɛ emi, Nephi, dɛ: Ehu dɛ sɛ Amanamamfo no nu hɔnho a obesi hɔn yie; na ɔwoara so inyim dza ɔfa no ahyɛmu a Ewuradze nye Israel fifo edzi no; na atse so dɛ obiara a oennu noho no ɔbɛhera."
                },
                {
                    "number": 6,
                    "text": "Dɛm ntsi, Amanamamfo no ndue sɛ ɔba no dɛ wopirim hɔn akoma dze tsia Nyame Eguambaa no a."
                },
                {
                    "number": 7,
                    "text": "Na ber no reba, Nyame Eguambaa no na ɔse, dɛ mebɛyɛ ndwuma a ɔsõ na ɔyɛ nwanwa wɔ adasamba mu; ndwuma a ɔbɛyɛ daapem dze, wɔ nsa afã ha anaa ha—dɛ ɔbɛyɛ nkuranhyɛ a ɔdze asomdwee bɛbrɛ hɔn nye nkwa a onnyiewiei mu, anaaso, dɛ ɔbɛgye hɔn efi hɔn akomadzen na hɔn adwen a efura no a ɔdze hɔn kɔr ndɔmmum mu no, na ɔsɛɛ so mu, wɔ honam na sunsum afamu nyinara, dɛ mbrɛ abɔnsam no ndɔmmumfa no a makã ho asɛm no tse."
                },
                {
                    "number": 8,
                    "text": "Na ɔbaa dɛ aber a sor ɔbɔfo no kãa dɛm nsɛm yi ekyir no, ɔsee me dɛ: Ana ekaa ahyɛmu no a Egya no nye Israel fifo dzii no? Mekãa kyerɛɛ no dɛ, Nyew."
                },
                {
                    "number": 9,
                    "text": "Na ɔbaa dɛ ɔsee me dɛ: Hwɛ, na hu mbusu asɔr kɛse no a ɔyɛ ebusudze, ne nã no a ne fapem nye abɔnsam no."
                },
                {
                    "number": 10,
                    "text": "Na ɔsee me dɛ: Hwɛ aka asɔr ebien ara; kor nye Nyame Eguambaa no n’asɔr, na kor no so nye abɔnsam n’asɔr; dɛm ntsi obiara a ɔnndɔm Nyame Eguambaa no n’asɔr no nna ɔdɔm asɔr kɛse no a ɔyɛ mbusudze ne nã no; na ɔyɛ asaase nyinara do edwaman no."
                },
                {
                    "number": 11,
                    "text": "Na ɔbaa dɛ mohwɛe na muhun asaase nyinara do edwaman no, na ɔtse esu pii no enyi; na ɔwɔ tum wɔ asaase nyinara do, wɔ aman nyinara do, ebusuafo, kasa horow na nyimpa nyinara do."
                },
                {
                    "number": 12,
                    "text": "Na ɔbaa dɛ muhun Nyame Eguambaa n’asɔr no, na no dodow suar, osian edwaman no a ɔtsena esu pii do no n’emumuyɛ na n’ebusudze ntsi; naaso, muhun dɛ Eguambaa no, n’asɔr no a no mu mba yɛ Nyankopɔn n’ahotseweefo no wɔ asaase nyina enyi do, na hɔn tum a wɔwɔ wɔ asaase enyi do no suar, osian edwaman kɛse no a muhun no n’emumuyɛ ntsi."
                },
                {
                    "number": 13,
                    "text": "Na ɔbaa dɛ muhun dɛ mbusubɔfo no hɔn nã kɛse no aboaboa dɔmtutuw a wɔwɔ asaase nyinara enyi no ano wɔ Amanamamfo no hɔn amanaman no nyinara mu, dɛ wɔrobɔkõ etsia Nyame Eguambaa no."
                },
                {
                    "number": 14,
                    "text": "Na ɔbaa dɛ emi, Nephi, muhun Nyame Eguambaa no no tum, dɛ oesian aba Eguambaa no n’asɔrmba a wɔyɛ ahotseweefo no do, nye Ewuradze n’ahyɛmu mba no a wɔapetse wɔ asaase nyinara enyi no do; na wɔdze ndzeyɛtsenenee na enyimnyam nye Nyankopɔn no tum kɛse ayɛ akotar,"
                },
                {
                    "number": 15,
                    "text": "Na ɔbaa dɛ muhun dɛ Nyankopɔn ehue n’ebufuhyew egu mbusu asɔr kɛse no do araa ma akõkoekõ na akosɛm ahyɛ aman nyinara na ebusua a wɔwɔ asaase yi nyinara do mã."
                },
                {
                    "number": 16,
                    "text": "Na ber a akõkoekõ na akosɛm hyɛɛ ase wɔ amanaman a wɔyɛ mbusubɔfo hɔn nã dze, no hɔn mu no, sor ɔbɔfo no see me dɛ: Hwɛ, Nyankopɔn n’ebufuhyew aba ndwaman hɔn nã do; na hwɛ, ehu dɛm ndzɛmba yi nyinara—"
                },
                {
                    "number": 17,
                    "text": "Na da no bɛba a Nyankopɔn bohue n’ebufuhyew egu ndwamambɔfo hɔn nã do, ɔno a ɔyɛ mbusu asɔr kɛse no a ɔwɔ asaase nyinara do no, dza abɔnsam yɛ ne fapem no, da no na Egya no bɛhyɛ n’edwuma ase, dze esiesie kwan ma n’ahyɛmu no aaba mu, dza ɔnye no nkorɔfo a wɔyɛ Israel fifo dzii no."
                },
                {
                    "number": 18,
                    "text": "Na ɔbaa dɛ sor ɔbɔfo no see me, dɛ: Hwɛ!"
                },
                {
                    "number": 19,
                    "text": "Na mohwɛe na muhun banyin bi, na ɔhyɛ atar fitaa."
                },
                {
                    "number": 20,
                    "text": "Na sor ɔbɔfo no see me dɛ: Hwɛ Eguambaa n’asomafo duebien no mu kor."
                },
                {
                    "number": 21,
                    "text": "Hwɛ, obohu na ɔakyerɛw ndzɛmba yi mu dza aka ekyir no; nyew, na ndzɛmba pii so a esi nyinara."
                },
                {
                    "number": 22,
                    "text": "Na ɔbɛkyerɛw dza ɔfa wiadze n’ewiei so ho."
                },
                {
                    "number": 23,
                    "text": "Dɛm ntsi, dza ɔbɛkyerɛw no dzi mu na ɔyɛ nokwar; na hwɛ wɔakyerɛw no wɔ nwoma no a ihun dɛ ofi Jewnyi n’anomu no; na aber no a ofi Jewnyi no n’anomu no, anaa dɛ, aber a nwoma no rifi Jewnyi no n’anomu no, na ndzɛmba no a wɔakyerɛw no yɛ pefee na ɔyɛ krɔnkrɔn na ɔsom bo mapa na ɔgow ma ɔdasanyi biara ne ntseasee."
                },
                {
                    "number": 24,
                    "text": "Na hwɛ, ndzɛmba a Eguambaa no somafo yi bɛkyerɛw no yɛ ndzɛmba pii a w’ankasa ehu; na hwɛ dza aka no nyinara so ibohu."
                },
                {
                    "number": 25,
                    "text": "Mbom ndzɛmba a ibohu no ekyir yi no mma nnkyerɛw; na Ewuradze Nyankopɔn ahyehyɛ ato hɔ ama Nyame Eguambaa no somafo no dɛ ɔno na ɔsɛ dɛ ɔkyerɛw."
                },
                {
                    "number": 26,
                    "text": "Na binom so wɔ hɔ a woeyi ndzɛmba nyinara akyerɛ hɔn, na wɔakyerɛw; na wɔasɔw ano araa dze ekesi dɛ wobeyi epue wɔ ne mber pa mu dɛ mbrɛ nokwar no tse wɔ Eguambaa no mu, na Ewuradze noara ne mber a ɔsɛ mu na ɔdze bɛma Israel fifo."
                },
                {
                    "number": 27,
                    "text": "Na emi, Nephi, metsee na megye ho dase, dɛ Eguambaa no somafo no nye John, dɛ mbrɛ sor ɔbɔfo n’asɛm no tse."
                },
                {
                    "number": 28,
                    "text": "Na hwɛ, emi, Nephi, wɔabra me dɛ mma mennkyerɛw ndzɛmba nkaa no a muhunii na metsee no; dɛm ntsi dza makyerɛw yi dɔɔ sõ ma me; na mbom ndzɛmba a muhunii no ne fã kakrabaabi ara na makyerɛw."
                },
                {
                    "number": 29,
                    "text": "Na megye dase dɛ muhun ndzɛmba a m’egya hunii no, na Ewuradze no bɔfoe no na ɔmaa muhunii."
                },
                {
                    "number": 30,
                    "text": "Na afei medze me kasaa aba ewiei wɔ dza ɔfa no ndzɛmba a muhunii wɔ aber a Sunsum no hwiim me kɔree no; na sɛ ndzɛmba a muhunii no nyinara wɔannkyerɛw a, dza makyerɛw yi yɛ nokwar. Na dɛm na ɔtse. Amen."
                }
            ]
        },
        "/study/scriptures/bofm/1-ne/15": {
            "uri": "/study/scriptures/bofm/1-ne/15",
            "title": "1 Nephi 15",
            "data_type": "chapter",
            "chapter_name": "Tsir 15",
            "chapter_summary": [
                "Lehi n’asefo nsa bɛkã asɛmpa no efi Amanamamfo no hɔ wɔ nda a aka ekyir no mu—Wɔdze Israel a wɔbɔboaboa hɔn ano no to ngodua no a wɔdze nankasa n’abaw no bɛsan abata noho bio no ho—Nephi kyerɛ enyido-adzehu a ɔfa nkwadua ho no ase na ɔkã Nyankopɔn ne pɛrpɛr a odzi dɛ ɔtsew emumuyɛfo fi atseneneefo ho no ho asɛm. Bɛyɛ mfe 600–592 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ emi, Nephi, Sunsum no hwiim me kɔree ekyir no, na muhun dɛm ndzɛmba yi nyinara no, mesanee baa m’egya ne ntamadan no mu."
                },
                {
                    "number": 2,
                    "text": "Na ɔbaa dɛ muhun mo nuanom no, nna wɔregye kyim wɔ ndzɛmba no a m’egya kãa ho nsɛm kyerɛɛ hɔn no ho."
                },
                {
                    "number": 3,
                    "text": "Na nokwar, ɔkãa nsɛm akɛse pii kyerɛɛ hɔn a nna ɔyɛ dzen ma hɔn dɛ wɔbɛtse ase, gyedɛ obi bisa fi Ewuradze hɔ; na ɔnam hɔn akomadzen ntsi, woenntum emmbisa Ewuradze dɛ mbrɛ nkyɛ ɔwɔ dɛ wɔyɛ."
                },
                {
                    "number": 4,
                    "text": "Na afei emi, Nephi, midzii yaw osian hɔn akomadzen na afei so, osian ndzɛmba a mehu no ntsi, na minyim dɛ ma ɔbɛyɛ biara ɔbɛba mu osian adasamba hɔn emumuyɛ ntsi."
                },
                {
                    "number": 5,
                    "text": "Na ɔbaa dɛ ɔhyɛɛ mo do osian m’amandzehu ntsi, na modween dɛ m’amandzehu nko na ɔbɔ adze nyinara do, ɔnam mo nkorɔfo hɔn nsɛe ntsi, osiandɛ mehu hɔn asehwe."
                },
                {
                    "number": 6,
                    "text": "Na ɔbaa dɛ minyaa ahoɔdzen ekyir no, mekasaa kyerɛɛ mo nuanom no, na mepɛɛ dɛ mubohu hɔn ekyingye no ne siantsir."
                },
                {
                    "number": 7,
                    "text": "Na wɔsee me dɛ: Hwɛ yenntum nntse nsɛm no a hɛn egya kãe a ɔfa ngodua n’abaw pa no na dza ɔfa no Amanamamfo no so ho."
                },
                {
                    "number": 8,
                    "text": "Na mesee hɔn dɛ: Ana hom ebisa efi Ewuradze hɔ?"
                },
                {
                    "number": 9,
                    "text": "Na wɔsee me dɛ: Yemmbisaa no; na Ewuradze rennda dɛm ndzɛmba yi edzi nnkyerɛ hɛn."
                },
                {
                    "number": 10,
                    "text": "Hwɛ, mesee hɔn dɛ: Ebɛnadze ntsi na hom nndzi Ewuradze ne mbrasɛm do? Ɔyɛ dɛn ntsi na osian hom akomadzen ntsi hom rebɛhera yi?"
                },
                {
                    "number": 11,
                    "text": "Ana hom nnkaa nsɛm a Ewuradze akã no?—Sɛ hom rimmpirim hom akoma na hom bisa me wɔ gyedzi mu, na hom gye dzi dɛ hom nsa bɛkã, na wodzi me mbrasɛm do dɛ mbrɛ ɔsɛ a, ampaara wɔbɛda ndzɛmba yi edzi akyerɛ hom."
                },
                {
                    "number": 12,
                    "text": "Hwɛ, mese hom dɛ, wɔdze Israel fifo too ngodua ho, ɔnam Ewuradze no Sunsum a ɔwɔ hɛn egya mu no ntsi; na hwɛ wɔmmpan hɛn mmfii Israel fifo ho, ana yɛnnyɛ Israel fifo abaw?"
                },
                {
                    "number": 13,
                    "text": "Na afei, dza hɛn egya akã a ɔfa no dɛ wɔdze noara abaw no bɛhyɛ n’ananmu no kyerɛ Amanamamfo no hɔn mãhyɛ, na dɛ nda a odzi ewiei no, ber a hɛn asefo awodow wɔ gyedzi mu no, nyew, mfe pii a Messiah no bɛda noho edzi wɔ honam mu akyerɛ adasamba ekyir no, ber a ebusuasantsen pii etwa mu kɔ no, dɛm aber no na Messiah n’asɛmpa no bɛhyɛ mã ama Amanamamfo no, na efi Amanamamfo no hɔ aba hɛn asefo nkaa hɔ—"
                },
                {
                    "number": 14,
                    "text": "Na da no mu na hɛn asefo nkaa no bohu dɛ wɔyɛ Israel fifo, na dɛ wɔyɛ Ewuradze n’ahyɛmu mba; na aber no na wobohu na woenya hɔn egyanom hɔn nyimdzee, na hɔn Pomfo no so n’asɛmpa no ho nyimdzee dɛ mbrɛ ɔdze kyerɛɛ hɔn egyanom no; dɛm ntsi, wobenya hɔn Pomfo no ho nyimdzee nye ne nkyerɛkyerɛ ho botae ankasa, ama woeehu mbrɛ wobesi aba no hɔ ma ɔagye hɔn nkwa."
                },
                {
                    "number": 15,
                    "text": "Na ɔbɛyɛ dɛn bɛyɛ na da no hɔn enyi nnkɛgye na wɔmmfa ayɛyi mma hɔn Nyankopɔn a ɔwɔ hɔ daapem no a ɔyɛ hɔn botan na hɔn nkwagye no? Nyew, dɛ wonnkenya ahoɔdzen na ɔmee efi nokwar wenyindua no mu da no? Nyew, dɛ wɔnnkɛba Nyankopɔn no nokwar nguanbuw no mu?"
                },
                {
                    "number": 16,
                    "text": "Hwɛ, mese hom dɛ, nyew, wɔbɛkaa hɔn bio wɔ Israel fifo mu; wɔdze hɔn bɛhyehyɛ nokwar ngodua no mu, ɔnam dɛ ɔyɛ ngodua noara n’abaw ntsi."
                },
                {
                    "number": 17,
                    "text": "Na dɛm na hɛn egya kyerɛ; na ɔkyerɛ dɛ iyi remmba mu gyedɛ Amanamamfo no abɔ hɔn apetse ana; na ɔkyerɛ dɛ iyi bodua Amanamamfo no do aba mu ana Ewuradze etum ada no tum edzi akyerɛ Amanamamfo no, na ne siantsir ara nye dɛ Jewfo anaa dɛ Israel fifo no bɔpow no."
                },
                {
                    "number": 18,
                    "text": "Dɛm ntsi, hɛn egya annka hɛn nko hɛn asefo ho nsɛm, na mbom Israel fifo so nyinara; ɔkyerɛɛ ahyɛmu no ne mãhyɛ a ɔbɛba mu wɔ nda a odzi ekyir no mu; ahyɛmu a Ewuradze nye hɛn egya Abraham dzii dɛ: W’asefo mu na wobehyira asaase ebusuafo nyinara."
                },
                {
                    "number": 19,
                    "text": "Na ɔbaa dɛ emi, Nephi, mekasaa pii kyerɛɛ hɔn wɔ dza ɔfa no dɛm ndzɛmba yi ho; nyew, mekãa dza ɔfa Jewfo hɔn nsanananmu wɔ nda a odzi ekyir no mu."
                },
                {
                    "number": 20,
                    "text": "Na mekaakaa hɔn nsɛm a Isaiah kãe a ɔfa Jewfo anaadɛ Israel fifo hɔn ngyentomu a wɔbɛgye hɔn ato mu no ho; na wɔasan agye hɔn ato mu ekyir no hɔn enyim runngu ase bio, na wɔrommbɔ hɔn mmpetse bio so. Na ɔbaa dɛ mekãa nsɛm pii kyerɛɛ mo nuanom no, ma hɔn bo dwee na wɔbrɛɛ hɔnho adze wɔ Ewuradze enyim."
                },
                {
                    "number": 21,
                    "text": "Na ɔbaa dɛ wɔnye me kasaa bio see dɛ: Dza hɛn egya hunii wɔ adaaso mu no n’ase nye dɛn? Dua no a ohunii no n’ase nye dɛn?"
                },
                {
                    "number": 22,
                    "text": "Na mesee hɔn dɛ: Ɔno gyina hɔ ma nkwadua."
                },
                {
                    "number": 23,
                    "text": "Na wobisaa me dɛ: Dadze poma no a hɛn egya hun dɛ ɔsa hɔ dze kɔ dua no ho no n’ase nye dɛn?"
                },
                {
                    "number": 24,
                    "text": "Na mesee hɔn dɛ ɔyɛ Nyame n’asɛm; na obiara a obetsie Nyame n’asɛm, na oesuo mu dzen no, ɔnnkɛhera da; na nsɔhwɛ nye abɔnsam n’egyen menaba no runntum nnhyɛ hɔn do mmfura hɔn enyiwa a ɔdze hɔn bɔkɔ ɔsɛɛ mu."
                },
                {
                    "number": 25,
                    "text": "Dɛm ntsi emi, Nephi, mehyɛɛ hɔn nkuran dɛ wontsie Ewuradze n’asɛm; nyew, medze me kra n’ahoɔdzen nyinara, na nyansa a mowɔ nyinara hyɛɛ hɔn dɛ wobetsie Nyame n’asɛm na wɔakaa dɛ wobesie ne mbrasɛm no aber nyinara wɔ adze nyinara mu."
                },
                {
                    "number": 26,
                    "text": "Na wobisaa me dɛ: Esutsen no a hɛn egya hunii no n’ase nye dɛn?"
                },
                {
                    "number": 27,
                    "text": "Na mesee hɔn dɛ nsu no a m’egya hunii no gyina hɔ ma efĩfĩdze; na ɔnam dɛ ndzɛmba pii ahyɛ n’adwen mã ntsi oennhu nsu no ne fĩ no."
                },
                {
                    "number": 28,
                    "text": "Na mesee hɔn dɛ ɔyɛ bun kɛse bi a ɔtsew emumuyɛfo fi nkwadua no na Nyankopɔn n’ahotseweefo no so ho."
                },
                {
                    "number": 29,
                    "text": "Na mesee hɔn dɛ ogyina hɔ ma hɛl huhu no a sor ɔbɔfo no kãa kyerɛɛ me dɛ woesiesie ama emumuyɛfo no."
                },
                {
                    "number": 30,
                    "text": "Na mesee hɔn dɛ hɛn egya so hun dɛ Nyankopɔn ne pɛrpɛr no so atsew emumuyɛfo no efi atseneneefo no ho; na hɔ ne kan hyerɛn dɛ mbrɛ ogyatanaa ne kan tse, ɔno na ɔfow kɔ Nyankopɔn nkyɛn afebɔɔ kesi afebɔɔ, na onnyi ewiei."
                },
                {
                    "number": 31,
                    "text": "Na wɔsee me dɛ: Ana iyi kyerɛ honandua n’ahohyehye wɔ hɛn nsɔhwɛber yi mu, anaadɛ ɔkyerɛ ndaamba sɛ honandua yi wu a ɔkra yi ne gyinabew, anaadɛ ɔkã hɛn ndzɛmba a obesi wɔ honam yi mu?"
                },
                {
                    "number": 32,
                    "text": "Na ɔbaa dɛ mesee hɔn dɛ iyi gyina hɔ ma honam na sunsum mu ndzɛmba nyinara; osiandɛ mber bi bɛba a wobobu hɔn atsɛn wɔ hɔn ndwuma ho, nyew, ndwuma a wɔyɛɛ wɔ hɔn honam mu wɔ hɔn nsɔhwɛber yi mu mpo."
                },
                {
                    "number": 33,
                    "text": "Dɛm ntsi, sɛ wowu wɔ hɔn emumuyɛ mu a wobotwa hɔn so akyen, dɛ mbrɛ sunsum mu ndzɛmba a ɔfa tsenenee ho no tse; dɛm ntsi wɔdze hɔn bɛba ebegyina Nyankopɔn enyim, ma woebu hɔn atsɛn wɔ hɔn ndwuma ho; na sɛ hɔn ndwuma yɛ efĩfĩdze a hɔn so bɛyɛ fĩ; na sɛ wɔyɛ fĩ a nna worunntum nntsena Nyankopɔn n’ahenman no mu; sɛ ɔtse dɛm a, nna Nyankopɔn n’ahenman no so yɛ fĩ."
                },
                {
                    "number": 34,
                    "text": "Mbom hwɛ, mese hom dɛ, Nyankopɔn n’ahenman mu fĩ nnyi hɔ, na adze biara a no ho nntsew no runntum nnhɛn Nyankopɔn n’ahenman no mu; dɛm ntsi obehia dɛ wonya bea bi a hɔ yɛ fĩ a woesiesie ama dza ɔyɛ fĩ."
                },
                {
                    "number": 35,
                    "text": "Na bea bi wɔ hɔ a woesiesie, nyew, ɔno nye dɛm hɛl huhu no a makã ho asɛm dada no, na abɔnsam nye ne siesiefo; dɛm ntsi akra hɔn ndaamba kobew nye dɛ wɔbɛtsena Nyankopɔn n’ahenman no mu, anaa dɛ wobotwa hɔn akyen osian dɛm pɛrpɛr no a makã ho asɛm no ntsi."
                },
                {
                    "number": 36,
                    "text": "Dɛm ntsi wɔapow emumuyɛfo no wɔ atseneneefo no mu nye nkwadua no so ho, dza n’eduaba ɔsom bo na ɔyɛ akɔndɔ sen nduaba nyinara no; nyew, ɔno nye Nyankopɔn n’akyɛdze nyinara no mu dza ɔsõ. Na dɛm na mekasaa kyerɛɛ mo nuanom no. Amen."
                }
            ]
        },
        "/study/scriptures/bofm/1-ne/16": {
            "uri": "/study/scriptures/bofm/1-ne/16",
            "title": "1 Nephi 16",
            "data_type": "chapter",
            "chapter_name": "Tsir 16",
            "chapter_summary": [
                "Emumuyɛfo no fa nokwar no dɛ ɔyɛ dzen—Lehi ne mbabanyin no warwar Ishmael ne mbabaa—Liahona kyerɛ hɔn kwan wɔ sar no do—Wɔkyerɛw nsɛm a ofi Ewuradze hɔ wɔ Liahona no do ofi ber to ber—Ishmael wu, osian amandzehu ntsi n’ebusuafo hwinhwini. Bɛyɛ mfe 600–592 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ emi, Nephi, mekasaa kyerɛɛ mo nuanom no wiei no, hwɛ, wɔsee me dɛ: ndzɛmba a ɔyɛ dzen na ada no edzi akyerɛ hɛn yi, ɔyɛ dzen kɛse ma hɛn dɛ yebotum asoa."
                },
                {
                    "number": 2,
                    "text": "Na ɔbaa dɛ mesee hɔn dɛ minyim dɛ makã nsɛm a ɔyɛ dzen etsia emumuyɛfo, dɛ mbrɛ nokwar no tse, na atseneneefo no so mebu hɔn bem, na magye dase dɛ wɔbɛmaa hɔn do wɔ da a odzi ewiei no mu. Dɛm ntsi afɔdzifo no fa nokwar no dɛ ɔyɛ dzen, osiandɛ otwa hɔn dze kɔ hɔn mu."
                },
                {
                    "number": 3,
                    "text": "Na afei mo nuanom, sɛ nkyɛ hom yɛ atseneneefo na hom nya pɛ dɛ hom betsie nokwar no na hom dwen ho yie, dɛ hom bɛnantsew tsenenee mu wɔ Nyankopɔn enyim a, nkyɛ osian nokwar no ntsi hom runnhwinhwin, na hom akã dɛ: Akã nsɛm a ɔyɛ dzen etsia hɛn."
                },
                {
                    "number": 4,
                    "text": "Na ɔbaa dɛ emi, Nephi, mutuu mo nuanom no fo enyiberdo dɛ wondzi Ewuradze ne mbrasɛm do."
                },
                {
                    "number": 5,
                    "text": "Na ɔbaa dɛ wɔbrɛɛ hɔnho adze wɔ Ewuradze enyim; araa ma dɛm ntsi minyaa enyigye na enyidado kɛse wɔ hɔn mu dɛ wɔbɛnantsew tsenenee akwan no mu."
                },
                {
                    "number": 6,
                    "text": "Afei, dɛm ndzɛmba yi nyinara sii wɔ ber a m’egya tse ntamadan mu wɔ bɔnsa no a wɔfrɛ no Lemuel no mu."
                },
                {
                    "number": 7,
                    "text": "Na ɔbaa dɛ emi, Nephi, mefaa Ishmael ne mbabaa no mu kor waar no; na mo nuanom no so faa Ishmael ne mbabaa no warwaar hɔn; na Zoram so faa Ishmael ne babaa panyin no waar no."
                },
                {
                    "number": 8,
                    "text": "Na m’egya dzii Ewuradze ne mbrasɛm a ɔdze maa no nyinara do. Na emi, Nephi, so Ewuradze hyiraa me mbordo."
                },
                {
                    "number": 9,
                    "text": "Na ɔbaa dɛ Ewuradze ne ndze kasaa kyerɛɛ m’egya anafua, na ɔhyɛɛ no dɛ sɛ adze kye a ɔntoa n’akwantu no do nkɔ sar no do."
                },
                {
                    "number": 10,
                    "text": "Na ɔbaa dɛ aber a m’egya soɛɛr anapa no na okegyinaa ntamadan n’abow no ano no, ohun adze bi da famu hɔ a ɔmaa ɔbɔɔ hu. Adze korkorba bi a mbrɛ woesi edzi no edwin no yɛ hu na wɔdze ayewa fɛɛfɛw ayɛ. Na ndua ntseatseaba ebien bi hyɛ adze korkorba no mu; na no mu kor kyerɛɛ kwan a yɛmfa do nkɔ sar no do."
                },
                {
                    "number": 11,
                    "text": "Na ɔbaa dɛ yɛboaboaa ndzɛmba a ɔsɛ dɛ yɛdze kɔ sar no do na edziban a Ewuradze dze ama hɛn nyinara ano; na yɛfaa eduaba ahorow nyinara a ɔsɛ dɛ yɛdze kɔ sar no do."
                },
                {
                    "number": 12,
                    "text": "Na ɔbaa dɛ yɛfaa hɛn ntamadan, yetwaa esutsen Laman na yesii mu kɔr sar no do."
                },
                {
                    "number": 13,
                    "text": "Na ɔbaa dɛ yetuu kwan bɛyɛ nda anan wɔ mpoano-boka afamu no, yesii hɛn ntamadan bio; na yɛfrɛɛ bea no ne dzin Shazer."
                },
                {
                    "number": 14,
                    "text": "Na ɔbaa dɛ yɛfaa hɛn egyen na hɛn egyen menaba, na yɛkɔr sar no do dɛ yɛrokɔhwehwɛ edziban abrɛ hɛn ebusuafo, na aber a yenyaa edziban no, yɛsaan hɛn ekyir bio kɔr hɛn ebusuafo nkyɛn wɔ sar no do, dɛ yɛrokɔ Shazer. Na yetuu hɛn kwan no bio wɔ sar no do, yɛfaa kwan kor no ara do kɔr sar no do bea a asaase no yɛ asaaseber na ɔbɛn Po Memen no egya."
                },
                {
                    "number": 15,
                    "text": "Na ɔbaa dɛ yetuu kwan nda pii, yɛnam nyina na yɛdze hɛn egyen na egyen-menaba, abo na hɛn totowabo rukum mbowa."
                },
                {
                    "number": 16,
                    "text": "Kwan a adze korkorba no kyerɛɛ hɛn no na yɛfaa do, na ɔdze hɛn faa sar no do bea a asaase no yɛ asaaseber."
                },
                {
                    "number": 17,
                    "text": "Na yetuu kwan nda pii ekyir no, yesisii hɛn ntamadan na yedzii mber kakra wɔ hɔ gyee hɛn ahom bio na yɛhwehwɛɛ edziban maa hɛn ebusuafo."
                },
                {
                    "number": 18,
                    "text": "Na ɔbaa dɛ emi, Nephi, mokɔr dɛ morokokum abowa no, hwɛ, mubuu m’egyen no a wɔdze dadze pa yɛe no mu; na mubuu m’egyen mu ekyir no, hwɛ, mo nuanom no hɔn bo fuwii osiandɛ masɛɛ m’egyen, ma yennya edziban biara ntsi."
                },
                {
                    "number": 19,
                    "text": "Na ɔbaa dɛ yɛsaan hɛn ekyir baa hɛn ebusuafo nkyɛn a nna yɛnndze edziban biara, osian hɔn akwantu no ntsi nna wɔafonafona, afei so nna ɔkɔm dze hɔn dodow."
                },
                {
                    "number": 20,
                    "text": "Na ɔbaa dɛ Laman nye Lemuel na Ishmael ne mbabanyin no hyɛɛ ase hwinhwiin pii osian hɔn haw na amandzehu wɔ sar no do ntsi; na m’egya so hyɛɛ ase dɛ oruhwinhwin Ewuradze, ne Nyankopɔn; nyew, na hɔn nyinara dzii yaw mbordo, na wohwinhwiin Ewuradze."
                },
                {
                    "number": 21,
                    "text": "Afei ɔbaa dɛ emi, Nephi, menye mo nuanom no hun amandze osian megyen no a asɛɛ no ntsi, na hɔn so hɔn egyen no mu ahoma agogow ntsi ɔmaa ɔyɛɛ dzen yie, nyew, ɔyɛɛ dzen araa ma nna yennya edziban biara."
                },
                {
                    "number": 22,
                    "text": "Na ɔbaa dɛ emi, Nephi, mekasaa pii kyerɛɛ mo nuanom no osiandɛ nna woepirim hɔn akoma bio, ma wɔkasaa tsiaa Ewuradze hɔn Nyankopɔn."
                },
                {
                    "number": 23,
                    "text": "Na ɔbaa dɛ emi, Nephi, medze dua yɛɛ egyen na medze duaba a ɔtsen yɛɛ egyen-menaba; na moboaa moho na mefaa m’egyen na ne menaba, mo totowabo na abo. Na mesee m’egya dɛ: Henfa na monkɔ nkɔhwehwɛ edziban?"
                },
                {
                    "number": 24,
                    "text": "Na ɔbaa dɛ obisaa fii Ewuradze hɔ, osiandɛ ɔnam me nsɛm ntsi wɔabrɛ hɔnho adze; na menam me kra n’ahoɔdzen do kasaa pii kyerɛɛ hɔn."
                },
                {
                    "number": 25,
                    "text": "Na ɔbaa dɛ Ewuradze ne ndze baa m’egya hɔ; na ɔtsẽa no ara yie osiandɛ ohwinhwiin Ewuradze, ma dɛm ntsi awerɛhow kɛse baa no do."
                },
                {
                    "number": 26,
                    "text": "Na ɔbaa dɛ Ewuradze ne ndze see no dɛ: Hwɛ adze korkorba no, na hwɛ adze a wɔakyerɛw wɔ do no."
                },
                {
                    "number": 27,
                    "text": "Na ɔbaa dɛ aber a m’egya hun dza wɔakyerɛw wɔ adze korkorba no do no, osuroi na no ho popoo kɛsenara, na mo nuanom na Ishmael ne mbabanyin na hɛn yernom so dɛmara."
                },
                {
                    "number": 28,
                    "text": "Na ɔbaa dɛ emi, Nephi, muhun adze ntseatseaba no a ɔwɔ adze korkorba no a ɔkyerɛ kwan no mu no dɛ wɔnam hɛn gyedzi na mbɔdzembɔ na setsie a yɛdze maa hɔn no do yɛɛ edwuma."
                },
                {
                    "number": 29,
                    "text": "Na wɔakyerɛw adze fofor so wɔ do, na n’akenkan nnyɛ dzen, ntsi ɔmaa yɛtsee Ewuradze n’akwan ase; na wɔkyerɛw nna wɔsesa no ofi ber to ber dɛ mbrɛ hɛn gyedzi na mbɔdzen a yɛbɔe dze hwɛɛ no yie no tse. Na iyi maa yehun dɛ Ewuradze nam ndzɛmba kumaabi do botum ayɛ ndzɛmba akɛse."
                },
                {
                    "number": 30,
                    "text": "Na ɔbaa dɛ emi, Nephi, mokɔr koko no n’etsifi dɛ mbrɛ adze korkorba no kyerɛe no."
                },
                {
                    "number": 31,
                    "text": "Na ɔbaa dɛ mukum mbowa abɔyafo pii ma dɛm ntsi minyaa edziban maa hɛn ebusuafo."
                },
                {
                    "number": 32,
                    "text": "Na ɔbaa dɛ medze mbowa a mukum hɔn no sanee baa hɛn ntamadan no mu; na aber a wohun dɛ medze edziban aba no, hwɛ, enyigye kɛse a wonyae a! Na ɔbaa dɛ wɔbrɛɛ hɔnho adze wɔ Ewuradze enyim, na wɔdze ndaase maa no."
                },
                {
                    "number": 33,
                    "text": "Na ɔbaa dɛ yɛsɔɔw hɛn akwantu no do bio, yɛfaa kwan no a ahyɛse no yɛfae no ara do; na yɛnantseew nda pii ekyir no yesisii hɛn ntamadan bio, ama yɛaahom mber kakra."
                },
                {
                    "number": 34,
                    "text": "Na ɔbaa dɛ Ishmael wui, na wosiee no wɔ bea a wɔfrɛ no Nahom."
                },
                {
                    "number": 35,
                    "text": "Na ɔbaa dɛ Ishmael ne mbabaa no sũi ara yie, osian hɔn egya a wɔayew no no ntsi, na osian hɔn amandzehu so wɔ sar no do ntsi; na wohwinhwiin tsiaa m’egya osiandɛ ɔno na ɔdze hɔn efi Jerusalem asaase do aba, na wɔsee dɛ: Hɛn egya ewu; nyew, na yekyinkyin pii wɔ sar yi do, na yehu amandze pii, ɔkɔm na nsukɔm adze hɛn na ɔfona akã hɛn; na amandze a yehunii yi nyinara ekyir no ɔkɔm rebɛma yɛahera wɔ sar yi do."
                },
                {
                    "number": 36,
                    "text": "Na dɛm na wohwinhwiin tsiaa m’egya, na emi so; na wɔpɛɛ dɛ wɔbɛsan hɔn ekyir bio akɔ Jerusalem."
                },
                {
                    "number": 37,
                    "text": "Na Laman see Lemuel na Ishmael ne mbabanyin no dɛ: Hwɛ, hom mma yenku hɛn egya, na hɛn nua Nephi so, ɔno na ɔafa ato no do dɛ ɔbɛyɛ hɛn a yɛyɛ no nuanom mpanyin yi hɛn hwɛdofo na kyerɛkyerɛnyi."
                },
                {
                    "number": 38,
                    "text": "Afei ɔse Ewuradze nye no akasa, na ɔse sor abɔfo so eyi hɔnho akyerɛ no. Mbom hwɛ, yenyim dɛ ator na oridzi kyerɛ hɛn; na ɔkã dɛm nsɛm yi kyerɛ hɛn, na ɔnam noara ne nyansaa do yɛ ndzɛmba pii, ama ɔdze eefura hɛn enyiwa, ɔdwen dɛ gyama obotum dze hɛn akɔ bea fofor bi so do; na sɛ ɔdze hɛn nya du hɔ a ekyir no ɔayɛ n’adwen dɛ obedzi hɛn do hen na ɔahwɛ hɛn do, na dza ɔpɛ biara no ɔdze aayɛ hɛn. Na dɛm kwan yi na mo nua Laman faa do kasaa kyerɛɛ hɔn ma wonyaa ebufuw."
                },
                {
                    "number": 39,
                    "text": "Na ɔbaa dɛ Ewuradze kãa hɛnho, nyew, Ewuradze ne ndze baa bɛkasaa pii kyerɛɛ hɔn, na ɔtsẽa hɔn enyim ara yie; na Ewuradze ne ndze ɔtsẽa hɔn wiei no, hɔn ebufuw no pae, na wonuu hɔnho fii hɔn bɔn ho ma dɛm ntsi Ewuradze hyiraa hɛn bio ma yenyaa edziban ntsi yɛannhera."
                }
            ]
        },
        "/study/scriptures/bofm/1-ne/17": {
            "uri": "/study/scriptures/bofm/1-ne/17",
            "title": "1 Nephi 17",
            "data_type": "chapter",
            "chapter_name": "Tsir 17",
            "chapter_summary": [
                "Wɔhyɛ Nephi dɛ ɔmpam hɛn—No nuanom tsia no—Ɔkã abakɔsɛm a ɔfa mbrɛ Nyankopɔn si nye Israel nantsew kyerɛ hɔn dze tu hɔn fo—Nyankopɔn no tum hyɛ Nephi mã—Wɔbɔ no nuanom no kɔkɔ dɛ mma wɔmmfa hɔn nsa nnkã no, annyɛ dɛm a wɔbɛkyenkyen dɛ ahaban wui. Bɛyɛ mfe 592–591 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ yɛsɔɔw hɛn akwantu no do bio wɔ sar no do; na ofi dɛm aber dze kɔ no, yɛdze hɛn tsir bɔɔ mu faa epuei afamu nko. Na yeduaa amandzehu pii mu wɔ sar no do; na hɛn mbaa no wowoo mba wɔ sar no do."
                },
                {
                    "number": 2,
                    "text": "Na Ewuradze ne nhyira a ɔwɔ hɛn do no yɛɛ kɛse, na ɔnam dɛ yedzii nammon wɔ sar no do ntsi hɛn mbaa no nyaa enumfonsu pii maa hɔn mba, na hɔnho yɛɛ dzen, nyew, tse dɛ mbanyin mpo; na wɔhyɛɛ ase tuu hɔn kwan a woennhwinhwin."
                },
                {
                    "number": 3,
                    "text": "Na dɛm ntsi yehu dɛ ɔsɛ dɛ Nyankopɔn ne mbrasɛm hyɛ mã. Na sɛ ɔba dɛ adasamba dzi Nyankopɔn ne mbrasɛm do a, ɔmee hɔn na ɔhyɛ hɔn dzen, na ɔkyerɛ hɔn kwan a wobotum edua do dze edzi dwuma a ɔahyɛ hɔn no; dɛm ntsi, ɔnoara na ɔkyerɛɛ hɛn kwan ma yɛfaa do tuu hɛn kwan wɔ sar no do."
                },
                {
                    "number": 4,
                    "text": "Na yɛsɔɔw hɛn akwantu no do mfe pii, nyew, bɛyɛ mfe awɔtwe mpo wɔ sar no do."
                },
                {
                    "number": 5,
                    "text": "Na yɛbaa asaase bi a osian nduadzewa pii nye ewo so a ɔwɔ hɔ no ntsi yɛtoo no dzin Dzifuu no do; iyi nyinara Ewuradze na osiesiei maa hɛn amma yɛannhera. Na yehun po, na yɛtoo no dzin Irreantum a ne nkyerɛase nye esu pii."
                },
                {
                    "number": 6,
                    "text": "Na ɔbaa dɛ yesisii hɛn ntamadan wɔ mpoano hɔ; na ɔwɔ mu dɛ amandzehu nye nkodzen pii haaw hɛn dze, nyew, dza ɔdɔɔ sõ ara yie a yerunntum nnkyerɛw ne nyinara mpo, naaso hɛn enyi gyee mbordo ber a yedur mpoano hɔ no; na yɛfrɛɛ bea no Dzifuu, osian nduadzewa pii a ɔwɔ hɔ no ntsi."
                },
                {
                    "number": 7,
                    "text": "Na ɔbaa dɛ emi, Nephi, metsenaa Dzifuu asaase no do nda pii ekyir no, Ewuradze ne ndze baa mo hɔ see dɛ: Soɛr, na kɔ bepɔw no do. Na ɔbaa dɛ mosoɛree na mokɔr bepɔw no do, na musũi frɛɛ Ewuradze."
                },
                {
                    "number": 8,
                    "text": "Na ɔbaa dɛ Ewuradze kasaa kyerɛɛ me dɛ: Ebɛfa kwan a mebɛkyerɛ wo yi do apam hɛn ama medze wo nkorɔfo eetwa esu yi."
                },
                {
                    "number": 9,
                    "text": "Na mesee dɛ: Ewuradze, henfa na mobɔkɔ akɛfa abo a mebɛnan na medze ayɛ edwindadze dze apam dɛm hɛn yi a akyerɛ me dɛ mempam yi?"
                },
                {
                    "number": 10,
                    "text": "Na ɔbaa dɛ Ewuradze kyerɛɛ me bea a monkɔ nkɔhwehwɛ abo na memfa nyɛ edwindadze."
                },
                {
                    "number": 11,
                    "text": "Na ɔbaa dɛ emi, Nephi, medze mbowa hɔn nwoma yɛɛ afa a medze bohuw gya no; na meyɛɛ afa a medze bohuw gya no wiei no, medze abo ebien twerɛɛw ho ama medze aayɛ ogya."
                },
                {
                    "number": 12,
                    "text": "Osiandɛ nna Ewuradze mmaa hɛn kwan dɛ yɛnyɛ ogya wɔ ber a yɛnam sar no do no; osiandɛ ɔse: Mebɛma hom edziban aayɛ dɛw, amma hom annoa;"
                },
                {
                    "number": 13,
                    "text": "Na mebɛyɛ hom kandzea so wɔ sar no do; na mibesiesie kwan wɔ hom enyim ama hom, sɛ ɔba dɛ hom dzi me mbrasɛm do a; dɛm ntsi, mbertsentsen biara a hom bedzi me mbrasɛm do no wɔdze hom bɔkɔ anohoba asaase no do; na hom bohu dɛ ɔnam mo do na wɔdze hom kɔree."
                },
                {
                    "number": 14,
                    "text": "Nyew, na Ewuradze kãa bio dɛ: Sɛ hom nya du anohoba asaase no do a, nna hom bohu dɛ emi, Ewuradze, meyɛ Nyame; na emi, Ewuradze na megyee hom fii ɔsɛɛ mu; nyew, dɛ emi na miyii hom fii Jerusalem asaase do."
                },
                {
                    "number": 15,
                    "text": "Dɛm ntsi, emi, Nephi, mepɛɛ dɛ mibedzi Ewuradze ne mbrasɛm do na mehyɛɛ mo nuanom no nkuran ama woeehu nokwar kwan no na woeesi pi."
                },
                {
                    "number": 16,
                    "text": "Na ɔbaa dɛ meyɛɛ edwindadze fii abo no a menanee fii bepɔw no mu no mu."
                },
                {
                    "number": 17,
                    "text": "Na aber a mo nuanom no hun dɛ merebɛpam hɛn no, wɔhyɛɛ ase hwinhwiin tsiaa me, see dɛ: Hɛn nua yi yɛ kwasea, na ɔdwen dɛ obotum apam hɛn; nyew, na ɔdwen so dɛ obotum etwa dɛm esu kɛse yi."
                },
                {
                    "number": 18,
                    "text": "Na dɛm na mo nuanom no kasaa tsiaa me, na wɔammpɛ dɛ wɔbɛyɛ edwuma, osiandɛ wɔanngye enndzi dɛ mobotum apam hɛn; nna wɔanngye enndzi so dɛ Ewuradze na ɔsee me dɛ menyɛ."
                },
                {
                    "number": 19,
                    "text": "Na afei ɔbaa dɛ emi, Nephi, mo werɛ hoow kɛsenara osian hɔn akoma a nna epirim ntsi; na aber a wohun dɛ miridzi awerɛhow no, dɛw hyɛɛ hɔn akoma mã na wɔhyɛɛ ase dzii ehurusi kɛse, na wɔsee dɛ: Yenyim dɛ irunntum mmpam hɛn no, osiandɛ innyi nyimdzee biara a wɔdze yɛ edwuma kɛse a ɔtse dɛm."
                },
                {
                    "number": 20,
                    "text": "Na ɔwo etse dɛ hɛn egya a, odzii n’akoma no nsusui gyangyan ekyir no; nyew, ma ɔakã hɛn efi Jerusalem asaase do; ma mfe pii yi nyina yekyinkyin wɔ sar yi do; na hɛn mbaa afona pii wɔ ber a wonyinsenyinsen na wɔawowo mba wɔ sar yi do na woehu amandze pii, ma aka hɔn owu nko; na sɛ wowuwui mpo ansaana worifi Jerusalem a nkyɛ oye sen dɛ wɔabɔsɔw dɛm abɛbrɛsɛ yi."
                },
                {
                    "number": 21,
                    "text": "Hwɛ, dɛm mfe pii yi a yehu amandze wɔ sar yi do yi, sɛ nna yɛtse hɛn egyapadze asaase do sɛ nna yɛdze hɛn ndzepa resɛpɛw hɛnho a, nkyɛ ahomka ara nko."
                },
                {
                    "number": 22,
                    "text": "Na yenyim dɛ nkorɔfo a wɔwɔ Jerusalem no yɛ atseneneefo; osiandɛ wodzi Ewuradze ne nhyehyɛɛ na n’atsɛmbu na ne mbrasɛm nyinara do dɛ mbrɛ Moses mbra no tse; dɛm ntsi yenyim dɛ wɔyɛ nkorɔfo a wɔtsen; na hɛn egya ebu hɔn atsɛn, na ɔdze hɛn efi hɔ aba osiandɛ yetsie n’asɛm ntsi; nyew, na hɛn nua so tse dɛ ɔnoara. Na dɛm kasa yi na mo nuanom kãa dze hwinhwiin tsiaa hɛn."
                },
                {
                    "number": 23,
                    "text": "Na ɔbaa dɛ emi, Nephi, mekasaa kyerɛɛ hɔn dɛ: Ana hom gye dzi dɛ hɛn egyanom a wɔyɛ Israelmba no sɛ woenntsie Ewuradze n’asɛm a nkyɛ wɔbɛgye hɔn efi Egyptfo nsamu?"
                },
                {
                    "number": 24,
                    "text": "Nyew, ana hom dwen dɛ sɛ Ewuradze annhyɛ Moses dɛ onyi hɔn mfi nkowaasom mu a, nkyɛ wobeyi hɔn efi nkowaasom mu?"
                },
                {
                    "number": 25,
                    "text": "Afei hom nyim dɛ nna Israelmba wɔ nkowaasom mu; na hom nyim dɛ ndwuma a wɔdze maa hɔn no yɛ dzen na ɔyɛ awerɛhow; dɛm ntsi nna ohia dɛ wonya ndzepa, ɔno nye dɛ wobeyi hɔn efi nkowaasom mu."
                },
                {
                    "number": 26,
                    "text": "Afei hom nyim dɛ Ewuradze na ɔhyɛɛ Moses dɛ ondzi dɛm dwuma kɛse yi; na hom nyim dɛ ɔnam n’asɛm do na Po Memen mu paa ebien a nna kor wɔ ha, na kor so wɔ ha ma wɔnantseew asaase kɛsɛɛ do."
                },
                {
                    "number": 27,
                    "text": "Mbom hom nyim dɛ Egyptfo no a wɔyɛ Pharoah no nsordaafo no, Po Memen no meen hɔn."
                },
                {
                    "number": 28,
                    "text": "Na hom nyim so dɛ wɔdze manna nyɛɛn hɔn wɔ sar no do."
                },
                {
                    "number": 29,
                    "text": "Nyew, na hom nyim so dɛ ɔnam Nyankopɔn no tum a ɔwɔ Moses no mu ntsi ɔbɔɔ ɔbotan no ma nsu fii mu bae ma Israelmba nomee ber a nsukɔm dzee hɔn no."
                },
                {
                    "number": 30,
                    "text": "Na Ewuradze hɔn Nyankopɔn, hɔn Pomfo no dzii hɔn enyim adzekyee na ɔmaa hɔn kan adzesaa, na adze biara a ɔdasanyi hia no ɔdze maa hɔn, na iyinom nyinara ekyir no wopiriim hɔn akoma na wofuraa hɔn adwen na wɔkasaa bɔn tsĩaa Moses nye Nyame nokwafo tseasefo no."
                },
                {
                    "number": 31,
                    "text": "Na ɔbaa dɛ ɔnam ne nsɛm do sɛɛ hɔn; na ɔnam ne nsɛm do dzii hɔn enyim; na ɔnam ne nsɛm do yɛɛ ndzɛmba nyinara maa hɔn; na biribiara nnyi hɔ a wokwetsiir n’asɛm yɛe."
                },
                {
                    "number": 32,
                    "text": "Na wotwaa esutsen Jordan wiei no, ɔmaa wonyaa ahoɔdzen dze paam asaase no do mba, nyew, wɔbɔɔ hɔn petsee na wɔsɛɛ hɔn."
                },
                {
                    "number": 33,
                    "text": "Na afei, hom susu dɛ asaase yi do mba a aber no nna wɔwɔ anohoba asaase no do no, hɔn a hɛn egyanom paam hɔn no, hom susu dɛ wɔyɛ atseneneefo? Hwɛ, mese hom dɛ, Oho."
                },
                {
                    "number": 34,
                    "text": "Ana hom susu dɛ sɛ wɔyɛ atseneneefo a nkyɛ hɛn egyanom beye asen hɔn? Mese hom dɛ, Oho."
                },
                {
                    "number": 35,
                    "text": "Hwɛ, Ewuradze bu honam nyinara adze kor; nyia ɔtsen no ɔsɔ Nyankopɔn enyi. Mbom hwɛ, dɛm nkorɔfo yi poow Nyankopɔn n’asɛm, na emumuyɛ hyɛɛ hɔn mã; na Nyankopɔn n’ebufuhyew ne mãhyɛ baa hɔn do, na Ewuradze doom hɔn asaase no, na ohyiraa do maa hɛn egyanom; nyew, ɔdoom no araa kɛpeem dɛ ɔkɔr ɔsɛɛ mu na ohyiraa do maa hɛn egyanom ma wonyaa tum wɔ do."
                },
                {
                    "number": 36,
                    "text": "Hwɛ Ewuradze abɔ asaase dɛ wɔntsena do; nna ɔabɔ ne mba dɛ wɔmfa."
                },
                {
                    "number": 37,
                    "text": "Na ɔma ɔman a ɔtsen do, nna ɔsɛɛ emumuyɛfo hɔn aman."
                },
                {
                    "number": 38,
                    "text": "Na ogya atseneneefo kɔ nsaase pa do, na emumuyɛfo dze ɔsɛɛ hɔn, na hɔn ntsi, ɔdze ndom kã asaase no."
                },
                {
                    "number": 39,
                    "text": "Odzi hen wɔ ɔsorsor, osiandɛ ɔyɛ n’ahengua, na asaase nye n’ananadzegua."
                },
                {
                    "number": 40,
                    "text": "Na ɔdɔ hɔn a wɔdze no yɛ hɔn Nyankopɔn. Hwɛ, ɔdɔɔ hɛn egyanom na ɔnye hɔn dzii ahyɛmu, nyew, Abraham, Isaac na Jacob; na ɔkaa ahyɛmu a ɔnye hɔn dzii no; dɛm ntsi, oyii hɔn fii Egypt asaase do bae."
                },
                {
                    "number": 41,
                    "text": "Na ɔdze n’abaa twee hɔn aso wɔ sar no do, osiandɛ wopiriim hɔn akoma dɛ mbrɛ hom reyɛ yi ara; na Ewuradze twee hɔn aso osian hɔn emumuyɛ ntsi. Ɔmaa ogya mbowatsena a wotu baa hɔn finimfin; na wɔkekaa hɔn wiei no, osiesiee kwan a wɔmfa do nsa hɔn yarba; na dwuma a ɔsɛ dɛ wodzi nye dɛ wɔhwɛ; na edwuma no nnyɛ dzen na ɔyɛ mberɛw dze, naaso pii na wɔherae."
                },
                {
                    "number": 42,
                    "text": "Na wopiriim hɔn akoma ofi ber to ber, na wɔkasaa bɔn tsiaa Moses, na Nyankopɔn so; naaso, hom nyim dɛ ɔdze no tum a onnyi kabea no faa hɔn kɔr asaase a wɔdze bɔɔ hɔn anohoba no do."
                },
                {
                    "number": 43,
                    "text": "Na afei iyi nyinara ekyir no, mber aso ma wɔadan emumuyɛfo, nyew, ma aka kakra ma woenyin, na minnyim mbom obodu ndɛ aka kakra ma wɔasɛɛ hɔn osiandɛ minyim dɛ nda bɛba a wɔbɛsɛɛ hɔn ampa, gyedɛ kumaabi a wɔbɛka a, wɔdze hɔn bɔkɔ ndɔmmum mu."
                },
                {
                    "number": 44,
                    "text": "Dɛm ntsi, na Ewuradze hyɛɛ m’egya dɛ omfi hɔ nkɔ sar no do; na Jewfo no so peer dɛ woyi no nkwa fi hɔ; nyew, na hom so hom per dɛ hom yi no nkwa fi hɔ; dɛm ntsi hom yɛ ewudzifo wɔ hom akoma mu na hom tse dɛ hɔnara."
                },
                {
                    "number": 45,
                    "text": "Hom ho yɛ har wɔ ndzebɔnyɛ ho na mbom hom yɛ nyaa wɔ Ewuradze hom Nyankopɔn ne nkae ho. Hom ehu sor ɔbɔfo, na ɔakasa akyerɛ hom; nyew, hom atse ne ndze ofi ber to ber; na ɔdze ndze tseabaa akasa akyerɛ hom, na mbom adze nntsɛ hom ntsi hom werɛ fir ne nsɛm; dɛm ntsi ɔdze ndze a ɔbobɔmu na ɔma asaase wosow tse dɛ mbrɛ no mu repaapaa akasa akyerɛ hom."
                },
                {
                    "number": 46,
                    "text": "Na hom nyim so dɛ ɔnam n’asɛm no tum ahoɔdzen do botum ama asaase etwa mu akɔ; nyew, na hom nyim so dɛ ɔnam n’asɛm do botum ama mbea ayɛ krann no ayɛ tromtrom, na mbea a ɔyɛ trom no hɔn mu paapaa. O, na ɔyɛ dɛn ntsi na hom akoma tum yɛ dzen dɛm?"
                },
                {
                    "number": 47,
                    "text": "Hwɛ, osian hom ntsi awerɛhow esunsuan m’akoma mu na yaw akã me kra; musuro dɛ annhwɛ a wobeyi hom tokyen afebɔɔ. Hwɛ, Nyame no Sunsum ahyɛ me mã araa ma ahoɔdzen nnyi mo honandua mu."
                },
                {
                    "number": 48,
                    "text": "Na afei ɔbaa dɛ mekãa dɛm nsɛm yi ekyir no, hɔn bo fuuw me, na wɔpɛɛ dɛ nkyɛ wɔtow me kyen po no bun mu; na aber a wɔbaa dɛ wɔdze hɔn nsa rubosuo mo mu no, mekasaa kyerɛɛ hɔn dɛ: Otumfo Nyankopɔn ne dzin mu ntsi, mehyɛ hom dɛ mma hom nnsuo mo mu, nna Nyankopɔn no tum ahyɛ me mã araa ma mo honandua mpo rohwehwɛ ahyew; na obiara a ɔdze ne nsa bɛkã me no bɛkyenkyen dɛ ahataw nkyenkyenee; na ɔrennsɛ hwee wɔ Nyankopɔn no tum enyim, na Nyankopɔn botwa no akyen."
                },
                {
                    "number": 49,
                    "text": "Na ɔbaa dɛ emi, Nephi, mekãa kyerɛɛ hɔn dɛ mma wonnhwinhwin hɔn egya bio; anaadɛ wɔnnyɛ adwen bi dɛ wɔnnkɔboa me osiandɛ Nyankopɔn na ɔahyɛ me dɛ mempam hɛn no."
                },
                {
                    "number": 50,
                    "text": "Na mesee hɔn dɛ: Sɛ Nyankopɔn na ɔahyɛ me dɛ menyɛ biribiara a mobotum ayɛ. Sɛ ɔse me dɛ menkasa nkyerɛ nsu yi ma ɔndan asaase a, ɔbɛdan asaase; na sɛ mekã a ɔbɛyɛ hɔ."
                },
                {
                    "number": 51,
                    "text": "Na afei, sɛ Ewuradze wɔ dɛm tum kɛse yi, na ɔayɛ anwanwadze pii wɔ adasamba mu a, ebɛnadze ntsi na onnkotum akyerɛ me kwan a memfa do mpam hɛn no?"
                },
                {
                    "number": 52,
                    "text": "Na ɔbaa dɛ emi, Nephi, mekãa nsɛm pii kyerɛɛ mo nuanom no araa ma hɔn enyi tõe ntsi woenntum annkasa enntsia me; nna woenntum ennsuo mo mu anaadɛ wɔammfa hɔn nsatseaba annka me wɔ nda pii mu. Na woenntum annyɛ iyi amma wɔannkyenkyen wɔ m’enyim, dɛm na Nyankopɔn no Sunsum no tum tse, na dɛm dwuma yi na oedzi wɔ hɔn do."
                },
                {
                    "number": 53,
                    "text": "Na ɔbaa dɛ Ewuradze see me dɛ: Tsen wo nsa bio kyerɛ wo nuanom no, na wɔrennkyenkyen wɔ w’enyim, mbom mebɛma hɔn ho apopo, Ewuradze na ɔse, na dɛm na mebɛyɛ, ama woeehu dɛ emi nye Ewuradze hɔn Nyankopɔn."
                },
                {
                    "number": 54,
                    "text": "Na ɔbaa dɛ metseen me nsa wɔ mo nuanom no do, na wɔannkyenkyen wɔ m’enyim; mbom Ewuradze wosoow hɔn dɛ mbrɛ ɔkãe no ara."
                },
                {
                    "number": 55,
                    "text": "Na afei, wɔkãa dɛ: Yehu dɛ Ewuradze kã woho ampa, osiandɛ yenyim dɛ Ewuradze no tum na awosow hɛn yi. Na wotwae hwee m’enyim, dɛ wɔrobɔsom me, na mbom mamma hɔn kwan, na mekãa dɛ: Meyɛ hom nua, nyew, hom nua kuma; dɛm ntsi hom nsom Ewuradze hom Nyankopɔn, na hom ndzi hom egya nye hom nã nyi, ama hom nda aawar wɔ asaase a Ewuradze hom Nyankopɔn dze bɛma hom no do."
                }
            ]
        },
        "/study/scriptures/bofm/1-ne/18": {
            "uri": "/study/scriptures/bofm/1-ne/18",
            "title": "1 Nephi 18",
            "data_type": "chapter",
            "chapter_name": "Tsir 18",
            "chapter_summary": [
                "Wowie hɛn no pam—Wɔkã Jacob na Joseph hɔn awo ho nsɛm—Dɔm no si mu dɛ wɔrokɔ anohoba asaase no do—Ishmael ne mbabanyin nye hɔn yernom no kã ho ma wodzi ehurusi na wɔtsew etua—Wɔkyekyer Nephi, na ehum kɛse bi tu na ɔbɔ hɛn no san ekyir—Wosian Nephi, na ɔnam ne mpaabɔ do ma ehum no gyaa tu—Nkorɔfo no du anohoba asaase no do. Bɛyɛ mfe 591–589 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ wɔsoom Ewuradze, na wɔnye me kɔree; na yɛdze ndua dzii edwin nwanwa bi. Na Ewuradze kyerɛɛ me mbrɛ minsi mfa ndua no mpam hɛn no ofi ber to ber."
                },
                {
                    "number": 2,
                    "text": "Afei emi, Nephi, mammfa ndua no annyɛ edwuma no dɛ mbrɛ nyimpa dasanyi a oesua edwuma no yɛ no, nna mammfa kwan so a ɔdasanyi fa do pam no; na mbom mefaa kwan a Ewuradze kyerɛɛ me no do pamee; dɛm ntsi nnyɛ ɔdasanyi kwan do a."
                },
                {
                    "number": 3,
                    "text": "Na emi, Nephi, mokɔr bepɔw no do mpɛn pii, kɔbɔɔ mpaa mpɛn pii maa Ewuradze; dɛm ntsi Ewuradze daa ndzɛmba akɛse edzi kyerɛɛ me."
                },
                {
                    "number": 4,
                    "text": "Na ɔbaa dɛ muwiee hɛn no pam ekyir, dɛ mbrɛ Ewuradze n’asɛm kyerɛ no, mo nuanom no hwɛe na wohun dɛ oye, na wohun dɛ no ho edwindzi no yɛ ahomka dodow; dɛm ntsi wɔbrɛɛ hɔnho adze wɔ Ewuradze enyim."
                },
                {
                    "number": 5,
                    "text": "Na ɔbaa dɛ Ewuradze ne ndze baa m’egya hɔ dɛ yɛnsoɛr na yɛnkɔ hɛn no mu."
                },
                {
                    "number": 6,
                    "text": "Na ɔbaa dɛ adze kyee no aber a yesiesiee hɛn ndzɛmba wiei, nduaba ahorow na sar no do bɔnam, na ewo pii, na edziban ahorow a Ewuradze ahyɛ hɛn dɛ yɛmfa nyina no, yɛkɔr hɛn no mu, yɛdze hɛn adzesoadze na aba, na biribiara a yɛdze bae, obiara n’adzesoadze dɛ mbrɛ ne mfe a oedzi tse; na yɛnye hɛn yernom na hɛn mba nyina kɔr hɛn no mu."
                },
                {
                    "number": 7,
                    "text": "Nna afei m’egya awo mbanyimba beenu wɔ sar no do; panyin no wɔfrɛ no Jacob na kakraba no so dze Joseph."
                },
                {
                    "number": 8,
                    "text": "Na ɔbaa dɛ hɛn nyina yɛdze hɛn edziban na ndzɛmba a wɔahyɛ hɛn dɛ yɛmfa no koguu hɛn no mu ekyir no, hɛn nyinara kɔr mu na yepiaa too po enyi na mframa bɔɔ hɛn kɔr anohoba asaase no do."
                },
                {
                    "number": 9,
                    "text": "Na mframa no bɔɔ hɛn kɔr kan bɛyɛ nda pii ekyir no, hwɛ, mo nuanom na Ishmael ne mbabanyin nye hɔn yernom so enyi gyee araa ma wɔhyɛɛ ase dɛ wɔrotow ndwom na wɔresaw, na wɔkasaa ahantan mu, nyew, na hɔn werɛ fiir tum no a ɔdze hɔn aba dɛm bea no do no; nyew, ahantanyɛ maa wɔmemaa hɔnho do mbordo."
                },
                {
                    "number": 10,
                    "text": "Na emi, Nephi, mehyɛɛ ase suroo kɛsenara osiandɛ bɛyɛ na Ewuradze enya ebufuw wɔ hɛnho na oetwa hɛn akyen osian hɛn emumuyɛ ntsi, ma po no bun amen hɛn; dɛm ntsi, emi, Nephi, mekasaa kyerɛɛ hɔn ahobrɛase mu; mbom hwɛ hɔn bo fuuw me, na wɔsee dɛ: Yɛremma kwan mma hɛn nuakuma ayɛ hɛn hwɛdofo."
                },
                {
                    "number": 11,
                    "text": "Na ɔbaa dɛ Laman na Lemuel faa me na wɔdze ntampehoma kyekyeer me, na wɔyɛɛ me ayakayakadze kɛse; na Ewuradze maa kwan ma iyinom nyinara kɔr do ama ɔaakyerɛ no tum, ama dza ɔakã a ɔfa emumuyɛfo ho no aahyɛ mã."
                },
                {
                    "number": 12,
                    "text": "Na ɔbaa dɛ aber a wɔkyekyeer me araa ma nna munntum nnkeka moho no, adze korkorba a ɔkyerɛ kwan no, dza Ewuradze yɛe no, gyaa edwuma yɛ."
                },
                {
                    "number": 13,
                    "text": "Dɛm ntsi, nna wonnhu bea a wɔndan hɛn no mfa, dɛm maa ehum kɛse tui, nyew, ehum kɛse bi, na ɔbɔɔ hɛn saan ekyir wɔ nsu no do bɛyɛ ndaansa; na wɔhyɛɛ ase dɛ worusuro osiandɛ bɛyɛ na po no amen hɔn; naaso woennsian me."
                },
                {
                    "number": 14,
                    "text": "Na ɔbɔɔ hɛn saan ekyir ne nda a otsĩa anan no, ehum no hyɛɛ ase yɛɛ dzendzenndzen."
                },
                {
                    "number": 15,
                    "text": "Na ɔbaa dɛ nna nkyɛ po no rebɛmen hɛn akɔ bun mu. Na ɔbɔɔ hɛn saan ekyir wɔ po no do bɛyɛ nda anan ekyir no, mo nuanom no hun dɛ Nyankopɔn n’atsɛmbu aba hɔn do, na sɛ woennu hɔnho emmfi hɔn emumuyɛ ho a wɔbɛhera; dɛm ntsi wɔbaa me nkyɛn besiaan ntampehoma no wɔ me nsakɔn, na hwɛ nna ahohon ara yie; na m’anan so ahohon dodow, na ne yaw dɔɔ sõ."
                },
                {
                    "number": 16,
                    "text": "Iyi nyinara ekyir no, memaa m’enyi do hwɛɛ me Nyankopɔn, na miyii no ayɛw mber nyina; na mennhwinhwin Ewuradze wɔ m’amandzehu no ntsi."
                },
                {
                    "number": 17,
                    "text": "Afei, m’egya, Lehi akasa pii akyerɛ hɔn nye Ishmael ne mbabanyin no so; mbom hwɛ, wohunahuna obiara a ɔbɛkasa akyerɛ hɔn wɔ emi ntsi no; na mfe pii etwa m’awofo hɔn tsir do na osian hɔn mba hɔn ho ayawdzi kɛse ntsi yarba kãa hɔn, nyew, wɔkaa hɔn yar mpa do."
                },
                {
                    "number": 18,
                    "text": "Osian yaw na awerɛhow kɛse a wodzii, nye mo nuanom hɔn emumuyɛ ntsi, ɔmaa dɛm aber yi wɔtwee bɛɛn owu ama wɔaasoa hɔn mpo ma woeekehyia hɔn Nyankopɔn; ma wɔdze hɔn tsinhwi a ayɛ gon no aakɛda owumaa mu; nyew, ɔkaa kakraabi ma nkyɛ yɛatow hɔn efun aakyen po mu."
                },
                {
                    "number": 19,
                    "text": "Na Jacob na Joseph so a wɔyɛ mbofraba na wohia edziban pa pii edzi no, hɔn werɛ howee osian hɔn nã n’amandzehu no ntsi; na me yer so kyii nyinsuwa na ɔbɔɔ mpaa, nye me mba so, na woenntum annka biribi anndwedwe mo nuanom no hɔn akoma a ɔbɛma woesian me."
                },
                {
                    "number": 20,
                    "text": "Na biribiara nnyi hɔ gyedɛ Nyankopɔn no tum nko a ɔdze ɔsɛɛ hunahunaa hɔn ma wonyaa akoma mu nsakyer no; ma dɛm ntsi wohun dɛ po no reyɛ amen hɔn akɔ bun mu no, wonuu hɔnho wɔ dza wɔayɛ no ho na wosiaan me."
                },
                {
                    "number": 21,
                    "text": "Na ɔbaa dɛ wosiaan me no, hwɛ mefaa adze korkorba no a ɔkyerɛ kwan no na ɔhyɛɛ ase yɛɛ edwuma dɛ mbrɛ morohwehwɛ ara pɛr. Na ɔbaa dɛ mobɔɔ mpaa maa Ewuradze; na mobɔɔ mpaa wiei no, mframa no gyaa bɔ na ehum no so gyae ma po no taa dzinn."
                },
                {
                    "number": 22,
                    "text": "Na ɔbaa dɛ emi, Nephi, medandaan hɛn no, ma yɛsɔɔw hɛn akwantu do bio dɛ yɛrokɔ asaase a wɔdze bɔɔ hɛn anohoba no do."
                },
                {
                    "number": 23,
                    "text": "Na ɔbaa dɛ yedzii nda kakra ara yie ekyir no yedur anohoba asaase no do; na yekyiin asaase no do na yesisii hɛn ntamadan; na yɛfrɛɛ bea no anohoba asaase."
                },
                {
                    "number": 24,
                    "text": "Na ɔbaa dɛ yɛhyɛɛ ase dɛ yerufuntum asaase no na yɛhyɛɛ ase duaduaa nduaba, nyew, yeduaa hɛn nduaba a yɛdze fi Jerusalem bae no nyinara wɔ asaase no do. Na ɔbaa dɛ ne nyinara yɛɛ yie, na dɛm ntsi yenyaa edziban mbordo."
                },
                {
                    "number": 25,
                    "text": "Na ɔbaa dɛ aber a yɛnam sar no do no yehun wɔ anohoba asaase no do dɛ kwaa mu mbowa ahorow nyina wɔ do; anantwi, eko, nsoaso, mpɔnkɔ, kwaa mu mpɔnkye, na mbowa abɔyafo ahorow pii a hɔn ho hia ma nyimpa. Na yehun abo ahorow, tse dɛ sika, nye dwetɛ nye kɔɔber."
                }
            ]
        },
        "/study/scriptures/bofm/1-ne/19": {
            "uri": "/study/scriptures/bofm/1-ne/19",
            "title": "1 Nephi 19",
            "data_type": "chapter",
            "chapter_name": "Tsir 19",
            "chapter_summary": [
                "Nephi dze ɔbotan bi yɛ mprɛtse na ɔkyerɛw no nkorɔfo hɔnho abakɔsɛm wɔ do—Israel Nyankopɔn bɛba mfe ahaesia fitsi aber a Lehi fii Jerusalem no—Nephi kã n’amandzehu na ne mbeamudua mu bɔ ho asɛm—Wɔbɔpow Jewfo na wɔabɔ hɔn apetse ekodu nda a aka ekyir no, aber no na wɔbɛsan aba Ewuradze nkyɛn. Bɛyɛ mfe 588–570 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ Ewuradze hyɛɛ me mbra, dɛm ntsi meyɛɛ mprɛtse ama meekrukye mo nkorɔfo hɔn abakɔsɛm wɔ do. Na mprɛtse a meyɛe no do na mekrukyee m’egya n’abakɔsɛm, na hɛn akwantu wɔ sar no do so; na m’egya no nkɔnhyɛ nye mara so mo nkɔnhyɛ."
                },
                {
                    "number": 2,
                    "text": "Na aber a meyɛe no nna minnyim dɛ Ewuradze bɛhyɛ me mbra dɛ menyɛ dɛm mprɛtse yinom; dɛm ntsi, nsɛm a ɔfa m’egya ho na dza ɔfa n’egya n’ebusuasantsen ho, na dza osisii wɔ sar no do no nyinara mekrukyee wɔ mprɛtse no a makã ho asɛm dada no do; dɛm ntsi nsɛm a osisii ana merebɛyɛ dɛm mprɛtse yinom no, nokwar, ɔno tsitsir na mekãa ho nsɛm wɔ mprɛtse a odzi kan no do no."
                },
                {
                    "number": 3,
                    "text": "Na aber a menam mbrasɛm kwan do yɛɛ dɛm mprɛtse yi wiei no, emi, Nephi, minyaa mbrasɛm bi dɛ ɔsomdwuma no, na nkɔnhyɛ, nye nsɛm no mu dza ɔyɛ pefee na ɔsom bo no nyinara no, ɔsɛ dɛ wɔkyerɛw wɔ mprɛtse yinom do; na ndzɛmba a wɔakyerɛw no ɔsɛ dɛ wɔdze sie na wɔdze kyerɛkyerɛ mo nkorɔfo no a hɔn nsa bɛkã asaase no, nye nyansa botae binom so a Ewuradze na onyim."
                },
                {
                    "number": 4,
                    "text": "Dɛm ntsi, emi, Nephi, mekyerɛɛw mprɛtse nkaa no do nsɛm a ɔfa no anaaso nsɛm pii a ɔfa no mo nkorɔfo no hɔn akõkoekõ na wentwiwentwi na ɔsɛɛ ho. Na dɛm na meyɛe na mehyɛɛ mo nkorɔfo wɔ dza muwu ekyir no wɔnyɛ; na dɛ dɛm mprɛtse yi wɔmfa mfi ebusuasantsen kor do mma kor so, anaadɛ wɔmfa mfi nkɔnhyɛnyi kor hɔ nkɔ kor so hɔ, nkesi dɛ Ewuradze bɛma hɔn mbrasɛm fofor."
                },
                {
                    "number": 5,
                    "text": "Na nsɛm a ɔfa mbrɛ misii yɛɛ mprɛtse yi no hom bɛtse no ekyir yi; na hwɛ, mokɔr do yɛɛ dɛ mbrɛ makã no; nna mereyɛ dɛm ama ndzɛmba a ho hia na ɔyɛ krɔnkrɔn no wɔdze esie ama mo nkorɔfo."
                },
                {
                    "number": 6,
                    "text": "Naaso mannkyerɛw biribiara wɔ mprɛtse no do gyedɛ dza minyim dɛ no ho hia na ɔyɛ krɔnkrɔn no. Na afei sɛ mofom a, ɔnnyɛ nwanwa osiandɛ tsetsemba no so mpo fomee; nnyɛ dɛ murubu mo ho bem osian binom ntsi, mbom osian mberɛwyɛ a ɔwɔ mo mu no, dɛ mbrɛ honam tse ntsi, mema mo ho dzibem."
                },
                {
                    "number": 7,
                    "text": "Na ndzɛmba a ɔsom bo kɛse ma binom wɔ honam nye ɔkra afamu no, binom so bu no egyangyandze na wɔdze hɔn anan tsiatsia do: Nyew, Israel Nyankopɔn noara mpo nyimpa dze hɔn anan tsiatsia no do; mese wɔdze hɔn anan tsiatsia no do; adze a morohwehwɛ akã ara nye dɛ—wommbu no bi, na wonntsie n’afotusɛm."
                },
                {
                    "number": 8,
                    "text": "Na hwɛ, ɔbɛba dɛ mbrɛ ɔbɔfo no se no, wɔ mfe ahaesia mu fitsi aber a m’egya dze fii Jerusalem no."
                },
                {
                    "number": 9,
                    "text": "Na osian wiadze emumuyɛ ntsi wobobu no atsɛn dɛ ɔyɛ adzegyangyan; na wɔahwe no abaa, na oehu amandze; na wɔabɔ no asotɔr, na ɔbɛpen do. Nyew, woehima no ntafi, na ɔbɛpen do, osian n’adɔyɛ na ne penkyɛr a ɔwɔ wɔ adasamba ho ntsi."
                },
                {
                    "number": 10,
                    "text": "Na hɛn egyanom hɔn Nyankopɔn no a oyii hɔn fii Egypt nkowaasom mu no, na ɔbɔɔ hɔn ho ban so wɔ sar no do no, nyew, Abraham nye Isaac Nyankopɔn, nye Jacob Nyankopɔn no bɛyɛɛ nyimpa na ogyaa noho hyɛɛ ndzebɔnyɛfo nsa, dɛ mbrɛ ɔbɔfo no ne nsɛm tse, ama wɔama no do, dɛ mbrɛ Zenock ne nsɛm tse, na wɔabɔ no mbeamudua mu, dɛ mbrɛ Neum ne nsɛm tse, na woesie no wɔ nda mu, dɛ mbrɛ Zenos ne nsɛm tse, ɔno a ɔkãa sum kebii a ɔbɛba nda ebiasa no ho asɛm a ɔse ɔbɛyɛ no ho nsɛnkyerɛdze ama hɔn a wɔbɛtsena po nsupruw no, nkanka dze ama hɔn a wɔyɛ Israel fifo no."
                },
                {
                    "number": 11,
                    "text": "Na dɛm na nkɔnhyɛnyi no se: Nokwar, da no, Ewuradze Nyankopɔn bɛba abɛsera Israel fifo nyinara, binom bɛtse ne ndze osian hɔn tseneneeyɛ ntsi, wobenya enyigye kɛse nye nkwagye, na binom so ɔdze sor mpaapaamu na asenaman, nye ehum dzendzen na wusiw, nye sum mu ehubɔhubɔw, na asaase mpaapaamu mu na mbepɔw ntutui bɛsɛɛ hɔn."
                },
                {
                    "number": 12,
                    "text": "Na dɛm ndzɛmba yinom nyinara bɛba mu ampa, nkɔnhyɛnyi Zenos na ɔse. Na mbotan bɛpaapaa; na osian asaase do amandzehu ntsi, ahemfo pii a wɔwɔ po nsupruw no, Nyankopɔn no Sunsum bɛba hɔn do ma wɔatsẽa mu dɛ: Nyame a ɔbɔɔ wiadze na ɔama kwan."
                },
                {
                    "number": 13,
                    "text": "Na ɔfa no hɔn a wɔwɔ Jerusalem no, nkɔnhyɛnyi no na ɔse, nyimpa nyinara bɔhwe hɔn ekyir mbaa, osiandɛ wɔbɔ Israel Nyankopɔn mbeamudua mu, na wɔdan hɔn akoma efi ne nkyɛn, na wɔpow nsɛnkyerɛdze na anwanwadze na Israel Nyankopɔn no no tum na n’enyimnyam."
                },
                {
                    "number": 14,
                    "text": "Na osiandɛ wɔdan hɔn akoma to nkyɛn ntsi, nkɔnhyɛnyi no na ɔse, na wɔpow Israel Krɔnkrɔnnyi no ntsi wobedzi ahaahaa wɔ honam mu na wɔahera, na wɔabɔ hɔn nhwiroma na woedzi hɔnho fen, na wobekyir hɔn wɔ aman nyinara mu."
                },
                {
                    "number": 15,
                    "text": "Naaso, sɛ dɛm da no so a, nkɔnhyɛnyi no na ɔse, wɔrenndan hɔn akoma bio mmfi Israel Krɔnkrɔnnyi no ho, aber no na ɔbɛkaa ahyɛmu a ɔnye hɔn egyanom dzii no."
                },
                {
                    "number": 16,
                    "text": "Nyew, nna ɔbɛkaa po nsupruw no; nyew, nkorɔfo a wɔyɛ Israel fifo no, nyina na mobɔboaboa hɔn ano akɔ mu, Ewuradze na ɔse, dɛ mbrɛ nkɔnhyɛnyi Zenos n’asɛm tse, efi asaase mfɛndzanan nyinara."
                },
                {
                    "number": 17,
                    "text": "Nyew, na asaase nyinara bohu Ewuradze no nkwagye, nkɔnhyɛnyi no na ɔse; wobehyira ɔman biara, ebusuafo, kasa horow na nyimpa nyinara."
                },
                {
                    "number": 18,
                    "text": "Na emi, Nephi, makyerɛw dɛm ndzɛmba yi ama mo nkorɔfo, kyerɛ dɛ mubotum dze adan hɔn adwen ma wɔakaa Ewuradze hɔn Pomfo no."
                },
                {
                    "number": 19,
                    "text": "Dɛm ntsi, mekasa kyerɛ Israel fifo nyinara dɛ sɛ nkyɛ ɔbɛyɛ a hɔn nsa akã dɛm ndzɛmba yinom."
                },
                {
                    "number": 20,
                    "text": "Na hwɛ, mowɔ sunsum mu ndwuma a ɔma me haw ma dɛm ntsi m’akwaado nyinara yɛ mberɛw dze ma hɔn a wɔwɔ Jerusalem; osiandɛ sɛ Ewuradze annyɛ mbɔbɔrhunyi, na ɔannda dza ɔfa hɔnho edzi annkyerɛ me, dɛ mbrɛ ɔyɛɛ maa tsetse nkɔnhyɛfo no a, nkyɛ mo so mahera."
                },
                {
                    "number": 21,
                    "text": "Na nokwar, oyii dzebiara a ɔfa tsetse nkɔnhyɛfo no ho no edzi kyerɛɛ hɔn; na oyii dza ɔfa hɛnho so edzi kyerɛɛ pii; dɛm ntsi ɔsɛ dɛ hɛn so yehu dza ɔfa hɔnho, osiandɛ wɔakyerɛw no wɔ ayewa mprɛtse no do."
                },
                {
                    "number": 22,
                    "text": "Afei ɔbaa dɛ emi, Nephi, mekyerɛkyerɛɛ mo nuanom no iyinom; na ɔbaa dɛ mekenkaan nsɛm pii a woekrukye no wɔ ayewa mprɛtse no do, kyerɛɛ hɔn, ama woeehu dza ɔfa no Ewuradze ne nyɛe wɔ tsetseber do wɔ asaase nkaa no do."
                },
                {
                    "number": 23,
                    "text": "Na mekenkaan nsɛm pii a wɔakyerɛw wɔ Moses nwoma no mu no kyerɛɛ hɔn; ama meetum dze atwetwe hɔn adwen ma wɔaagye Ewuradze hɔn Pomfo no edzi ntsi, mekenkaan dza nkɔnhyɛnyi Isaiah kyerɛwee no kyerɛɛ hɔn; na medze kyerɛwsɛm no nyinara too hɛnara hɛnho ama ɔaayɛ mfaso na esuadze ama hɛn."
                },
                {
                    "number": 24,
                    "text": "Dɛm ntsi, mekasaa kyerɛɛ hɔn dɛ: Hom ntsie nkɔnhyɛnyi no ne nsɛm no, hom a hom yɛ Israel fifo nkaa, abaw a wɔapan akyen; hom ntsie nkɔnhyɛnyi no ne nsɛm no, dza wɔkyerɛwee maa Israel fifo nyinara no, na hom mfa nyɛ mfatoho mma homho, ama hom eenya enyidado dɛ mbrɛ hom nuanom no a wɔapan hɛn efi hɔnho no so wɔ; na dɛm kwan yi do na nkɔnhyɛnyi no afa akyerɛw."
                }
            ]
        },
        "/study/scriptures/bofm/1-ne/20": {
            "uri": "/study/scriptures/bofm/1-ne/20",
            "title": "1 Nephi 20",
            "data_type": "chapter",
            "chapter_name": "Tsir 20",
            "chapter_summary": [
                "Ewuradze da No nsusui edzi kyerɛ Israel—Woeyi Israel efi ahohiahia fononoo mu na wobefi Babylon efi—Fa to Isaiah 48 ho. Bɛyɛ mfe 588–570 Ansaana wɔbɔwo Christ."
            ],
            "verses": [
                {
                    "number": 1,
                    "text": "Hom ntsie iyi, O Jacob fifo a wɔato hom dzin Israel na hom fi Judah esu mu epue, anaadɛ hom fi enuma esu mu epue, hom a hom dze Ewuradze dzin kã ntam, na hom bɔ Israel Nyankopɔn ne dzin, naaso nnyɛ nokwar mu anaa tsenenee mu."
                },
                {
                    "number": 2,
                    "text": "Na wɔfrɛ hɔnho dɛ wofi kuropɔn krɔnkrɔn no mu, na wɔmmfa hɔnho nntwer Israel Nyankopɔn; ne dzin nye Dɔm Ewuradze; nyew, Dɔm Ewuradze nye ne dzin."
                },
                {
                    "number": 3,
                    "text": "Hwɛ, mifi tsetse na makã kan ndzɛmba no makyerɛ, ampaara, wofi m’anomu firii, na medze kyerɛe, awerɛfir mu ara na meyɛe, na wɔbaa mu."
                },
                {
                    "number": 4,
                    "text": "Osiandɛ minyim dɛ eyɛ ntsintsima, na wo kɔn yɛ dadze ntsin, na wo momapɔw yɛ boran ntsi na meyɛe."
                },
                {
                    "number": 5,
                    "text": "Ntsi na mifi tsetse makã makyerɛ wo a; medze kyerɛɛ wo ansaana ɔaba mu; amma ɔwoara annkã dɛ—Mo honyi na ɔayɛ, na mo honyi a wɔasen, na m’egu-honyi na ɔhyɛe."
                },
                {
                    "number": 6,
                    "text": "Ɔwoara atse; hwɛ iyi nyina; na hom, ana hom nnkɛka akyerɛ? Makyerɛ wo ndzɛmba afofor ofitsi ndɛ, mekyerɛ esumadze a innhunii."
                },
                {
                    "number": 7,
                    "text": "Afei na wɔabɔ hɔn, na ommfi tsetse: na ɔdze bodu ndɛ, enntsee no wɔdaa no edzi kyerɛɛ wo; amma aannka dɛ—Hwɛ, minyim hɔn."
                },
                {
                    "number": 8,
                    "text": "Nyew, anntse; nyew, ennhu; nyew, w’asowa emmbue emmfi dɛm mber no; na muhun dɛ ɔwo itwaa nkontompɔ papanara, na wɔfrɛɛ wo mbratonyi fi awotoa mu."
                },
                {
                    "number": 9,
                    "text": "Me dzin ntsi na mibekyinkyim m’ebufuw, na m’ayɛyi ntsi na mobɔbɔ wo ho esianka amma menntwa wo akyen."
                },
                {
                    "number": 10,
                    "text": "Hwɛ, maanan wo, masan mu eyi wo wɔ amandzehu fononoo mu."
                },
                {
                    "number": 11,
                    "text": "Mara ntsi a, nyew, mara ntsi na mebɛyɛ; na mennketsie ma woehura me dzin ho, na meremmfa m’enyimnyam mma obi."
                },
                {
                    "number": 12,
                    "text": "Jacob, tsie me ɛ, na Israel a mafrɛ wo, emi nye ɔno; emi nye ɔkandzifo, mara so nye okyidzifo."
                },
                {
                    "number": 13,
                    "text": "Nyew, me nsa na ɔdze asaase ne fapem towee, na me nsa enyimfa na ɔtserɛw ɔsorsor mu. Sɛ mefrɛ hɔn a wɔsoɛr gyina prɛko."
                },
                {
                    "number": 14,
                    "text": "Hom nyinara hom mboa hom ano, na hom ntsie; hɔn mu woana na ɔaka ndzɛmba yinom akyerɛ? Ewuradze adɔ no; nyew, ɔbɛhyɛ n’asɛm a ɔakã akyerɛ hɔn no mã, ɔbɛyɛ n’enyisɔdze wɔ Babylon do na n’abaw bɛda Chaldeafo do."
                },
                {
                    "number": 15,
                    "text": "Afei so, dɛm na Ewuradze se; emi Ewuradze, nyew, makasa; nyew, emi na mafrɛ no: medze no aba, na ɔbɛyɛ no kwan prɔmprɔm."
                },
                {
                    "number": 16,
                    "text": "Hom ntwe mbɛn me; hom ntsie iyi, ofitsi ahyɛse ara mennkasaa nsumaa mu; ofitsi aber a ɔbae ara, na mowɔ hɔ; Na Ewuradze Nyankopɔn, na no Sunsum asoma me."
                },
                {
                    "number": 17,
                    "text": "Mbrɛ Ewuradze wo Pomfo, Israel Krɔnkrɔnnyi no, ɔse nye yi; Emi na masoma no, Ewuradze wo Nyankopɔn a ɔkyerɛkyerɛ wo ma wo mfaso, na ogya wo wɔ ɔkwan a ewɔ dɛ efa do no mu, na ɔayɛ."
                },
                {
                    "number": 18,
                    "text": "Ao, kɛtseankyɛ eyɛɛ aso maa me mbrasɛm—nkyɛ w’asomdwee ayɛ dɛ esutsen, na wo tsenenee ayɛ dɛ po asorɛkye—"
                },
                {
                    "number": 19,
                    "text": "Nkyɛ w’asefo so ayɛ dɛ anhwea; na w’ayamudze mu aba so ayɛ dɛ anhwebo; worunntwa ne dzin nnkyen; eso wɔrennsɛɛ no mmfi m’enyim."
                },
                {
                    "number": 20,
                    "text": "Hom mfi Babylon mfi, hom nguan mfi Chaldeafo mu; hom mfa adwontow ndze nkã nkyerɛ, hom nkã iyi, hom mbɔ dzin nkodu asaase ewiei mpo; hom nse dɛ: Ewuradze apon n’akowaa Jacob."
                },
                {
                    "number": 21,
                    "text": "Na nsukɔm anndze hɔn ber a ogyaa hɔn duaa sar pradada do no; ɔmaa esu fii ɔbotan mu pemee maa hɔn; ɔpaa ɔbotan mu so, na esu no gyee punkum."
                },
                {
                    "number": 22,
                    "text": "Ɔwɔ mu dɛ ɔyɛɛ iyinom nyinara, nye dza ɔsõ kyɛn iyi mpo, asomdwee bi nnyi hɔ mma emumuyɛfo, Ewuradze na ɔse."
                }
            ]
        },
        "/study/scriptures/bofm/1-ne/21": {
            "uri": "/study/scriptures/bofm/1-ne/21",
            "title": "1 Nephi 21",
            "data_type": "chapter",
            "chapter_name": "Tsir 21",
            "chapter_summary": [
                "Messiah bɛyɛ kan ama Amanamamfo na obeyi hɔn a wogugu efiadze—Wɔdze tum bɛkã Israel aboa ano wɔ nda a odzi ekyir no mu—Ahemfo bɛyɛ egyanom a wɔgyegye mba—Fa to Isaiah 49 ho. Bɛyɛ mfe 588–570 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na bio: Hom ntsie O, Israel fifo, hom a hom atsew homho na wɔapam hom osian mo nkorɔfo hɔn ahwɛfo hɔn emumuyɛ ntsi; nyew, hom a hom atsew homho na wɔabɔ hom apetse, hom a hom yɛ mo nkorɔfo, O Israel fifo. Hom ntsie me, O nsupruw, nkorɔfo a wɔwɔ ekyirekyir hom nyɛ aso, Ewuradze afrɛ me fitsi awotoa mu; ofi me nã n’ayamudze mu na ɔabɔ me dzin."
                },
                {
                    "number": 2,
                    "text": "Na ɔayɛ m’ano dɛ afowa a ano yɛ ndam; ne nsaano nwinwin mu na ɔdze me ehuntsa; na ɔdze me ayɛ egyen a wɔapɔw ho, n’egyen kotoku mu na ɔdze me esie."
                },
                {
                    "number": 3,
                    "text": "Na ɔsee me dɛ: M’akowaa nye wo, O Israel, mebɛhyɛ moho enyimnyam wɔ wo mu."
                },
                {
                    "number": 4,
                    "text": "Na mekãa dɛ maberɛ kwa, mahwer m’ahoɔdzen ama adzehun na egyangyandze: naaso m’atsɛmbu wɔ Ewuradze nsamu, na m’edwuma wɔ me Nyankopɔn nsamu."
                },
                {
                    "number": 5,
                    "text": "Na afei Ewuradze a ɔhyehyɛɛ me fii awotoa mu dɛ membɛyɛ n’akowaa, na memfa Jacob nsan mbrɛ no—na kaansa wɔmmboaboa Israelmba ano mpo a, mebenya enyimnyam wɔ Ewuradze enyim, na me Nyankopɔn bɛyɛ m’ahoɔdzen."
                },
                {
                    "number": 6,
                    "text": "Na ɔse: Ɔyɛ tootooba dɛ ebɛyɛ m’akowaa a ɔbɛma Jacob ebusuakuw do, na ɔdze Israel mu, hɔn a wɔakora hɔn do no asan aba. Eso medze wo bɛma Amanamamfo dɛ hɔn kandzea, ama aayɛ mo nkwagye ekesi asaase ewiei."
                },
                {
                    "number": 7,
                    "text": "Mbrɛ Ewuradze, Israel Pomfo, na no Krɔnkrɔnnyi no, ɔkã kyerɛ nyia ɔdasanyi bu no enyimtsia, na ɔman no kyiir no, ɔhyɛdofo akowaa no nye yi: Ahemfo bohu wo na wɔasoɛrsoɛr; mbapɔmba, so bɔsom, osian Ewuradze a odzi nokwar no ntsi."
                },
                {
                    "number": 8,
                    "text": "Mbrɛ Ewuradze se nye yi: Aber a ɔsɛ mu na magye wo do, O po nsupruw, na nkwagye da mu na maboa wo; na mobɔkora wo do, na medze m’akowaa ayɛ ahyɛmudzi ama mo nkorɔfo, ma aama asaase no do esi hɔ, ma aama woenya egyapadze a wɔayeyɛ afõ no edzi."
                },
                {
                    "number": 9,
                    "text": "Ma ase hɔn a wogugu efiadze no dɛ: Hom mfir nkɔ; na hɔn a wɔwɔ sum mu no dɛ: Hom nyi homho nkyerɛ. Wobedzidzi kwan do, na mpampaa pataa nyinara do na ɔbɛyɛ hɔn edzidzibea."
                },
                {
                    "number": 10,
                    "text": "Ɔkɔm anaa nsukɔm renndze hɔn, eso ɔhyew anaa ewia rennkã hɔn; na nyia ohun hɔn mbɔbɔr no obegya hɔn kwan, mbrɛ mbasu wɔ mpo na obegya hɔn afa."
                },
                {
                    "number": 11,
                    "text": "Na mebɛyɛ me mbepɔw nyinara akwan, na m’atsempɔn akrɔn."
                },
                {
                    "number": 12,
                    "text": "Na afei, O Israel fifo, hwɛ, woyinom wofi ekyirekyir bɛba; na hwɛ, woyinom wofi kwaamu afamu na anee; na woyinom wofi Sinim asaase do."
                },
                {
                    "number": 13,
                    "text": "O ɔsorsor hom ntow ndwom; O asaase dzi ehurusi; osiandɛ wɔbɛgye hɔn a wɔwɔ boka no anan esi hɔ; na wɔatow ndwom, O mbepɔw; na worunntwa hɔn nnkyen bio; na Ewuradze akyekye ne man hɔn werɛ; ne yamu bɛhyehye no wɔ n’amandzehufo ho."
                },
                {
                    "number": 14,
                    "text": "Mbom, hwɛ, Zion see dɛ: Ewuradze apow me, na Ewuradze no werɛ efir me—naaso ɔbɛkyerɛ dɛ no werɛ mmfirii."
                },
                {
                    "number": 15,
                    "text": "Aso ɔbaa no werɛ befir no numfoanoba ara ma onnkenya ayamuhyehye no wɔ ba a ofi n’awotoa mu no ho? Nyew, annyɛ a woyinom hɔn werɛ befir, na emidze mo werɛ nnkefir wo da, O Israel fifo."
                },
                {
                    "number": 16,
                    "text": "Hwɛ mekrukye wo wɔ me nsayamu; w’afasu wɔ m’enyim daa."
                },
                {
                    "number": 17,
                    "text": "Wo mba hɔnho bɛyɛ har etsia w’asɛɛfo; w’asefo na hɔn a wɔyɛɛ wo afõ no wobefi wo mu efir."
                },
                {
                    "number": 18,
                    "text": "Ma w’enyi do bɔ aprɔw na hwɛ; woyinom nyinara wɔboa hɔn ano kor na wɔba wo nkyɛn. Dɛ metse ase yi, Ewuradze na ɔse, ampaara edze hɔn nyinara bofura dɛ ahyehyɛdze, na edze hɔn abɔ woho do, dɛ ayefor."
                },
                {
                    "number": 19,
                    "text": "Na w’amamfõ na wo nkurow a abobɔ na w’asaase a wɔasɛɛ no dze, ampaara afei ebɛyɛ kyekyerbaa ama no do atsefo, na hɔn a wɔmemen wo no bɔkɔ ekyirekyir."
                },
                {
                    "number": 20,
                    "text": "Mba a ebɔwo hɔn ekyir no wɔ ber a ayew kan dze no akã wɔ w’asomu bio dɛ: Bea no yɛ kyekyerbaa ma me; ma me beebi ma mentsena."
                },
                {
                    "number": 21,
                    "text": "Ɔno na ebɛkã no wɔ w’akoma mu dɛ: Woana na ɔawo woyinom ama me, ber a wɔagye me mba efi me nsa, na mayɛ ankonam, ndɔmmumnyi a morowona kɔ ba? Na woana na ɔatsetse woyinom? Hwɛ, ɔkaa monkotsee; woyinom, henfa na nkyɛ wɔwɔ?"
                },
                {
                    "number": 22,
                    "text": "Mbrɛ Ewuradze Nyankopɔn se nye yi: Hwɛ, mebɛma me nsa do ama Amanamamfo, na mesi me frankaa akyerɛ aman; na wɔdze hom mbabanyin bɛba wɔ hɔn abasa mu, na wɔbɔsoa hom mbabaa wɔ hɔn abatsir do."
                },
                {
                    "number": 23,
                    "text": "Na ahemfo bɛyɛ egyanom a wɔnyɛn hom, na hɔn ahembaa ayɛ nãnom a wɔnyɛn hom; wɔbɔbɔ hɔn mu adze ama wo na wɔdze hɔn enyim ebutuw famu, na wɔatafer hom anan ho huntuma, na hom bohu dɛ emi nye Ewuradze; na hɔn a wɔtweɔn me no hɔn enyim runngu ase."
                },
                {
                    "number": 24,
                    "text": "Aso wɔbɛgye ɔkatakyi ne nsamu afonam, anaa wɔdze ndɔmmum kwan mu bɛma?"
                },
                {
                    "number": 25,
                    "text": "Mbom mbrɛ Ewuradze se nye yi, ɔkatakyi no ndɔmmum mpo wɔbɛgye akɔ, na ɔbɔyafo n’afonam befi nsa; na emidze menye hɔn a wɔnye wo si besi, na magye wo mba nkwa."
                },
                {
                    "number": 26,
                    "text": "Na mebɛma hɔn a wɔtseetsee wo no edzi hɔnankasa hɔn honam; na wɔanom hɔnankasa hɔn bɔgyaa abow, dɛ nsã fenemfenem; na adasa nyinara bohu dɛ emi Ewuradze nye w’Agyenkwa na wo Pomfo, Jacob ne Katakyi no."
                }
            ]
        },
        "/study/scriptures/bofm/1-ne/22": {
            "uri": "/study/scriptures/bofm/1-ne/22",
            "title": "1 Nephi 22",
            "data_type": "chapter",
            "chapter_name": "Tsir 22",
            "chapter_summary": [
                "Wɔbɔbɔ Israel apetse wɔ asaase nyinara enyi—Amanamamfo no dze asɛmpa no bɛnyɛn Israel wɔ nda a odzi ekyir no mu—Wɔbɛkã Israel aboa ano na wɔagye hɔn, na emumuyɛfo bɛhyew dɛ nwura—Wɔbɛsɛɛ abɔnsam n’ahenman, na wɔakyekyer Satan. Bɛyɛ mfe 588–570 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ aber a emi, Nephi mekenkaan nsɛm a woetsintsim wɔ ayewa mprɛtse no do no ekyir no, mo nuanom no baa me nkyɛn bɛsee me dɛ: Dza akenkan yi ase nye dɛn? Hwɛ, ana dza akenkan yi otwar dɛ ɔba mu; ɔwɔ dɛ wɔtse ase wɔ sunsum mu dɛ mbrɛ ndzɛmba a ɔwɔ sunsum mu ne ntsease tse na mbom nnyɛ honam afamu a?"
                },
                {
                    "number": 2,
                    "text": "Na emi, Nephi, mesee hɔn dɛ: Hwɛ, wɔnam Sunsum no do daa no edzi kyerɛɛ nkɔnhyɛnyi no; na wɔnam Sunsum no do daa ndzɛmba a ɔbɛba adasamba do wɔ honam afamu no nyinara edzi kyerɛɛ nkɔnhyɛfo no."
                },
                {
                    "number": 3,
                    "text": "Dɛm ntsi, ndzɛmba a makenkan no fa honam na sunsum nyina ho; na muhu dɛ ɔnnkɛkyɛr na wɔabɔ Israel fifo apetse wɔ asaase nyinara enyi, na amanaman nyinara so mu."
                },
                {
                    "number": 4,
                    "text": "Na hwɛ hɔn mu dodowara na wɔatɔ gon efi hɔn a wɔwɔ Jerusalem no hɔn nyimdzee ho. Nyew, ebusuakuw nyinara mu dodowara na wɔagye hɔn kɔ; na wɔabɔ hɔn apetse fi ha ba ha wɔ po nsupruw do; na bea a wɔwɔ no hɛn mu biara nnyim, dza yenyim ara nye dɛ wɔdze hɔn kɔ."
                },
                {
                    "number": 5,
                    "text": "Na dɛ woeyi hɔn kɔ yi, dɛm ndzɛmba yi na wɔahyɛ ho nkɔm wɔ hɔnho, na wɔ hɔn so a ekyir yi wɔbɔbɔ hɔn apetse ma hɔn enyim egu ase, osian Israel Krɔnkrɔnnyi no ntsi, osiandɛ ɔno na wobepirim hɔn akoma wɔ no do; dɛm ntsi, wɔbɔbɔ hɔn apetse amanaman nyinara do na nyimpa nyinara bekyir hɔn."
                },
                {
                    "number": 6,
                    "text": "Naaso, Amanamamfo anyɛn hɔn ekyir no, na Ewuradze ama ne nsa do wɔ Amanamamfo do na woeyi hɔn esi hɔ dɛ esusudze, na woetur hɔn mba wɔ hɔn abaw mu, na woetur hɔn mbabaa so wɔ hɔn abatsir do, hwɛ, dɛm ndzɛmba a wɔakã ho asɛm yi nyina yɛ wiadze ndzɛmba na dɛm nye ahyɛmu no a Ewuradze nye hɛn egyanom dzii; na ɔkyerɛ hɛn dza obesi wɔ nda a ɔreba no mu; na ɔnye hɛn nuanom so a wɔyɛ Israel fifo no tse."
                },
                {
                    "number": 7,
                    "text": "Na ɔkyerɛ dɛ mber bɛba a wɔabɔ Israel fifo apetse ekyir no na hɔn enyim egu ase no, Ewuradze Nyankopɔn bɛma ɔman kɛse bi do wɔ Amanamamfo no mu, nyew, wɔ asaase yi enyi mpo, hɔn na wɔbɔbɔ hɛn asefo apetse."
                },
                {
                    "number": 8,
                    "text": "Na wɔabɔ hɛn asefo apetse ekyir no, Ewuradze Nyankopɔn bɛba abɛyɛ anwanwa dwuma wɔ Amanamamfo mu a ɔbɛyɛ adze a ɔsom bo kɛse dze ama hɛn asefo; dɛm ntsi na wɔdze ato Amanamamfo no hɔn abanyɛn na woetur hɔn wɔ hɔn abaw na hɔn abatsir do no."
                },
                {
                    "number": 9,
                    "text": "Na ɔbɛyɛ adze a ɔsom bo kɛse so ama Amanamamfo so; na nnyɛ Amanamamfo nko na mbom Israel fifo so nyina, dze ekodu dɛ wɔbɛda ahyɛmu no a Ɔsor Egya no nye Abraham dzii a ɔkã dɛ: W’asefo mu na wobehyira asaase ebusuafo nyina."
                },
                {
                    "number": 10,
                    "text": "Na mepɛ dɛ, mo nuanom, hom hu dɛ asaase yi mu ebusuafo nyinara worinnhyira hɔn gyedɛ oyi n’abasa no ho wɔ amanaman enyim."
                },
                {
                    "number": 11,
                    "text": "Dɛm ntsi, Ewuradze Nyankopɔn bɛhyɛ ase eyi n’abasa no ho wɔ amanaman enyim dɛ ɔdze n’ahyɛmu na n’asɛmpa rema Israel fifo."
                },
                {
                    "number": 12,
                    "text": "Dɛm ntsi, ɔbɛgye hɔn bio efi ndɔmmum mu, na wɔbɔboaboa hɔn ano akɔ asaase a ɔyɛ hɔn egyapadze no do; na wobeyi hɔn efi kusukusuyɛ na sum mu aba; na wobohu dɛ Ewuradze nye hɔn Agyenkwa na hɔn Pomfo, Israel Ɔkatakyi no."
                },
                {
                    "number": 13,
                    "text": "Na mbusu asɔr kɛse no a ɔyɛ wɔ asaase nyinara do edwamam no no bɔgyaa bogu hɔnankasa hɔn etsifi; na wɔbɔkõ etsia hɔnho, na hɔnankasa hɔn nsamu nkrantsee bɔhwe hɔnankasa hɔn tsir do, na hɔnankasa hɔn bɔgyaa bɔbow hɔn."
                },
                {
                    "number": 14,
                    "text": "Na ɔman biara a ɔbɔkõ etsia wo, O Israel fifo no, bɔkõ etsia hɔnho, na wɔbɔhwe mona no a wotui dɛ wɔdze repa Ewuradze nkorɔfo no mu. Na wɔbɛsɛɛ hɔn a wɔkõ tsia Zion no nyina, na dɛm edwamanbɔnyi kɛse no a, wɔakontom Ewuradze no kwan pa no, nyew, dɛm mbusu asɔr kɛse no bopurow, na ɔahwe huntuma mu na n’asehwe no bɛyɛ kɛse."
                },
                {
                    "number": 15,
                    "text": "Na hwɛ, dɛm na nkɔnhyɛnyi no se, mber no reba ntsɛntsɛm a Satan rinnya tum bio wɔ adasamba hɔn akoma do; na ɔnnkɛkyɛr na da no aba ma hɔn a wɔyɛ ahantan nye hɔn a wɔyɛ emumuyɛdze no bɛyɛ dɛ eburonan, na da no reba a wɔbɛhyew hɔn."
                },
                {
                    "number": 16,
                    "text": "Na mber no reba ntsɛm a wobohue Nyankopɔn n’ebufuhyew ne mãhyɛ egu adasamba nyinara do; na ɔremma kwan ma emumuyɛfo nnsɛɛ atseneneefo."
                },
                {
                    "number": 17,
                    "text": "Dɛm ntsi ɔdze no tum bɔkora atseneneefo, sɛ ɔba no dɛ n’ebufuhyew ne mãhye no ba mpo a, na wɔbɛgye atseneneefo no na wɔdze gya bɛsɛɛ hɔn atamfo. Dɛm ntsi onnyi dɛ atseneneefo suro; na dɛm na nkɔnhyɛnyi no se, wɔbɛgye hɔn nkwa, sɛ ɔba no dɛ wɔdze gya mpo a."
                },
                {
                    "number": 18,
                    "text": "Hwɛ, mo nuanom, mese hom dɛ, dɛm ndzɛmba yi rennkyɛr na aba mu; nyew, bɔgya mpo, na ogya, nye ehubɔhubɔw bɛba; na otwar dɛ ɔba asaase yi enyi; na ɔbɛba nyimpa do dɛ mbrɛ honam tse, sɛ ɔba dɛ wopirim hɔn akoma wɔ Israel Krɔnkrɔnnyi no do a."
                },
                {
                    "number": 19,
                    "text": "Na hwɛ, atseneneefo no rennhera; na mber no bɛba ampa dɛ hɔn a wɔkõ tsia Zion no wobotwa hɔn akyen."
                },
                {
                    "number": 20,
                    "text": "Na nokwar Ewuradze besiesie kwan ama no nkorɔfo, dze ahyɛ Moses ne nsɛm no mã, dza ɔkãa dɛ: Ewuradze hom Nyankopɔn beyi nkɔnhyɛnyi ama hom, a ɔtse dɛ emi; ɔno na dza ɔbɛse hom biara no, hom ntsie. Na ɔbɛba dɛ hɔn a wonnketsie dɛm nkɔnhyɛnyi no wobotwa hɔn efi mo nkorɔfo no mu akyen."
                },
                {
                    "number": 21,
                    "text": "Na afei emi, Nephi, mema hom tse ase dɛ, dɛm nkɔnhyɛnyi yi no a Moses kãa no ho asɛm no nye Israel Krɔnkrɔnnyi no; ɔno na obobua atsɛn wɔ tsenenee mu."
                },
                {
                    "number": 22,
                    "text": "Na atseneneefo no onnyi dɛ wosuro, osiandɛ hɔn na hɔn enyim runngu ase. Mbom wobesi abɔnsam n’ahendzi no wɔ adasamba mu, dɛm ahendzi no na obetsim hɔ ama hɔn a wɔwɔ honam mu—"
                },
                {
                    "number": 23,
                    "text": "Na mber no reba ntsɛntsɛm a nsɔrbansɔrba a wɔatsetsew dze repɛ ahonya, ma wɔatsetsew dze rohwehwɛ honam do tum nye hɔn a wɔatsew dze abɛyɛ atsenkã wɔ wiadze enyi do, nye hɔn a wɔhwehwɛ honam akɔndɔ na wiadze ndzepa; na wɔyɛ emumuyɛ ahorow nyinara; nyew, yetwa no tsia a, hɔn a wɔdɔm abɔnsam n’ahendzi no nye hɔn a otwar dɛ wosuro, na hɔnho hihim, na wɔwosow; hɔn nye nkorɔfo a otwar dɛ wɔbrɛ hɔn adze hyɛ huntuma mu; hɔn nye nkorɔfo a otwar dɛ wɔhyew hɔn dɛ mburonan; na dɛm na nkɔnhyɛnyi no ne nsɛm no se."
                },
                {
                    "number": 24,
                    "text": "Na mber no reba ntsɛntsɛm a atseneneefo no wɔbɛgye hɔn dɛ nantwi mba wɔ buw mu, na Israel Krɔnkrɔnnyi no bedzi hen wɔ ahoɔdzen, na tum, na enyimnyam kɛse mu."
                },
                {
                    "number": 25,
                    "text": "Na ɔbɔboaboa ne mba ano fitsi asaase mfɛndzanan nyinara mu; na ɔakan no nguan, na wonyim no; na wɔbɛyɛ nguanbuw kor na oguanhwɛfo kor; na ɔbɛnyɛn no nguan, no mu na wobenya edzidzibea."
                },
                {
                    "number": 26,
                    "text": "Na osian no nkorɔfo hɔn tseneneeyɛ ntsi, Satan nnyi tum; dɛm ntsi orinnsian hɔn ma mfe pii etwa mu; osiandɛ onnyi tum wɔ nkorɔfo no hɔn akoma do, osiandɛ wɔtse ase wɔ tseneneeyɛ mu, na Israel Krɔnkrɔnnyi no na odzi hen."
                },
                {
                    "number": 27,
                    "text": "Na afei, hwɛ, emi Nephi, mese hom dɛ dɛm ndzɛmba yi nyinara otwar dɛ ɔba mu dɛ mbrɛ honam afamu tse."
                },
                {
                    "number": 28,
                    "text": "Mbom hwɛ, sɛ aman nyinara, ebusuafo, kasa horow na nyimpa nyinara nu hɔnho a wɔbɛtsena asomdwee mu wɔ Israel Krɔnkrɔnnyi no mu."
                },
                {
                    "number": 29,
                    "text": "Na afei, emi, Nephi, medze me kasaa aba ewiei; osiandɛ minnyi ho kwan dɛ mekã dɛm ndzɛmba yi ho nsɛm pii bio."
                },
                {
                    "number": 30,
                    "text": "Dɛm ntsi, mo nuanom, mepɛ dɛ hom hu dɛ ndzɛmba a wɔakyerɛw wɔ ayewa mprɛtse no do no yɛ nokwar; na wɔgye dase dɛ otwar dɛ nyimpa yɛ setsie ma Nyankopɔn ne mbrasɛm."
                },
                {
                    "number": 31,
                    "text": "Dɛm ntsi, mma hom nndwen dɛ emi na m’egya nko na yɛagye dase na yɛakyerɛkyerɛ so. Dɛm ntsi, sɛ hom yɛ setsie ma mbrasɛm no, na hom tsim kodu ewiei a, nda a odzi ekyir no mu no wɔbɛgye hom nkwa. Na dɛm na ɔtse. Amen."
                }
            ]
        },
        "/study/scriptures/bofm/2-ne/1": {
            "uri": "/study/scriptures/bofm/2-ne/1",
            "title": "2 Nephi 1",
            "data_type": "chapter",
            "chapter_name": "Tsir 1",
            "chapter_summary": [
                "Lehi hyɛ ahotɔ asaase ho nkɔm—Sɛ wɔpow Israel Krɔnkrɔnnyi no a wɔbɔbɔ n’asefo apetse na woetwa hɔn akyen—Ɔhyɛ ne mbabanyin no nkuran dɛ wɔmfa tsenenee akokyɛm no nhyɛ. Bɛyɛ mfe 588–570 Ansaana wɔbɔwo Christ."
            ],
            "book_title": "Nephi Nwoma a Otsĩa Ebien No",
            "book_intro": [
                "Lehi no wu ho nsɛm. Nephi no nuanom no tsew no do etua. Ewuradze bɔ Nephi kɔkɔ dɛ omfi hɔ nkɔ sar no do. N’akwantu wɔ sar no do nye dza ɔkekã ho."
            ],
            "verses": [
                {
                    "number": 1,
                    "text": "Na afei ɔbaa dɛ emi, Nephi, muwiee mo nuanom kyerɛkyerɛ no, hɛn egya, Lehi, so kãa nsɛm pii kyerɛɛ hɔn, na ɔpaapaa nsɛm bi do kyerɛɛ hɔn a ɔfa ndzɛmba akɛse a Ewuradze ayɛ ama hɔn, dɛ ɔdze hɔn efi Jerusalem asaase do aba."
                },
                {
                    "number": 2,
                    "text": "Na ɔkãa hɔn etuatsew wɔ nsu no do ho nsɛm, na Nyankopɔn n’ehumbɔbɔr a ɔkyerɛe wɔ hɔn do ma wɔannhwer hɔn nkwa, dɛ ɔamma po no ammen hɔn."
                },
                {
                    "number": 3,
                    "text": "Na ɔkãa anohoba asaase no a hɔn nsa akã no so ho nsɛm kyerɛɛ hɔn—mbrɛ Ewuradze n’ayamuyie ntsi ɔnam kɔkɔbɔ do maa yetui fii Jerusalem asaase do."
                },
                {
                    "number": 4,
                    "text": "Na ɔsee dɛ, hwɛ, mehu enyido-adzehu. No mu na muhun dɛ wɔasɛɛ Jerusalem, na sɛ yɛtsenaa hɔ a nkyɛ hɛn so yɛahera."
                },
                {
                    "number": 5,
                    "text": "Ɔsee dɛ mbom yehu amandze dze, naaso yenya anohoba asaase no, asaase a ɔbɔ asaase nyina do mu; asaase a Ewuradze Nyankopɔn nye me edzi ahyɛmu dɛ ɔnyɛ egyapadze asaase mma m’asefo. Nyew, Ewuradze nye me edzi ahyɛmu wɔ asaase yi ho na ɔdze ama emi na me mba afebɔɔ, nye hɔn so a Ewuradze dze ne nsa beyi hɔn efi aman bi mu no."
                },
                {
                    "number": 6,
                    "text": "Dɛm ntsi, mara Lehi, menam Sunsum a odzi dwuma wɔ mo mu no do hyɛ nkɔm dɛ, obiara remmba asaase yi do gyedɛ hɔn a Ewuradze dze ne nsa eyi hɔn no."
                },
                {
                    "number": 7,
                    "text": "Dɛm ntsi, woehyira dɛm asaase yi do ama hɔn a ɔdze hɔn bɛba do no. Na sɛ ɔba no dɛ wɔbɔsom no dɛ mbrɛ mbrasɛm a ɔdze ama hɔn no se a, ɔno ɔbɛyɛ ahotɔ asaase ama hɔn; dɛm ntsi wɔremmba ndɔmmum mu da; sɛ dɛm a, ɔnam emumuyɛ ntsi ɔbɛyɛ hɔ; na sɛ emumuyɛ dɔɔ sõ a ɔno ɔbɛyɛ ndom asaase ama hɔn, na mbom atseneneefo dze ɔbɛyɛ nhyira asaase ama hɔn afebɔɔ."
                },
                {
                    "number": 8,
                    "text": "Na hwɛ, wɔnam nyansa do dze asaase yi bɛda ho esuma aman nkaa no; na hwɛ, aman pii botwuw afa asaase no do ma aba no dɛ worinnya beebi mpo nnyɛ egyapadze asaase."
                },
                {
                    "number": 9,
                    "text": "Dɛm ntsi, emi Lehi, meenya anohoba dɛ, susuampaara dɛ hɔn a Ewuradze Nyankopɔn beyi hɔn efi Jerusalem asaase no do aba no bedzi ne mbrasɛm no do, wɔbɛyɛ prɔmprɔm wɔ asaase yi enyi do, na wobeyi hɔn efi aman nkaa no mu, ama wɔaabɛfa asaase no ayɛ hɔn dze. Na sɛ ɔba no dɛ wobedzi ne mbrasɛm do a, wobehyira hɔn wɔ asaase yi enyi do, na obiara renntseetsee hɔn anaaso ɔrenngye asaase a ɔyɛ hɔn egyapadze no; na wɔbɛtsena do asomdwee mu afebɔɔ."
                },
                {
                    "number": 10,
                    "text": "Mbom hwɛ, sɛ ɔba no dɛ wɔwodow wɔ gyedzi mu ber a woenya Ewuradze ne nsamu nhyira kɛse—dɛ woenya nyimdzee wɔ mbrɛ wosii bɔɔ wiadze yi ho, nye nyimpa nyinara, wobohu Ewuradze n’anwanwadwuma akɛse fitsi wiadze ne mbɔe; wɔnam tum a wɔdze ama hɔn no do bɛyɛ ndzɛmba nyinara wɔ gyedzi mu, wobedzi mbrasɛm nyinara do fitsi ahyɛse no, na ɔnam ne papayɛ a ɔmmbɔadze da no do dze hɔn aba anohoba asaase a ɔsom bo yi do—hwɛ, mese, sɛ mber bi ba ma wɔpow Israel Krɔnkrɔnnyi no, nokwar Messiah no, hɔn Pomfo na hɔn Nyankopɔn no a, hwɛ nyia obua asɛntsenenee no bobua hɔn atsɛn."
                },
                {
                    "number": 11,
                    "text": "Nyew, ɔdze aman binom bɛba hɔn do, na ɔbɛma hɔn tum, na wɔagye asaase no a ɔyɛ hɔndze no efi hɔn nsamu, na ɔbɛma wɔabɔ hɔn apetse na woekunkum hɔn."
                },
                {
                    "number": 12,
                    "text": "Nyew, bɔgya bogu fitsi ebusuasantsen kor do ekodu kor so do, na ɔhaw kɛse aba hɔn do; dɛm ntsi, me mbabanyin, mebɛpɛ dɛ hom bɛkaa; nyew, mebɛpɛ dɛ hom betsie me nsɛm."
                },
                {
                    "number": 13,
                    "text": "O nkyɛ hom enyan; enyan efi hom nda heii no mu, nyew, efi hɛl nda mpo mu, na hom atsetsew mpokyerɛ a wɔdze atoto hom, dza wɔdze atoto adasamba dze soa hɔn kɔ ndɔmmum mu kogu onnyiewiei awerɛhow na mbusu bun mu no."
                },
                {
                    "number": 14,
                    "text": "Nyan na soɛr fi huntuma no mu, na hom ntsie ndze a ofi ɔwofo a noho wosow a ɔrennkyɛr biara na hom dze ne mbiew ekogu nda a no mu yɛ kɔnn na ɔyɛ nwin so mu, bea a ɔkwantunyi biara kɔ a onntum nnsan n’ekyir; aka mber kumaabi na makɔ asaase nyina kwan no."
                },
                {
                    "number": 15,
                    "text": "Mbom hwɛ, Ewuradze apon me kra efi hɛl; mehu n’enyimnyam no, na no dɔ abasa no etwa moho ehyia dze kɔ onnyiewiei mu."
                },
                {
                    "number": 16,
                    "text": "Na mepɛ dɛ hom kaa na hom hyɛ Ewuradze n’ahyɛdze na n’atsɛmbu no nsew; hwɛ, ofitsi ahyɛse nyina iyi nye me kra n’ahwehwɛdze."
                },
                {
                    "number": 17,
                    "text": "Yaw ahyɛ me kra do fi ber to ber, na musuro, annyɛ dɛm a hom akomadzen ntsi Ewuradze hom Nyankopɔn n’ebufuhyew ne mãhyɛ bɛdzɛw hom do, oetwa hom akyen na ɔasɛɛ hom afebɔɔ;"
                },
                {
                    "number": 18,
                    "text": "Anaa dɛ ndom bɛba hom nye hom ebusuasantsen pii do; na wɔdze nkrantsee na ɔkɔm bɛba abɛsera hom, na wɔbɛtan hom, na abɔnsam atwe hom akɔ ndɔmmum mu dɛ mbrɛ ne pɛ tse."
                },
                {
                    "number": 19,
                    "text": "O me mbabanyin, nkyɛ dɛm ndzɛmba yi mpar hom na mbom hom ayɛ Ewuradze no dɔ mba a ɔasan mu eyi hom. Mbom hwɛ, ne pɛ nyɛ hɔ; osiandɛ n’akwan yɛ tsenenee afebɔɔ."
                },
                {
                    "number": 20,
                    "text": "Na ɔakã dɛ: Susuampaara a hom bɛda ho edzi me mbrasɛm do no hom bɛyɛ prɔmprɔm wɔ asaase no do; mbom mbertsentsen biara a hom nnkedzi me mbrasɛm do no wobotwa hom efi m’enyim akyen."
                },
                {
                    "number": 21,
                    "text": "Na afei mbrɛ ɔbɛyɛ a me kra benya enyigye wɔ hom mu, na m’akoma edzi dɛw wɔ homho ber a orifi wiadze, mennkɛfa yaw na awerɛhow akɔ nda mu no, hom nsoɛr mfi huntuma mu, me mbabanyin, na hom nyɛ mbarimba na hom nsi nketse wɔ adwen kor na akoma kor mu, koryɛ wɔ adze nyinara mu, amma hom annkɔ ndɔmmum mu."
                },
                {
                    "number": 22,
                    "text": "Amma wɔammfa ndom yaayaw anndom hom; na eso, pɛrpɛr Nyankopɔn n’ebufuw ammba hom do, amma hom annkɔ ɔsɛɛ mu, nyew, ɔkra na honandua mu ɔsɛɛ a onnyiewiei no mu."
                },
                {
                    "number": 23,
                    "text": "Hom nyan, me mbabanyin; hom mfa tsenenee akotar no nhyɛ. Hom ntsetsew nkɔnsɔnkɔnsɔn a wɔdze ato hom mpokyerɛ mu no ngu, na hom mfi kusukusuyɛ hɔ, na hom nsoɛr mfi huntuma mu."
                },
                {
                    "number": 24,
                    "text": "Mma hom nntsew etua bio wɔ hom nua a n’adwendwen ayɛ enyimnyam nko no no do bio, ɔno a oedzi mbrasɛm no do fitsi ber a yefii Jerusalem; ɔno ɔayɛ edwindadze wɔ Nyankopɔn ne nsamu dze hɛn aba anohoba asaase yi do; na sɛ nnyɛ ɔno a, nkyɛ ɔkɔm maa yɛheraa wɔ sar no do; naaso hom hwehwɛɛ dɛ hom beyi no nkwa efi hɔ; nyew, oedzi awerɛhow pii wɔ hom ntsi."
                },
                {
                    "number": 25,
                    "text": "Na suro kɛse na ahopopo akã me osian hom ntsi, dɛ annhwɛ a obohu amandze bio; osiandɛ, hom akasa etsia no dɛ ɔrohwehwɛ tum na tumdzi edzi wɔ hom do; mbom minyim dɛ nnyɛ hom do tum anaa tumdzi na ɔrohwehwɛ edzi, mbom Nyankopɔn n’enyimnyam na homankasa hom onnyiewiei eyiedzi."
                },
                {
                    "number": 26,
                    "text": "Na hom ehwinhwin osiandɛ wɔada ndzɛmba edzi pefee akyerɛ hom ntsi. Hom kã dɛ ɔayɛ ndam; hom kã dɛ no bo efuw hom; mbom hwɛ, ne ndamyɛ no yɛ Nyankopɔn n’asɛm no tum a ɔwɔ no mu; na dza hom frɛ no ebufuw no yɛ nokwar, dɛ mbrɛ ɔtse wɔ Nyankopɔn mu a onntum nnsiw do, na ɔdze ndam da hom bɔn edzi kyerɛ hom."
                },
                {
                    "number": 27,
                    "text": "Na ɔsɛ na ohia dɛ Nyankopɔn no tum no bɛkã noho, koraa mpo wɔ ne hyɛ a ɔhyɛ hom dɛ hom nyɛ setsie no. Mbom hwɛ nnyɛ ɔno a, mbom Ewuradze no Sunsum a ɔwɔ no mu no a, ɔno na obue n’ano ma ɔkasa na onntum mmua n’ano."
                },
                {
                    "number": 28,
                    "text": "Na afei me babanyin, Laman nye Lemuel na Sam, nye me mbabanyin a hom yɛ Ishmael ne mbabanyin, hom nhwɛ, sɛ hom ritsie Nephi ne ndze a nkyɛ hom rennhera. Na sɛ hom ritsie no a nkyɛ mibegya hom nhyira, nyew, me nhyira a odzi kan no mpo."
                },
                {
                    "number": 29,
                    "text": "Mbom sɛ hom enntsie no a mibeyi me nhyira a odzi kan no efi hɔ, nyew, me nhyira no mpo, na ɔnye no atsena."
                },
                {
                    "number": 30,
                    "text": "Na afei, Zoram, mekasa kyerɛ wo: Hwɛ, eyɛ Laban n’akowaa; kwan biara do no wɔdze wo efi Jerusalem asaase do aba, na minyim dɛ ebɛyɛ nyɛnko nokwafo ama me babanyin Nephi afebɔɔ."
                },
                {
                    "number": 31,
                    "text": "Dɛm ntsi, osiandɛ edzi nokwar ntsi wɔdze w’asefo bɛkã n’asefo ho ehyira hɔn, ama wɔaatsena wɔ prɔmprɔmyɛ mu wɔ asaase yi do mber pii; na biribiara, gyedɛ wɔyɛ emumuyɛ, rimmpira anaa rennhaw hɔn prɔmprɔmyɛ wɔ asaase yi do afebɔɔ."
                },
                {
                    "number": 32,
                    "text": "Dɛm ntsi sɛ ibedzi Ewuradze ne mbrasɛm do a, Ewuradze behyira asaase yi do ama w’asefo na me ba n’asefo wɔ hɔn bambɔ ho ntsi."
                }
            ]
        },
        "/study/scriptures/bofm/2-ne/2": {
            "uri": "/study/scriptures/bofm/2-ne/2",
            "title": "2 Nephi 2",
            "data_type": "chapter",
            "chapter_name": "Tsir 2",
            "chapter_summary": [
                "Ɔpon nam Messiah Krɔnkrɔn no mu ba—Wɔdze obi ne pɛ bɛhyɛ ne nsa no yɛ adze a no ho hia kɛse wɔ asetsena na mpontu mu—Adam hwee ase ama nyimpa aabɛtse ase—Nyimpa wɔ kwan dɛ wɔfa ahotɔ na onnyiewiei nkwa. Bɛyɛ mfe 588–570 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, Jacob, mekasa kyerɛ wo: Ɔwo nye m’abakamba wɔ m’abɛbrɛsɛ nda mu wɔ sar no do. Na hwɛ, wo mbafobermu asɔw obene na edzi awerɛhow pii, osian wo nuanom hɔn ntsɛn ntsi."
                },
                {
                    "number": 2,
                    "text": "Naaso, kwan biara do no Jacob, m’abakan wɔ sar yi do, ɔwo inyim Nyankopɔn ne kɛseyɛ; na obehyira wo wɔ w’amandzehu mu ma eesi wo yie."
                },
                {
                    "number": 3,
                    "text": "Dɛm ntsi, wobehyira wo kra, na enye wo nua Nephi bɛtsena asomdwee mu; na edze wo nkwa nda nyinara bɔsom wo Nyankopɔn. Dɛm ntsi, minyim dɛ wɔapon wo, osian wo Pomfo ne ndzeyɛtsenenee ntsi; agye ato mu dɛ mber bi bɛba a ɔdze nkwagye bɛbrɛ adasa."
                },
                {
                    "number": 4,
                    "text": "Na wo mberantsɛber mu na ehu n’enyimnyam; dɛm ntsi na woehyira wo tse dɛ hɔn so a wɔbɛba abɔboa n’edwumayɛ wɔ honam mu no; na Sunsum no tse hɔ dɛm ndeda, ndɛ na afebɔɔ. Na woesiesie kwan no fitsi ber a nyimpa hwee ase no, na nkwagye yɛ adze kwa."
                },
                {
                    "number": 5,
                    "text": "Na wɔakyerɛkyerɛ adasa ara yie ma woehu papa na bɔn. Na wɔdze mbra no ama adasa. Na ɔnam mbra no ntsi honam biara rinndzi bem; anaaso, ɔnam mbra no ntsi woetwa adasa akyen. Nyew, wɔnam honam mbra do twaa hɔn kyenee; na bio, wɔnam sunsum mbra do hera fi dza oye ho, na wɔbɛyɛ abɔbɔfo afebɔɔ."
                },
                {
                    "number": 6,
                    "text": "Dɛm ntsi, ɔpon bodua Messiah Krɔnkrɔn no do aba; osiandɛ adom na nokwar ahyɛ no mã."
                },
                {
                    "number": 7,
                    "text": "Hwɛ, ɔdze noho abɔ bɔn ho afɔr, dze eyi mbra no n’ewiei ano, ama hɔn a hɔn akoma abobɔ na sunsum a abotow; na obiara nnyi hɔ bio a obotum eyi mbra n’ewiei no ano."
                },
                {
                    "number": 8,
                    "text": "Dɛm ntsi, mbrɛ osi hia dɛ wɔda dɛm ndzɛmba yi edzi kyerɛ hɔn a wɔtse asaase do, ama woeehu dɛ honandua biara runntum nntsena Nyankopɔn n’enyim, gyedɛ ɔnam Messiah Krɔnkrɔn ne ndwuma pa, n’ehumbɔbɔr na n’adom do, ɔno a ɔnam honam afamu dze no nkwa too hɔ, na ɔnam Sunsum no tum do sanee faa bio, dɛ ɔdze ewufomusoɛr robɔbɔ adze, na ɔnoara so yɛ owusoɛr mu abakan."
                },
                {
                    "number": 9,
                    "text": "Dɛm ntsi, ɔno nye Nyankopɔn n’eduabakan, wɔ mber dodowara a odzi ma adasamba nyina no; na hɔn a wɔgye no dzi no wɔbɛgye hɔn nkwa."
                },
                {
                    "number": 10,
                    "text": "Na osiandɛ odzi ma hɔn nyina ntsi, adasa nyina bɛba Nyankopɔn nkyɛn; dɛm ntsi, wobegyina n’enyim ama woebua hɔn atsɛn dɛ mbrɛ nokwar na krɔnkrɔnyɛ a ɔwɔ no mu no tse. Dɛm ntsi, mbra n’ewiei no a Krɔnkrɔnnyi no dze ama no, dza wɔdze kɔ asotwe a wɔahyehyɛ ato hɔ mu no, dɛm asotwe a wɔahyehyɛ no no na ɔkõ tsia enyigye a no so wɔahyehyɛ ato hɔ no, dze eyi werdambɔ no n’ewiei ano—"
                },
                {
                    "number": 11,
                    "text": "Na ohia dɛ adze nyina nya dza otsia no, sɛ ɔnntse dɛm a, m’abakan wɔ sar do, nkyɛ wɔremma ndzeyɛtsenenee nnda edzi, na emumuyɛ so, na krɔnkrɔnyɛ, anaa awerɛhow, na papa anaa bɔn. Nkyɛ adze nyina bɔbɔmu ayɛ kor. Na sɛ ɔyɛ nyimpadua kor a nna ɔbɛba no dɛ ɔtsena hɔ dɛ dza oewu a onnyi nkwa anaa owu, ɔprɔw anaa ɔmmprɔw, enyigye anaa awerɛhow, adze tsɛ no, anaa adze nntsɛ no."
                },
                {
                    "number": 12,
                    "text": "Dɛm ntsi, nna wɔabɔ adze no kwa; dɛm ntsi nna mfaso ammba abɔdze no n’ewiei ho. Dɛm ntsi, nna ekehia dɛ dɛm adze yi sɛɛ Nyankopɔn ne nyansaa na ne onnyiewiei botae, nye no tum so, na n’ehumbɔbɔr, nye Nyankopɔn ne pɛrpɛrdzi no so."
                },
                {
                    "number": 13,
                    "text": "Na sɛ hom kã dɛ mbra nnyi hɔ a, hom bɛkã so dɛ bɔn nnyi hɔ. Sɛ hom kã dɛ bɔn nnyi hɔ a, hom bɛkã so dɛ tseneneeyɛ nnyi hɔ. Na sɛ tseneneeyɛ nnyi hɔ a enyigye so nnyi hɔ. Na sɛ tseneneeyɛ anaa enyigye nnyi hɔ a, nna asotwe na awerɛhow so nnyi hɔ. Na sɛ dɛm ndzɛmba yi nyina nnyi hɔ a, nna Nyankopɔn so nnyi hɔ. Na sɛ Nyankopɔn nnyi hɔ a, nna hɛn so yennyi hɔ na asaase so dɛmara; osiandɛ abɔdze biara renntsena ase, anaa rennyɛ biribi anaa biribi rennyɛ biribi; dɛm ntsi, nna ndzɛmba nyinara ayera."
                },
                {
                    "number": 14,
                    "text": "Na afei, me mbabanyin, mekã dɛm ndzɛmba yi kyerɛ hom ama hom eesua na hom enya ho mfaso; osiandɛ Nyame wɔ hɔ, na ɔno na ɔabɔ adze nyinara, sor na asaase nyinara, na ndzɛmba a ɔwɔ mu nyinara, ndzɛmba a ɔyɛ biribi na ndzɛmba a wodua do yɛ biribi."
                },
                {
                    "number": 15,
                    "text": "Na ɔdze ne onnyiewiei botae no aba nyimpa n’ewiei mu, ber a ɔabɔ hɛn awofo a wodzi kan, nye hambowa, na wimu ntumbowa, yetwa no sin a, owiee ndzɛmba nyinara bɔ no, nna okehiaa dɛ wonya hɔn tsiafo, eduaba a wɔabra no mpo nyaa ne tsiafo a ɔyɛ nkwadua no; kor yɛ dɛw na kor no yɛ wen."
                },
                {
                    "number": 16,
                    "text": "Dɛm ntsi, Ewuradze Nyankopɔn maa ɔdasanyi kwan dɛ ɔnoara mbɔ ne bra. Dɛm ntsi, ɔdasanyi enntum anntsew noho anntsena kɛpeem dɛ ɔdze noho bataa adze kor anaa kor bi so ho."
                },
                {
                    "number": 17,
                    "text": "Na emi, Lehi, ɔnam dza makenkan ntsi, ɔma muhu dza wɔakyerɛw a ɔse, Nyame no bɔfoe fi sor abɔhwe ase; dɛm ntsi, ɔbɛyɛɛ abɔnsam, osiandɛ ɔpɛɛ dɛ ɔyɛ dza ɔyɛ bɔn wɔ Nyame enyim."
                },
                {
                    "number": 18,
                    "text": "Na osiandɛ oefi sor abɔhwe ase, na ɔayɛ mbɔbɔr afebɔɔ ntsi, ɔpɛ adasamba nyina so hɔn mbɔbɔryɛ. Dɛm ntsi, ɔkãa kyerɛɛ Eve, nyew, dɛm tsetse abowatsena no, nyia ɔyɛ abɔnsam no, nyia ɔyɛ ɔtor egya no, dɛm ntsi ɔkãa dɛ: Dzi eduaba a wɔabra no, na innkowu bi, mbom ebɛyɛ dɛ Nyame, na ibohu papa na bɔn."
                },
                {
                    "number": 19,
                    "text": "Na Adam na Eve dzii eduaba no a wɔabra no, wɔpaam hɔn fii Eden ture no mu dɛ wɔnkɔdɔw asaase no do."
                },
                {
                    "number": 20,
                    "text": "Na wɔawo mba; nyew, ebusuakuw a wɔwɔ asaase yi do nyinara mpo."
                },
                {
                    "number": 21,
                    "text": "Na adasamba hɔn nda waree, dɛ mbrɛ Nyankopɔn ne pɛ tse ama woeetum enu hɔnho wɔ ber a wɔtse ase wɔ honam mu yi; dɛm ntsi, hɔn asetsena bɛyɛɛ nsɔhwɛber asetsena, na wɔmaa hɔn mber yɛɛ tsentsen, dɛ mbrɛ Ewuradze Nyankopɔn ne mbrasɛm a ɔdze maa adasamba no se; osiandɛ ɔmaa hɔn mbrasɛm dɛ obiara nnu noho; osiandɛ ɔdaa no edzi kyerɛɛ adasamba nyinara dɛ wɔayew, osian hɔn egyanom hɔn mbrato ntsi."
                },
                {
                    "number": 22,
                    "text": "Na afei, hwɛ, sɛ Adam anntõ mbra a nkyɛ ɔannhwe ase, na nkyɛ ɔda ho tse Eden ture no mu. Na nkyɛ ndzɛmba a wɔbɔe nyinara da ho tse dɛ mbrɛ wɔtse wɔ ber a wɔbɔe no; na nkyɛ wɔbɛtsena hɔ afebɔɔ a worinnya ewiei ara da."
                },
                {
                    "number": 23,
                    "text": "Na nkyɛ worinnya mba; ma dɛm ntsi wɔbɛtsena tsenabew bi a ɔkyerɛ dɛ wonnyim hwee, wonnyi enyigye, osiandɛ wonnyim awerɛhow; wɔnnyɛ papa osiandɛ wonnyim bɔn."
                },
                {
                    "number": 24,
                    "text": "Mbom hwɛ, wɔayɛ adze nyina wɔ nyia onyim adze nyina no ne nyansaa do."
                },
                {
                    "number": 25,
                    "text": "Adam hwee ase ama adasa aabɛtsena ase; na adasa tse ase, ama woeenya enyigye."
                },
                {
                    "number": 26,
                    "text": "Na mber pa n’amãhyɛ no, Messiah no bɛba abɔpon adasamba efi hɔn asehwe mu. Na osiandɛ ɔabɔpon hɔn efi asehwe no mu ntsi, woenya fahodzi afebɔɔ a wotum hu papa nye bɔn; wɔdwen ma hɔnankasa hɔnho na nnyɛ dɛ obi dwen ma hɔn, gyedɛ ɔnam mbra n’asotwe do wɔ da kɛse a odzi ewiei no mu, dɛ mbrɛ mbrasɛm a Nyankopɔn dze ama no tse."
                },
                {
                    "number": 27,
                    "text": "Dɛm ntsi, adasa enya fahodzi wɔ honandua afamu; na biribiara a ohia ma ɔdasanyi no wɔdze ama hɔn. Na wɔwɔ kwan dɛ wɔsan mu fa ahotɔ nye onnyiewiei nkwa a ɔnam adasa nyina hɔn Ntamugyinafo kɛse no do, anaa wɔfa ndɔmmum na owu dɛ mbrɛ abɔnsam no ndɔmmumfa nye no tum tse; osiandɛ ɔpɛ nyimpa nyinara hɔn mbɔbɔryɛ dɛ mbrɛ ɔnoara so tse."
                },
                {
                    "number": 28,
                    "text": "Na afei, me mbabanyin, mebɛpɛ dɛ hom hwɛ dɛm Ntamugyinafo kɛse no, na hom tsie ne mbrasɛm kɛse no, ama hom eedzi nokwar wɔ ne nsɛm ho, na hom afa onnyiewiei nkwa, dɛ mbrɛ no Sunsum Krɔnkrɔn no ne pɛ tse;"
                },
                {
                    "number": 29,
                    "text": "Na mma hom mmfa onnyiewiei owu, dɛ mbrɛ honam ne pɛ nye bɔn a ɔtse no mu no tse, dza ɔma abɔnsam no sunsum tum ma ɔfa hom ndɔmmum dze hom kɔ hɛl no, ama oeedzi hom do hen wɔ n’ahenman mu."
                },
                {
                    "number": 30,
                    "text": "Makã dɛm nsɛm kakra yi akyerɛ hom nyinara, me mbabanyin, wɔ nda a odzi ewiei wɔ me nsɔhwɛber yi mu; na mafa dza oye, dɛ mbrɛ nkɔnhyɛnyi ne nsɛm no tse. Na minnyi botae biara gyedɛ hom akra ne daapem yieyɛ nko. Amen."
                }
            ]
        },
        "/study/scriptures/bofm/2-ne/3": {
            "uri": "/study/scriptures/bofm/2-ne/3",
            "title": "2 Nephi 3",
            "data_type": "chapter",
            "chapter_name": "Tsir 3",
            "chapter_summary": [
                "Ber a Joseph wɔ Egypt no, ohun Nephifo no wɔ enyido-adzehu mu—Ɔhyɛɛ Joseph Smith, adzehunyi a ɔwɔ nda a aka ekyir mu nye Moses, nyia ɔbɛgye Israel; na Mormon Nwoma no mpuei ho nkɔm. Bɛyɛ mfe 588–570 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, mekasa kyerɛ wo, Joseph, me kaekyir. Wɔwoo wo wɔ m’amandzehuber mu wɔ sar no do; nyew, m’awerɛhow kɛse nda mu no na wo nã woo wo."
                },
                {
                    "number": 2,
                    "text": "Na ma Ewuradze nhyira asaase yi do mfa mma wo so, asaase a ɔsom bo kɛse yi nyɛ w’egyapadze na ɔnyɛ egyapadze mma w’asefo nye wo nuanom hɔn asefo, na ontsim hɔ mma hom afebɔɔ, sɛ ɔba dɛ hom bedzi Israel Krɔnkrɔnnyi no ne mbrasɛm do a."
                },
                {
                    "number": 3,
                    "text": "Na afei, Joseph, me kaekyir, nyia m’amandzehu mu wɔ sar no do no na mowoo wo, Ewuradze nhyira wo afebɔɔ na w’ase runnkrum da."
                },
                {
                    "number": 4,
                    "text": "Na hwɛ, ɔwo eyɛ eduaba a ofi m’asen mu; na meyɛ Joseph n’asenyi a wɔsoaa no kɔr ndɔmmum mu wɔ Egypt. Na ahyɛmu kɛse na Ewuradze nye Joseph dzii."
                },
                {
                    "number": 5,
                    "text": "Dɛm ntsi, Joseph hun hɛn nda ampa. Na onyaa anohoba fii Ewuradze hɔ dɛ eduaba a ofi n’asen mu na Ewuradze Nyankopɔn beyi abaw tsenenee efi mu ama Israel fifo; nnyɛ Messiah no, mbom abaw a wobotum ebu mu, naaso, wɔbɛkaa no wɔ Ewuradze n’ahyɛmu mu dɛ ɔsɛ dɛ woyi Messiah no kyerɛ hɔn wɔ nda a odzi ekyir no mu, wɔ sunsum no tum mu, ekodu dɛ ɔdze hɔn fi sum mu bɛba kan mu—nyew, fi nsumaamu sum na ndɔmmum mu aba fahodzi mu."
                },
                {
                    "number": 6,
                    "text": "Osiandɛ Joseph dzii dase see dɛ: Adzehunyi bi na Ewuradze me Nyankopɔn beyi no, ɔno na ɔbɛyɛ adzehunyi a wɔasan mu eyi no ama m’asen mu eduaba."
                },
                {
                    "number": 7,
                    "text": "Na, Joseph kãa no nokwar mu dɛ: Dɛm na Ewuradze kãa kyerɛɛ me: mebɛsan mu eyi adzehunyi bi a ofi w’asen mu; na wɔbɔkrɔn no kɛse wɔ eduaba biara a ofi w’asen no mu. Na ɔno na mebɛma no mbrasɛm ma ɔdze ayɛ edwuma ama w’asen mu eduaba, ɔbɔsom bo kɛsenara ama no nuanom no, koraa mpo, dɛ ɔbɛma woenya nyimdzee wɔ ahyɛmu a menye hɔn egyanom edzi no ho."
                },
                {
                    "number": 8,
                    "text": "Na mebɛma no mbrasɛm dɛ mma ɔnnyɛ edwuma biara, gyedɛ edwuma a mebɛhyɛ no no. Na mebɛyɛ no ɔkɛse wɔ m’enyi do; osiandɛ ɔbɛyɛ m’edwuma."
                },
                {
                    "number": 9,
                    "text": "Na ɔbɛyɛ kɛse dɛ mbrɛ Moses yɛe, nyia mekãa dɛ mibeyi no ama hom, dɛ ɔmbɛgye mo nkorɔfo, O Israel fifo."
                },
                {
                    "number": 10,
                    "text": "Na Moses na mebɛma no do dɛ ɔmbɛgye no nkorɔfo mfi Egypt asaase do."
                },
                {
                    "number": 11,
                    "text": "Mbom mibeyi adzehunyi no efi eduaba a ofi w’asen no mu; ɔno na medze tum bɛma no ma ɔdze m’asɛm ama aba a ofi w’asen mu no—na nnyɛ m’asɛm nko na ɔdze bɛma, Ewuradze na ɔse, mbom ɔbɛhyɛ hɔn nkuran wɔ m’asɛm a wɔatse no dada no ho."
                },
                {
                    "number": 12,
                    "text": "Dɛm ntsi, eduaba a ofi w’asen mu no bɛkyerɛw; na eduaba a ofi Judah n’asen mu bɛkyerɛw; na dza eduaba a ofi w’asen mu bɛkyerɛw, na dza eduaba a ofi Judah n’asen mu bɛkyerɛw no, bɔbɔmu enyin dze ahyɛ ator nkyerɛkyerɛ fɛr, na wɔabrɛ wentwiwentwi ase, na ɔdze asomdwee aba eduaba a ofi w’asen mu no, na ɔdze hɔn egyanom hɔn nyimdzee abrɛ hɔn wɔ nda a odzi ekyir no mu na ɔada m’ahyɛmu no so edzi akyerɛ hɔn, Ewuradze na ɔse."
                },
                {
                    "number": 13,
                    "text": "Na mberɛwyɛ mu na wɔbɛhyɛ no dzen, wɔ da no mu ber a m’edwuma bɛhyɛ ase wɔ mo nkorɔfo nyinara mu, dze ekenyan hom, O Israel fifo, Ewuradze na ɔse."
                },
                {
                    "number": 14,
                    "text": "Na dɛm na Joseph hyɛɛ nkɔm se: Hwɛ, Ewuradze behyira dɛm adzehunyi no; na hɔn a wɔrohwehwɛ asɛɛ no no enyim bogu ase; na dɛm anohoba yi a menya efi Ewuradze hɔ a ɔyɛ eduaba a ofi m’asen mu no bɛba mu. Hwɛ, mowɔ awerɛhyɛmu dɛ dɛm anohoba yi bɛba mu;"
                },
                {
                    "number": 15,
                    "text": "Na wɔdze me dzin bɛfrɛ no; na ɔbɛyɛ n’egya ne dzin. Na ɔbɛyɛ dɛ mara; osiandɛ adze a ɔnam Ewuradze ne nsa do bɛba no nam Ewuradze no tum do dze mo nkorɔfo bɛba nkwagye mu."
                },
                {
                    "number": 16,
                    "text": "Nyew, dɛm na Joseph hyɛɛ nkɔm: Mowɔ dɛm adze yi ho awerɛhyɛmu, dɛ mbrɛ mowɔ Moses n’anohoba no ho awerɛhyɛmu no; Osiandɛ Ewuradze akã akyerɛ me dɛ mobɔkora w’asefo do afebɔɔ."
                },
                {
                    "number": 17,
                    "text": "Na Ewuradze akã dɛ: Mibeyi Moses bi; na mebɛma no tum bi a ofi poma mu; na medze atsɛmbu a wɔakyerɛw bɛma no. Naaso moronngow ne tekyerɛma amma ɔaannkasa pii, na merennyɛ no ɔkɛse wɔ kasa mu. Mbom medze mankasa me nsatseaba bɛkyerɛw me mbra ama no; na mebɛma no ɔkasamaafo."
                },
                {
                    "number": 18,
                    "text": "Na Ewuradze kãa kyerɛɛ me bio dɛ: Mebɛma eduaba a ofi w’asen mu no do; na mebɛyɛ ɔkasamaafo ama no. Na hwɛ, emi, mebɛma ɔakyerɛw akyerɛw a eduaba a ofi w’asen mu akyerɛw no, eduaba a ofi w’asen mu na ɔkasamaafo a ofi w’asen mu no na ɔbɛda no edzi."
                },
                {
                    "number": 19,
                    "text": "Na nsɛm a ɔbɛkyerɛw no bɛyɛ me nyansasɛm a ohia dɛ wɔdze kɛma eduaba a ofi w’asen mu no. Na ɔbɛyɛ dɛ mbrɛ eduaba a ofi w’asen mu esũ afrɛ hɔn fi huntuma mu; osiandɛ minyim hɔn gyedzi."
                },
                {
                    "number": 20,
                    "text": "Na wobosũ efi huntuma mu; nyew, nnuho a wɔdze kɔ hɔn nuanom hɔ mpo, dɛ mbasantsen pii ebotwa mu ekyir no mpo. Na ɔbɛba no dɛ hɔn sũ bɔkɔ dɛ mbrɛ hɔn nsɛm ne peteeyɛ tse."
                },
                {
                    "number": 21,
                    "text": "Osian hɔn gyedzi ntsi hɔn nsɛm befi m’anomu akɔ hɔn nuanom no a wɔyɛ eduaba a ofi w’asen mu no hɔ; na hɔn nsɛm ne mberɛwyɛ mu na mobodua hɔn gyedzi do ama hɔn ahoɔdzen dze akaa ahyɛmu no a menye hɔn egyanom dzii no."
                },
                {
                    "number": 22,
                    "text": "Na afei, hwɛ, me babanyin Joseph, ɔnam iyi do na m’egya tsetsenyi no hyɛɛ nkɔm."
                },
                {
                    "number": 23,
                    "text": "Dɛm ntsi, ɔnam dɛm ahyɛmu yi do woehyira wo; na wɔrennsɛɛ w’asefo, osiandɛ wobetsie nwoma no mu nsɛm."
                },
                {
                    "number": 24,
                    "text": "Na obi a ɔyɛ dzen wɔ hɔn mu bɔsoɛr, ɔno, na ɔbɛyɛ papa pii, wɔ kasa na ndzeyɛɛ mu, ɔyɛ edwindadze wɔ Nyankopɔn ne nsamu, dze ne gyedzi kɛse no ayɛ anwanwadze akɛse, na ɔayɛ adze a ɔsõ wɔ Nyame enyim, ɔnam do dze nkenyan kɛse abrɛ Israel fifo, na wo nuanom hɔn asefo."
                },
                {
                    "number": 25,
                    "text": "Na afei, woehyira wo, Joseph. Hwɛ eyɛ abofra; dɛm ntsi, tsie wo nua Nephi ne nsɛm, na ɔbɛyɛ hɔ ama wo dɛ mbrɛ nsɛm a makã akyerɛ wo nyinara tse. Kaa w’egya ber a oruwu no ne nsɛm. Amen."
                }
            ]
        },
        "/study/scriptures/bofm/2-ne/4": {
            "uri": "/study/scriptures/bofm/2-ne/4",
            "title": "2 Nephi 4",
            "data_type": "chapter",
            "chapter_name": "Tsir 4",
            "chapter_summary": [
                "Lehi tu n’asefo no fo na ohyira hɔn—Owu na wosie no—Nephi tuw noho wɔ Nyame ne papayɛ ho—Nephi dze no werɛ hyɛ Ewuradze mu afebɔɔ. Bɛyɛ mfe 588–570 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, emi, Nephi, mekã dza ɔfa nkɔnhyɛ a m’egya akã ho nsɛm no, dza ɔfa Joseph a wɔdze no kɔr Egypt no ho."
                },
                {
                    "number": 2,
                    "text": "Na hwɛ, nokwar dɛ, ɔhyɛɛ nkɔm a ɔfa n’asefo ho. Na nkɔnhyɛsɛm a ɔkyerɛwee no, nnyɛ akɛse. Na ɔhyɛɛ nkɔm a ɔfa hɛnho, na hɛn ndaamba mbasantsen so ho; wɔakyerɛw no wɔ ayewa mprɛtse no do."
                },
                {
                    "number": 3,
                    "text": "Dɛm ntsi, ber a m’egya dze ne kasaa a ɔfa Joseph no nkɔnhyɛ ho baa ewiei ekyir no, ɔfrɛɛ Laman ne mbabanyin na ne mbabaa, na ɔkãa kyerɛɛ hɔn dɛ: Hwɛ, me mbabanyin na me mbabaa, hom a hom yɛ m’abakan ne mbabanyin na mbabaa, mepɛ dɛ hom yɛ aso tsie me nsɛm."
                },
                {
                    "number": 4,
                    "text": "Na Ewuradze Nyankopɔn akã dɛ: Susuampaara dɛ hom bɛda ho edzi me mbrasɛm do no hom bɛyɛ prɔmprɔm wɔ asaase yi do; na susuampaara dɛ hom nnkɛda ho edzi me mbrasɛm do no wobotwa hom efi m’enyi do akyen."
                },
                {
                    "number": 5,
                    "text": "Mbom hwɛ, me mbabanyin na me mbabaa, murunntum nnkɔ me nda mu gyedɛ megya me nhyira egu hom do; na hwɛ, minyim dɛ sɛ wɔtsetse hom wɔ kwan a ɔsɛ dɛ hom fa do no do a, hom nnkɛman efi ho."
                },
                {
                    "number": 6,
                    "text": "Dɛm ntsi, sɛ wɔapaa hom a, hwɛ migya me nhyira gu hom do, ama mpaa no woeyi efi hom do na wɔdze egu hom awofo hɔn etsifi."
                },
                {
                    "number": 7,
                    "text": "Dɛm ntsi, osian me nhyira ntsi, Ewuradze Nyankopɔn remma kwan ma hom nnhera, dɛm ntsi, obohu hom nye hom asefo mbɔbɔr afebɔɔ."
                },
                {
                    "number": 8,
                    "text": "Na ɔbaa dɛ aber a m’egya kasaa kyerɛɛ Laman ne mbabanyin na ne mbabaa wiei no, ɔmaa wɔdze Lemuel ne mbabanyin na ne mbabaa baa n’enyim."
                },
                {
                    "number": 9,
                    "text": "Na ɔkasaa kyerɛɛ hɔn dɛ: Hwɛ, me mbabanyin na me mbabaa, hom a hom yɛ me babanyin a otsĩa ebien ne mbabanyin na mbabaa; hwɛ, migya hom nhyira kor noara a medze gyaa Laman ne mbabanyin na mbabaa no; dɛm ntsi, wɔrennsɛɛ hom korakora; mbom ewiei no wobehyira hom asefo."
                },
                {
                    "number": 10,
                    "text": "Na ɔbaa dɛ m’egya kasaa kyerɛɛ hɔn wiei no, hwɛ, ɔkasaa kyerɛɛ Ishmael ne mbabanyin, nyew, na ne fidua nyinara so mpo."
                },
                {
                    "number": 11,
                    "text": "Na ɔkasaa kyerɛɛ hɔn wiei no, ɔkasaa kyerɛɛ Sam dɛ: Nhyira akã ɔwo nye w’asefo; na ibenya asaase no edzi dɛ mbrɛ wo nua Nephi nyae. Na wɔbɛkan w’asefo akã n’asefo ho; na ebɛyɛ dɛ wo nuabanyin mpo, na w’asefo ayɛ dɛ n’asefo na wobehyira wo wɔ wo nda nyinara mu."
                },
                {
                    "number": 12,
                    "text": "Na ɔbaa dɛ aber a m’egya, Lehi, kasaa kyerɛɛ ne fifo nyinara wiei, dɛ mbrɛ ɔtse wɔ n’akoma mu na Ewuradze no Sunsum a ɔwɔ no mu tse no, ne nda sãe. Na ɔbaa dɛ owui, na wosiee no."
                },
                {
                    "number": 13,
                    "text": "Na ɔbaa dɛ no wu ekyir no, annkyɛr biara na osian Ewuradze no kɔkɔbɔ no ntsi Laman na Lemuel na Ishmael hɔn mbabanyin no hɔn bo fuuw me."
                },
                {
                    "number": 14,
                    "text": "Na emi, Nephi, wɔhyɛɛ me dɛ menkasa nkyerɛ hɔn dɛ mbrɛ n’asɛm no se; osiandɛ makã nsɛm pii akyerɛ hɔn dada na m’egya so dɛmara, ansaana oruwu; dɛm nsɛm no mu pii na wɔakyerɛw wɔ me mprɛtse binom do; ɔyɛ abakɔsɛm ntsi wɔakyerɛw wɔ me mprɛtse binom do."
                },
                {
                    "number": 15,
                    "text": "Na iyinom do na mekyerɛw nsɛm a ofi m’akoma mu, na kyerɛwsɛm a woekrukye wɔ ayewa mprɛtse do. Na me kra enyi gye kyerɛwsɛm ho, na m’akoma dwendwen ho, na mekyerɛw ma me mba ama woeesua na woenya ho mfaso."
                },
                {
                    "number": 16,
                    "text": "Hwɛ, me kra n’enyi gye Ewuradze ne ndzɛmba ho; na m’akoma kɔ do dwendwen ndzɛmba a mehu na matse ho daa nyina."
                },
                {
                    "number": 17,
                    "text": "Naaso iyi ekyir no, Ewuradze ne papayɛ kɛse no ama mehu no ndwuma akɛse a ɔyɛ nwanwa no na m’akoma atsẽa mu dɛ: O ɔwerɛhonyi a ɔtse dɛ emi! Nyew, m’akoma dzi awerɛhow osian mo honam ntsi; me kra dzi yaw osian m’emumuyɛ ntsi."
                },
                {
                    "number": 18,
                    "text": "Woetwa mo ho ehyia, ɔnam nsɔhwɛ ntsi na bɔn a ɔnnkyɛr na wɔatõtõ me yi."
                },
                {
                    "number": 19,
                    "text": "Na sɛ mepɛ dɛ megye m’enyi a, m’akoma si nkrum osian me bɔn ntsi; naaso, minyim nyia medze mo werɛ atwer no."
                },
                {
                    "number": 20,
                    "text": "Me Nyame na ɔayɛ me boafo; na ɔagye me wɔ m’amandzehu mu wɔ sar no do; na ɔakora mo do wɔ esu no bun kɛse no mu."
                },
                {
                    "number": 21,
                    "text": "Ɔdze no dɔ ahyɛ me mã araa dze ekodu mo honam ne nhyewee mpo."
                },
                {
                    "number": 22,
                    "text": "Ɔama enyimguase akã m’atamfo araa ma hɔnho awosow wɔ m’enyim."
                },
                {
                    "number": 23,
                    "text": "Hwɛ, ɔtsee mo sũ wɔ adzekyee, na ɔnam enyido-adzehu do maa me nyimdzee adzesaaber no mu."
                },
                {
                    "number": 24,
                    "text": "Na da no mobɔɔ mpaa dzendzenndzen wɔ n’enyim; nyew, memaa me ndze do wɔ sor; na abɔfo sianee baa bɔsoom me."
                },
                {
                    "number": 25,
                    "text": "Na Sunsum no dze n’atsaban bɛfaa me kɔr bepɔw tsentsen bi do. Na m’enyiwa ehu ndzɛmba akɛse, nyew, dza ɔsõ ma ɔdasanyi mpo; dɛm ntsi wɔabra me dɛ mma mennkyerɛw."
                },
                {
                    "number": 26,
                    "text": "O nkyii, sɛ mehu ndzɛmba akɛse a ɔtse dɛm a, sɛ Ewuradze akotow ama adasamba na oehu adasa mbɔbɔr kɛse a ɔtse dɛm a, ɔyɛ dɛn ntsi na ɔwɔ dɛ mo sũ wɔ m’akoma mu na me kra kyinkyin wɔ awerɛhow bɔnsa mu, na mofɔn, na m’ahoɔdzen pa, wɔ m’amandzehu ntsi?"
                },
                {
                    "number": 27,
                    "text": "Na ɔyɛ dɛn ntsi na ɔwɔ dɛ migyaa moho mu ma bɔn, dɛ osian mo honam ntsi a? Nyew, ɔyɛ dɛn ntsi na ɔwɔ dɛ mema nsɔhwɛ kwan, ma abɔnsam nya kwan wɔ m’akoma mu sɛɛ m’asomdwee na ɔtseetsee me kra? Ebɛnadze ntsi na osian me tamfo ntsi mo bo bofuw?"
                },
                {
                    "number": 28,
                    "text": "Soɛr, me kra! mma nnka wo bɔn mu. Dzi dɛw, O m’akoma, na mma mma me kra ne tamfo no kwan bio."
                },
                {
                    "number": 29,
                    "text": "Mma wo bo mmfuw bio osian m’atamfo ntsi. Mma mma m’ahoɔdzen mmpa osian m’amandzehu ntsi."
                },
                {
                    "number": 30,
                    "text": "Dzi dɛw, O m’akoma, na sũ frɛ Ewuradze, na kã dɛ: O Ewuradze, mibeyi wo ayɛw afebɔɔ; nyew, me kra bedzi dɛw wɔ wo mu, me Nyankopɔn, na mo nkwagye botan."
                },
                {
                    "number": 31,
                    "text": "O Ewuradze, ana ebɔpon me kra? Ana ebɛgye me efi m’atamfo nsamu? Ana ebɛyɛ me ma sɛ muhu bɔn a moho apopo?"
                },
                {
                    "number": 32,
                    "text": "Nkyɛ wɔatow hɛl mbobow no mu wɔ m’enyim daa nyina, osiandɛ m’akoma abobɔ na mo sunsum abotow! O Ewuradze, ana ennkɔtow wo tsenenee mbobow no mu wɔ m’enyim, ma manantsew mbɔnsa no mu, na manantsew wo kwan petee no mu?"
                },
                {
                    "number": 33,
                    "text": "O Ewuradze, ana edze wo tsenenee atar no bɛkyekyer moho? O Ewuradze, ana ibobue kwan ama me ma meguan efi m’atamfo enyim? Ana ebɛyɛ mo kwan tɔɔtseen wɔ m’enyim? Ana ennkɛfa fintsidua bi ato mo kwan mu—na mbom ebɛma mo kwan mu ayɛ petee wɔ m’enyim, na ennkɔbobɔw mo kwan, na mbom me tamfo no kwan?"
                },
                {
                    "number": 34,
                    "text": "O Ewuradze, medze mo werɛ atwer wo, na wo mu na medze mo werɛ bɔtwer afebɔɔ. Meremmfa mo werɛ nntwer honam abasa osiandɛ minyim dɛ mpaa akã nyia ɔdze no werɛ twer honam abasa. Nyew, mpaa akã nyia ɔdze no werɛ twer ɔdasanyi anaa ɔdze honam yɛ n’abasa."
                },
                {
                    "number": 35,
                    "text": "Nyew, minyim dɛ dza obiara bebisa efi Nyankopɔn hɔ no, ɔdze bɛma no kwa. Nyew, sɛ memmbisa dza ɔnnsɛ a, me Nyankopɔn dze bɛma me; dɛm ntsi, mebɛma me ndze do ama wo; nyew, mubosũ afrɛ wo, me Nyankopɔn, me tsenenee botan. Hwɛ, me ndze bɔfow aba wo nkyɛn afebɔɔ, mo botan na me Nyankopɔn a ewɔ hɔ daapem. Amen."
                }
            ]
        },
        "/study/scriptures/bofm/2-ne/5": {
            "uri": "/study/scriptures/bofm/2-ne/5",
            "title": "2 Nephi 5",
            "data_type": "chapter",
            "chapter_name": "Tsir 5",
            "chapter_summary": [
                "Nephifo tsew hɔnho fi Lamanfo ho, wodzi Moses mbra no do na wosi temple—Osian Lamanfo no hɔn ekyingye ntsi woetwa hɔn efi Ewuradze n’enyim akyen, na wɔpaa hɔn, na wɔabɛyɛ abaa dze ama Nephifo. Bɛyɛ mfe 588–559 Ansaana wɔbɔwo Christ."
            ],
            "verses": [
                {
                    "number": 1,
                    "text": "Hwɛ, ɔbaa dɛ emi, Nephi, musũu kɛse frɛɛ Ewuradze me Nyankopɔn, osian mo nuanom hɔn ebufuw ntsi."
                },
                {
                    "number": 2,
                    "text": "Mbom hwɛ, hɔn ebufuw no yɛɛ kɛse wɔ mo do araa ma wɔpɛɛ dɛ woyi mo nkwa fi hɔ."
                },
                {
                    "number": 3,
                    "text": "Nyew, wohwinhwiin tsiaa me see dɛ: Hɛn nuakuma yi pɛ dɛ odzi hɛn do hen; na osian ɔno ntsi yeenya nsɔhwɛ pii; dɛm ntsi, hom mma yenku no, amma osian ne nsɛm ntsi yennhu amandze. Na hwɛ yɛremma kwan mma onndzi hɛn do hen; hɛn enuanom mpanyimfo yi mbom na ɔwɔ dɛ yedzi nkorɔfo yi do hen."
                },
                {
                    "number": 4,
                    "text": "Afei dze merennkyerɛw nsɛm nyinara a wohwinhwinii tsiaa me no. Mbom oye ma me dɛ mekã dɛ wɔpɛɛ dɛ woyi mo nkwa fi hɔ."
                },
                {
                    "number": 5,
                    "text": "Na ɔbaa dɛ Ewuradze bɔɔ me kɔkɔ dɛ emi, Nephi, me mfi hɔn mu mfi nguan nkɔ sar no do, nye hɔn a wɔpɛ dɛ wɔnye me kɔ nyinara."
                },
                {
                    "number": 6,
                    "text": "Dɛm ntsi, ɔbaa dɛ emi, Nephi, mefaa m’ebusuafo, na Zoram so na n’ebusuafo, na Sam mo nuapanyin na n’ebusuafo, na Jacob nye Joseph, mo nuanom nkuma, na mo nuanom mbaa so, na hɔn a wɔpɛɛ dɛ wɔnye me kɔ nyinara. Na hɔn a wɔpɛɛ dɛ wɔnye me kɔ no nye hɔn a wɔgyee Nyankopɔn no kɔkɔbɔ na ne nyikyerɛ dzii; dɛm ntsi, wotsiee me nsɛm."
                },
                {
                    "number": 7,
                    "text": "Na yɛfaa hɛn ntamadan na ndzɛmba a yebotum afa nyinara, na yetuu kwan wɔ nda pii mu wɔ sar no do. Na yetuu kwan nda pii mu ekyir no yesisii hɛn ntamadan."
                },
                {
                    "number": 8,
                    "text": "Na mo nkorɔfo no pɛɛ dɛ yɛfrɛ dɛm bea no Nephi; dɛm ntsi, yɛfrɛɛ no Nephi."
                },
                {
                    "number": 9,
                    "text": "Na hɔn a wɔkã mo ho no nyinara gyee too hɔn do dɛ wɔbɛfrɛ hɔnho Nephi no nkorɔfo."
                },
                {
                    "number": 10,
                    "text": "Na yedzii Ewuradze n’atsɛmbu, na n’ahyɛdze na ne mbrasɛm do wɔ adze nyinara mu dɛ mbrɛ Moses mbra no tse."
                },
                {
                    "number": 11,
                    "text": "Na Ewuradze kãa hɛnho; na yɛbɛyɛɛ prɔmprɔm mbordo. Osiandɛ yeduaa aba, na yebuu ndɔbaa pii. Na yɛhyɛɛ ase nyɛɛn nguankuw na anantwikuw na mbowa ahorow."
                },
                {
                    "number": 12,
                    "text": "Na emi, Nephi, mefaa kyerɛwsɛm no a woekrukye wɔ ayewa mprɛtse do no so bae; na adze korkorba, anaa ɔkyerɛkwan no a Ewuradze dze ne nsa yɛɛ maa m’egya no, dɛ mbrɛ wɔakyerɛw no."
                },
                {
                    "number": 13,
                    "text": "Na ɔbaa dɛ yɛhyɛɛ ase yɛɛ prɔmprɔm mbordo, na yɛdɔree wɔ asaase no do."
                },
                {
                    "number": 14,
                    "text": "Na emi, Nephi, mefaa Laban ne nkrantsee no na mohwɛɛ ho yɛɛ nkrantsee pii, nna yenyim dɛ kwan biara do no nkorɔfo a nna seseiara wɔfrɛ hɔn Lamanfo no bɔsoɛr hɛn do dɛ wɔrebɛsɛɛ hɛn; osiandɛ minyim mbrɛ wosi kyir emi na me mba na hɔn a wɔfrɛ hɔn mo nkorɔfo no."
                },
                {
                    "number": 15,
                    "text": "Na mekyerɛɛ mo nkorɔfo ma wosisii adan, na wɔyɛɛ edwindze ahorow pii a wɔdze ndua, na ndadze, na kɔɔber, na ayewa, na sika, na dwetɛ, na abo mapa a ɔwɔ hɔ pii no yɛ."
                },
                {
                    "number": 16,
                    "text": "Na emi, Nephi, misii temple; na no ho ndzeyɛɛ nyina tse dɛ mbrɛ Solomon ne temple no tse ara pɛr, soronko a ɔda mu ara nye dɛ iyi no wɔammfa ndzɛmba a ɔsom bo pii sii; osiandɛ dɛm ndzɛmba no bi nnyi asaase no do, dɛm ntsi, woenntum ennsi no dɛ Solomon dze no. Mbom ne hwɛbea nyina tse dɛ Solomon ne temple no; na n’edwindzi no yɛ fɛw papanara."
                },
                {
                    "number": 17,
                    "text": "Na ɔbaa dɛ emi, Nephi mekyerɛɛ mo nkorɔfo edwumadzen yɛ, na mbrɛ wosi yɛ nsa ano dwuma."
                },
                {
                    "number": 18,
                    "text": "Na ɔbaa dɛ wɔpɛɛ dɛ meyɛ hɔn hen. Mbom emi, Nephi, mammpɛ dɛ wobenya ɔhen; naaso meyɛɛ dza m’ahom botum maa hɔn."
                },
                {
                    "number": 19,
                    "text": "Na hwɛ, Ewuradze n’asɛm ahyɛ mã dze ama mo nuanom, dza ɔkãe faa hɔnho, dɛ mebɛyɛ hɔn hwɛdofo na hɔn kyerɛkyerɛnyi no. Dɛm ntsi, meyɛɛ hɔn hwɛdofo na hɔn kyerɛkyerɛnyi, dɛ mbrɛ Ewuradze ne mbrasɛm se, kɛpeem aber a wɔpɛɛ dɛ wɔhwehwɛ mo nkwa eyi efi hɔ."
                },
                {
                    "number": 20,
                    "text": "Dɛm ntsi, Ewuradze n’asɛm a ɔkãa kyerɛɛ me no hyɛɛ mã, dɛ: Mbertsentsen biara a wonnketsie wo nsɛm no wobotwa hɔn efi Ewuradze enyim akyen. Na hwɛ wotwaa hɔn fii n’enyim akyen."
                },
                {
                    "number": 21,
                    "text": "Na wɔama mpaamba aba hɔn do, nyew, mpaa a ɔyɛ yaw, osian hɔn emumuyɛ ntsi. Na hwɛ, woepirim hɔn akoma etsia no, ma wɔabɛyɛ dɛ ɔbo—hwirom; nna nkyɛ wɔyɛ fitaa, na hɔnho yɛ fɛw yie na hɔnho yɛ enyikã, na amma hɔnho annyɛ enyiber amma mo nkorɔfo ntsi, Ewuradze Nyankopɔn maa nwoma tuntum bɛkataa hɔnho."
                },
                {
                    "number": 22,
                    "text": "Na dɛm na Ewuradze Nyankopɔn se: Mebɛma hɔn ho ayɛ wo nkorɔfo nkɔw, gyedɛ wonu hɔnho fi hɔn emumuyɛ ho."
                },
                {
                    "number": 23,
                    "text": "Na mpaa bɛkã nyia n’asefo dze hɔn ho bɔfora hɔn asefo mu; na mpaa a wɔdze apaa hɔn no wɔdze bɛpaa hɔn so. Na Ewuradze na ɔkãe, na ɔyɛɛ hɔ."
                },
                {
                    "number": 24,
                    "text": "Na osian mpaa a ɔwɔ hɔn do no ntsi wɔbɛyɛɛ enyihafo a emumuyɛ na ewurkadze ahyɛ hɔn mã, na wɔhwehwɛɛ mbowa abɔyafo dzii wɔ sar no do."
                },
                {
                    "number": 25,
                    "text": "Na Ewuradze Nyankopɔn kãa kyerɛɛ me dɛ: Wɔbɛyɛ mpirebi ama w’asefo dze ekenyan hɔn dze ayɛ moho nkaa; na mberdodow biara a wɔnnkɛkaa me, na wonnketsie me nsɛm no, wɔbɔhwe hɔn mpirebi araa akɛpem dɛ wɔbɛsɛɛ hɔn mpo."
                },
                {
                    "number": 26,
                    "text": "Na ɔbaa dɛ emi, Nephi, metseew Jacob na Joseph ho ma wɔbɛyɛɛ asɔfo na akyerɛkyerɛfo maa asaase no do mba."
                },
                {
                    "number": 27,
                    "text": "Na ɔbaa dɛ yɛtsenaa ase wɔ enyigye mu."
                },
                {
                    "number": 28,
                    "text": "Na mfe eduasa ebotwa mu kɔ, fitsi mber a yefii Jerusalem no."
                },
                {
                    "number": 29,
                    "text": "Na emi, Nephi, medze iyinom nyina akɔ me mprɛtse a mayɛ a, ɔfa mo nkorɔfo ho no do."
                },
                {
                    "number": 30,
                    "text": "Na ɔbaa dɛ Ewuradze Nyankopɔn see me dɛ: Yɛ mprɛtse afofor so; na tsintsim ndzɛmba a oye wɔ m’enyiwa do wɔ do, ama aayɛ mfaso ama wo nkorɔfo."
                },
                {
                    "number": 31,
                    "text": "Dɛm ntsi emi, Nephi, ama maayɛ setsie ama Ewuradze ne mbrasɛm ntsi, mokɔree kɛyɛɛ dɛm mprɛtse yinom no, na no do na mukrukyee dɛm ndzɛmba yi."
                },
                {
                    "number": 32,
                    "text": "Na mukrukyee dza ɔsɔ Nyame enyi. Na sɛ mo nkorɔfo hɔn enyi gye Nyame ndzɛmba ho a ɔno dze hɔn enyi bɛgye wɔ dza woekrukye wɔ mprɛtse yinom do ho."
                },
                {
                    "number": 33,
                    "text": "Na sɛ mo nkorɔfo pɛ dɛ wohu wɔ abakɔsɛm mu dza ohia a ɔfa no mo nkorɔfo ho a ɔno wɔnhwehwɛ wɔ me mprɛtse fofor no do."
                },
                {
                    "number": 34,
                    "text": "Na ohia me dɛ mebɛkã dɛ mfe eduanan abasen kɔ, na akõkoekõ na wentwiwentwi esi dada wɔ menye mo nuanom ntamu."
                }
            ]
        },
        "/study/scriptures/bofm/2-ne/6": {
            "uri": "/study/scriptures/bofm/2-ne/6",
            "title": "2 Nephi 6",
            "data_type": "chapter",
            "chapter_name": "Tsir 6",
            "chapter_summary": [
                "Jacob san kã Jewfo ho abakɔsɛm: Hɔn ndɔmmum mu kɔ wɔ Babylon na hɔn nsanee; Na Israel Krɔnkrɔnnyi no ne somdwuma no na mbeamudua mu bɔ; mboa a nsa kãa fii Amanamamfo hɔ; nye mbrɛ ɔbɛyɛ ma sɛ Jewfo no gye Messiah dzi a, ekyir no wobenya nkenyan. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Jacob, Nephi no nuabanyin no ne nsɛm a ɔkãa kyerɛɛ Nephi no nkorɔfo:"
                },
                {
                    "number": 2,
                    "text": "Hom nhwɛ, mo nuanom adɔfo, emi, Jacob, a Nyankopɔn afrɛ me na wɔahyɛ me sɔfo dɛ mbrɛ ne nhyehyɛɛ krɔnkrɔn no tse, na mo nuabanyin Nephi, ehyira me, nyia hom enyi da no do dɛ ɔhen anaa dɛ bambɔfo, nyia hom dan no wɔ hom abambɔ ho ntsi, hom nhwɛ, hom nyim dɛ makasa pii, akyerɛ hom wɔ ndzɛmba pii ho."
                },
                {
                    "number": 3,
                    "text": "Naaso, mekasa kyerɛ hom bio; osiandɛ mepɛ hom akra ne yieyɛ. Nyew, m’adwendwen a ɔwɔ hom ho dɔɔ sõ; na homankasa hom nyim dɛ ɔtse dɛm dada. Osiandɛ medze enyimpi etu hom fo; na medze m’egya ne nsɛm akyerɛkyerɛ hom; na makã dza ɔfa nsɛm a wɔakyerɛw fitsi wiadze ne mbɔe akyerɛ hom."
                },
                {
                    "number": 4,
                    "text": "Na afei, hom nhwɛ, ndzɛmba a ɔwɔ hɔ, na dza ɔreba a merebɛkã ho nsɛm akyerɛ hom, dɛm ntsi, mebɛkenkan Isaiah ne nsɛm akyerɛ hom. Na ɔno nye nsɛm a mo nuabanyin pɛ dɛ mekã kyerɛ hom. Na mekã kyerɛ hom wɔ homankasa hom yieyɛ ntsi, ama hom eesũa na hom eyi Nyankopɔn ne dzin ayɛw."
                },
                {
                    "number": 5,
                    "text": "Na hwɛ, nsɛm a mebɛkã yi yɛ dza Isaiah kãe a ɔfa Israel fifo nyinara ho; dɛm ntsi, wɔdze bɔto hom ho, osiandɛ hom yɛ Israel fifo. Na ndzɛmba pii wɔ ho a Isaiah akã a wɔdze bɔto homho, osiandɛ hom yɛ Israel fifo."
                },
                {
                    "number": 6,
                    "text": "Na afei nsɛm no nye iyinom: Dɛm na Ewuradze Nyankopɔn se: Hwɛ, mebɛma me nsa do ama Amanamamfo, na mesi me frankaa akyerɛ aman; na wɔdze hom mbabanyin bɛba wɔ hɔn abaw mu, na wɔbɔsoa hom mbabaa wɔ hɔn abatsir do."
                },
                {
                    "number": 7,
                    "text": "Na ahemfo bɛyɛ hom egyanom a wɔnyɛn hom, na hɔn ahembaa ayɛ hom nãnom a wɔnyɛn hom; na wɔbɔbɔ hɔn mu adze ama wo na wɔdze hɔn enyim ebutuw famu, na wɔatafer hom anan ho huntuma; na hom bohu dɛ emi nye Ewuradze; na hɔn a wɔtweɔn me no hɔn enyim runngu ase."
                },
                {
                    "number": 8,
                    "text": "Na afei emi, Jacob, mebɛkã biribi a ɔfa dɛm nsɛm yi ho. Na hom nhwɛ, Ewuradze eyi akyerɛ me dɛ hɔn a wɔwɔ Jerusalem, bea a yefi bae no, woeku hɔn na wɔasoa hɔn kɔ ndɔmmum mu."
                },
                {
                    "number": 9,
                    "text": "Naaso, Ewuradze eyi akyerɛ me dɛ wɔbɛsan hɔn ekyir aba bio. Na woeyi akyerɛ me bio so dɛ, Ewuradze Nyankopɔn, Israel Krɔnkrɔnnyi no, bɛda noho edzi akyerɛ hɔn wɔ honam mu, na ɔada noho edzi akyerɛ hom ekyir no, wɔbɔhwe no na wɔabɔ no mbeamudua mu, dɛ mbrɛ nsɛm a ɔbɔfo no kãa kyerɛ me no tse."
                },
                {
                    "number": 10,
                    "text": "Na ekyir no a woepirim hɔn akoma na wɔayɛ akɔnkye etsia Israel Krɔnkrɔnnyi no, hwɛ, Israel Krɔnkrɔnnyi n’atsɛmbu bɛba hɔn do. Na da no reba a wɔbɛhaw hɔn na woehu amandze."
                },
                {
                    "number": 11,
                    "text": "Dɛm ntsi, ekyir yi wobedzi hɔn akɔnaaba, na dɛm na ɔbɔfo no se, hɔn mu dodowara bohu amandze wɔ honam mu, na wɔremma kwan ma wɔnnhera, osian agyedzifo no hɔn mpaabɔ ntsi; wɔbɔbɔ hɔn apetse na wɔahaw hɔn na wɔatan hɔn; naaso, Ewuradze bohu hɔn mbɔbɔr, ama sɛ wonya hu hɔn Pomfo no a, wɔaaboaboa hɔn ano bio dze hɔn akɔ hɔn egyapadze nsaase no do."
                },
                {
                    "number": 12,
                    "text": "Na nhyira akã Amanamamfo, hɔn a nkɔnhyɛnyi no akyerɛw hɔn ho nsɛm; na hwɛ, sɛ ɔba no dɛ wɔbonu hɔnho na wɔronnkõ nntsia Zion, na wɔremmfa hɔnho mmbɔ mbusu asɔr kɛse no ho a, wɔbɛgye hɔn nkwa; osiandɛ Ewuradze Nyankopɔn bɛma ahyɛmu a ɔnye ne mba dzii no ahyɛ mã, na osian iyi ntsi na nkɔnhyɛnyi no akyerɛw dɛm nsɛm yi."
                },
                {
                    "number": 13,
                    "text": "Dɛm ntsi, hɔn a wɔkõ tsia Zion nye Ewuradze n’ahyɛmu mba no, wɔbɛtafer huntuma wɔ hɔn ananadze; na Ewuradze no nkorɔfo dze, hɔn enyim runngu ase da. Osiandɛ Ewuradze no nkorɔfo nye hɔn a wɔtweɔn no; osiandɛ wɔda ho tweɔn Messiah ne mbae no."
                },
                {
                    "number": 14,
                    "text": "Na hwɛ, dɛ mbrɛ nkɔnhyɛnyi no ne nsɛm no se, Messiah no bɛda noho edzi mpɛn a otsia ebien dze agye hɔn; dɛm ntsi ɔbɛda noho edzi wɔ tum nye enyimnyam kɛse mu, dze ama hɔn atamfo nsɛe, mber a dɛm da no bɛba no nna wɔbɛgye no edzi; na hɔn a wɔgye no dzi no ɔrennsɛɛ hɔn mu biara."
                },
                {
                    "number": 15,
                    "text": "Na hɔn a wɔnngye no nndzi no wɔbɛsɛɛ hɔn, wɔdze ogya, na ehum, na asaasewosow, na bɔgyakã, na ɔyardɔm, na ɔkɔm. Na wobohu dɛ Ewuradze nye Nyankopɔn, Israel Krɔnkrɔnnyi no."
                },
                {
                    "number": 16,
                    "text": "Aso wɔbɛgye ɔkatakyi ne nsamu afonam, anaa wɔdze ndɔmmum kwan mu bɛma?"
                },
                {
                    "number": 17,
                    "text": "Mbom mbrɛ Ewuradze se nye yi: Ɔkatakyi no ndɔmmumfo no mpo wɔbɛgye akɔ, na ɔbɔyafo n’afonam befi nsa; osiandɛ Nyame Tumfo no bɛgye n’ahyɛmu mba no. Na dɛm na Ewuradze se: Menye hɔn a wɔnye wo si no besi—"
                },
                {
                    "number": 18,
                    "text": "Na mebɛma hɔn a wɔtseetsee wo no, edzi hɔnankasa hɔn honam; na wɔanom hɔnankasa hɔn bɔgyaa abow dɛ nsã fenemfenem; na adasa nyinara bohu dɛ emi Ewuradze nye w’Agyenkwa na wo Pomfo, Jacob ne Katakyi no."
                }
            ]
        },
        "/study/scriptures/bofm/2-ne/7": {
            "uri": "/study/scriptures/bofm/2-ne/7",
            "title": "2 Nephi 7",
            "data_type": "chapter",
            "chapter_name": "Tsir 7",
            "chapter_summary": [
                "Jacob kɔ do kenkan fi Isaiah nwoma mu: Isaiah dze Messiah sunsum kasa—Messiah benya nwomahunyi ne tɛkyerɛma—Ɔdze N’ekyir bɛma mbaahwefo—N’enyim runngu ase—Fa to Isaiah 50 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Nyew, na dɛm na Ewuradze se: Ana meyi wo edzi efi hɔ, anaadɛ matow wo akyen afebɔɔ? Na dɛm na Ewuradze se: Wo nã no kõ nwoma no wɔ hen? Woana hɔ na meyi wo edzi efi, anaadɛ m’adzefirfo hɔn mu woana na matɔn wo ama? Nyew, matɔn wo ama woana? Hwɛ, hom emumuyɛ ntsi na hom atɔn homho, na hom mbrato ntsi na wogyaa hom nã."
                },
                {
                    "number": 2,
                    "text": "Dɛm ntsi, ber a mebaa hɔ no nna obiara nnyi hɔ; ber a mefrɛe no, nyew, obiara anngye do. O Israel fifo, ana me nsa yɛ tsia ara ma murunntum mpon, anaadɛ minnyi tum dɛ miyi hom? Hwɛ m’ebufuw mu mema po wew, mema hɔn esutsen dan sar na hɔn mu nam bɔn osiandɛ nsu no awew, na osian nsukɔm ntsi wowu."
                },
                {
                    "number": 3,
                    "text": "Medze sum fura sor na meyɛ hɔn akataho eyitam."
                },
                {
                    "number": 4,
                    "text": "Ewuradze Nyankopɔn ama me nwomahunyi ne tɛkyerɛma, ama meetum ehu mbrɛ mibesi kasa wɔ mber a ɔsɛ mu akyerɛ hom, O Israel fifo. Mber a hom aberɛ no onyan adzekyee adzekyee. Onyan m’asowa ma metse asɛm dɛ nwomasuanyi."
                },
                {
                    "number": 5,
                    "text": "Ewuradze Nyankopɔn ebue m’aso, na mannyɛ etuatsewnyi, eso mannsan m’ekyir."
                },
                {
                    "number": 6,
                    "text": "Medze m’ekyir maa mbaahwefo, na m’afon maa hɔn a wotutu nhwi gu. Mammfa m’enyim ennsuma emmfi enyimguase na ntafitow ho."
                },
                {
                    "number": 7,
                    "text": "Osiandɛ Ewuradze Nyankopɔn bɔboa me, dɛm ntsi m’enyim runngu ase. Dɛm ntsi mayɛ m’enyim dɛ ɔbosorɔm, na minyim dɛ m’enyim runngu ase."
                },
                {
                    "number": 8,
                    "text": "Na Ewuradze abɛn, na obu me bem. Woana na ɔnye me bedzi esi? Hom mma yɛmbɔmu ngyina. Woana nye me tamfo? Ma ɔmbra me nkyɛn, na medze m’ano ne dzen botwa no."
                },
                {
                    "number": 9,
                    "text": "Osiandɛ Ewuradze Nyankopɔn bɔboa me. Na hɔn a wobobu me fɔ no, hwɛ, hɔn nyinara bosuw dɛ atar, na awembowa bɔwe hɔn."
                },
                {
                    "number": 10,
                    "text": "Woana na ɔwɔ hom mu a osuro Ewuradze, na otsie n’akowaa ndze na ɔnantsew sum mu na onnyi kandzea!"
                },
                {
                    "number": 11,
                    "text": "Hwɛ hom a hom sɔ gya, na hom dze gyansenama bɔ hom ho aprɔw, hom nnantsew hom gya na gyansenama a hom asɔ no mu. Iyi na hom benya wɔ me nsamu—hom bɛda awerɛhow mu."
                }
            ]
        },
        "/study/scriptures/bofm/2-ne/8": {
            "uri": "/study/scriptures/bofm/2-ne/8",
            "title": "2 Nephi 8",
            "data_type": "chapter",
            "chapter_name": "Tsir 8",
            "chapter_summary": [
                "Jacob kɔ do kenkan fi Isaiah nwoma mu: Ewuradze bɛkyekye Zion no werɛ na ɔakã Israel aboa ano wɔ nda a odzi ekyir no mu—Hɔn a wɔapon hɔn no dze ehurusi bɛba Zion—Fato Isaiah 51 na 52:1–2 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Hom ntsie me, hom a hom dzi tseneneeyɛ ekyir. Hom nhwɛ ɔbotan no a wɔpan hom fii ho no, na mona no a wotuu hom fii mu no tu no mu."
                },
                {
                    "number": 2,
                    "text": "Hom nhwɛ Abraham, hom egya, na Sarah, ɔno a ɔwoo hom; osiandɛ mefrɛɛ no nkotsee na mihyiraa no."
                },
                {
                    "number": 3,
                    "text": "Na Ewuradze bɛkyekye Zion no werɛ, ɔbɛkyekye ne ɔsɛɛ mbea nyinara werɛ; na ɔbɛyɛ ne sar dɛ Eden, na n’asaase kɛsɛɛ dɛ Ewuradze no ture. Wobohu dɛw na enyigye, ndaase na ndze dɛɛdɛw wɔ hɔ."
                },
                {
                    "number": 4,
                    "text": "Hom ntsie me, mo nkorɔfo; na hom mfa hom aso mma me, O me man; osiandɛ mbra befi me nkyɛn aba, na mebɛma m’atsɛmbu ayɛ kan ama nkorɔfo no."
                },
                {
                    "number": 5,
                    "text": "Me tseneneeyɛ abɛn; mo nkwagye ada edzi, na m’abasa bobu dɔm no atsɛn. Nsupruw no bɔtweɔn me, na m’abaw do na wɔbɔtwer."
                },
                {
                    "number": 6,
                    "text": "Hom mma hom enyi do wɔ sor, na hom nhwɛ asaase ase; na ɔsorsor bɛhera akɔ dɛ wusiw, na asaase esuw dɛ atar; na hɔn a wɔtse mu no bowu dɛmara. Mbom mo nkwagye bɛtsena hɔ afebɔɔ, na me tseneneeyɛ dze orimmfi hɔ da."
                },
                {
                    "number": 7,
                    "text": "Hom ntsie me, hom a hom nyim ndzeyɛtsenenee, nkorɔfo a m’akyerɛw me mbra wɔ hɔn akoma mu, mma hom nnsuro adasa hɔn enyimtsiabu, na mma hom akoma nntu wɔ hɔn ehunahuna ho."
                },
                {
                    "number": 8,
                    "text": "Osiandɛ awembowa bɔwe hɔn dɛ atar, na nsunsuma bedzi hɔn dɛ kuntu. Mbom me tseneneeyɛ bɛtsena hɔ afebɔɔ, na mo nkwagye efi ebusuasantsen kesi ebusuasantsen do."
                },
                {
                    "number": 9,
                    "text": "Soɛr, soɛr! Fa ahoɔdzen hyɛ, O Ewuradze n’abasa no a; soɛr dɛ tsetse mber do no. Ana nnyɛ ɔwo na etwitwa Rahab na epira abowa bɔyafo no?"
                },
                {
                    "number": 10,
                    "text": "Ana nnyɛ ɔwo na eweew po no, bun kɛse mu esu no; na emaa kwan daa po no bun mu ma wo mba a wɔapon hɔn no faa mu kɔree no?"
                },
                {
                    "number": 11,
                    "text": "Dɛm ntsi, hɔn a Ewuradze apon hɔn no bɛsan hɔn ekyir dze adwontow aba Zion; na daapem enyigye na krɔnkrɔnyɛ bɛtsena hɔn tsir do; na wobenya ahomka na enyigye; awerɛhow na sũ botu akɔ."
                },
                {
                    "number": 12,
                    "text": "Emi nye ɔno; nyew, emi nye nyia ɔkyekye wo werɛ. Hwɛ, ɔwo nye woana, a ɔsɛ dɛ isuro ɔdasanyi, a obowu, na nyimpa ba a wɔbɛyɛ no dɛ nkyɛkyɛr?"
                },
                {
                    "number": 13,
                    "text": "Na wo werɛ fir Ewuradze wo yɛfo, nyia ɔdze sor saam hɔ na ɔtoow asaase fapem, na isuro daa nyinara osian nyia ɔhaw wo n’ebufuw ntsi, dɛ gyama ɔayɛ krado rebɛsɛɛ wo a? Na nyia ɔhaw wo n’ebufuw no wɔ hen?"
                },
                {
                    "number": 14,
                    "text": "Ndɔmmunyi no reper ma woesian no, amma oennwu wɔ mona no mu, amma n’edziban ammbɔ no."
                },
                {
                    "number": 15,
                    "text": "Mbom Emi nye Ewuradze wo Nyankopɔn, nyia n’asorɛkye bobɔmu; Dɔm Ewuradze nye me dzin."
                },
                {
                    "number": 16,
                    "text": "Na medze me nsɛm ahyɛ w’ano, na medze wo ahyɛ me nsa sunsum ase, ama maatsɛw ɔsorsor na matow asaase fapem, na mase Zion dɛ: Hwɛ hom yɛ mo nkorɔfo."
                },
                {
                    "number": 17,
                    "text": "Soɛr, soɛr, gyina, O Jerusalem, ɔwo a anom Ewuradze ne nsamu ebufuw kɔɔpow ano—hom anom na woetu ahopopo kɔɔpow no ase—"
                },
                {
                    "number": 18,
                    "text": "Na obiara nnyi hɔ a ɔbɛkyerɛ no kwan wɔ ne mbabanyin a ɔawo hɔn nyinara mu; anaaso ɔbɛtsen ne nsa esuo ne nsamu, wɔ mbabanyin a ɔawo hɔn no nyina mu."
                },
                {
                    "number": 19,
                    "text": "Dɛm mbabanyin beenu yinom aba wo nkyɛn, hɔn na wobedzi yaw ama wo—w’awerɛhow na nsɛɛ, na ɔkɔm na nkrantsee—na no mu woana na mebɛkyekye wo werɛ wɔ ho?"
                },
                {
                    "number": 20,
                    "text": "Wo mbambanyin atɔ akɔtɔmborɔnsa, gyedɛ beenu yi; wɔdeda akwan nyinara n’etsifi; dɛ nantwinyin bi a ɔhyɛ eboa mu, Ewuradze n’ebufuw ahyɛ hɔn mã, wo Nyankopɔn n’enyimka ntsi."
                },
                {
                    "number": 21,
                    "text": "Dɛm ntsi afei tsie iyi, ɔwo a ehu amandze, na abow, na ɔnnyɛ nsãbow:"
                },
                {
                    "number": 22,
                    "text": "Dɛm na w’Ewuradze se, Ewuradze na wo Nyankopɔn dzi ma no nkorɔfo; hwɛ, mibeyi wo nsa efi ahopopo kɔɔpow no ho, m’ebufuw kɔɔpow no ase; eronnom ano bio."
                },
                {
                    "number": 23,
                    "text": "Mbom medze bɛhyɛ hɔn a wɔhaw wo no nsa; hɔn a wɔakã akyerɛ wo kra dɛ: Bɔ wo mu adze ma yɛmfa wo do—na edze wo nyimpadua too hɔ dɛ famu na dɛ kwan dze maa hɔn a wɔfaa do."
                },
                {
                    "number": 24,
                    "text": "Soɛr, soɛr ma w’ahoɔdzen do hyɛ, O Zion; fa wo ntar fɛɛfɛw hyɛ, O Jerusalem, kurow krɔnkrɔn; osiandɛ ofitsi ndɛ dze kɔ yi hɔn a wonntwaa hɔn twatsia na hɔn a hɔn ho nntsew rennhɛn wo mu."
                },
                {
                    "number": 25,
                    "text": "Popo woho fi huntuma mu; soɛr, tsena ase, O Jerusalem; yi woho fi nkyehoma a ɔda wo kɔn mu noho, O Zion babaa ndɔmmumnyi."
                }
            ]
        },
        "/study/scriptures/bofm/2-ne/9": {
            "uri": "/study/scriptures/bofm/2-ne/9",
            "title": "2 Nephi 9",
            "data_type": "chapter",
            "chapter_name": "Tsir 9",
            "chapter_summary": [
                "Jacob kyerɛkyerɛmu dɛ Ɔbɛkã Jewfo no aboa ano wɔ hɔn asaase a wɔdze bɔɔ hɔn anohoba no nyina do—Werdambɔ gye adasa fi Asehwe mu—Ewufo hɔn nyimpadua befi owumaa mu epue, na hɔn esunsum so efi hɛl na paradise—Wobobu hɔn atsɛn—Werdambɔ gye nyimpa fi owu, hɛl, abɔnsam na ahohyehye a onnyi ewiei mu—Wɔbɛgye atseneneefo nkwa wɔ Nyame n’ahenman mu—Wɔada bɔn ho asotwe edzi—Israel Krɔnkrɔnnyi no nye abow no no hwɛdofo. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, mo nuanom adɔfo, makenkan dɛm ndzɛmba yinom akyerɛ hom ama hom eehu ahyɛmu a Ewuradze nye Israel fifo nyina edzi—"
                },
                {
                    "number": 2,
                    "text": "Dɛ ɔnam no nkɔnhyɛfo krɔnkrɔn no do akasa akyerɛ Jewfo, fitsi ahyɛse no, fitsi ebusuasantsen kesi ebusuasantsen do, ekodu dɛ mber bɛba ma wɔdze hɔn asan aba Nyame nokwar asɔr na nguanbuw no mu; ber a wɔbɔboaboa hɔn ano dze hɔn akɔ fie wɔ hɔn egyapadze asaase do, na woetsim wɔ hɔn anohoba asaase nyinara do."
                },
                {
                    "number": 3,
                    "text": "Hwɛ, mo nuanom adɔfo, mekã nsɛm yi kyerɛ hom ama hom eedzi dɛw, na hom ama hom tsir do afebɔɔ osian nhyira a Ewuradze Nyankopɔn dze behyira hom mba ntsi."
                },
                {
                    "number": 4,
                    "text": "Na minyim dɛ hom mu dodowara aper pii dɛ wobohu ndzɛmba a ɔreba; dɛm ntsi minyim dɛ hom nyim dɛ otwar dɛ hɛn honandua no dwuruw na owu; naaso, hɛn nyimpadua mu na yebohu Nyame."
                },
                {
                    "number": 5,
                    "text": "Nyew, minyim dɛ hom nyim dɛ nyimpadua yi mu na obeyi noho akyerɛ hɔn a wɔwɔ Jerusalem, bea a yefi bae no; na ohia dɛ iyi besi hɔn mu; na oye ma Bɔadze kokroko no dɛ ɔbrɛ noho adze dɛ ɔbɛhyɛ nyimpa ase wɔ honam mu, na owu ma nyimpa nyinara, ama nyimpa nyinara aabɛhyɛ n’ase."
                },
                {
                    "number": 6,
                    "text": "Na dɛ mbrɛ owu aba adasa nyinara do, dze ahyɛ Bɔadze kokroko n’ehumbɔbɔr nhyehyɛɛ no mã no, ohia dɛ owusoɛr tum ba, na owusoɛr wɔ dɛ ɔba nyimpa do osian asehwe no ntsi; na osian mbrato ntsi asehwe no bae; na osiandɛ nyimpa hwee ase ntsi wotwaa hɔn fii Ewuradze enyim akyen."
                },
                {
                    "number": 7,
                    "text": "Dɛm ntsi, ohia ma werdambɔ a ɔmmbɔadze da—dza ɔprɔw runntum nnhyɛ dza ɔmmprɔw ananmu gyedɛ werdambɔ a ɔmmbɔadze da no ba. Sɛ ɔnntse dɛm a nkyɛ atsɛmbu a odzi kan a ɔbaa nyimpa do no kehiaa dɛ ɔbɛtsena hɔ ekesi mber a onnyi ewiei da. Na sɛ ɔba dɛm so a, nna ɔsɛ dɛ honam yi kɔ do prɔw na odwuruw gu ne dɛtse mu dɛ ɔronnsoɛr bio."
                },
                {
                    "number": 8,
                    "text": "O Nyankopɔn ne nyansaa, n’ehumbɔbɔr na n’adom! Na hwɛ, sɛ honam ronnsoɛr bio a nna hɛn, esunsum wɔ dɛ wɔbɛhyɛ dɛm sor ɔbɔfo no a ɔhwee ase fii Onnyiewiei Nyankopɔn enyim, na ɔbɛyɛɛ abɔnsam a ɔronnsoɛr bio no ase."
                },
                {
                    "number": 9,
                    "text": "Na hɛn esunsum wɔ dɛ wɔbɛyɛ dɛ ɔnoara, na yɛabɛyɛ mbɔnsam, abɔnsam n’abɔfoe, na wɔatow hɛn akyen efi hɛn Nyankopɔn enyim, na yɛaka ator hɔn egya no nkyɛn, wɔ awerɛhow mu dɛ ɔnoara; nyew, nyia no a ɔdaadaa hɛn awofo a wodzii kan no, nyia ɔdan no ho dɛ sor kan bɔfo, na onunu adasamba ma wɔbɔ nsumaamu fɛkuwbɔ dze dzi ewu na wɔyɛ nsumaamu sum ndwuma nyina no."
                },
                {
                    "number": 10,
                    "text": "O mbrɛ hɛn Nyankopɔn ne papayɛ dua dɔɔ sõ a, ɔno a osiesie kwan ma hɛn ma yeguan fi abowa bɔyafo huhu yi ne nsamu; nyew, dɛm abowa bɔyafo no, owu na hɛl, dza mefrɛ no nyimpadua no wu, na sunsum so no wu no."
                },
                {
                    "number": 11,
                    "text": "Na osian hɛn Nyankopɔn, Israel Krɔnkrɔnnyi no no nkwagye kwan no ntsi, dɛm owu a makã ho asɛm yi, dza ɔyɛ honam dze no, beyi n’ewufo ama; dza ɔyɛ ndamu owu no."
                },
                {
                    "number": 12,
                    "text": "Na owu yi a makã ho asɛm yi, dza ɔyɛ sunsum mu owu no, beyi n’ewufo ama; dza ɔyɛ sunsum mu owu a ɔyɛ hɛl no; dɛm ntsi, otwar dɛ owu na hɛl yi hɔn ewufo ma, na hɛl wɔ dɛ oyi n’esunsum ndɔmmumfo no ma, na otwar dɛ nda yi ne nyimpadua ndɔmmumfo no ma, na wɔnam Israel Krɔnkrɔnnyi no wusoɛr tum no do bɛkã nyimpadua kor biara na no sunsum asan abɔmu ma wɔaabɛyɛ kor."
                },
                {
                    "number": 13,
                    "text": "O mbrɛ hɛn Nyankopɔn ne nhyehyɛɛ dua sõ a! Na kwan bi so do no otwar dɛ hɛn Nyankopɔn ne paradise yi atseneneefo hɔn esunsum ma, na nda yi atseneneefo hɔn nyimpadua ma; na wɔbɛka sunsum na honandua asan abɔmu bio, na wɔayɛ akra a wɔmmprɔw da, na wɔyɛ bɛkyebo, na wɔabɛyɛ akra atseasefo a wɔwɔ nyimdzee a odzi mu dɛ hɛn a yɛtse honam mu yi, mbom hɛn nyimdzee bedzi mu."
                },
                {
                    "number": 14,
                    "text": "Dɛm ntsi, yebenya nyimdzee a odzi mu wɔ hɛn fɔdzi nyina ho, nye hɛn efĩfĩdze ho, nye hɛn adagyaw ho, na atseneneefo benya nyimdzee a odzi mu wɔ hɔn enyigye ho, na ahotsew bofura hɔn tseneneeyɛ tam, nyew, tsenenee atar mpo wɔdze bɛhyɛ hɔn."
                },
                {
                    "number": 15,
                    "text": "Na ɔbɛba dɛ ber a nyimpa nyina befi owu a odzi kan yi mu aba nkwa mu ma dɛm ntsi wɔabɛyɛ bɛkyebo no, otwar dɛ wɔba Israel Krɔnkrɔnnyi no n’atsɛmbu egua no enyim; nna atsɛmbu no bɛba; nna wobobu hɔn atsɛn dɛ mbrɛ Nyankopɔn n’atsɛmbu krɔnkrɔn no tse."
                },
                {
                    "number": 16,
                    "text": "Na dɛ Ewuradze tse ase yi, osiandɛ Ewuradze Nyankopɔn na ɔakã, na ɔyɛ n’onnyiewiei asɛm a orunntum nntwa mu nnkɔ, dɛ hɔn a wɔyɛ atseneneefo no bɛda ho ayɛ atseneneefo, na hɔn a wɔyɛ efĩfĩdze no bɛda ho ayɛ efĩfĩdze; dɛm ntsi hɔn a wɔyɛ efĩfĩdze no nye abɔnsam na n’abɔfoe; na wɔbɔkɔ daapem ogya a woesiesie ama hɔn no mu; na hɔnho bɛhyehye hɔn wɔ ogya baka na brimstone a ɔdzɛw afebɔɔ kesi afebɔɔ na onnyi ewiei no mu."
                },
                {
                    "number": 17,
                    "text": "O hɛn Nyankopɔn n’ekɛseyɛ na ne pɛrpɛrdzi! Na ne nsɛm nyinara yɛ nokwar, na ofi n’anomu epue, na otwar dɛ ne mbra hyɛ mã."
                },
                {
                    "number": 18,
                    "text": "Mbom hwɛ atseneneefo, Israel Krɔnkrɔnnyi no n’ahotseweefo, hɔn a wɔagye Israel Krɔnkrɔnnyi no edzi, hɔn a wɔasɔw wiadze yi mu mbeamudua no, na wɔpoow n’enyimguase no, a hɔn na wobenya Nyame n’ahenman no a ofitsi wiadze ne fapem woesiesie ama hɔn no edzi, na hɔn dɛw bɛhyɛ mã afebɔɔ."
                },
                {
                    "number": 19,
                    "text": "O hɛn Nyame, Israel Krɔnkrɔnnyi no n’ehumbɔbɔr sõ! Osiandɛ ɔgye n’ahotseweefo fi dɛm abowa bɔyafo huhu no a ɔyɛ abɔnsam, na owu no nsamu, nye hɛl, nye dɛm ogya baka na brimstone no a, ɔyɛ ahohyehye a onnyi ewiei bea no mu."
                },
                {
                    "number": 20,
                    "text": "O mbrɛ hɛn Nyankopɔn no krɔnkrɔnyɛ si tse! Osiandɛ onyim adze nyina na biribiara nnyi hɔ a ohuntsa no."
                },
                {
                    "number": 21,
                    "text": "Na ɔbaa wiadze ama sɛ nyimpa nyina tsie ne ndze a ɔaagye hɔn nkwa; na hwɛ ɔsɔɔw nyimpa nyina hɔn yaw, nyew, ɔtseasefo biara ne yaw, mbanyin, mbaa na mbofra nyina a wɔkã Adam n’ebusuakuw ho."
                },
                {
                    "number": 22,
                    "text": "Na ohun dɛm amandze yi ama owusoɛr aaba nyimpa nyina do, ama hɔn nyina eetum egyina n’enyim wɔ atsɛmbu da kɛse no mu."
                },
                {
                    "number": 23,
                    "text": "Na ɔhyɛɛ nyimpa nyina dɛ otwar dɛ wonu hɔnho, na wonuma hɔn wɔ ne dzin mu, na wonya gyedzi a odzi mu wɔ Israel Krɔnkrɔnnyi no mu, annyɛ dɛm a wɔrenngye hɔn nkwa wɔ Nyankopɔn ahenman mu."
                },
                {
                    "number": 24,
                    "text": "Na sɛ woennu hɔnho na wɔanngye ne dzin enndzi, na woennuma hɔn wɔ ne dzin mu, na woenntsim ennkodu ewiei a, otwar dɛ wobu hɔn fɔ; osiandɛ Ewuradze Nyankopɔn, Israel Krɔnkrɔnnyi no na ɔakã."
                },
                {
                    "number": 25,
                    "text": "Dɛm ntsi, ɔdze mbra ama; na bea a mbra nnyi no asotwe nnyi hɔ; na bea a asotwe nnyi no afɔbu nnyi hɔ; na bea a afɔbu nnyi no Israel Krɔnkrɔnnyi n’ehumbɔbɔr no dzi wɔ hɔn; osian werdambɔ no ntsi; osiandɛ no tum no gye hɔn."
                },
                {
                    "number": 26,
                    "text": "Na werdambɔ no ma ne pɛrpɛr no bo dwe wɔ hɔn a wɔamma hɔn mbra no nyina do, ama wɔaagye hɔn efi abowa bɔyafo huhu no nsamu, ɔyɛ owu na hɛl, nye abɔnsam, nye ogya na brimstone baka no a ɔyɛ ahohyehye a onnyi ewiei bea no; na wɔasan dze hɔn ama dɛm Nyame no a ɔmaa hɔn ahom no, nyia ɔyɛ Israel Krɔnkrɔnnyi no."
                },
                {
                    "number": 27,
                    "text": "Mbom nyia wɔdze mbra no ama no ndue, nyew, nyia ɔwɔ Nyame ne mbrasɛm, dɛ hɛn, na ɔtõ mbra no, na ɔhwer no nsɔhwɛber mu nda no, mbrɛ ne gyinabew dua yɛ hu a!"
                },
                {
                    "number": 28,
                    "text": "O dɛm enyitsew nhyehyɛɛ a abɔnsam ayɛ no! O egyangyandze, nye adzehun, nye nyimpa hɔn nkwaseasɛm! Sɛ wonya nwomasũa a nna wɔdwen dɛ wonyim nyansa, na wonntsie Nyame n’afotu, na wɔdze to nkyɛn, wosusu dɛ hɔnara wonyim, dɛm ntsi, hɔn nyansaa yɛ nkwaseasɛm na ɔnnyɛ mfaso mma hɔn. Na wɔbɛhera."
                },
                {
                    "number": 29,
                    "text": "Mbom wobenya nwomasũa ye sɛ wotsie Nyankopɔn n’afotu a."
                },
                {
                    "number": 30,
                    "text": "Mbom esikafo wondue, hɔn a wɔyɛ esikafo wɔ wiadze ndzɛmba mu. Osiandɛ wɔyɛ esikafo ntsi wommbu ehiafo, na wɔtseetsee hɔn a wɔdwe, na hɔn akoma taa hɔn ahonya do; dɛm ntsi, hɔn ahonyadze nye hɔn nyame. Na hwɛ hɔn ahonyadze so nye hɔn bɛhera."
                },
                {
                    "number": 31,
                    "text": "Na etsitsifo a worinntsie wondue; osiandɛ wɔbɛhera."
                },
                {
                    "number": 32,
                    "text": "Efurafo a wonnhu adze wondue; na hɔn so bɛhera."
                },
                {
                    "number": 33,
                    "text": "Hɔn a wonntwaa hɔn akoma twatsia no ndue, na hɔn mbrato botwa hɔn akyen wɔ nda a odzi ewiei no mu."
                },
                {
                    "number": 34,
                    "text": "Nyia odzi ator ndue, na wɔbɔtow no akyen hɛl."
                },
                {
                    "number": 35,
                    "text": "Owudzinyi a ɔdze enyidaho dzi ewu ndue, na obowu."
                },
                {
                    "number": 36,
                    "text": "Hɔn a wɔbɔ edwaman wondue, na wɔbɔtow hɔn akyen hɛl."
                },
                {
                    "number": 37,
                    "text": "Nyew, hɔn a wɔsom honyi wondue, na abɔnsam mu mbɔnsam nyina wɔ enyigye wɔ hɔnho."
                },
                {
                    "number": 38,
                    "text": "Na n’ewiei, hɔn a wowu wɔ hɔn bɔn mu wondue; osiandɛ wɔbɛsan akɔ Nyankopɔn nkyɛn, na woehu n’enyim, na wɔaka hɔn bɔn mu."
                },
                {
                    "number": 39,
                    "text": "O, mo nuanom adɔfo, hom nkaa mbusu a ɔwɔ hɔ ma hɔn a wɔyɛ bɔn tsia dɛm Krɔnkrɔn Nyame no, na mbusu so a ɔwɔ hɔ ma hɔn a wogyaa hɔnho ma onyitsewfo no ne ndaadaa. Hom nkaa dɛ honam adwen yɛ owu na sunsum adwen yɛ nkwa a onnyiewiei."
                },
                {
                    "number": 40,
                    "text": "O, mo nuanom adɔfo, hom ntsie me nsɛm. Hom nkaa Israel Krɔnkrɔnnyi no n’akɛseyɛ. Mma hom nnka dɛ makã nsɛm a ɔyɛ dzen etsia hom; na sɛ hom kã a, hom bɛkasa etsia nokwar no; osiandɛ hom Yɛfo ne nsɛm na maka. Minyim dɛ nokwasɛm yɛ dzen ma hɔn a wɔnntsen; mbom atseneneefo nnsuro, osiandɛ wɔdɔ nokwar no na wonnhihim."
                },
                {
                    "number": 41,
                    "text": "O afei, mo nuanom adɔfo, hom mbra Ewuradze, Krɔnkrɔnnyi no hɔ. Hom nkaa dɛ n’akwan yɛ tsenenee. Hom nhwɛ, nyimpa n’akwan yɛ tseabaa, mbom ɔda tɔɔtseen wɔ n’enyim, na abowanohwɛfo no nye Israel Krɔnkrɔnnyi no; na ɔmmbɔ akowa biara paa wɔ hɔ; na ɔkwan biara nnyi beebiara gyedɛ wodua dɛm abow yi nko mu; osiandɛ worunntum nndaadaa no, osiandɛ Ewuradze Nyankopɔn nye ne dzin."
                },
                {
                    "number": 42,
                    "text": "Na nyia ɔbɔ mu no na obobue ama no; na enyansafo na esuahufo, na hɔn a wɔyɛ esikafo, hɔn a wɔmema hɔnho do osian hɔn nwomasũa, nye hɔn nyansaa, nye hɔn ahonya ntsi—nyew, hɔn nye hɔn a ɔpow hɔn; na gyedɛ wɔtow dɛm ndzɛmba yi gu, na wobu hɔnho dɛ nkwaseafo wɔ Nyame enyim, na wɔba ahobrɛadze no bun mu, annyɛ dɛm a orummbue mma hɔn."
                },
                {
                    "number": 43,
                    "text": "Mbom wɔdze enyansafo na mbadwembafo ndzɛmba no bosuma hɔn afebɔɔ—nyew, dɛm enyigye no a woesiesie ama ahotseweefo no."
                },
                {
                    "number": 44,
                    "text": "O, mo nuanom adɔfo, hom nkaa me nsɛm. Hom nhwɛ, mapɔr m’atar na mopopo mu wɔ hom enyim; na meserɛ mo nkwagye Nyame dɛ ɔmfa n’enyiwa no a ɔdze hu adze nyina no nhwɛ me; dɛm ntsi, hom bohu wɔ da a odzi ewiei no mu, ber a wobobu nyimpa nyina atsɛn wɔ hɔn ndwuma ho no na Israel Nyankopɔn no bɛgye me dase dɛ mopopoo hom emumuyɛ fii me kra ho, na mahyerɛn gyina n’enyim, na meyi moho efi hom bɔgyaa ho."
                },
                {
                    "number": 45,
                    "text": "O, mo nuanom adɔfo, hom ndan mfi hom bɔn ho; hom mpopo homho mfi nyia ɔbɛkyekyer hom dzendzen no no nkɔnsɔnkɔnsɔn ho; Hom mbra Nyankopɔn no a ɔyɛ hom nkwagye botan no nkyɛn."
                },
                {
                    "number": 46,
                    "text": "Hom nsiesie hom akra mfa mma dɛm enyimnyam da no a wɔdze pɛrpɛrdzi bedzi dwuma ama atseneneefo no, atsɛmbu da no mu mpo, ama hom ammfa suro kɛse annwodow; ama hom annkaa hom fɔdzi no hu wɔ emudzi mu, na wɔannhyɛ hom ma hom anntsẽa mu dɛ: Krɔnkrɔn, Krɔnkrɔn nye W’atsɛmbu, O Ewuradze Nyankopɔn Tumfo—mbom minyim mo fɔdzi, motõo wo mbra, na me mbrato yɛ mankasa medze; na abɔnsam ne nsa akã me, na n’awerɛhow yaayaw no apa me."
                },
                {
                    "number": 47,
                    "text": "Mbom hom nhwɛ, mo nuanom, ana ohia dɛ minyan hom ma hom hu dɛm ndzɛmba a ɔyɛ hu na ɔyɛ nokwar yi? Ana mebɛhaw hom akra ber a hom adwen mu tsew? Ana mebɛda nokwar no edzi pefee akyerɛ hom dɛ mbrɛ nokwar no pefeeyɛ tse ber a hom efi bɔn ho?"
                },
                {
                    "number": 48,
                    "text": "Hwɛ, sɛ hom yɛ krɔnkrɔn a nkyɛ mebɛka krɔnkrɔnyɛ ho asɛm akyerɛ hom; mbom dɛ hom nnyɛ krɔnkrɔn, na hom afa no dɛ meyɛ kyerɛkyerɛnyi ntsi, ohia dɛ mekyerɛkyerɛ hom mbrɛ bɔn no nsunsuando tse."
                },
                {
                    "number": 49,
                    "text": "Hwɛ, me kra kyir bɔn, na m’akoma n’enyi gye tseneneeyɛ ho; na mibeyi me Nyame ne dzin krɔnkrɔn no ayɛw."
                },
                {
                    "number": 50,
                    "text": "Hom mbra, mo nuanom, obiara a nsukɔm dze no, ɔmbra esu no ho; na nyia onnyi sika no, ɔmbra mobɔtɔ na ondzi, nyew, hom mbra hom mbɔtɔ wenyin na numfonsu a wɔmmfa sika nntɔ na wonntwa bo so."
                },
                {
                    "number": 51,
                    "text": "Dɛm ntsi, mma hom nnsɛɛ sika wɔ dza no ho nnhia ho, anaa mma hom mmfona wɔ dza ɔmmee ho. Hom ntsie me yie, na hom nkaa nsɛm a makã; na hom mbra Israel Krɔnkrɔnnyi no hɔ, na hom mibedzi dza ɔnnhera, anaa ɔmmprɔw, na hom mma hom kra mmee."
                },
                {
                    "number": 52,
                    "text": "Hwɛ, mo nuanom, hom nkaa hom Nyankopɔn ne nsɛm; hom mbɔ mpaa mma no adzekyee nyinara, na hom mfa ndaase mma ne dzin krɔnkrɔn no adzesaa. Hom mma hom akoma ndzi dɛw."
                },
                {
                    "number": 53,
                    "text": "Na hwɛ, mbrɛ Ewuradze n’ahyɛmu dua sõ a, na mbrɛ osi kotow a ɔwɔ ma adasamba dua dɔɔ sõ a; na osian ne kɛseyɛ, na n’adom, na n’ehumbɔbɔr ntsi, ɔabɔ hɛn anohoba dɛ wɔrennsɛɛ hɛn asefo korakora wɔ honam afamu, mbom ɔbɔkora hɔn do; na ndaama ebusuasantsen no wɔabɛyɛ tsenenee abaw ama Israel fifo."
                },
                {
                    "number": 54,
                    "text": "Na afei, mo nuanom, mebɛkã nsɛm pii akyerɛ hom; mbom adze kye a na mebɛkã me nsɛm a aka no akyerɛ hom. Amen."
                }
            ]
        },
        "/study/scriptures/bofm/2-ne/10": {
            "uri": "/study/scriptures/bofm/2-ne/10",
            "title": "2 Nephi 10",
            "data_type": "chapter",
            "chapter_name": "Tsir 10",
            "chapter_summary": [
                "Jacob kyerɛkyerɛmu dɛ Jewfo no bɔbɔ hɔn Nyankopɔn mbeamudua mu—Wɔbɔbɔ hɔn apetse ekodu dɛ wɔbɛhyɛ ase agye No edzi—America bɛyɛ ahotɔ asaase, bea a ɔhen biara ronnhwɛ do—San nye Nyankopɔn mbɔmu na dua N’adom do nya nkwagye. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei emi, Jacob, mekasa kyerɛ hom bio, mo nuanom adɔfo, dza ɔfa no tsenenee abaw yi a mekãa ho asɛm no."
                },
                {
                    "number": 2,
                    "text": "Na hom nhwɛ, anohoba yi a hɛn nsa akã yi yɛ anohoba a wɔdze ama hɛn wɔ honam afamu; dɛm ntsi dɛ mbrɛ woeyi akyerɛ me no, hɛn mba dodowara bɛhera wɔ honam mu osian ekyingye ntsi, naaso, Nyame bohu dodowara mbɔbɔr; na hɛn mba bɛsan aba dza ɔbɛma woenya nokwar ho nyimdzee wɔ hɔn Pomfo ho."
                },
                {
                    "number": 3,
                    "text": "Dɛm ntsi, dɛ mbrɛ mekãa kyerɛɛ hom no, dɛ ɔsɛ na ohia dɛ Christ—dɛ mbrɛ anafua no ɔbɔfo no kãa kyerɛɛ me dɛ, dɛm nye ne dzin no—befi Jewfo mu aba no efi hɔn a wɔyɛ emumuyɛ mu emumuyɛfo a wɔwɔ wiadze n’afamu beebi; na wɔbɔbɔ no mbeamudua mu—na dɛm na hɛn Nyankopɔn no akã ato hɔ, na ɔman biara nnyi asaase yi do a wɔbɔbɔ hɔn Nyankopɔn mbeamudua mu."
                },
                {
                    "number": 4,
                    "text": "Na sɛ dɛm etumdze akɛse yi sɛ wɔyɛɛ wɔ amanaman bi mu a nkyɛ wobonu hɔnho, na woehu dɛ ɔno nye hɔn Nyankopɔn."
                },
                {
                    "number": 5,
                    "text": "Mbom osian asɔfoɔtorsom na emumuyɛ ntsi hɔn a wɔwɔ Jerusalem no bɛyɛ akɔnkye etsia no, ama wɔaabɔ no mbeamudua mu."
                },
                {
                    "number": 6,
                    "text": "Dɛm ntsi, osian hɔn emumuyɛ ntsi, ɔsɛɛ, ɔkɔm, ɔyardɔm, na bɔgyakeka bɛba hɔn do; na hɔn a wɔrennsɛɛ hɔn no wɔbɔbɔ hɔn apetse amanaman nyinara do."
                },
                {
                    "number": 7,
                    "text": "Mbom hwɛ, dɛm na Ewuradze Nyankopɔn se: Sɛ da no ba ma wɔgye me dzi dɛ Emi nye Christ a, nna menye hɔn egyanom bedzi ahyɛmu dɛ wobekenyan hɔn wɔ honam mu wɔ asaase no do, dze hɔn akɔ hɔn egyapadze nsaase no do."
                },
                {
                    "number": 8,
                    "text": "Na ɔbɛba dɛ wɔbɛtase hɔn aboa ano efi mbea a wɔbɔɔ apetse kɔree, efi po nsupruw do, efi asaase mfɛndzanan aba; na Amanamamfo aman bɛyɛ akɛse wɔ m’enyi do, Nyankopɔn na ɔse, na wɔbɔsoa hɔn akɔ hɔn egyapadze nsaase do."
                },
                {
                    "number": 9,
                    "text": "Nyew, Amanamamfo no hɔn ahemfo bɛyɛ egyanom anyɛn hɔn, na hɔn ahembaa abɛyɛ nãnom anyɛn hɔn; dɛm ntsi, Ewuradze n’anohoba no sõ ma Amanamamfo, ɔno na ɔakã, na woana na obotum nye no efimfɛn?"
                },
                {
                    "number": 10,
                    "text": "Mbom hwɛ, dɛm asaase yi, Nyankopɔn na ɔse, bɛyɛ hɔn egyapadze, na wobehyira Amanamamfo no wɔ asaase no do."
                },
                {
                    "number": 11,
                    "text": "Na asaase yi bɛyɛ ahotɔ asaase ama Amanamamfo, na ahemfo biara remmba asaase no do, woana na ɔbɔsoɛr wɔ Amanamamfo no do."
                },
                {
                    "number": 12,
                    "text": "Na mobɔbɔ asaase yi ho ban efi amanaman nkaa no nyinara ho."
                },
                {
                    "number": 13,
                    "text": "Na nyia ɔkõ tsia Zion no bɛhera, Nyankopɔn na ɔse."
                },
                {
                    "number": 14,
                    "text": "Na nyia a obeyi ɔhen etsia me no bɛhera, osiandɛ, Emi, Ewuradze, ɔsor hen no, bɛyɛ hɔn hen, na mebɛyɛ kan ama hɔn a wotsie me nsɛm no afebɔɔ."
                },
                {
                    "number": 15,
                    "text": "Dɛm ntsi, ɔnam iyi do bɛma m’ahyɛmu a menye adasamba dzii no aahyɛ mã, dɛ mebɛyɛ ama hɔn ber a wɔtse honam mu, na obehia dɛ mebɛsɛɛ nsumaamu sum ndwuma, ewudzi, na ekyiwadze."
                },
                {
                    "number": 16,
                    "text": "Dɛm ntsi, nyia ɔkõ tsia Zion, Jewfo nye Amanamamfo no mu biara, akowaa nye fahodzinyi, ɔbarimba nye ɔbaa, nyina bɛhera; na hɔn na wɔyɛ asaase nyina do edwaman no osiandɛ hɔn a wonnyi m’afã no wotsia me, hɛn Nyankopɔn na ɔse."
                },
                {
                    "number": 17,
                    "text": "Na mebɛma m’anohoba a medze abɔ adasamba, dɛ mebɛyɛ ama hɔn ber a wɔtse honam mu no ahyɛ mã—"
                },
                {
                    "number": 18,
                    "text": "Dɛm ntsi, mo nuanom adɔfo, dɛm na hɛn Nyankopɔn se: Mebɛma hom asefo ehu amandze wɔ Amanamamfo nsamu: naaso, mobɔgow Amanamamfo hɔn akoma ayɛ dɛ egya ama hɔn; dɛm ntsi, wobehyira Amanamamfo na wɔakan hɔn afora Israel fifo."
                },
                {
                    "number": 19,
                    "text": "Dɛm ntsi, mebɛtsew dɛm asaase yi ho dze ama hom asefo, na hɔn a wɔbɛkan hɔn afora hom asefo no afebɔɔ, dɛ hɔn egyapadze asaase, osiandɛ ɔyɛ asaase a wɔasan mu eyi efi nsaase nkaa nyinara mu, Nyankopɔn na ɔkãa kyerɛɛ me dɛm. Dɛm ntsi, mebɛpɛ dɛ nyimpa a wɔtse do nyinara bɔsom me, Nyankopɔn na ɔse."
                },
                {
                    "number": 20,
                    "text": "Na afei, mo nuanom adɔfo, hom ehu dɛ hɛn ehumbɔbɔr Nyankopɔn ama hɛn nyimdzee kɛse a ɔfa dɛm ndzɛmba yi ho, hom mma yɛnkaa no, na yɛntow hɛn bɔn ngu na mma yennsi hɛn tsir adze, osiandɛ wonnyii hɛn tokyen; kaansa, wɔapam hɛn efi hɛn egyapadze asaase do mpo a, wɔdze hɛn aba asaase oye sen no do, osiandɛ Ewuradze ama po ayɛ kwan ama hɛn, na yɛwɔ nsupruw do;"
                },
                {
                    "number": 21,
                    "text": "Mbom anohoba akɛse na Ewuradze abɔ ama hɔn a wɔwɔ po nsupruw do; dɛm ntsi dɛ mbrɛ ɔkã dɛ nsupruw no, bi a obi wɔ hɔ a ɔwɔ ekyirekyir sen dɛm, na hɛn enuanom so tsetse do."
                },
                {
                    "number": 22,
                    "text": "Na hwɛ, Ewuradze Nyankopɔn fi ber to ber eyi binom efi Israel fifo mu kɔ, dɛ mbrɛ ne pɛ na n’enyigye tse. Na afei hwɛ, Ewuradze kaa hɔn a wɔapaa hɔn, dɛm ntsi, ɔkaa hɛn so."
                },
                {
                    "number": 23,
                    "text": "Dɛm ntsi, hom mma hom akoma ndzi dɛw na hom nhu dɛ hom wɔ fahodzi a homara hom dze yɛ hom biribi—dɛ hom bɛsan mu afa daapem owu kwan no anaa onnyiewiei nkwa kwan no."
                },
                {
                    "number": 24,
                    "text": "Dɛm ntsi, mo nuanom adɔfo, hom mfa homho mma Nyankopɔn ne pɛ, na nnyɛ dɛ hom dze bɛma abɔnsam na honam pɛ; na hom nkaa dɛ hom dze homho maa Nyankopɔn ekyir no, dɛ ɔnam Nyankopɔn do na n’adom nko do na hom nya nkwagye."
                },
                {
                    "number": 25,
                    "text": "Dɛm ntsi, Nyankopɔn ndua owusoɛr tum no do nyan hom mfi owu mu, na ondua ne werdambɔ tum no do nyi hom mfi daapem owu no mu, ama wɔaagye hom akɔ Nyankopɔn ne onnyiewiei ahenman no mu, ama hom nam adom krɔnkrɔn no do aatonton no. Amen."
                }
            ]
        },
        "/study/scriptures/bofm/2-ne/11": {
            "uri": "/study/scriptures/bofm/2-ne/11",
            "title": "2 Nephi 11",
            "data_type": "chapter",
            "chapter_name": "Tsir 11",
            "chapter_summary": [
                "Jacob hun no Pomfo—Moses Mbra kyerɛ Christ Ne fasusu su na osi no pi dɛ ɔbɛba. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, Jacob kãa nsɛm pii kyerɛɛ mo nkorɔfo wɔ dɛm aber no mu; naaso dɛm ndzɛmba yi nko na mehyɛɛ dɛ wɔnkyerɛw, na ndzɛmba a m’akyerɛw yi ara dɔɔ sõ ma me."
                },
                {
                    "number": 2,
                    "text": "Na afei emi, Nephi, mekyerɛw Isaiah ne nsɛm no pii, osiandɛ me kra enyi gye ne nsɛm ho. Osiandɛ medze ne nsɛm bɛyɛ mfatoho ama mo nkorɔfo, na medze akɛma me mba nyinara, osiandɛ nokwar, ohun mo Pomfo no, dɛ mbrɛ mo so muhun no no."
                },
                {
                    "number": 3,
                    "text": "Na mo nua, Jacob, so ehu no dɛ mbrɛ mo so mehu no; dɛm ntsi, medze hɔn nsɛm bɔkɔ akɛma me mba dze akyerɛ hɔn dɛ me nsɛm yɛ nokwar. Dɛm ntsi, Nyankopɔn se menam baasa nsɛm do, mebɛda me nsɛm edzi. Naaso, Nyankopɔn soma adasefo pii, na osi ne nsɛm nyinara pi."
                },
                {
                    "number": 4,
                    "text": "Hwɛ, me kra enyi gye dɛ merekyerɛ mo nkorɔfo ma wohu nokwar a ɔwɔ Christ ne mbae no mu; ɔnam dɛm ntsi na Moses mbra no wɔdze mae; na adze biara a Nyankopɔn dze ama nyimpa fitsi wiadze ahyɛse no, yɛ esusudze a ɔkyerɛ no su."
                },
                {
                    "number": 5,
                    "text": "Na me kra so enyi gye wɔ ahyɛmu a Ewuradze nye hɛn egyanom dzii no ho; nyew, me kra enyi gye wɔ n’adom na ne pɛrpɛrdzi na no tum na n’ehumbɔbɔr kɛse nye onnyiewiei nhyehyɛɛ a ɔayɛ dɛ obeyi hɛn efi owu mu no ho."
                },
                {
                    "number": 6,
                    "text": "Na me kra enyi gye dɛ merekyerɛ mo nkorɔfo ma woehu dɛ gyedɛ Christ ba, ɔno adasamba nyina bɛhera."
                },
                {
                    "number": 7,
                    "text": "Osiandɛ sɛ Christ nnyi hɔ a nna Nyame nnyi hɔ; na sɛ Nyame nnyi hɔ a nna hɛn so yennyi hɔ, osiandɛ nna abɔdze biara so nnyi hɔ. Mbom Nyame wɔ hɔ, na ɔno nye Christ, na ɔreba nankasa ne mber pa mãhyɛ mu."
                },
                {
                    "number": 8,
                    "text": "Na afei, mekyerɛw Isaiah ne nsɛm no bi, ama mo nkorɔfo mu biara a obohu dɛm nsɛm yi no aama n’akoma do na oedzi dɛw ama adasa nyinara. Na afei nsɛm no nye iyinom, na hom mfa nto homho na adasa nyinara."
                }
            ]
        },
        "/study/scriptures/bofm/2-ne/12": {
            "uri": "/study/scriptures/bofm/2-ne/12",
            "title": "2 Nephi 12",
            "data_type": "chapter",
            "chapter_name": "Tsir 12",
            "chapter_summary": [
                "Isaiah hu da a odzi ekyir temple no, Israel no mboano, na mfe apem atsɛmbu na asomdwee—Wɔbɛbrɛ hɔn a wɔyɛ ahopɔw na ewurkadze adze wɔ Edwuradze ne mbae a Otsĩa Ebien no mu—Fa to Isaiah 2 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Asɛm a Amoz ne ba Isaiah hunii wɔ Judah na Jerusalem ho."
                },
                {
                    "number": 2,
                    "text": "Na ɔbɛba dɛ nda a odzi ekyir no mu no, wɔdze Ewuradze ne fi bepɔw no bɔbɔ mbepɔw no do, na wɔbɛma no do abɔ akoko nyina do, na amanaman nyina bɛpem aba ho."
                },
                {
                    "number": 3,
                    "text": "Na aman pii bɛse dɛ, hom mbra ma yɛnkɔ Ewuradze bepɔw no do, yɛnkɔ Jacob ne Nyankopɔn fie; na ɔbɛkyerɛ hɛn n’akwan na yɛanantsew n’atsempɔn mu; na Zion na mbra befir aba, na Ewuradze asɛm efir Jerusalem."
                },
                {
                    "number": 4,
                    "text": "Na obobu amanaman mu atsɛn, na wɔakã nyimpa pii enyim; na wɔdze hɔn mfowa abobɔ nsɔw, na wɔdze hɔn mpeaa abobɔ nsɔsɔw—ɔman bi remma afowa do nntsia ɔman bi, eso worunnsua akodzi bio."
                },
                {
                    "number": 5,
                    "text": "O Jacob fifo, hom mbra ma yɛnnantsew Ewuradze ne kan no mu; nyew, hom mbra, na hom nyina afom kwan, obiara afa n’akasa n’emumuyɛ kwan do."
                },
                {
                    "number": 6,
                    "text": "Dɛm ntsi, O Ewuradze, adan wo man, Jacob fi egya, osiandɛ atɔrmuadze a ofi boka ahyɛ hɔn mã, na wotsie ɔsebramufo dɛ Philistiafo, na wɔnye ananamba dzi nkitaho."
                },
                {
                    "number": 7,
                    "text": "Hɔn asaase so ayɛ dwetɛ na sika mã, hɔn akoradze so onnyi ewiei; hɔn asaase so ayɛ mpɔnkɔ mã, na hɔn ntseaseanam nnyi ewiei."
                },
                {
                    "number": 8,
                    "text": "Hɔn asaase do so ayɛ honyi mã; wɔsɔr hɔnankasa hɔn nsaano ndwuma, dza hɔnankasa hɔn nsatseaba ayɛ."
                },
                {
                    "number": 9,
                    "text": "Na obi a ɔnnsɛ bi mmbɔ no mu adze, na nyimpa kɛse mmbrɛ noho adze; dɛm ntsi, mma mmfa mmfir hɔn."
                },
                {
                    "number": 10,
                    "text": "O hom emumuyɛfo, hom nkɛhɛn ɔbotan mu, na hom nhuntsa homho wɔ huntuma no mu, osiandɛ Ewuradze ho hu nye no tumdzi enyimnyam no botwa hom akyen."
                },
                {
                    "number": 11,
                    "text": "Na nyimpa a n’enyiwa a ɔtra no ntɔn no bɛbrɛ adze, na nyimpa n’ahopɔw bɛba famu, na Ewuradze nko ara na wobohuhor no da no mu."
                },
                {
                    "number": 12,
                    "text": "Na dɔm Ewuradze ne da bi wɔ hɔ a ɔbɛba nkontompɔfo na ahopɔwfo nyina do, na ɔhomemadonyi biara do; na wɔbɛbrɛ no adze."
                },
                {
                    "number": 13,
                    "text": "Nyew, Ewuradze ne da no bɛba Lebanon, Cedar, a wɔwowar na wɔamema do, na Bashan nsudur nyinara do."
                },
                {
                    "number": 14,
                    "text": "Na mbepɔw sorɔnsorɔm nyinara, na akoko, na amanaman nyinara a wɔamema hɔnho do, nye nyimpa biara do;"
                },
                {
                    "number": 15,
                    "text": "Na abantsentsen biara, na ɔfasu a wɔatow ho biara do."
                },
                {
                    "number": 16,
                    "text": "Na hɛn a ɔwɔ po do nyinara na Tarshish ahɛn nyinara, na ahwɛdze a ɔyɛ fɛw nyinara do."
                },
                {
                    "number": 17,
                    "text": "Na wɔbɛbrɛ nyimpa n’ekromposɛm adze, na adasa ahopɔwsɛm bɛba famu: na Ewuradze nko ara na wobohuhor no dɛm da no mu."
                },
                {
                    "number": 18,
                    "text": "Na honyi botwa mu akɔ koraa."
                },
                {
                    "number": 19,
                    "text": "Na nkorɔfo bɛhɛn abotan ntokur mu, na famu etu mu, efi Ewuradze no ho hu, na no tumdzi enyimnyam enyim, ber a ɔbɔsoɛr abɔwosow asaase berdzedzeedze no."
                },
                {
                    "number": 20,
                    "text": "Dɛm da no mu na nyimpa bɔtow ne dwetɛ honyi, na ne sika honyi, a wɔyɛɛ maa no dɛ ɔnsɔr no no akyen ama nkusi na mpan;"
                },
                {
                    "number": 21,
                    "text": "Ama wɔaakɛhɛn abotan ntokur na abo mpaapaae mu, efi Ewuradze ho hu ho, na no tumdzi enyimnyam enyim, ber a ɔbɔsoɛr abɔwosow asaase berdzedzeedze no."
                },
                {
                    "number": 22,
                    "text": "Hom ngyaa nyimpa a n’ahom wɔ n’ahwentokura mu no ekyir dzi: na ebɛnadze mu ara na wobobu no bi?"
                }
            ]
        },
        "/study/scriptures/bofm/2-ne/13": {
            "uri": "/study/scriptures/bofm/2-ne/13",
            "title": "2 Nephi 13",
            "data_type": "chapter",
            "chapter_name": "Tsir 13",
            "chapter_summary": [
                "Wɔbɔtwe Judah na Jerusalem hɔn aso wɔ hɔn asokyew ho—Ewuradze serɛ ma na obu No nkorɔfo atsɛn—Wɔadom Zion mbabaa wɔ hɔn ahopɛ ho—Fa to Isaiah 3 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na hwɛ, Ewuradze, dɔm Ewuradze, otutu petua ɔnye dua fi Jerusalem na Judah, edziban petua nyina, na nsu petua nyina."
                },
                {
                    "number": 2,
                    "text": "Ɔkatakyi, na ɔsabarimba; ɔtsɛmbuafo, na ɔkɔnhyɛnyi, ɔdzeyifo, na tsetsenyi;"
                },
                {
                    "number": 3,
                    "text": "Eduonum do safohen na onyimdzefo, na ɔpamfo, na edwindzi mu onyifirfo, na ɔdzeafo a adzea abra no."
                },
                {
                    "number": 4,
                    "text": "Na mebɛma mbofraba ayɛ hɔn asafohemfo, na mbɔtoaba edzi hɔn do mpanyin."
                },
                {
                    "number": 5,
                    "text": "Na nkorɔfo bɛhaw hɔnho, oyi na oyi, na obi na ne nyɛnko; akɔkowaba bɛhyehyɛ noho wɔ akɔdaa do, na atsetsekwaa so wɔ onyimnyamfo do."
                },
                {
                    "number": 6,
                    "text": "Sɛ obi suo no nua a ɔwɔ n’egya fie mu na ɔse dɛ: Ɔwo ewɔ atar, bedzi hɛn ɔhwɛdofo, na mma odwuruw yi mmba w’abaw do—"
                },
                {
                    "number": 7,
                    "text": "Da no mu na ɔbɛma ne ndze do, dɛ: Merennyɛ ɔyarsafo; na edziban anaa atar bi nnyi me fie; mma hom nnyɛ me ɔmanpanyin."
                },
                {
                    "number": 8,
                    "text": "Na Jerusalem edwuruw, na Judah ahwe ase, osiandɛ hɔn ngyirama na hɔn nyɛe tsia Ewuradze dɛ wɔdze riyi n’enyimnyam ehi."
                },
                {
                    "number": 9,
                    "text": "Hɔn enyimsu dzi dase tsia hɔn; na wɔkã hɔn bɔn dɛ Sodomfo, wɔmmfa nnsuma. Hɔn kra ndue! na wɔdze hɔn bɔn etua hɔnho kaw."
                },
                {
                    "number": 10,
                    "text": "Hom nka wɔ ɔtseneneenyi ho dɛ obesi no yie; na wobedzi hɔn ndɔdze."
                },
                {
                    "number": 11,
                    "text": "Omumuyɛnyi ndue! obowie no mbusu; na ne nsaano akatua na wɔdze bɛma no."
                },
                {
                    "number": 12,
                    "text": "Me man dze, mbofra nye hɔn ahyɛdofo, na mbaa dzi hɔn do panyin. O me man, hɔn a wogya wo kwan dze wo fom, na wɔsɛɛ w’akwan."
                },
                {
                    "number": 13,
                    "text": "Ewuradze egyina reserɛ, na oegyina rubu aman atsɛn."
                },
                {
                    "number": 14,
                    "text": "Ewuradze nye me man mu mpanyimfo na no mu asafohemfo bɔkɔ asɛndzii: Homara na hom edzi wenyin ture no; ehiafo asadze wɔ hom efiefi mu."
                },
                {
                    "number": 15,
                    "text": "Ase nye dɛn na hom dwerew me man, na hom hyɛ ehiafo amen, Dɔm Ewuradze Nyankopɔn na ɔse."
                },
                {
                    "number": 16,
                    "text": "Ewuradze see bio dɛ, Osiandɛ Zion mbabaa yɛ ahopɔw, na wɔtoto hɔn kɔn na wɔdedadeda hɔn eyi ekyir, na wɔnam dedadeda ma hɔn nansa nkaba gyegye—"
                },
                {
                    "number": 17,
                    "text": "Dɛm ntsi Ewuradze bɛma satwem egu Zion mbabaa etsifi, na Ewuradze bɛda hɔn adagyaw edzi."
                },
                {
                    "number": 18,
                    "text": "Da no na Ewuradze beyi hɔn anantuadze fɛɛfɛw no, na itsiratena na adze korkorba dɛ bosoom;"
                },
                {
                    "number": 19,
                    "text": "Asowamuadze na nsakɔnadze, nkataenyim;"
                },
                {
                    "number": 20,
                    "text": "Abɔtsir, na anandze ntweaban, na abɔtsir, na nduhuam mpakyiwa, na asowamuadze;"
                },
                {
                    "number": 21,
                    "text": "Mpɛtsea, na hwenmuadze;"
                },
                {
                    "number": 22,
                    "text": "Afahyɛ ntar, na egudo, na nkatakɔnmu, na mbɔtowa;"
                },
                {
                    "number": 23,
                    "text": "Nhwehwɛmba, na ndwera pa, akyekyetsir na nkataenyim."
                },
                {
                    "number": 24,
                    "text": "Na ɔbɛba dɛ, bɔnee bɛhyɛ huam ananmu; na atar gow ahyɛ abɔdo ananmu; na etsipaa ahyɛ takuwa a woesi no yie ananmu; na eyitam abɔdo ahyɛ abɔyamu ananmu; ɔhyewtua ahyɛ ahoɔfɛw ananmu."
                },
                {
                    "number": 25,
                    "text": "Wo mbarimba bɔtotɔ afowa ano, na w’akatakyi atotɔ ɔsa mu."
                },
                {
                    "number": 26,
                    "text": "Na n’aponkɛse botwa ewuo na oegyam; na ɔbɛda hɔ pan na ɔatsena famu."
                }
            ]
        },
        "/study/scriptures/bofm/2-ne/14": {
            "uri": "/study/scriptures/bofm/2-ne/14",
            "title": "2 Nephi 14",
            "data_type": "chapter",
            "chapter_name": "Tsir 14",
            "chapter_summary": [
                "Wɔbɔpon Zion na ne mbabaa na wɔatsew hɔnho wɔ mfe apem da no mu—Fa to Isaiah 4 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na dɛm da no mu mbaa beesuon bosuo ɔbarimba kor mu, ase dɛ: Yebedzi hɛnara hɛn edziban, yefura hɛnara hɛn atam; ma wɔmfa wo dzin nto hɛn do ara nyi hɛn enyimguase wɔ hɛn do."
                },
                {
                    "number": 2,
                    "text": "Dɛm da no mu na Ewuradze n’abaw no bɛyɛ fɛɛfɛw na enyimnyam; na asaase no do eduaba bɛyɛ abɔso na enyisɔ ama Israel mu hɔn a wofi nsa no."
                },
                {
                    "number": 3,
                    "text": "Na ɔbɛba dɛ, hɔn a wɔgya hɔn wɔ Zion, na hɔn a wɔka Jerusalem no, wɔbɛfrɛ hɔn krɔnkrɔn, mekyerɛ obiara a wɔakyerɛw ne dzin afora atseasefo mu wɔ Jerusalem—"
                },
                {
                    "number": 4,
                    "text": "Ber a Ewuradze enya ahohor Zion mbabaa ho fĩ, na ɔdze atsɛmbu sunsum na ɔhyew sunsum ebeyi Jerusalem bɔgya efi kurow no mu no."
                },
                {
                    "number": 5,
                    "text": "Na Ewuradze bɛyɛ nsuwusiw na wusiw adzekyee, na ogyaframee hyerɛn anago dze akata Zion bepɔw do tsenabea nyina, na n’ehyiadzi nyina do: na Zion enyimnyam no nyina benya nkatado."
                },
                {
                    "number": 6,
                    "text": "Na ɔbɛyɛ ntamadan a ɔma nwin ewiaber fi ɔhyew mu, na ɔayɛ guandɔbea na huntsabea wɔ ehum na nsutɔ mu."
                }
            ]
        },
        "/study/scriptures/bofm/2-ne/15": {
            "uri": "/study/scriptures/bofm/2-ne/15",
            "title": "2 Nephi 15",
            "data_type": "chapter",
            "chapter_name": "Tsir 15",
            "chapter_summary": [
                "Ewuradze No wenyin ture (Israel) bɛyɛ ɔmamfo na wɔbɔbɔ no mu mba apetse—Ndom bɛba hɔn do wɔ hɔn gyedzi asehwe mu na wɔabɔ hɔn apetse no—Ewuradze bɛma frankaa do na ɔakã Israel aboa ano—Fa to Isaiah 5 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Ma montow mo dɔfo pa ndwom a ɔfa no, wenyin ture ho. Mo dɔfo pa nyaa wenyin ture wɔ asaaseber koko bi do:"
                },
                {
                    "number": 2,
                    "text": "Na ɔgyee ho ban, na ɔtasee mu abo, na ɔtsetsɛɛw mu wenyindua a wɔasan mu yie eyi, na ɔtoow abantsentsen wɔ mu, na otuu nsatwer so wɔ mu; na n’enyi daa kwan dɛ ɔbɔsow wenyin aba, na ɔsoow kwaa mu wenyinaba."
                },
                {
                    "number": 3,
                    "text": "Na afei, O Jerusalem atsefo, nye Judah mbarimba, meserɛ hom, hom mbu emi na mo wenyin ture ntamu atsɛn."
                },
                {
                    "number": 4,
                    "text": "Ebɛnadze na aka dɛ nkyɛ meyɛ mema mo wenyin ture bio a mennyɛe? Ɔyɛ dɛn ntsi na m’enyi daa kwan dɛ ɔbɔsow wenyinaba a, ɔsoow kwaa mu wenyin aba yi?"
                },
                {
                    "number": 5,
                    "text": "Na afei, hom nkɔ hɔ; mebɛkã dza medze me bɛyɛ mo wenyin ture makyerɛ hom—mibeyi no ho ban ma mbowa eedzi, mubobubu no ho ɔfasu ma woeetsiatsia do."
                },
                {
                    "number": 6,
                    "text": "Na mobɔto no pan; wonnkotwitwa ho, eso wɔnnkɔdɔw ho; na obofuw nkɔkrɔw na nsoɛ: na mebɛhyɛ nsuwusiw so dɛ mma ɔnntɔ nsu nngu do."
                },
                {
                    "number": 7,
                    "text": "Na Dɔm Ewuradze no wenyin ture nye Israel fi, na Judah mbarimba nye no kwã a n’enyi gye ho; na ɔhwɛɛ atsɛmbu kwan, na hwɛ, emimdzi; ɔhwɛɛ ndzeyɛtsenenee kwan, mbom hwɛ nkeka mu a."
                },
                {
                    "number": 8,
                    "text": "Wondue, hɔn a wɔdze ofi toa ofi do, kodu dɛ ɔkwan bi nnyi hɔ, na hom nkotsee tsena asaase do!"
                },
                {
                    "number": 9,
                    "text": "M’asomu dze, dɔm Ewuradze na ɔse, ampaara, adan pii bɛyɛ afõ, dza ɔsõsoe na ɔyɛ fɛw, dɛ obi nntsena mu."
                },
                {
                    "number": 10,
                    "text": "Nyew, wenyin ture acre du bɛma bath kor pɛr, na homer kor bɛma ephah kor pɛr."
                },
                {
                    "number": 11,
                    "text": "Wondue, hɔn a wɔsoɛr anapahema kedzi nsãdzen ekyir, na wɔkyɛr kesi anago na wɔma, nsã fram hɔn!"
                },
                {
                    "number": 12,
                    "text": "Na nsankutsen na bɛnta, na mpintsin na atɛntɛbɛn, na wenyin, wɔ hɔn aponto ase; na wɔmmfa Ewuradze ne nyɛe nnyɛ dze, ne nsaanodwuma so wɔnndwendwen ho."
                },
                {
                    "number": 13,
                    "text": "Dɛm ntsi, na me man etu kɔ ndɔmmum mu, wɔ nyimdzee a wonnyi ntsi; na ɔkɔm dze hɔn enyimnyamfo, na nsukɔm rehyew hɔn nyimpadodow."
                },
                {
                    "number": 14,
                    "text": "Dɛm ntsi, na hɛl atrɛ n’akɔndɔ mu, na ɔahan n’anomu petoo; na hɔn enyimnyam, na hɔn nyimpadodow, na hɔn pɔmpɔmpɛ, na nyia n’enyi gye, worisian kɔ mu yi."
                },
                {
                    "number": 15,
                    "text": "Na obi a ɔnnsɛ bi aba famu, na nyimpa kɛse abrɛ noho adze, na enyimnyamfo enyi akã famu."
                },
                {
                    "number": 16,
                    "text": "Mbom dɔm Ewuradze dze, wohuhor no wɔ atsɛmbu mu, na Nyame Krɔnkrɔnnyi no dze, wɔtsew no ho wɔ ndzeyɛtsenenee mu."
                },
                {
                    "number": 17,
                    "text": "Ɔno na nguambaa bedzidzi dɛ hɔn edzidzibea do na ahɔho bedzi hɔn a wɔatɔ angoa no hɔn asaasefõ no."
                },
                {
                    "number": 18,
                    "text": "Wondue, hɔn a wɔdze egyangyandze homa twe emumuyɛ, na bɔn dɛ ma wɔdze hwiir ntampee twe;"
                },
                {
                    "number": 19,
                    "text": "Hɔn a wɔkã dɛ, wɔmma ɔnyɛ no har, ɔnyɛ n’edwuma ntsɛm ma yɛnhwɛ, na ma Israel Krɔnkrɔnnyi no n’apam mbɛn na ɔmbra, ma yenhu."
                },
                {
                    "number": 20,
                    "text": "Wondue, hɔn a wɔfrɛ bɔn dɛ papa, na papa dɛ bɔn; hɔn a wɔdze sum yɛ kan, na wɔdze kan yɛ sum; hɔn a wɔdze wenwen yɛ fenemfenem, na fenemfenem yɛ wenwen!"
                },
                {
                    "number": 21,
                    "text": "Wondue, hɔn a wɔyɛ hɔnankasa hɔn enyi do nyansafo, na wɔyɛ hɔnankasa hɔn enyi do abadwembafo!"
                },
                {
                    "number": 22,
                    "text": "Wondue, hɔn a wɔyɛ akatakyi wɔ nsãnom mu, na ahoɔdzenfo wɔ nsãdzen no fora mu."
                },
                {
                    "number": 23,
                    "text": "Hɔn a wobu emumuyɛfo bem gye akyɛdze, na wɔgye ɔtseneneenyi ne nsamu tsenenee!"
                },
                {
                    "number": 24,
                    "text": "Dɛm ntsi, dɛ mbrɛ ogya hyew mburonan, na gyaframee hyew nkyɛkyɛr guanee no, dɛmara na hɔn ndwow bɔprɔw, na hɔn nhyiren botu afa sor dɛ huntuma; osiandɛ wɔapow dɔm Ewuradze ne mbra, na woebu Israel Krɔnkrɔnnyi no n’asɛm enyimtsia."
                },
                {
                    "number": 25,
                    "text": "Dɛm ntsi na Ewuradze n’ebufuw redzɛw ne man do, na ɔatsen ne nsa etsia hɔn, na ɔabɔ hɔn; ma akoko hihim, na hɔn efun ayɛ dɛ abɔntsen do wura. Iyi nyinara mu, n’ebufuw, nntɔree na ne nsa da ho ara tsen."
                },
                {
                    "number": 26,
                    "text": "Na ɔbɛma frankaa do ama amanaman a wɔwɔ ekyirekyir, na ɔabɔ nhwiroma afrɛ hɔn a wɔwɔ asaase ano: na, hwɛ, wɔdze ahoɔhar bɛba ntsɛmara. Hɔn mu obiara remmberɛ eso orimmfintsiw."
                },
                {
                    "number": 27,
                    "text": "Obiara ronntɔ nkom anaa ɔnnda; eso hɔn asen mu abɔdo rennsan, eso hɔn mpaboa ho ahoma renntsew;"
                },
                {
                    "number": 28,
                    "text": "Hɔn a hɔn egyen menaba ano yɛ hwironhwirom, na hɔn egyen nyina akonkom; wobobu hɔn mpɔnkɔ ananadze dɛ ɔtwerɛbo na hɔn nhwiir dɛ ekyinehyia-mframa; hɔn pow bɛyɛ dɛ awendadze dze."
                },
                {
                    "number": 29,
                    "text": "Wɔbɔpow dɛ awendadzemba: nyew, wɔbɔpow, na wɔatɔ afonam na wɔdze akɔ sɔnn, na obi nnyi hɔ a ɔbɛgye."
                },
                {
                    "number": 30,
                    "text": "Na wɔbɔpow ahyɛ hɔn do da no dɛ po a ɔroworɔw: na sɛ obi hwɛ asaase a, hwɛ, sum na ahoguan, na kan ahyɛ sum wɔ sor hɔ."
                }
            ]
        },
        "/study/scriptures/bofm/2-ne/16": {
            "uri": "/study/scriptures/bofm/2-ne/16",
            "title": "2 Nephi 16",
            "data_type": "chapter",
            "chapter_name": "Tsir 16",
            "chapter_summary": [
                "Isaiah hu Ewuradze—Wɔdze Isaiah no bɔn kyɛ no—Wɔfrɛ no dɛ ɔnkɛhyɛ nkɔm—Ɔhyɛ Christ ne nkyerɛkyerɛ a Jewfo no bɔpow ho nkɔm—Nkaasefo bi bɛsan aba—Fa to Isaiah 6 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afe a ɔhen Uzziah wui no, muhun Ewuradze dɛ ɔtse ahengua bi a ɔkrɔn, na wɔama do do, na n’akãdofo hyɛɛ temple no mã."
                },
                {
                    "number": 2,
                    "text": "Seraphfo gyinagyina ahengua no do; ɔbaako biara wɔ ntsaban esia; ɔdze ebien kata n’enyim, na ɔdze ebien kata n’anan ho, na ɔdze ebien tu."
                },
                {
                    "number": 3,
                    "text": "Na ɔbaako tseaa mu kyerɛɛ ɔbaako dɛ: Krɔnkrɔn, Krɔnkrɔn, Krɔnkrɔn, nye dɔm Ewuradze; asaase nyina ahyɛ n’enyimnyam mã."
                },
                {
                    "number": 4,
                    "text": "Na apondua no ase wosowee wɔ nyia ɔtseaa mu no ne ndze ntsi, na wusiw hyɛɛ ofi no mã."
                },
                {
                    "number": 5,
                    "text": "Nna mesee dɛ: Mundue! mewie abra; osiandɛ meyɛ nyimpa a m’ano ho nntsew na metse ɔman a hɔn ano ho nntsew mu na m’enyiwa ehu Ɔhen, dɔm Ewuradze no."
                },
                {
                    "number": 6,
                    "text": "Nna Seraphfo no mu ɔbaako tui baa me nkyɛn, okura ogya nsenama a ɔdze ɔdabaa kɛfae wɔ afɔrmbukyia no do."
                },
                {
                    "number": 7,
                    "text": "Na ɔdze kãa m’ano, na ɔsee dɛ; Hwɛ, iyi akã w’ano; na woeyi w’emumuyɛ no kɔ, na wɔapo wo ho bɔn."
                },
                {
                    "number": 8,
                    "text": "Na metsee Ewuradze ndze dɛ ɔrese dɛ: Woana na mobɔsoma no, na woana na ɔbɔkɔ ama hɛn? Nna mesee dɛ: Emi nye yi; soma me."
                },
                {
                    "number": 9,
                    "text": "Na ɔsee dɛ: Kɔ, kɛse ɔman yi dɛ—Ɔtse ara nna hom ntse, na mbom wɔanntse ase; na ohu ara nna hom nhu, na mbom woennhu."
                },
                {
                    "number": 10,
                    "text": "Ma ɔman yi n’akoma mpirim, na ma hɔn asowa nyɛ durdur, na muamua hɔn enyiwa—ɔno wɔdze hɔn enyiwa bohu, na wɔdze hɔn asowa atse, na woenya ntseasee wɔ hɔn akoma mu, na wɔaasakyer na wɔaasã hɔn yarba."
                },
                {
                    "number": 11,
                    "text": "Nna mesee dɛ: Ewuradze, onkodu dabɛn? Na obuaa dɛ: Onkodu dɛ nkurow no ayɛ afoafo ma obi nntsena mu, efiefi ayeyɛ efitɔw a nyimpa nntsetse mu, na asaase no ayɛ afõ koraa."
                },
                {
                    "number": 12,
                    "text": "Na Ewuradze akã nyimpa akɔ ekyikyiikyi, na mbea a wɔadan egya no adɔɔ sõ wɔ asaase no do."
                },
                {
                    "number": 13,
                    "text": "Na sɛ ebupɛn du mu kor da ho wɔ mu a, wɔbɛsan asɛɛ no bio, dɛ mbrɛ teildua na dɛ mbrɛ osudur no dusin si hɔ, ber a n’ahaban apo no, dɛmara so na asefo krɔnkrɔn no yɛ no dusin."
                }
            ]
        },
        "/study/scriptures/bofm/2-ne/17": {
            "uri": "/study/scriptures/bofm/2-ne/17",
            "title": "2 Nephi 17",
            "data_type": "chapter",
            "chapter_name": "Tsir 17",
            "chapter_summary": [
                "Ephraim na Syria tu Judah do sa—Ɔbaabun bɔwo Christ—Fa to Isaiah 7 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ Uzziah ba Jotham, ne ba Ahaz Judahhen no n’aber do, na Syriahen Rezin, na Remaliah ba Pekah, Israelhen no wɔfowee kɔr Jerusalem dɛ wɔnye no rokɔkõ na woenntum no."
                },
                {
                    "number": 2,
                    "text": "Na wɔkãa kyerɛɛ David fi dɛ: Syria abɔbɔ Ephraim mu. Na n’akoma wosowee, nye ne man akoma dɛ mbrɛ kwaa mu ndua wosow wɔ mframa enyim."
                },
                {
                    "number": 3,
                    "text": "Nna Ewuradze see Isaiah dɛ: Afei si mu kɔ kehyia Ahaz, ɔwo na wo ba Shearjashub, wɔ etsifi nsutaae no ano a ɔwɔ ɔtanhofo kwã tsempɔn mu no;"
                },
                {
                    "number": 4,
                    "text": "Na se no dɛ: Hwɛ yie, na yɛ komm; mma nnsuro, eso mma w’akoma nntu wɔ ngyantsia ebien no ntsi, wɔ Rezin na Syria na Remaliah ba no hɔn ebufuhyew no ntsi."
                },
                {
                    "number": 5,
                    "text": "Osiandɛ Syria apam apam wo do mbusu, Emphraim so, ɔnye Remaliah ba no dɛ;"
                },
                {
                    "number": 6,
                    "text": "Hom mma yɛnkɔ Judah do, na yɛnkɛhaw no, na yembubu mu mfa, na yɛnhyɛ Tabeel ba no hen wɔ mu."
                },
                {
                    "number": 7,
                    "text": "Mbrɛ Ewuradze Nyankopɔn se nye yi, Orinngyina, eso ɔremmba mu."
                },
                {
                    "number": 8,
                    "text": "Osiandɛ Syria tsir nye Damascus, na Damascus tsir nye Rezin; na obodu mfe eduosia enum na woebubu Ephraim posoposo dɛ ɔnnyɛ ɔman bi bio."
                },
                {
                    "number": 9,
                    "text": "Na Ephraim ne tsir nye Samaria, na Samaria tsir nye Remaliah ba no. Sɛ hom renngye nndzi a, ampaara hom rinntsintsim."
                },
                {
                    "number": 10,
                    "text": "Na Ewuradze kasaa bio kyerɛɛ Ahaz, dɛ:"
                },
                {
                    "number": 11,
                    "text": "Bisa Ewuradze wo Nyankopɔn hɔ asɛnkyerɛdze bi; osian kɔ bun mu o, ɔkrɔn kɔ sor o."
                },
                {
                    "number": 12,
                    "text": "Mbom Ahaz see dɛ: Mirimmbisa, eso moronnsɔ Ewuradze nnhwɛ."
                },
                {
                    "number": 13,
                    "text": "Na ɔsee dɛ: O David fi, afei hom ntsie, aso ɔyɛ adze ketseaba ma hom dɛ hom haw nyimpa, na hom bɛhaw me Nyankopɔn so yi?"
                },
                {
                    "number": 14,
                    "text": "Dɛm ntsi, Ewuradze nankasa bɛma hom asɛnkyerɛdze—Hwɛ, ɔbaabun benyinsen, awo ɔbabanyin, na wɔato no dzin Immanuel."
                },
                {
                    "number": 15,
                    "text": "Buter na ewo na obedzi, ber a ohu dɛ ɔpow bɔn, na ɔsan mu yi papa no."
                },
                {
                    "number": 16,
                    "text": "Na ansaana abofra no botum apow adze bɔn na ɔafa papa no, asaase no a ho yɛ nkɔw no hɔn ahemfo beenu nyina bɔpoow no."
                },
                {
                    "number": 17,
                    "text": "Ewuradze dze nda bi bɛba ɔwo, na wo man, na w’egya fi do a ofitsi nda a Ephraim tsewee fii Judah ho no ɔmmba da; mekyerɛ Assyriahen no."
                },
                {
                    "number": 18,
                    "text": "Na ɔbɛba dɛ da no Ewuradze bɔbɔ nhwiroma afrɛ wansema a ɔwɔ Egypt asaase ano noho no, na adowa a ɔwɔ Assyria asaase do no."
                },
                {
                    "number": 19,
                    "text": "Na wɔbɛba, na hɔn nyina abɛgyegye bɔnsa a wɔayɛ afo no mu, nye abotan, mpaapaae mu na nsoɛ nyina do, na nhaban nyina do."
                },
                {
                    "number": 20,
                    "text": "Da no na Ewuradze dze oyindam a wɔabɔ no paa, hɔn a wɔwɔ esuegya no, a ɔnye Assyriahen beyi tsir, ɔnye anan ho nhwi, na woeyi abɔdwesa so."
                },
                {
                    "number": 21,
                    "text": "Na ɔbɛba dɛ da no obi bɛnyɛn ɔnantwiburwa na nguan ebien;"
                },
                {
                    "number": 22,
                    "text": "Na ɔbɛba dɛ numfonsu dodow a wɔbɛma no ntsi wobedzi buter; na obiara a ɔaka asaase no do no bedzi buter na ewo."
                },
                {
                    "number": 23,
                    "text": "Na da no mu no ɔbɛba dɛ, beebiara mbrɛ nkyɛ wenyin ndua apem a odzi ndwetɛbona apem wɔ, bɛdan nkɔkrɔw ɔnye nsoɛ ara nko."
                },
                {
                    "number": 24,
                    "text": "Egyen-menaba ɔnye egyen na wɔdze bɛba hɔ, osiandɛ asaase nyinara bɛyɛ nkɔkrɔw na nsoɛ."
                },
                {
                    "number": 25,
                    "text": "Na nkoko a nkyɛ wɔdze sɔwsɔw tutu do nyina no, ennkɔkɔ hɔ bio, wɔ nkɔkrɔw ɔnye nsoɛ ho hu ntsi, na wobegya anantwi akɔ do, na nguan etsiatsia do."
                }
            ]
        },
        "/study/scriptures/bofm/2-ne/18": {
            "uri": "/study/scriptures/bofm/2-ne/18",
            "title": "2 Nephi 18",
            "data_type": "chapter",
            "chapter_name": "Tsir 18",
            "chapter_summary": [
                "Christ bɛyɛ fintsidua nye mfom bo—Hwehwɛ Ewuradze, na nnyɛ esumamfo—Dan Kɔ mbra ɔnye adasesɛm no ho na kenya bambɔ—Fa to Isaiah 8 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na Ewuradze see me dɛ: Fa ɔpon kɛse, na fa ɔdasanyi ne nsaano kyerɛw dza ɔfa, Maher-shalal-hash-baz ho;"
                },
                {
                    "number": 2,
                    "text": "Na mebɛma adasefo nokwafo, Ɔsɔfo Uriah, na Jeberechiah ba Zechariah, ma wɔakyerɛw."
                },
                {
                    "number": 3,
                    "text": "Na mokɔr nkɔnhyɛnyibaa ne nkyɛn; na onyinsenee woo ɔbabanyin. Nna Ewuradze see me dɛ: To no dzin, Maher-shalal-hash-baz."
                },
                {
                    "number": 4,
                    "text": "Na hwɛ, abofra no rinnya nyimdzee nnfrɛ, M’egya, na Me nã no, ansaana wɔabɔsoa Damascus ahonya na Samaria asadze edzi Assyriahen enyim akɔ."
                },
                {
                    "number": 5,
                    "text": "Na Ewuradze kasaa kyerɛɛ me bio dɛ:"
                },
                {
                    "number": 6,
                    "text": "Susuampa dɛ ɔman yi apow Shiloah esu a ɔpem nyaa, na hɔn ho asɛpɛw Rezin nye Remaliah ba no ho yi;"
                },
                {
                    "number": 7,
                    "text": "Dɛm ntsi, afei, hwɛ, Ewuradze esutsen no mu esu a ɔyɛ dzen na ɔdɔɔ sõ no reba hɔn do, Assyriahen ɔnye n’enyimnyam nyina na ɔbɛba abɔfow n’esuka nyina na ɔatra n’esukɔn nyina do;"
                },
                {
                    "number": 8,
                    "text": "Na obodua Judah mu; na oeyir etwa mu akɔ; obodu kɔn ho mpo; na n’atsaban mu han bɛhyɛ w’asaase ne tɛtɛr nyina mã, O Immanuel."
                },
                {
                    "number": 9,
                    "text": "O aman, hom nka mbɔ mu, na wɔbɔdwerew hom ara; ekyirekyir asaasedofo nyina, hom nyɛ aso: hom mmia, na wɔbɔdwerew hom."
                },
                {
                    "number": 10,
                    "text": "Hom mbɔ mu mfa apam na ɔbɛyɛ kwa; hom nka asɛm no, na orinngyina; na Onyame kã hɛn ho."
                },
                {
                    "number": 11,
                    "text": "Na Ewuradze dze nsa dzendzen kasaa dɛm kyerɛɛ me, na ɔdze kyerɛkyerɛɛ me, dɛ mma mennantsew ɔman yi no kwan do, dɛ:"
                },
                {
                    "number": 12,
                    "text": "Mma hom mmfrɛ dza ɔman yi frɛ no Tsirdoapam nyina dɛ Tsirdoapam a; eso mma hom nnsuro hɔn suro, eso mma hom akoma nntu."
                },
                {
                    "number": 13,
                    "text": "Dɔm Ewuradze no, ɔno na hom mbu no krɔnkrɔn na ɔno na ɔnyɛ hom suro, na ɔnyɛ hom akomatu."
                },
                {
                    "number": 14,
                    "text": "Na ɔbɛyɛ krɔnkrɔnbea ama hom, fintsiw bo, na patatsir botan ama Israel efiefi ebien nyina, na ɔayɛ apafir na efir ama hɔn a wɔtse Jerusalem."
                },
                {
                    "number": 15,
                    "text": "Na dodowara befintsiw do na wɔahwehwe ase, na woebubu, na wɔatotɔ efir mu, ma wɔakyekyer hɔn."
                },
                {
                    "number": 16,
                    "text": "Ɔwoara kyekyer dase no, sɔw mbra no ano wɔ m’esuafo mu."
                },
                {
                    "number": 17,
                    "text": "Na emidze mobɔtweɔn Ewuradze a ɔdze n’enyim suma Jacob fi, na mahwɛ no kwan."
                },
                {
                    "number": 18,
                    "text": "Hwɛ, emi ɔnye mba a Ewuradze dze ama me no, yɛyɛ nsɛnkyerɛdze nye anwanwadze wɔ Israel mu ofi dɔm Ewuradze a ɔtse Zion bepɔw do no hɔ."
                },
                {
                    "number": 19,
                    "text": "Na sɛ wɔse hom dɛ, Hom mbisa asamamfrɛfo ɔnye abayifo a wosu twɔtwɔw na wɔyɛ huhuhuhu no a: aso onntwar dɛ ɔman bi wobisa hɔn Nyame hɔ adze? Aso mma wommbisa atseasefo ho asɛm wɔ ewufo hɔ?"
                },
                {
                    "number": 20,
                    "text": "Wɔnkɔ mbra ɔnye adasesɛm no hɔ; sɛ wɔannkasa dɛ mbrɛ asɛm yi tse a, ɔnodze nna ɔkyerɛ dɛ kan bi nnyi hɔn mu."
                },
                {
                    "number": 21,
                    "text": "Na wobodua mu etwa mu, na adzen hɔn, na ɔkɔm adze hɔn; na ɔbɛba dɛ ɔkɔm nya dze hɔn a, hɔn ahom bɛtsew hɔn, na wɔadom hɔn hen na hɔn Nyankopɔn, na wɔadandan hɔn enyi akɔ sor."
                },
                {
                    "number": 22,
                    "text": "Na wɔbɔhwɛ famu so, na hwɛ, ahokyer, nye sum nye ahoguan kusuwwyɛ nye yi; na wobosun hɔn egu sumpɔrwa no mu."
                }
            ]
        },
        "/study/scriptures/bofm/2-ne/19": {
            "uri": "/study/scriptures/bofm/2-ne/19",
            "title": "2 Nephi 19",
            "data_type": "chapter",
            "chapter_name": "Tsir 19",
            "chapter_summary": [
                "Isaiah kã Messiah ho asɛm—Nkorɔfo a wɔnantsew sum mu no bohu kan kɛse—Wɔawo ɔba ama hɛn—Wɔbɛfrɛ no Asomdwee Hen na obedzi hen wɔ David n’ahengua do—Fa to Isaiah 9 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na kusuwwyɛ no ronnko hɔ mma nyia ɔwɔ ahoguan mu no. Mber a odzi kan no, oemmbu Zebulun asaase, na Naphtali asaase bi, na ekyirii wɔdze ɔhaw dzendzen ba hɔn do wɔ, Po Memen kwan do, Jordan egya, amanaman Galilee mu."
                },
                {
                    "number": 2,
                    "text": "Ɔman a wɔnantseew sum mu no woehu kan kɛse; hɔn a wɔtsenaa owu sunsum asaase do no, kan ahyerɛn hɔn do."
                },
                {
                    "number": 3,
                    "text": "Ɔwo ama ɔman no adɔr, ɔwo ama hɔn enyigye adɔɔ sõ—hɔn enyigye w’enyim dɛ otwaber mu enyigye, dɛ mbrɛ adasa dzi ehurusi ber a wɔrekyɛ asadze."
                },
                {
                    "number": 4,
                    "text": "Na n’adzesoa kɔndua no na n’abatsir poma no, na ne hyɛdofo abaa no, ebubu mu dɛ Media da no."
                },
                {
                    "number": 5,
                    "text": "Na ɔkofo n’akodze a ɔwɔ gyigyeegye no mu nyina, na ntar a wɔdze efuntamfuntam bɔgya mu, ɔbɛyɛ adze a wɔhyew, ɔnye ogya nyena."
                },
                {
                    "number": 6,
                    "text": "Na wɔawo ɔba ama hɛn, na wɔama hɛn ɔbabanyin, na ahendzi no bɛda ne batsir do; na wɔbɛfrɛ ne dzin, Nwanwanyi, Ɔpamfo, Onyame Katakyi, Egya a ɔwɔ hɔ Daapem, Asomdwee Hen."
                },
                {
                    "number": 7,
                    "text": "Na n’ahendzi na n’asomdwee ne trɛ no nnyi ewiei, wɔ David ahengua do na n’ahendzi do, dɛ obetsim no, na ɔdze atsɛmbu na tsenenee awowaw no ofitsi ndɛ, dze kesi afebɔɔ mpo. Dɔm Ewuradze no mbɔdzembɔ bɛyɛ yi."
                },
                {
                    "number": 8,
                    "text": "Ewuradze dze asɛm bi kraa Jacob, na oebodwir Israel do."
                },
                {
                    "number": 9,
                    "text": "Na ɔman no nyinara bohu, Ephraim na Samariafo a wɔkã wɔ nkontompɔ na hɔn akokodur mu dɛ,"
                },
                {
                    "number": 10,
                    "text": "Ntaayaa egu famu, na yɛdze abo a wɔasen besi; woetwitwa sycamore-ndua, na yɛdze cedar bɛhyɛ ananmu."
                },
                {
                    "number": 11,
                    "text": "Dɛm ntsi Ewuradze bɛma Rezin etsiafo do ahyɛ no do, na oekenyan n’atamfo abɔ mu."
                },
                {
                    "number": 12,
                    "text": "Syriafo dzi enyim na Philistiafo dzi ekyir; na wɔdze anomu petoo amen Israel. Iyi nyina mu no n’ebufuw nndanee, mbom ɔda ho ara atsen ne nsa mu."
                },
                {
                    "number": 13,
                    "text": "Naaso ɔman no nnsanee mmbaa nyia ɔbɔɔ hɔn no nkyɛn, eso wɔnnhwehwɛɛ dɔm Ewuradze n’ekyir kwan."
                },
                {
                    "number": 14,
                    "text": "Dɛm ntsi Ewuradze botwa Israel tsir nye dua, abaw nye mbɛw akyen da kor."
                },
                {
                    "number": 15,
                    "text": "Ɔtsetsenyi ɔnye onyimnyamfo, ɔno nye tsir no, na nkɔnhyɛnyi atorkyerɛnyi no, ɔno nye dua no."
                },
                {
                    "number": 16,
                    "text": "Na hɔn a wɔkyerɛ ɔman yi kwan no dze hɔn fom; na hɔn a wɔkyerɛ hɔn kwan, wɔasɛɛ hɔn."
                },
                {
                    "number": 17,
                    "text": "Dɛm ntsi Ewuradze rinnya hɔn mberantsɛ ho enyigye, eso orunnhu hɔn ngyanka nye hɔn ekunafo mbɔbɔr; na obiara ayɛ onyisomkyerɛnyi na omumuyɛnyi, na ano biara kã nkwaseasɛm. Iyi nyina mu no n’ebufuw nndanee, mbom ɔda ho ara atsen ne nsa mu."
                },
                {
                    "number": 18,
                    "text": "Na emumuyɛ hyew dɛ ogya; ɔmen nkɔkrɔw ɔnye nsoɛ, ampaara ɔsɔ wɔ kwaa mu adɔtɔ mu, na opun wusiw kumbɔɔ fow kɔ sor."
                },
                {
                    "number": 19,
                    "text": "Na ɔnam dɔm Ewuradze n’ebufuw do na asaase no ahyew tumm na ɔman no so ayɛ dɛ ogya nyena; obiara nnkam no nua do."
                },
                {
                    "number": 20,
                    "text": "Na obi bohwim enyimfa edzi naaso ɔkɔm adze no; na obedzidzi wɔ bankum na wɔremmee wɔbɔwe hɔnara hɔn nsa ho nam—"
                },
                {
                    "number": 21,
                    "text": "Manasseh, Ephraim; na Ephraim, Manasseh; na hɔn beenu asoɛr etsia Judah. Iyi nyina mu no n’ebufuw nndanee, mbom ɔda ho ara atsen ne nsa mu."
                }
            ]
        },
        "/study/scriptures/bofm/2-ne/20": {
            "uri": "/study/scriptures/bofm/2-ne/20",
            "title": "2 Nephi 20",
            "data_type": "chapter",
            "chapter_name": "Tsir 20",
            "chapter_summary": [
                "Assyria ne nsɛɛe tse dɛ Mbrɛ wobesi asɛɛ emumuyɛfo wɔ Mbaa a Otsĩa Ebien no mu—Ewuradze ba bio a, ekyir no nyimpa kumaabi na wɔbɛka—Jacob n’asefo bɛsan wɔ da no mu—Fa to Isaiah 10 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Wondue hɔn a wɔhyehyɛ mmom a ɔnntsen, na kyerɛwfo a wɔkyerɛw dza ɔkyea;"
                },
                {
                    "number": 2,
                    "text": "Dɛ wɔredan ohianyi efi atsɛmbu ho, ma woeehwim me man ehiafo hɔn ndzinoa ma ekunafo aayɛ hɔn afonam, na aama woeetwa ngyanka edwoo!"
                },
                {
                    "number": 3,
                    "text": "Na hom bɛyɛ dɛn wɔ ɔsera da no mu, na ɔsɛɛ a ofi ekyirekyir reba no mu? woana hɔ na hom boguan akɛgye mboa? na henfa na hom bɛdan hom enyimnyam egya?"
                },
                {
                    "number": 4,
                    "text": "Adaduafo ase nko ara na wɔbɔbɔ hɔn mu adze na wɔahwehwe atɔfo ase. Na iyi nyina mu no n’ebufuw nndanee, mbom ɔda ho ara atsen ne nsa mu."
                },
                {
                    "number": 5,
                    "text": "O, Assyria, due, m’ebufuw abaa, hɔn nsamu poma nye hɔn ebufuhyew!"
                },
                {
                    "number": 6,
                    "text": "Ɔman enyisomakyerɛfo mu na mobɔsoma no ma wɔaakɔ hɔn do, m’ebufuw man no ho na mebɛhyɛ no mbra, dɛ ɔnkɔfow asadze, na ɔnkɛfa afonam na onketsiatsia hɔn do dɛ abrɔn mu dɛtse."
                },
                {
                    "number": 7,
                    "text": "Naaso ɔnndwen dɛm, eso n’akoma nnsusu dɛm; na dza ɔwɔ n’akoma mu nye dɛ ɔbɛsɛɛ, na oetwitwa amanaman a wɔdɔɔ sõ akyen."
                },
                {
                    "number": 8,
                    "text": "Na ɔkã dɛ: Ana m’asafohen nyinara nnyɛ ahemfo bi a?"
                },
                {
                    "number": 9,
                    "text": "Aso Calno nntse dɛ Carchemish bi a? Aso Hamath nntse dɛ Arpad? Aso Samaria nntse dɛ Damascus bi a?"
                },
                {
                    "number": 10,
                    "text": "Dɛ mbrɛ me nsa akã abosom wɔ ahendzi no a hɔn egu-honyi kyɛn Jerusalem ɔnye Samaria dze no."
                },
                {
                    "number": 11,
                    "text": "Aso nnyɛ, dza medze mayɛ Samaria ɔnye n’abosom dɛmara so na medze mebɛyɛ Jerusalem ɔnye n’abosom bi a?"
                },
                {
                    "number": 12,
                    "text": "Dɛm ntsi ɔbɛba dɛ sɛ Ewuradze wie n’edwuma nyina yɛ wɔ Bepɔw Zion ɔnye Jerusalem do a, mobɔtwe Assyriahen n’akokodur eduaba no aso, nye n’enyimenam enyimnyam no."
                },
                {
                    "number": 13,
                    "text": "Na ɔakã dɛ: Me nsamu ahoɔdzen ɔnye me nyansaa na medze mayɛ, na meyɛ ɔbadwembafo; na matwe aman no hɔn ahe no, na metwa hɔn edwoo agye hɔn akoradze na mesun hɔn a wɔtsetse nhengua do megu dɛ ɔkakaben."
                },
                {
                    "number": 14,
                    "text": "Na me nsa akã amanaman ahonya no dɛ berɛbuw, na dɛ mbrɛ wɔtase nkyirefuwa a wɔadan egya no dɛmara na matase asaase nyina; na obi nnyi hɔ a ɔbɔɔ atsaban mu, eso ɔhaan anomu, anaaso osũu twɔtwɔw."
                },
                {
                    "number": 15,
                    "text": "Aso ekuma bɛhyehyɛ noho wɔ nyia ɔdze twa adze no do? Anaa seradaa bɛhyehyɛ noho wɔ nyia ɔtwetwe no do? Dɛ gyama abaa bi him nyia ɔma do no do, anaadɛ poma bɛma no ho do dɛ ɔnnyɛ dua!"
                },
                {
                    "number": 16,
                    "text": "Dɛm ntsi na Ewuradze, dɔm Ewuradze ɔbɛma ɔfɔn aba n’abran do, na ɔasɔ n’enyimnyam ase dɛ ogya a ɔredzɛw."
                },
                {
                    "number": 17,
                    "text": "Na Israel kan no bɛdan ogya, na ne Krɔnkrɔnnyi no adan gyaframee, na ɔbɛhyew amen no nsoɛ nye no nkɔkrɔw nyina da kor."
                },
                {
                    "number": 18,
                    "text": "Na ɔbɛma no kwaa ɔnye no mfuwa enyimnyam asã, ofitsi ɔkra do kesi nyimpadua do; na ɔayɛ dɛ aber a frankaakitsafo rotɔ bitsi."
                },
                {
                    "number": 19,
                    "text": "No kwaa mu ndua nkaa no bosuar, dɛ abofra botum akan."
                },
                {
                    "number": 20,
                    "text": "Na ɔbɛba dɛm da no mu dɛ, Israel nkaa no ɔnye Jacob fifo hɔn a woefi nsa no, nnkɔtwer nyia ɔbobɔɔ hɔn no bio, na wɔbɔtwer Ewuradze, Israel Krɔnkrɔnnyi no nokwar mu."
                },
                {
                    "number": 21,
                    "text": "Nkaa no bɛsan aba, Jacob nkaa no bɛba Onyame katakyi no nkyɛn."
                },
                {
                    "number": 22,
                    "text": "Na kaansa wo man Israel tse dɛ mpoano anhwea mpo a, nkaa ara na wɔbɛsan aba; ɔhyew no a wɔahyɛ ho ɔmom no dze ndzeyɛtsenenee bɛpem."
                },
                {
                    "number": 23,
                    "text": "Na Dɔm Ewuradze Nyankopɔn dze ɔhyew bɛba asaase nyina mu."
                },
                {
                    "number": 24,
                    "text": "Dɛm ntsi, mbrɛ Dɔm Ewuradze Nyankopɔn se nye yi: O me man a etse Zion, mma nnsuro Assyria; sɛ abaa na ɔdze bɔhwe wo, na ɔama no poma do wɔ wo do, dɛ Egypt dze no mpo a."
                },
                {
                    "number": 25,
                    "text": "Na aka kakrabaabi na ebufuhyew no abɔ adze, na n’ebufuw adan ayɛ hɔn sɛɛe."
                },
                {
                    "number": 26,
                    "text": "Na dɔm Ewuradze behim mpirebi wɔ no do, dɛ Midian ekumii wɔ Oreb botan do no, na n’abaa bɛkyerɛ po no do, ɔama do dɛ Egypt dze no."
                },
                {
                    "number": 27,
                    "text": "Na ɔbɛba wɔ da no mu dɛ n’adzesoa beyi efi wo batsir do, na kɔndua efi wo kɔn ho, na akɔndua no asɛɛ wɔ ngo sera no ntsi."
                },
                {
                    "number": 28,
                    "text": "Ɔaba Aiath, oetwa mu wɔ Migron; ɔdze no ndɔsoaba rugu Michmash."
                },
                {
                    "number": 29,
                    "text": "Wɔafa akoko ntamu; wɔakɔsoɛ Geba: Rama suro; Saul Gibeah eguan."
                },
                {
                    "number": 30,
                    "text": "O Gallim babaa, ma wo ndze do; ma wɔntse no wɔ Laish, O Anathoth ɔbɔbɔfo."
                },
                {
                    "number": 31,
                    "text": "Madmenah ayɛ oguamfo, Gebim atsefo aboa hɔn ano ruguan."
                },
                {
                    "number": 32,
                    "text": "Ndɛ da yi ara wobesianka Nob: ɔpopo ne nsa ho gu Zion babaa ne bepɔw no do, Jerusalem koko no a."
                },
                {
                    "number": 33,
                    "text": "Hwɛ, Ewuradze, dɔm Ewuradze, dze hu bɛpempan ndubaa no na ndupɔn atsentsen no wɔbɔtotow ato famu, na dza wɔwowaree no abrɛ adze."
                },
                {
                    "number": 34,
                    "text": "Na ɔdze dadze etwitwa kwaa mu adɔtɔ, na Lebanon nam ɔkatakyi nsa do ahwe ase."
                }
            ]
        },
        "/study/scriptures/bofm/2-ne/21": {
            "uri": "/study/scriptures/bofm/2-ne/21",
            "title": "2 Nephi 21",
            "data_type": "chapter",
            "chapter_name": "Tsir 21",
            "chapter_summary": [
                "Jesse no dusin (Christ) bobu atsɛn tsenenee—Nyankopɔn ho nyimdzee bɛkata asaase do wɔ Mfe Apem no mu—Ewuradze bɛma frankaa do na ɔakã Israel aboa ano—Fa to Isaiah 11 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na mfɛwee bi befi Jesse dusin no mu afɛw na abaw efi no ndwow mu efir:"
                },
                {
                    "number": 2,
                    "text": "Na Ewuradze no Sunsum besi no do, nyansa ɔnye ntseasee sunsum no, apam ɔnye ahoɔdzen sunsum, na nyimdzee ɔnye Ewuradze noho suro sunsum;"
                },
                {
                    "number": 3,
                    "text": "Na Ewuradze ho suro mu na ɔbɛfa n’enyika, na onnkedzi dza n’enyiwa hu no ekyir, ebu atsɛn, eso onnkedzi dza n’asowa tse no ekyir akã enyim."
                },
                {
                    "number": 4,
                    "text": "Na obobu ehiafo atsɛn tsenenee, ɔnam pɛrpɛr do akã enyim ama hɔn a wɔdwe wɔ asaase no do, na ɔdze n’ano abaa bɔhwe asaase no, na ɔdze n’anomu ahom eku omumuyɛnyi."
                },
                {
                    "number": 5,
                    "text": "Na ndzeyɛtsenenee bɛyɛ n’asen abɔdo, na nokwardzi ayɛ n’abɔyamu."
                },
                {
                    "number": 6,
                    "text": "Na pataku nye eguambaa bɛtsena, na ɔsebɔ nye apɔnkyeba ada hɔ, na nantwiba nye awendadzeba na nantwiba a ɔadɔ seradze atsena fakor; na abɔdomaba egya hɔn."
                },
                {
                    "number": 7,
                    "text": "Na ɔnantwiber nye osisi bedzidzi; na hɔn mba abɔmu ada fakor; na awendadze bɔwe efuw dɛ ɔnantwi."
                },
                {
                    "number": 8,
                    "text": "Na enumfoanoba bɔgor ehurutsia tu ano, na ɔba a oetwa enumfo dze ne nsa ato ɔkyerben no bɔn mu."
                },
                {
                    "number": 9,
                    "text": "Wɔnnkɛyɛ bɔn eso wɔnnkɛsɛɛ wɔ me bepɔw krɔnkrɔn nyina do, na Ewuradze ho nyimdzee bɛhyɛ asaase mã, dɛ mbrɛ esu kata po do."
                },
                {
                    "number": 10,
                    "text": "Na ɔbɛba wɔ dɛm da no mu dɛ Jesse ndwow a osi hɔ dɛ frankaa ma aman no; n’ekyir kwan na Amanamamfo bɔhwehwɛ; na n’ahomgyebea bɛyɛ enyimnyam."
                },
                {
                    "number": 11,
                    "text": "Na ɔbɛba wɔ da no mu dɛ Ewuradze dze ne nsa bosuo mu bio ne mprɛnu agye ne man nkaa efi Assyria na Egypt, na Pathros na Cush na Elam na Shinar na Hamath, na po nsupruw no."
                },
                {
                    "number": 12,
                    "text": "Na obesi frankaa ama amanaman, na ɔapon Israel tokyenfo no aboa ano, na ɔama Judahfo a wɔapetse no wofi asaase mfɛndzanan mu ebehyia."
                },
                {
                    "number": 13,
                    "text": "Ephraim n’enyitan so befi hɔ akɔ, hɔn a wotsia Judah no, wobotwa hɔn akyen; Ephraim n’enyi nnkɛber Judah, Judah so nnkehiahia Ephraim ho."
                },
                {
                    "number": 14,
                    "text": "Mbom wobesi Philistiafo abatsir do etu akɔ anee; wɔbɔbɔ mu akɔ bokamba afo; Wɔdze hɔn nsa bɔto Edom ɔnye Moab do; na Ammon mba ayɛ setsie ama hɔn."
                },
                {
                    "number": 15,
                    "text": "Na Ewuradze bɛsɛɛ Egypt po ɔdoɛɛ no huntuhuntu na ɔdze ne hyew mframa apopo ne nsa ho egu esutsen no do, na ɔabɔ no ma ɔadan nsubansuba esuon, na nkorɔfo dze nsokota edua mu wesee."
                },
                {
                    "number": 16,
                    "text": "Na ɔtsempɔn bi bɛda hɔ ama me man nkaa a wɔaka efi Assyria, dɛ mbrɛ ɔdaa hɔ maa Israel wɔ da a ofii Egypt asaase do bae no."
                }
            ]
        },
        "/study/scriptures/bofm/2-ne/22": {
            "uri": "/study/scriptures/bofm/2-ne/22",
            "title": "2 Nephi 22",
            "data_type": "chapter",
            "chapter_name": "Tsir 22",
            "chapter_summary": [
                "Nyimpa nyina beyi Ewuradze ayɛw wɔ Mfe Apem da no mu—Ɔbɛtsena hɔn mu—Fa to Isaiah 12 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na da no mu ebɛse dɛ; O Ewuradze, medze ndaase mebɛma wo; na kaansa wo bo fuuw me a, w’ebufuw no adan kɔ, na ɔwo ekyekye mo werɛ."
                },
                {
                    "number": 2,
                    "text": "Hwɛ Nyame nye mo nkwagye; mobɔtwer, na munnkosuro; na Ewuradze Jehovah nye m’ahoɔdzen nye mo ndwom; na ɔno na ɔabɛyɛ mo nkwagye."
                },
                {
                    "number": 3,
                    "text": "Dɛm ntsi, enyigye na hom dze bɔtow nsu efi nkwagye bura no mu."
                },
                {
                    "number": 4,
                    "text": "Na da no hom bɛkã dɛ: Hom nyi Ewuradze ayew, hom mbɔ ne dzin, hom mbɔ ne nyɛe dawur nkyerɛ aman, hom mbɔ dzin dɛ wɔama ne dzin do."
                },
                {
                    "number": 5,
                    "text": "Hom ntow ndwom mma Ewuradze; na ɔayɛ adze kyɛnee: hom mma wonhu yi wɔ asaase nyina."
                },
                {
                    "number": 6,
                    "text": "Keka mu na bɔ ose, ɔwo a etse Zion; na Israel Krɔnkrɔnnyi a ɔtse wo mu no ɔsõ."
                }
            ]
        },
        "/study/scriptures/bofm/2-ne/23": {
            "uri": "/study/scriptures/bofm/2-ne/23",
            "title": "2 Nephi 23",
            "data_type": "chapter",
            "chapter_name": "Tsir 23",
            "chapter_summary": [
                "Mbrɛ wobesi asɛɛ adze wɔ Mbaa a Otsĩa Ebien no mu tse dɛ Babylon ne nsɛɛe—Ɔbɛyɛ ebufuhyew na ntsea da—Babylon (wiadze) bɔhwe ase afebɔɔ—Fa to Isaiah 13 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Babylon ho atsɛmbusɛm a Amoz ba Isaiah hunii."
                },
                {
                    "number": 2,
                    "text": "Hom nsi frankaa wɔ bepɔw tsentsen no do, hom mma ndze do mma hɔn, hom nnyam nsa, ama wɔaakɛhɛn ekunyin mbotsen no mu."
                },
                {
                    "number": 3,
                    "text": "Mahyɛ mo nkorɔfo a wɔatsew hɔnho no, nyew, mafrɛ me mbarimba akatakyi ama m’ebufuw, nnyi hɔ mma hɔn a wodzi mo tumdzi mu ehurusi no."
                },
                {
                    "number": 4,
                    "text": "Nyimpa dodow hɔn dede wɔ mbepɔw no do dɛ gyama ɔman kɛse bi dze, aman ahendzi a wɔaboa ano ne gyigyeegye dede a! dɔm Ewuradze rotwe no dɔm aboa ano akɔkõ."
                },
                {
                    "number": 5,
                    "text": "Wofi ekyirekyir asaase do, na ɔsor n’etsiwa mu no ho reba, nyew, Ewuradze na n’ebufuhyew akodze no a, dɛ ɔrebɛsɛɛ asaase no nyina."
                },
                {
                    "number": 6,
                    "text": "Hom ntwa ewuo; na Ewuradze da no abɛn; ɔbɛba dɛ ɔsɛɛ a ofi Otumfo hɔ."
                },
                {
                    "number": 7,
                    "text": "Dɛm ntsi nsa nyina bɛyɛ mberɛw na nyimpa akoma biara anan;"
                },
                {
                    "number": 8,
                    "text": "Na hɔn bo botu; nketsenketse nye awerɛhow bekitsa hɔn; ɔyaw bɛba hɔn do; obiara ne nyɛnko ho bɛyɛ no ahobow; hɔn enyim bɛyɛ gyaframee enyim."
                },
                {
                    "number": 9,
                    "text": "Hwɛ Ewuradze ne da reba, etsirmɔdzen, nye ebufuw nye ebufuhyew, dɛ ɔrebɛyɛ asaase no afo, na ɔasɛɛ ndzebɔnyɛfo efi mu."
                },
                {
                    "number": 10,
                    "text": "Na ɔsor nworaba nye hɔn nworaba ekuwekuw nnkɛma hɔn kan, ewia bɛhyɛ sum wɔ ne mfirii mu na bosoom so nnkɛma ne kan ahyerɛn."
                },
                {
                    "number": 11,
                    "text": "Na mobɔtwe wiadzefo aso wɔ hɔn bɔn ntsi na emumuyɛfo wɔ hɔn emumuyɛ ntsi; na mama ntsɛntsɛnnyi ne ntsɛn abɔ adze, na mama ɔhoɔhunyi n’ahokyerɛ abrɛ adze."
                },
                {
                    "number": 12,
                    "text": "Mebɛma nyimpa no ho asom bo asen sika mapã; ɔdasanyi bɛsen Ophir sika mpɔkowa mpo."
                },
                {
                    "number": 13,
                    "text": "Dɛm ntsi, mebɛma ɔsorsor apopo na woeyi asaase efi ne sibea wɔ dɔm Ewuradze n’ebufuw no mu, na n’ebufuhyew da no mu."
                },
                {
                    "number": 14,
                    "text": "Na ɔbɛba, dɛ ɔwansan a woritsiw no, na nguan a obi mmboa hɔn ano; na wɔbɛdandan hɔnho akokɔ hɔn nkorɔfo nkyɛn, na woeguanguan akokɔ hɔn asaase do."
                },
                {
                    "number": 15,
                    "text": "Obiara a ɔyɛ ahantan no wobohwira no mu; na obiara a ɔdze noho abɔ emumuyɛfo ho no, ɔbɔtɔ afowa ano."
                },
                {
                    "number": 16,
                    "text": "Na hɔn mbɔtowaba so mpo wɔdze hɔn bɔhwehwe famu atsetsew hɔn wɔ hɔn enyim; wɔbɔdodɔ hɔn efiefi asɛɛsɛɛ ndzɛmba na hɔn yernom dze wɔbogu hɔnho fi."
                },
                {
                    "number": 17,
                    "text": "Hwɛ, mebɛhyɛ Mediafo tsirmu metsia hɔn, hɔn a wonnkobu dwetɛ bi, na sika dze, wɔnnkɛfa mu enyika."
                },
                {
                    "number": 18,
                    "text": "Hɔn ngyen bɛtsetsew mberantsɛ mu esinesin, na worinnya yafun mu aba tsimbɔbɔr; hɔn enyi bɛsã mbofraba."
                },
                {
                    "number": 19,
                    "text": "Na Babylon, ahendzi horow mu enyimnyamfo, Chaldeafo hɔn ahopɔw n’ahoɔfɛw no, ɔbɛyɛ dɛ ber a Nyame butuuw Sodom na Gomorrah no."
                },
                {
                    "number": 20,
                    "text": "Wɔrenntsena mu ara da, eso wɔrenntsena ofi ebusuasantsen kesi ebusuasantsen; eso Arabnyi nnkesi ne ntamadan wɔ hɔ, eso nguanhwɛfo nnkɛma hɔn nguanban ebutuw hɔ."
                },
                {
                    "number": 21,
                    "text": "Mbom sar do mbowa abɔyafo na wɔbɛdeda hɔ, na mpatu ebusufo bɛhyehyɛ hɔn adan amaama na nsohor bɛtsena hɔ, na satyrfo asaw wɔ hɔ."
                },
                {
                    "number": 22,
                    "text": "Na mbowa abɔyafo a wɔwɔ nsupruw do no bosu wɔ hɔn amamfõ efiefi, na abowa bɔyafo wɔ hɔn enyigye ahemfi; na ne mber abɛn, na ne da nnkɛkyɛr ba. Na mebɛsɛɛ no ntsɛntsɛm; nyew, osiandɛ mubohu me man mbɔbɔr, na mbom emumuyɛfo bɛhera."
                }
            ]
        },
        "/study/scriptures/bofm/2-ne/24": {
            "uri": "/study/scriptures/bofm/2-ne/24",
            "title": "2 Nephi 24",
            "data_type": "chapter",
            "chapter_name": "Tsir 24",
            "chapter_summary": [
                "Wɔbɛkã Israel aboa ano na oenya Mfe Apem ahomgye—Wɔbɛpam Lucifer efi sor wɔ etuatsew ntsi—Israel bedzi ehurusi wɔ Babylon (wiadze) do—Fa to Isaiah 14 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na Ewuradze bohu Jacob mbɔbɔr, na ɔasan mu eyi Israel bio, na ɔdze hɔn esi hɔnankasa hɔn asaase do; na ananabemfo dze hɔn ho bɔbɔ hɔn ho, na wɔatakyer Jacob fi ho."
                },
                {
                    "number": 2,
                    "text": "Na aman no bɛfa hɔn, na wɔdze hɔn aba hɔn tsenabea; nyew, efi ekyir ekesi asaase ano, na wɔbɛsan aba hɔn anohoba nsaase no do. Na Israel fi afa hɔn, na Ewuradze asaase no bɛyɛ nkowaa na mfonabaa dze, na wɔafa hɔn ndɔmmumfafo no ndɔmmum; na woedzi hɔn ahyɛdofo no do."
                },
                {
                    "number": 3,
                    "text": "Na ɔbɛba wɔ dɛm da no mu dɛ Ewuradze bɛma wo ahomgye efi wo yaw, na wo suro, na wo nkowaasom a wɔdze wo kɔr mu no."
                },
                {
                    "number": 4,
                    "text": "Na ɔbɛba wɔ dɛm da no mu dɛ edze bɛ yi bobu Babylonhen, na ase dɛ ɔbaa no dɛn na ɔhyɛdofo esi egyaa, na sika kurow esi egyaa!"
                },
                {
                    "number": 5,
                    "text": "Ewuradze ebubu omumuyɛnyi n’abaa, ahemfo ahempoma."
                },
                {
                    "number": 6,
                    "text": "Nyia ɔdze ebufuw bobɔɔ aman bobɔ a onngyaa, ɔdze ebufuw hoom amanaman do, wɔatseetsee no, na obiara ennsianka."
                },
                {
                    "number": 7,
                    "text": "Asaase nyina adwe, na ɔayɛ dzinn; wɔtow ehurusi ndwom."
                },
                {
                    "number": 8,
                    "text": "Ɛhɛɛ, kupresindua so nya wo ho enyigye, na Lebanon cedar, se dɛ, ɔnam dɛ wɔdze wo ato famu yi, otwafo biara mmfowee mmbaa hɛn do."
                },
                {
                    "number": 9,
                    "text": "Hɛl fir ase aka noho ama wo dɛ oribehyia wo mbae, okenyan ewufo ma wo; asaase do etsitsir nyinara no a; ɔama amanaman ahemfo nyinara asoɛrsoɛr efifi hɔn ahengua do."
                },
                {
                    "number": 10,
                    "text": "Hɔn nyinara bɛgye do aka akyerɛ wo dɛ; Ɔwoara so na egura dɛ hɛn yi? Ayɛ dɛ hɛnara so pɛr?"
                },
                {
                    "number": 11,
                    "text": "W’akɛseyɛ wɔabrɛ no adze akɔ owɔmaa mu, na wo mbɛntaasanku dede no wɔnntse; wɔasɛw nsaamaa wɔ w’ase, na nsaamaa kata wo do."
                },
                {
                    "number": 12,
                    "text": "Mbrɛ edua na ifi sor ahwe ase a, O Lucifer, adzekyee ba! mbrɛ woetwa no ato famu a, ɔwo a ebrɛ amanaman adze!"
                },
                {
                    "number": 13,
                    "text": "Na ekãe wɔ w’akoma mu dɛ: Mobɔfow makɔ sor, mebɛma m’ahengua do atra Nyame nworaba nyina; na matsena mboanofo bepɔw no do, wɔ etsifi afamu n’etsiwa mu no ho;"
                },
                {
                    "number": 14,
                    "text": "Mobɔfow matra nsuwusiw n’etsifi no ho ara; mebɛyɛ dɛ Onyia Ɔkrɔn no."
                },
                {
                    "number": 15,
                    "text": "Naaso wɔbɛbrɛ wo adze akɔ hɛl ekodu mona no ne nkyɛnkyɛn noho ara."
                },
                {
                    "number": 16,
                    "text": "Hɔn a wohu wo bɔhwɛ wo kann adwen wo ho dɛ: Aso nyimpa a ɔmaa asaase wosowee, na ɔmaa ahendzi hihimii no nye yi?"
                },
                {
                    "number": 17,
                    "text": "Nyia ɔmaa wiadze yi yɛɛ dɛ sar, na ɔsɛɛ no mu nkurow na oenngyaa n’adaduafo ma wɔaannkɔ fie no nye yi?"
                },
                {
                    "number": 18,
                    "text": "Amanaman ahemfo nyinara, nyew, hɔn nyinara, wɔdeda enyimnyam mu, obiara wɔ nankasa ne fie."
                },
                {
                    "number": 19,
                    "text": "Mbom ɔwo dze, wɔatow wo efi wo owumaa mu akyen dɛ mbusu abaw, atɔfo nkaa a afowa ehwirahwira hɔn mu na wosian kɔ mona no n’abo ho na wɔakata wo do, dɛ fun a ɔnamɔn etsiatsia do."
                },
                {
                    "number": 20,
                    "text": "Wɔnnkɛfa wo akã hɔn ho wɔ efunsie mu, osiandɛ asɛɛ w’asaase na ekukum wo manmba; emumuyɛfo asefo, wɔnnkɔbɔ hɔn dzin dabiarada bio."
                },
                {
                    "number": 21,
                    "text": "Hom nsiesie ekumii mma mba no wɔ hɔn egyanom emumuyɛ ntsi; ma wɔaannsoɛr wɔammfa asaase no enndzi do, na wɔaammfa nkurow annhyɛ wiadze mu mã."
                },
                {
                    "number": 22,
                    "text": "Na mobɔsoɛr metsia hɔn, Dɔm Ewuradze na ɔse, na metwa efi Babylon dzin no, nye nkaa, nye babanyin, nye awɔfaase akyen, Ewuradze na ɔse."
                },
                {
                    "number": 23,
                    "text": "Na mebɛyɛ no nkɔtɔkɔ enyadze so, na nsu ntaataae a medze ɔsɛɛ mena bɛpra no, dɔm Ewuradze na ɔse."
                },
                {
                    "number": 24,
                    "text": "Dɔm Ewuradze aka ntam dɛ: Ampaara dɛ mbrɛ madwendwen ho no, dɛmara na ɔbɛba mu; na dɛ mbrɛ mobɔɔ tsirmpɔw no, dɛmara na obegyina—"
                },
                {
                    "number": 25,
                    "text": "Dɛ mubobubu Assyrianyi no wɔ m’asaase do, na medze m’anamɔn metsiatsia no do wɔ me mbepɔw do nkyii no kɔndua befi hɔn do akɔ, na n’adzesoa efi hɔn abatsir."
                },
                {
                    "number": 26,
                    "text": "Iyi nye tsirmpɔw a wɔabɔ no wɔ asaase nyina ho; na iyi nye nsa a wɔatsen no wɔ aman nyina do."
                },
                {
                    "number": 27,
                    "text": "Na dɔm Ewuradze abɔ tsirmpɔw, na woana bɛma ɔayɛ gyan! Na ne nsa atsen, na woana na ɔbɔpon mu!"
                },
                {
                    "number": 28,
                    "text": "Afe a ɔhen Ahaz wui no mu na adzesoa yi bae."
                },
                {
                    "number": 29,
                    "text": "Mma nndzi ehurusi, ɔwo Philistia nyina, dɛ abaa a ɔhwee wo no ebu ntsi, na ɔwɔ no ndwow mu na ɔkyerben befir aba, na n’eduaba bɛyɛ dɛ ogya abowatsena a otu."
                },
                {
                    "number": 30,
                    "text": "Na ohianyi n’abakan bedzidzi, na abɔbɔfo ada hɔ dwudwoodwo; na medze ɔkɔm boku wo ndwow, wo nkaa so wobokuku hɔn."
                },
                {
                    "number": 31,
                    "text": "O abobow kɛse, twa ewuo; O kurow, sũ; wɔanan wo egu ɔwo Philistia nyina; na wusiw fi kwaamu afamu reba, na obiara nnkegyina ekyir wɔ ne mber a wɔahyehyɛ no mu."
                },
                {
                    "number": 32,
                    "text": "Ebɛn mbua na wɔdze bobua amanaman asomafo ho? Dɛ Ewuradze dze Zion etsim hɔ, na no mu na ne man mu ehiafo benya guandɔbew."
                }
            ]
        },
        "/study/scriptures/bofm/2-ne/25": {
            "uri": "/study/scriptures/bofm/2-ne/25",
            "title": "2 Nephi 25",
            "data_type": "chapter",
            "chapter_name": "Tsir 25",
            "chapter_summary": [
                "Nephi dzi dɛw wɔ pefeeyɛ mu—Wɔbɛtse Isaiah no nkɔnhyɛ no ase wɔ nda a aka ekyir no mu—Jewfo no befi Babylon asan aba, abɔbɔ Messiah mbeamudua mu, na wɔbɔbɔ hɔn apetse na wɔatsẽa hɔn—Sɛ wɔgye Messiah no dzi a, wɔbɛsan agye hɔn—Lehi efi Jerusalem mfe ahaesia ekyir no obedzi kan aba—Nephifo dzi Moses Mbra no do na wɔgye Christ, Israel Krɔnkrɔnnyi no dzi. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei emi, Nephi, mekã biribi a ɔfa dza makyerɛw no ho, dza Isaiah dze n’ano kãe no. Na hwɛ, Isaiah kãa nsɛm pii a ɔyɛ dzen ma mo nkorɔfo dɛ wɔbɛtse ase; osiandɛ wonnyim dza ɔfa no kwan a wɔfa do hyɛ nkɔm wɔ Jewfo mu."
                },
                {
                    "number": 2,
                    "text": "Na emi, Nephi mennkyerɛɛ hɔn ndzɛmba pii a ɔfa no mbrɛ Jewfo hɔn su tse; osiandɛ hɔn ndwuma yɛ sum mu ndwuma, na hɔn nyɛe yɛ ekyiwadze."
                },
                {
                    "number": 3,
                    "text": "Dɛm ntsi, mekyerɛw dze kɛma mo nkorɔfo, dze kɛma hɔn a ekyir yi hɔn nsa bɛkã dɛm nsɛm a makyerɛw yi, ama woeehu Nyankopɔn n’atsɛmbu no, dɛ ɔbɛba amanaman nyinara do, dɛ mbrɛ ne nsɛm a ɔakã no tse."
                },
                {
                    "number": 4,
                    "text": "Dɛm ntsi, hom ntsie, O mo nkorɔfo, hom a hom yɛ Israel fifo, na hom nyɛ aso mma me nsɛm; osiandɛ Isaiah ne nsɛm no nnyɛ pefee mma hom, naaso, ɔyɛ pefee ma hɔn a nkɔnhyɛ sunsum ahyɛ hɔn mã no. Mbom mehyɛ hom nkɔm dɛ mbrɛ sunsum a ɔwɔ mo mu tse; dɛm ntsi mebɛhyɛ hom nkɔm dɛ mbrɛ me pefeeyɛ tse fi ber a menye m’egya fii Jerusalem bae; na hwɛ, me kra enyi gye dɛ ɔbɛyɛ pefee dze ama mo nkorɔfo, ama woesua."
                },
                {
                    "number": 5,
                    "text": "Nyew, na me kra enyi gye Isaiah ne nsɛm ho, osiandɛ mifi Jerusalem bae, na m’enyiwa ehu Jewfo no hɔn ndzɛmba, na minyim dɛ Jewfo tse nkɔnhyɛfo no nsɛm ase, na nyimpa biara nnyi hɔ a wɔtse nsɛm a wɔkãa kyerɛɛ Jewfo no ase dɛ mbrɛ hɔn wɔtse ase no, gyedɛ wɔkyerɛkyerɛ hɔn ma wohu mbrɛ Jewfo hɔn su tse."
                },
                {
                    "number": 6,
                    "text": "Mbom hwɛ, emi, Nephi, mennkyerɛkyerɛɛ me mba wɔ Jewfo hɔn su do; mbom hwɛ, emi, mankasa, matsena Jerusalem pɛn, dɛm ntsi minyim hɔn mantam nyina mu; na makã dza ɔfa no Nyankopɔn n’atsɛmbu a esi Jewfo do pɛn no akyerɛ me mba, dɛ mbrɛ Isaiah akã ho asɛm nyinara no, na merennkyerɛw ne nyinara."
                },
                {
                    "number": 7,
                    "text": "Mbom hwɛ, medze mankasa mo nkɔnhyɛ reba, dɛ mbrɛ me nsɛm ne pefeeyɛ tse a minyim dɛ ɔdasanyi biara rommfom wɔ mu; naaso, dɛm nda no a Isaiah no nkɔnhyɛ bɛba mu no, adasa bohu no pefee wɔ mber a iyi nyinara bɛba mu."
                },
                {
                    "number": 8,
                    "text": "Dɛm ntsi, wɔsom bo ma adasamba, na hɔn a wosusu dɛ ɔnntse dɛm no, hɔn tsitsir na mebɛkasa akyerɛ, na medze nsɛm no bɛma mankasa mo nkorɔfo; osiandɛ minyim dɛ nda a odzi ekyir no mu wɔbɔsom bo kɛse; osiandɛ dɛm da no mu na wɔbɛtse ase; dɛm ntsi, ɔnam hɔn yieyɛ ntsi na makyerɛw."
                },
                {
                    "number": 9,
                    "text": "Na dɛ mbrɛ wɔasɛɛ ebusuasantsen kor wɔ Jewfo mu osian hɔn emumuyɛ ntsi no, dɛmara so na wɔasɛɛ hɔn fi ebusuasantsen kesi ebusuasantsen dɛ mbrɛ hɔn emumuyɛ tse; na hɔn mu biara nnyi hɔ a wɔsɛɛ no gyedɛ dza Ewuradze no nkɔnhyɛfo hyɛɛ ho nkɔm no."
                },
                {
                    "number": 10,
                    "text": "Dɛm ntsi, wɔkãa ɔsɛɛ a ɔbɛba hɔn do no ho nsɛm kyerɛɛ hɔn ansaana m’egya rifi Jerusalem; naaso, wopiriim hɔn akoma; na dɛ mbrɛ mo nkɔnhyɛ tse no, wɔasɛɛ hɔn, gyedɛ hɔn a wɔsoaa hɔn kɔr ndɔmmum mu wɔ Babylon no nko."
                },
                {
                    "number": 11,
                    "text": "Na afei mekã iyi osian sunsum a ɔwɔ mo mu no ntsi. Na ɔmmfa ho dɛ wɔdze hɔn akɔ, wɔbɛsan hɔn ekyir aba bio abɛfa Jerusalem asaase no; dɛm ntsi, wɔdze hɔn bɛsan aba hɔn egyapadze asaase no do bio."
                },
                {
                    "number": 12,
                    "text": "Mbom, hwɛ, wobedzi akõ na wɔatse akõ nkã; na sɛ da no sõ dɛ nyia Egya no Woo no Kortoo no no, nyew, sor nye asaase Egya no mpo bɛda noho edzi akyerɛ hɔn wɔ honam mu, hwɛ wɔbɔpow no, osian hɔn emumuyɛ, na hɔn akomadzen, na hɔn akɔnkyesu ntsi."
                },
                {
                    "number": 13,
                    "text": "Hwɛ, wɔbɔbɔ no mbeamudua mu, na ekyir no a wɔdze no ato nda mu nda ebiasa ntamu no, ɔbɔsoɛr efi ewufo mu a, ayarsa wɔ ne ntsaban mu; na hɔn a wɔbɛgye ne dzin edzi no wɔbɛgye hɔn nkwa wɔ Nyankopɔn n’ahenman mu. Dɛm ntsi, me kra dzi dɛw dɛ ɔbɛhyɛ noho nkɔm, osiandɛ mehu ne da no, na m’akoma yi ne dzin krɔnkrɔn no ayɛw."
                },
                {
                    "number": 14,
                    "text": "Na hwɛ ɔbɛba dɛ ekyir no a Messiah no bɔsoɛr efi owu mu no, na oeyi noho akyerɛ no nkorɔfo no, nye dodow biara a wɔbɛgye ne dzin edzi ho, hwɛ, wɔbɛsɛɛ Jerusalem bio; na hɔn a wɔko tsia Nyankopɔn nye n’asɔr mba no wondue."
                },
                {
                    "number": 15,
                    "text": "Dɛm ntsi, wɔbɔbɔ Jewfo no apetse amanaman nyinara mu; nyew, na Babylon so wɔbɛsɛɛ no; dɛm ntsi, aman binom bɔbɔ Jewfo no apetse."
                },
                {
                    "number": 16,
                    "text": "Na ekyir no a wɔabɔ hɔn apetse no, Ewuradze Nyankopɔn bɛma amanaman bi atsẽa hɔn ebusuasantsen wɔ mber pii mu, nyew, fitsi ebusuasantsen kesi ebusuasantsen do, kodu dɛ wɔbɛsakyer hɔn ma wɔagye Christ, Nyame Ba no edzi, nye werdambɔ afɔr a ɔmmbɔadze da no a ɔwɔ hɔ ma adasamba nyinara no—na sɛ mber no nya ba ma wɔgye Christ dzi, na wɔsɔr Egya no wɔ ne dzin mu, na wɔdze akoma a no mu tsew na nsa a no ho tsew, na hɔn enyi annda kwan dɛ wɔbɔhwehwɛ Messiah fofor bi ekyir kwan bio dɛm aber no, da no bɛba a obehia dɛ wɔgye dɛm nsɛm yi dzi."
                },
                {
                    "number": 17,
                    "text": "Na Ewuradze bɛma ne nsa do ne mpɛn a otsĩa ebien dze atwe no nkorɔfo efi hɔn yew na hɔn asehwe mu. Dɛm ntsi, ɔbɔkɔ do ayɛ ndwuma a ɔyɛ nwanwa na ɔyɛ ahobow wɔ adasamba mu."
                },
                {
                    "number": 18,
                    "text": "Dɛm ntsi, ɔdze ne nsɛm bɛma hɔn, nsɛm a obobu hɔn atsɛn wɔ da a odzi ewiei no mu, na wɔdze bɛma hɔn ama wɔdze aadan hɔn adwen akɔ Messiah no nokwar no ho, ɔno a wɔpoow no no, na wɔdze ama wɔaatse ase dɛ onnhia dɛ wɔdze hɔn enyi bɔto Messiah fofor biara bio a ɔreba kwan, na obiara nnyi hɔ a ɔreba bio, gyedɛ Messiah ɔtorfo no a ɔbɛdaadaa nkorɔfo no, na obiara nnyi hɔ gyedɛ Messiah kor pɛr no a nkɔnhyɛfo no kãa ho asɛm no, na dɛm Messiah no nye nyia Jewfo no bɔpow no no."
                },
                {
                    "number": 19,
                    "text": "Na nkɔnhyɛfo no hɔn nsɛm kyerɛ dɛ, aber a m’egya befi Jerusalem no ne mfe ahaesia ekyir na Messiah no bɛba; na wɔbɛfrɛ ne dzin Jesus Christ, Nyankopɔn ne Ba, dɛ mbrɛ nkɔnhyɛfo no nsɛm na Nyankopɔn no bɔfoe asɛm kyerɛ no."
                },
                {
                    "number": 20,
                    "text": "Na afei, mo nuanom, makasa pefee akyerɛ hom amma hom ammfom. Na dɛ mbrɛ Ewuradze Nyankopɔn a oyii Israel mba fii Egypt asaase do bae tse ase yi, na ɔmaa Moses tum dɛ ɔmfa nsa amanaman yarba aber a mbowatsena a wɔwɔ bɔr no kekaa hɔn no, na ɔsee hɔn dɛ sɛ wɔma hɔn enyi do hwɛ abowatsena no a ɔama do asɛn sor dze esi hɔn enyim no, na ɔmaa no tum so dɛ ɔmfa no poma mbɔ ɔbotan na nsu befi mu aba no; nyew, hwɛ mese hom dɛ susuampaara dɛ dɛm ndzɛmba yi nyina yɛ nokwar, na dɛ Ewuradze Nyankopɔn tse ase yi, dzin biara nyi hɔ a wɔdze ama wiadzemba gyedɛ dɛm Jesus Christ yi, ɔno a makã no ho nsɛm akyerɛ hom, no do na wɔnam bɛgye adasa nkwa."
                },
                {
                    "number": 21,
                    "text": "Dɛm ntsi, ɔnam iyi do na Ewuradze Nyankopɔn abɔ me anohoba dɛ dɛm ndzɛmba a merekyerɛw yi wɔdze besie na wɔakora do, na wɔdze ama m’asefo, fitsi ebusuasantsen kesi ebusuasantsen do, ama anohoba no aahyɛ mã dze ama Joseph, dɛ n’asefo nnkɛhera ara da wɔ mber dodow a asaase bɛda ho atsena hɔ yi."
                },
                {
                    "number": 22,
                    "text": "Dɛm ntsi dɛm ndzɛmba yi befi ebusuasantsen kesi ebusuasantsen do wɔ mber dodow a asaase bɛda ho atsena hɔ yi, na wɔbɔkɔ do dɛ mbrɛ Nyankopɔn ne pɛ na n’enyigye tse; na aman a hɔn nsa bɛkã hɔn no wobobu hɔn atsɛn dɛ mbrɛ nsɛm a wɔakyerɛw no tse."
                },
                {
                    "number": 23,
                    "text": "Na yesi nketse kyerɛw dze adandan hɛn mba, na hɛn enuanom so, ma wɔaagye Christ edzi, na wɔaakã hɔn nye Nyame abɔmu; osiandɛ yenyim dɛ dza yebotum ayɛ nyinara ekyir no wɔnam adom do na wɔbɛgye hɛn nkwa."
                },
                {
                    "number": 24,
                    "text": "Na ɔmmfa ho koraa dɛ yɛgye Christ dzi, yedzi Moses mbra do, na yɛdze hɛn enyi tsim Christ do kodu dɛ mbra no bɛhyɛ mã."
                },
                {
                    "number": 25,
                    "text": "Osiandɛ, ɔnam iyi ho ntsi na wɔdze mbra no mae; dɛm ntsi mbra no ewu ama hɛn, na osian hɛn gyedzi ntsi wɔayɛ hɛn atseasefo wɔ Christ mu ; osian ahyɛdze no ntsi yɛda ho dzi mbra no do."
                },
                {
                    "number": 26,
                    "text": "Na yɛkã Christ ho asɛm, yedzi dɛw wɔ Christ mu, yɛbɔ Christ ho asɛmpa no dawur, yɛhyɛ Christ ho nkɔm, na yɛkyerɛw dɛ mbrɛ hɛn nkɔnhyɛ tse, ama hɛn mba eehu fibea kor a ɔsɛ dɛ wɔkɔ kɔhwehwɛ hɔn bɔnfakyɛ."
                },
                {
                    "number": 27,
                    "text": "Dɛm ntsi, yɛkã dza ɔfa mbra no ho ama hɛn mba eehu mbrɛ mbra no wu tse, na hɔn, dɛ wobohu mbrɛ mbra no no wu tse no, wɔbɔhwɛ nkwa a ɔwɔ Christ mu no kwan, na woehu dza ɔnam do ma wɔdze mbra no mae. Na ekyir yi sɛ mbra no nya hyɛ mã wɔ Christ mu a, ennkehia dɛ wobepirim hɔn akoma etsia no ber a ɔwɔ dɛ woyi mbra no akwa."
                },
                {
                    "number": 28,
                    "text": "Na afei hwɛ, mo nkorɔfo, hom yɛ nkorɔfo a hom yɛ akɔnkye; dɛm ntsi, makasa pefee akyerɛ hom, ama hom eetum atse ase. Na nsɛm a makã no begyina hɔ agye dase etsia hom; na ɔdɔɔ sõ ma dɛ wobotum akyerɛkyerɛ nyimpa biara kwan pa no, na kwan pa no nye dɛ hom bɛgye Christ edzi na hom nnkɔpow no; na sɛ hom pow no a nna hom apow nkɔnhyɛfo no nye mbra no so."
                },
                {
                    "number": 29,
                    "text": "Na afei hwɛ, mese hom dɛ kwan pa no nye dɛ hom bɛgye Christ edzi, na hom nnkɔpow no; na Christ nye Israel Krɔnkrɔnnyi no; dɛm ntsi ɔsɛ dɛ hom bɔ hom mu adze wɔ n’enyim na hom dze hom ahom nyinara, adwen na ahoɔdzen, na hom kra nyinara; na sɛ hom yɛ dɛm a wɔronntow hom nkyen wɔ kwan biara do."
                },
                {
                    "number": 30,
                    "text": "Na, susuampaara dɛ oye no, hom nsie Nyankopɔn ne nhyehyɛɛ na ayɛdze no nkesi dɛ mbra no a wɔdze maa Moses no bɛhyɛ mã."
                }
            ]
        },
        "/study/scriptures/bofm/2-ne/26": {
            "uri": "/study/scriptures/bofm/2-ne/26",
            "title": "2 Nephi 26",
            "data_type": "chapter",
            "chapter_name": "Tsir 26",
            "chapter_summary": [
                "Christ bɔsoom Nephifo no—Nephi dzi kan hu no nkorɔfo no hɔn nsɛɛe—Wɔbɛkasa efi huntuma mu—Amanamamfo besisi ator nsɔrbansɔrba na wɔatsetsew nsumaamu fɛkuw—Ewuradze bra nyimpa wɔ asɔfoɔtorsom ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ekyir a Christ asoɛr efi ewufo mu no, obeyi noho akyerɛ hom, me mba, na mo nuanom adɔfo; na nsɛm a ɔbɛka akyerɛ hom no bɛyɛ mbra a hom bedzi do."
                },
                {
                    "number": 2,
                    "text": "Na hwɛ, mekã kyerɛ hom dɛ mehu dɛ ebusuasantsen pii botwa mu akɔ, na akõkoekõ akɛse na wentwiwentwi besi mo nkorɔfo mu."
                },
                {
                    "number": 3,
                    "text": "Na aber a Messiah bɛba no wobeyi nsɛnkyerɛdze akyerɛ mo nkorɔfo wɔ n’awoo ho, nye no wu na wusoɛr no so ho; na dɛm da no bɛyɛ ɔhaw da kɛse ama emumuyɛfo, osiandɛ wɔbɛhera; wɔbɛhera osiandɛ wɔtoow nkɔnhyɛfo nye ahotseweefo no kyenee na wosiiw hɔn abo, na wokum hɔn; dɛm ntsi ahotseweefo no hɔn bɔgyaa no sũ bɔfow efi asaase do akɔ Nyankopɔn nkyɛn wɔ sor dze etsia hɔn."
                },
                {
                    "number": 4,
                    "text": "Dɛm ntsi, ahopɔwfo nyina, na hɔn a wɔyɛ emumuyɛdze no, da no a ɔreba no bɛhyew hɔn, Dɔm Ewuradze na ɔse, na ɔbɛhyew hɔn dɛ eburonan."
                },
                {
                    "number": 5,
                    "text": "Na hɔn a wokum nkɔnhyɛfo na ahotseweefo no, asaase no bun bɛmen hɔn, Dɔm Ewuradze na ɔse; na mbepɔw bɛkata hɔn do, na ekyinehyia mframa bɔsoa hɔn akɔ, na adan bobubu ahwe hɔn do, na woebubu posoposo na wɔanyam hɔn huntuhuntu."
                },
                {
                    "number": 6,
                    "text": "Na wɔdze wimu mpaapaamu, na asenaman, na asaasewosow, na ɔsɛɛ horow pii bɛba hɔn do, na Ewuradze n’ebufuw gya bɛdzɛw hɔn do, na ɔbɛhyew hɔn dɛ eburonan, na da no a ɔreba no bɛmen hɔn, Dɔm Ewuradze na ɔse."
                },
                {
                    "number": 7,
                    "text": "O me kra dzi yaw na awerɛhow dze ma mo nkorɔfo wɔ wu a wobowu na ɔsɛɛ a wɔbɛsɛɛ hɔn no ho! Na emi, Nephi, meehu, na ɔka kakra ma nkyɛ amen me koraa wɔ Ewuradze enyim; mbom ɔsɛ dɛ metsẽa mu se me Nyame dɛ: W’akwan tsen."
                },
                {
                    "number": 8,
                    "text": "Mbom hwɛ, atseneneefo a wotsie nkɔnhyɛfo hɔn nsɛm no, na wɔrennsɛɛ hɔn, na mbom wobegyina pintsinn dze ahwɛ Christ ne mbaa ho nsɛnkyerɛdze a woeyi akyerɛ no, atseetsee nyina ekyir no—hwɛ, hɔn nye nkorɔfo a wɔrennhera."
                },
                {
                    "number": 9,
                    "text": "Mbom Ɔtseneneenyi ne Ba no beyi noho akyerɛ hɔn; na ɔbɛsa hɔn yarba, na wobenya asomdwee wɔ ne nkyɛn, ekesi dɛ ebusuasantsen ebiasa botwa mu akɔ, na ebusuasantsen a otsĩa anan no mu dodowara so botwa mu akɔ wɔ tseneneeyɛ mu."
                },
                {
                    "number": 10,
                    "text": "Na aber a dɛm ndzɛmba yi etwa mu akɔ no, ɔsɛɛ bɛba mo nkorɔfo do ntsɛntsɛm; na ɔmmfa ho koraa dɛ yaw akã me kra, meehu; dɛm ntsi, minyim dɛ ɔbɛba mu; na wɔtɔn hɔn ho kwa; na, osian hɔn ahopɔw nye hɔn nkwaseasɛm ntsi wobobu ɔsɛɛ dze ayɛ hɔn akatua na ɔnam dɛ wɔdze hɔn ho maa abɔnsam na wɔpɛɛ sum mu ndwuma sen kan ndwuma ntsi, wɔbɔkɔ hɛl mu."
                },
                {
                    "number": 11,
                    "text": "Na Ewuradze no Sunsum nye ɔdasanyi dze rinndzi aper daa. Na sɛ sunsum gyaa dɛ ɔnye ɔdasanyi dzi aper a nna ɔsɛɛ reba ntsɛntsɛm, na iyi ɔma me kra botow."
                },
                {
                    "number": 12,
                    "text": "Na dɛ mbrɛ mekasaa ama Jewfo no eenya gyedzi dɛ Jesus, ɔnoara nye Christ no, obehia dɛ wɔbɛma Amanamamfo so agye edzi dɛ Jesus nye Christ, Onnyiewiei Nyankopɔn no;"
                },
                {
                    "number": 13,
                    "text": "Na ɔnam Sunsum Krɔnkrɔn no tum do da no ho edzi kyerɛ hɔn a wɔgye no dzi no; nyew, aman nyinara, ebusuafo horow, kasa horow, na nyimpa nyinara, na ɔyɛ etumdze akɛse, nsɛnkyerɛdze, na anwanwadze pii wɔ adasamba mu dɛ mbrɛ hɔn gyedzi tse."
                },
                {
                    "number": 14,
                    "text": "Mbom hwɛ, mehyɛ hom nkɔm wɔ nda a odzi ewiei no ho; ɔfa no nda a Ewuradze Nyankopɔn bɛda ndzɛmba yinom edzi akyerɛ adasamba."
                },
                {
                    "number": 15,
                    "text": "Ekyir no a m’asefo nye mo nuanom hɔn asefo bɔwodow wɔ gyedzi mu, na Amanamamfo botwa hɔn akyen; nyew, ekyir no a Ewuradze Nyankopɔn nam n’ebufuw do bɔbɔ asese etwa hɔn ho ehyia; dze etsia hɔn na woesisi adaban dze etsia hɔn; na ekyir no a wɔabrɛ hɔn adze ahyɛ huntuma ase ma wonnhu hɔn mpo no, nna ɔtseneneenyi ne nsɛm no wɔbɛkyerɛw, na wɔbɛtse agyedzifo hɔn mpaabɔ, na hɔn a wɔawodow wɔ gyedzi mu no, wɔbɛkaa hɔn."
                },
                {
                    "number": 16,
                    "text": "Na hɔn a wɔbɛsɛɛ hɔn no befi asaase tsirmu akasa akyerɛ hɔn, na hɔn ndze bɔkɔɔ no befi huntuma no mu, na hɔn ndze bɛyɛ dɛ obi a ɔwɔ samamfrɛnyi ndze; osiandɛ Ewuradze Nyankopɔn bɛma hɔn tum, ama wɔaawasa dza ɔfa hɔn ho, sɛ koraa mpo dɛ wofi asaase tsirmu a; na hɔn ndze bɔwasa efi huntuma mu aba."
                },
                {
                    "number": 17,
                    "text": "Na dɛm na Ewuradze Nyankopɔn se: Wɔbɛkyerɛw ndzɛmba a wɔbɛyɛ wɔ hɔn mu no, na wɔbɛkyerɛw no wɔ nwoma mu na wɔasɔw ano, na hɔn a wɔawodow wɔ gyedzi mu no nsa rennka, osiandɛ wɔhwehwɛ dɛ wɔbɛsɛɛ Nyankopɔn ne ndzɛmba."
                },
                {
                    "number": 18,
                    "text": "Dɛm ntsi, dɛ hɔn a wɔasɛɛ hɔn no, wɔsɛɛ hɔn ntsɛntsɛm; na hɔn mu dodowara a wɔyɛ dzen no bɛyɛ dɛ ntsɛw a wɔbɔ hɔn petse—nyew, dɛm na Ewuradze Nyankopɔn se: Iyi botwa mu awerɛfir mu, awora—"
                },
                {
                    "number": 19,
                    "text": "Na ɔbɛba dɛ, hɔn a wɔbɔwodow wɔ gyedzi mu no, wɔbɛnam Amanamamfo hɔn do atsẽa hɔn."
                },
                {
                    "number": 20,
                    "text": "Na Amanamamfo amema hɔnho do wɔ hɔn enyiwa a ɔtratra hɔn ntɔn no mu, na woefintsiw, na osian hɔn fintsidua ne kɛse ntsi, woesisi nsɔrbansɔrba pii; naaso wɔdze Nyankopɔn no tum na n’anwanwadze bɔto famu, na wɔakyerɛkyerɛ wɔ hɔnankasa hɔn nyansa na nwomasũa mu ama woeenya mfaso na wɔdze ehiafo enyim etwutwuuw famu."
                },
                {
                    "number": 21,
                    "text": "Na nsɔrbansɔrba pii wɔ hɔ a woesisi ama enyitan, na aperdzi, na nhyɛ."
                },
                {
                    "number": 22,
                    "text": "Na nsumaamu fɛkuwbɔ so dɛ mbrɛ ɔtse wɔ tsetseberdo no, dɛ mbrɛ abɔnsam ne fɛkuwbɔ tse, osiandɛ ɔno nye dɛm ndzɛmba yi nyina ne farba; nyew, ewudzi farba, na sum mu ndwuma; nyew, ɔdze ahoma sen hɔn kɔn na ɔtwe hɔn dzi n’ekyir kesi dɛ ɔdze ne ntampehoma no bɛkyekyer hɔn afebɔɔ."
                },
                {
                    "number": 23,
                    "text": "Na hwɛ, mo nuanom adɔfo, mese hom dɛ Ewuradze Nyankopɔn nndzi dwuma wɔ sum mu."
                },
                {
                    "number": 24,
                    "text": "Ɔnnyɛ adze biara gyedɛ dza ɔyɛ mfaso dze ma wiadze; osiandɛ ɔdɔ wiadze, dɛm ntsi na ɔdze noara no nkwa too hɔ ama ɔaatwe adasa nyinara ama noho. Dɛm ntsi, ɔnnhyɛ obiara dɛ mma ɔnnyɛ no nkwagye no ne fafafo."
                },
                {
                    "number": 25,
                    "text": "Hwɛ, ana ɔtsea mu kã dɛ: Fi me nkyɛn kɔ? Hwɛ, mese hom dɛ, dabida; mbom ɔkã dɛ: Hom mfi asaase n’ewiei nyinara mbra me nkyɛn, Hom ntɔ enumfonsu na ewo a wɔmmfa sika nntɔ na woenntwa bo so no."
                },
                {
                    "number": 26,
                    "text": "Hwɛ, ana ɔahyɛ hɛn mu binom dɛ womfi nhyiamudan no mu mfi, anaadɛ womfi mbea a wɔsom wɔ mfi? Hwɛ, mese hom dɛ, Oho."
                },
                {
                    "number": 27,
                    "text": "Ana ɔahyɛ binom dɛ mma wonnya kyɛfa wɔ no nkwagye mu? Hwɛ, mese hom dɛ, Oho; mbom ɔdze ama adasa nyinara kwa; na ɔahyɛ no nkorɔfo dɛ wɔndɔkɔdɔkɔw adasa nyinara ma wonnu hɔnho."
                },
                {
                    "number": 28,
                    "text": "Hwɛ, ana Ewuradze ahyɛ hɛn mu binom dɛ mma wonnya ne papayɛ? Hwɛ, mese hom dɛ Oho; mbom adasa nyinara wɔ ho ndzinoa, dɛ mbrɛ kor tse no dɛmara na kor so tse, na wonnsiw obiara kwan."
                },
                {
                    "number": 29,
                    "text": "Ɔhyɛ dɛ wonyi asɔfoɔtorsom mfi hɔ; na hwɛ, asɔfoɔtorsom nye dɛ adasa kã nsɛmpa na wɔdze hɔn ho si hɔ dɛ hɔn nye kan a ɔwɔ wiadze, ama woeenya mfaso na nkamfo efi wiadze; na mbom wɔnnhwehwɛ Zion ne yie yɛ."
                },
                {
                    "number": 30,
                    "text": "Hwɛ, Ewuradze etsia dɛm adze yi; dɛm ntsi, Ewuradze Nyankopɔn ama mbrasɛm dɛ adasa nyinara nyɛ ayamuyie, dɛm ayamuyie yi nye ɔdɔ. Na gyedɛ wɔyɛ ayamuyie ɔno wɔnnsɛ hwee. Dɛm ntsi, sɛ wɔyɛ ayamuyie a wɔronnhwɛ ma Zion odwumayɛnyi nnhera."
                },
                {
                    "number": 31,
                    "text": "Mbom odwumayɛnyi a ɔwɔ Zion bɛyɛ edwuma ama Zion; na sɛ wɔyɛ edwuma dze pɛ sika a ɔno wɔbɛhera."
                },
                {
                    "number": 32,
                    "text": "Na bio, Ewuradze Nyankopɔn ahyɛ dɛ mma obiara nndzi ewu; mma wonndzi ator; mma wonnwia adze; mma wɔmmbɔ Ewuradze hɔn Nyankopɔn ne dzin gyangyan; dɛ mma wɔnnyɛ enyitan; mma wɔnndwen bɔn; mma wɔnnye hɔnho nndzi aperper; mma wɔmmbɔ edwaman; na mma wɔnnyɛ iyinom mu biara; osiandɛ obiara a ɔyɛ iyinom no bɛhera."
                },
                {
                    "number": 33,
                    "text": "Osiandɛ dɛm emumuyɛ yi mu biara mmfi Ewuradze; na ɔno ɔyɛ dza oye wɔ adasamba mu; na biribiara a ɔbɛyɛ ama adasamba no ɔyɛ no petee; na ɔto nsa frɛ hɔn nyinara dɛ wɔmbra ne nkyɛn mbenya ne papayɛ; na ɔmmpow obiara a ɔba ne nkyɛn, bibinyi na borɔnyi, akowa na fahodzinyi, ɔbarimba na ɔbaa, na ɔkaa abosonsɔrfo; na hɔn nyinara yɛ adze kor ma Nyame, Jewfo na Amanamamfo no mu biara."
                }
            ]
        },
        "/study/scriptures/bofm/2-ne/27": {
            "uri": "/study/scriptures/bofm/2-ne/27",
            "title": "2 Nephi 27",
            "data_type": "chapter",
            "chapter_name": "Tsir 27",
            "chapter_summary": [
                "Sum nye gyedzi ho asehwe bɛba asaase do wɔ nda a odzi ewiei no mu—Wɔdze Mormon Nwoma no bopue—Nyimpa baasa bɛgye nwoma no ho dase—Nwomanyimfo bekã dɛ onnkotum akenkan nwoma a wɔasɔw ano no—Ewuradze bɛyɛ ndwuma a ɔyɛ nwanwa na ahobow—Fa to Isaiah 29 ho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Mbom, hwɛ, nda a odzi ewiei no, anaadɛ Amanamamfo nda no mu no—nyew, hwɛ Amanamamfo aman nye Jewfo dze, hɔn a wɔbɛba asaase yi do nye hɔn a wɔbɛtsena nsaase binom so do, nyew, nsaase nyinara a ɔwɔ wiadze yi mu mpo, hwɛ emumuyɛ na ekyiwadze bɔbow hɔn—"
                },
                {
                    "number": 2,
                    "text": "Na sɛ dɛm da no nya ba a Dɔm Ewuradze dze wimu mpaapaamu nye asaasewosow, nye dede kɛse, nye mframa dzendzen, nye ehum, nye ogyaframee dzendzen bɛba abɛsera hɔn."
                },
                {
                    "number": 3,
                    "text": "Na aman nyinara a wɔnye Zion dzi akõ, na hɔn a wɔtseetsee no no, bɛyɛ dɛ adaaso wɔ anafua enyido-adzehu mu; nyew, tse dɛ obi a ɔso daa dɛ ɔkɔm dze no, na hwɛ, odzidzi na mbom ɔbɔsoɛr no nna ne kra atɔ pan; anaadɛ ɔtse dɛ obi a ɔso daa dɛ nsukɔm dze no na hwɛ ɔnom na mbom ɔbɔsoɛr no nna ohu dɛ ɔatɔ akɔtɔmborɔnsa, na ne kra nya akɔndɔ; nyew, dɛmara so na ɔbɛyɛ nyimpa dodow a wɔwɔ aman nyinara a wɔbɔkõ etsia Bepɔw Zion no."
                },
                {
                    "number": 4,
                    "text": "Na hwɛ, hom a hom yɛ emumuyɛfo, hom ntsena hɔ na hom ndwendwen, osiandɛ hom bosu; nyew, hom bɔbow na mbom nnyɛ wenyin na ɔbɔbow hom, hom bɔtɔ ntentan na mbom nnyɛ nsã dzendzen bi a."
                },
                {
                    "number": 5,
                    "text": "Na hwɛ, Ewuradze ehue nda tuu sunsum egu hom do. Na hwɛ, hom akata hom enyi, na hom apow nkɔnhyɛfo no; nye hom ahwɛdofo, na ɔdze adzehufo esuma osian hom emumuyɛ ntsi."
                },
                {
                    "number": 6,
                    "text": "Na ɔbɛba dɛ Ewuradze Nyankopɔn dze nwoma no no mu nsɛm bɛbrɛ hom, na ɔbɛyɛ nsɛm a ofi hɔn a wɔadeda no hɔ."
                },
                {
                    "number": 7,
                    "text": "Na hwɛ wɔbɔsɔw nwoma no ano; na nwoma no mu nna ɔbɛyɛ nyikyerɛ a ofi Nyankopɔn hɔ, fitsi wiadze ahyɛse dze kesi n’ewiei."
                },
                {
                    "number": 8,
                    "text": "Dɛm ntsi, osian ndzɛmba a wɔasɔw ano no ntsi, ndzɛmba a wɔasɔw ano no worinnyi no wɔ emumuyɛdze na ekyiwadze nda no mu. Dɛm ntsi wɔdze nwoma no bosuma hɔn."
                },
                {
                    "number": 9,
                    "text": "Mbom wobeyi nwoma no ama ɔbarimba bi, na ɔdze nwoma no mu nsɛm no a ɔyɛ nsɛm a ofi hɔn a wɔatotɔ nkom wɔ huntuma no mu no bɛma, na ɔdze nsɛm yi bɛma obi fofor so;"
                },
                {
                    "number": 10,
                    "text": "Mbom nsɛm a wɔasɔw ano no ɔremmfa mma, nna ɔremmfa nwoma no so mma. Osiandɛ Nyankopɔn no tum na wɔdze bɔsɔw nwoma no ano, na nyikyerɛ a wɔasɔw ano no wɔdze besie nwoma no mu ekesi Ewuradze noara ne mber ana woeyi epue; na hwɛ, ɔda ndzɛmba edzi fitsi wiadze ne fapem dze kesi n’ewiei."
                },
                {
                    "number": 11,
                    "text": "Na da no reba a nsɛm a ɔwɔ nwoma a wɔasɔw ano no mu no wɔbɛkenkan no wɔ adan etsifi; na wɔnam Christ no tum do bɛkenkan; na wɔbɛda ndzɛmba nyinara edzi akyerɛ adasamba a wɔaba adasamba mpo mu pɛn, nye hɔn so mpo a wɔbɛda ho atsena ekesi wiadze n’ewiei."
                },
                {
                    "number": 12,
                    "text": "Dɛm ntsi, da no a wɔdze nwoma no bɛma ɔbarimba no a makã no ho asɛm no, wɔdze nwoma no bosuma wiadzefo; amma obiara ammfa n’enyi ennhu gyedɛ dɛm adasefo ebiasa no na wɔnam Nyame tum do wobohu akã nyia wɔdze nwoma no bɛma no no ho; na wɔbɛgye nwoma no no nokwar ho dase nye ndzɛmba a ɔwɔ mu nyina."
                },
                {
                    "number": 13,
                    "text": "Na obiara nnyi hɔ bio a obohu, gyedɛ kumaabi a wɔnam Nyankopɔn ne pɛ do, agye n’asɛm ho dase akyerɛ adasamba; osiandɛ Ewuradze Nyankopɔn akã dɛ agyedzifo hɔn nsɛnka bɛyɛ dɛ hɔn a wofi ewufo mu."
                },
                {
                    "number": 14,
                    "text": "Dɛm ntsi, Ewuradze Nyankopɔn bɛba ebeyi nwoma no mu nsɛm no epue; na adasefo pii a ɔhwɛ a oye anomu na ɔbɛda n’asɛm edzi; na nyia ɔbɔpow Nyankopɔn n’asɛm no ndue!"
                },
                {
                    "number": 15,
                    "text": "Mbom hwɛ, ɔbɛba no dɛ Ewuradze Nyankopɔn bɛkã akyerɛ nyia ɔdze nwoma no bɛma no dɛ: Fa dɛm nsɛm yi a wɔnnsɔw ano yi ma obi ma ɔmfa nkyerɛ nwomanyimfo na ɔnka dɛ; Meserɛ wo, kenkan iyi. Na nwomanyimfo no bese dɛ: Fa nwoma no brɛ me na mebɛkenkan."
                },
                {
                    "number": 16,
                    "text": "Na afei, osian wiadze n’enyimnyam na dɛ wɔdze benya mfaso ntsi na wɔbɛkã iyi, na nnyɛ Nyame n’enyimnyam bi a."
                },
                {
                    "number": 17,
                    "text": "Na ɔbarimba no bɛkã dɛ: Murunntum mmfa nwoma no mmba, osiandɛ wɔasɔw ano."
                },
                {
                    "number": 18,
                    "text": "Nna nwomanyimfo no bɛkã dɛ: Murunntum nnkenkan."
                },
                {
                    "number": 19,
                    "text": "Dɛm ntsi ɔbɛba dɛ, Ewuradze Nyankopɔn beyi nwoma no bio na no mu nsɛm no ama obi a onnyim nwoma; na nyia onnyim nwoma no bɛse dɛ: minnyim nwoma."
                },
                {
                    "number": 20,
                    "text": "Nna Ewuradze Nyankopɔn bɛse dɛ: Nwomanyimfo rennkenkan, osiandɛ wɔapow hɔn, na mubotum ayɛ mankasa m’edwuma; dɛm ntsi ebɛkenkan nsɛm a medze bɛma wo yi."
                },
                {
                    "number": 21,
                    "text": "Mma mmfa wo nsa nnkã ndzɛmba a wɔasɔw ano no, na mibeyi ama wɔ mankasa me mber; na mebɛkyerɛ adasamba dɛ mutum yɛ mankasa m’edwuma."
                },
                {
                    "number": 22,
                    "text": "Dɛm ntsi, ber a akenkan nsɛm a mahyɛ wo no, na enya adasefo a mahyɛ wo ho bɔ no, nna ebɔsɔw nwoma no ano bio, na edze esie ama me, ama mabɔ nsɛm no a ennkenkanee no ho ban, ekesi dɛ mubohu dɛ oye wɔ mankasa me nyansaa kwan do dɛ mebɛda ndzɛmba nyinara edzi akyerɛ adasamba."
                },
                {
                    "number": 23,
                    "text": "Na hwɛ, meyɛ Nyankopɔn, na meyɛ Nyankopɔn a meyɛ anwanwadze; na mebɛma wiadze nyina ehu dɛ metse dɛm ndeda, ndɛ na afebɔɔ; na minndzi dwuma wɔ adasamba mu gyedɛ ɔnam hɔn gyedzi do."
                },
                {
                    "number": 24,
                    "text": "Na ɔbɛba no bio dɛ Ewuradze bɛse nyia ɔbɛkenkan nsɛm a wɔdze bɛma no no:"
                },
                {
                    "number": 25,
                    "text": "Susuampaara dɛ dɔm yi dze hɔn ano twe bɛn me, na wɔdze hɔn anofamfa dzi me nyi, na mbom woeyi hɔn akoma efi me nkyɛn akɔ ekyirekyir, na hɔn suro a wɔwɔ dze ma me no yɛ nyimpasom nkyerɛkyerɛ—"
                },
                {
                    "number": 26,
                    "text": "Dɛm ntsi, miribedzi dwuma a ɔyɛ nwanwa wɔ dɔm yi mu, nyew, dwuma a ɔyɛ nwanwa na ahobow, na hɔn enyansafo nye nwomanyimfo nyansaa no bɛhera, na hɔn abadwembafo ntsease ehuntsa hɔn."
                },
                {
                    "number": 27,
                    "text": "Na hɔn a wosi nketse hwehwɛ dɛ wɔdze hɔn apam suma Ewuradze wondue! Na hɔn ndwuma yɛ sum; na wɔkã dɛ: Woana na ohu hɛn, na woana na onyim hɛn? Na wɔkã so dɛ: Nokwar, hom ndzɛmba a woesisi hɔn tsir adze no benya enyimnyam dɛ ɔwemfo dɛtse. Mbom hwɛ, mebɛkyerɛ hɔn dɛ minyim hɔn ndwuma nyina, dɔm Ewuradze na ɔse. Ana awendze bɛse ɔwemfo no dɛ ɔannyɛ me? Anaadɛ adze a wɔato no dua mu bɛse nyia ɔyɛɛ no no dɛ onnyi ntsease anaa?"
                },
                {
                    "number": 28,
                    "text": "Mbom hwɛ, dɔm Ewuradze na ɔse: Mebɛkyerɛ adasamba ma woeehu dɛ ɔnnkɛkyɛr biara na Lebanon adan asaase pa; na asaase pa no benya enyimnyam dɛ kwaa."
                },
                {
                    "number": 29,
                    "text": "Na dɛm da no mu etsitsifo bɛtse nwoma no no mu nsɛm, na enyifurafo enyiwa bohu adze wɔ bea kusukusuyɛ nye sum kebii mu."
                },
                {
                    "number": 30,
                    "text": "Na hɔn a wɔdwe so bɔdɔr, na wobenya hɔn enyigye wɔ Ewuradze mu, na adasa mu ehiafo bedzi dɛw wɔ Israel Krɔnkrɔnnyi no mu."
                },
                {
                    "number": 31,
                    "text": "Na nokwar dɛ Ewuradze tse ase yi wobohu dɛ nyia noho yɛ hu no begyina gyan, na wɔbɛmen ɔtwetwesinyi no, na hɔn a wɔhwɛ emumuyɛ kwan no wobotwa hɔn nyina akyen;"
                },
                {
                    "number": 32,
                    "text": "Na hɔn a wobu nyimpa fɔ wɔ asɛm mu, na wosua efir ma nyia ɔkã enyim wɔ abobow kɛse mu, na wɔsan nyia odzi pɛrpɛr no ekyir wɔ dza ɔmmfa kwan mu ho."
                },
                {
                    "number": 33,
                    "text": "Dɛm ntsi, dɛm na Ewuradze se, nyia ɔpoon Abraham no, kãa wɔ Jacob fifo ho: Afei dze Jacob enyim runngu ase, eso n’enyim ronntow."
                },
                {
                    "number": 34,
                    "text": "Mbom aber a obohu ne mba, me nsaano edwuma, wɔ ne finimfin no, wɔbɛtsew me dzin ho na wɔatsew Jacob Krɔnkrɔnnyi no ho, na wobosuro Israel Nyankopɔn no."
                },
                {
                    "number": 35,
                    "text": "Na hɔn so a wɔfomee wɔ sunsum mu no benya ntseasee, na hɔn a wohwinhwinii no bosũa nkyerɛkyerɛ."
                }
            ]
        },
        "/study/scriptures/bofm/2-ne/28": {
            "uri": "/study/scriptures/bofm/2-ne/28",
            "title": "2 Nephi 28",
            "data_type": "chapter",
            "chapter_name": "Tsir 28",
            "chapter_summary": [
                "Wobesisi ator nsɔrbansɔrba pii wɔ nda a odzi ewiei no mu—Wɔbɛma ator nkyerɛkyerɛ na nkyerɛkyerɛ hun na nkwasea nkyerɛkyerɛ—Osian ator nkyerɛkyerɛ ntsi gyedzi ho asehwe bɛba—Abɔnsam bonunu nyimpa n’akoma mu—Ɔbɛfa ator kwan biara do akyerɛkyerɛ. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, hwɛ, mo nuanom, makasa akyerɛ hom dɛ mbrɛ Sunsum no hyɛ me; dɛm ntsi, minyim dɛ ne nyinara bɛba mu ampa."
                },
                {
                    "number": 2,
                    "text": "Ndzɛmba a wɔbɛkyerɛw efi nwoma no mu no bɔsom bo kɛse ama adasamba, na nkanka hɛn asefo a wɔyɛ Israel fifo nkaa no."
                },
                {
                    "number": 3,
                    "text": "Na ɔbɛba dɛ dɛm da no mu nsɔrbansɔrba a wɔatsetsew na wɔammfa amma Ewuradze no, ber no hɔn mu kor bɛse kor dɛ: Hwɛ, emi, emi meyɛ Ewuradze dze; na dɛm na hɔn a woesisi nsɔrdan bekã, na wɔammfa amma Ewuradze."
                },
                {
                    "number": 4,
                    "text": "Na wɔnye hɔnho bedzi esi nkorkor; na hɔn asɔfo nye hɔnho bedzi esi nkorkor, na wɔdze hɔn nwomasũa bɛkyerɛkyerɛ, na wɔapow Sunsum Krɔnkrɔn a ɔma nkyerɛkyerɛ no."
                },
                {
                    "number": 5,
                    "text": "Na wɔpow Nyame no tum, Israel Krɔnkrɔnnyi no, no tum na wɔse dɔm no dɛ: Hom ntsie hɛn, na hom ntsie hɛn nkyerɛkyerɛ; na hwɛ Nyame bi nnyi hɔ ndɛ, na Ewuradze, Pomfo no ayɛ n’edwuma, na ɔdze no tum ama adasamba;"
                },
                {
                    "number": 6,
                    "text": "Hwɛ, hom ntsie me nkyerɛkyerɛ; sɛ wɔbɛse dɛ wɔnam Ewuradze nsa do reyɛ anwanwadze a, mma hom nngye nndzi, osiandɛ ndɛ da yi ɔnnyɛ Nyame a ɔyɛ anwanwadze, oewie n’edwuma yɛ."
                },
                {
                    "number": 7,
                    "text": "Nyew, pii na wɔwɔ hɔ a wɔbɛse dɛ: Dzidzi, nom, na ma w’enyi ngye, osiandɛ ɔkyena na yewu; na obesi hɛn yie."
                },
                {
                    "number": 8,
                    "text": "Na pii so na wɔwɔ hɔ a wɔbɛse dɛ: Dzidzi, nom, na ma w’enyi ngye, na mbom, suro Nyankopɔn—na obobu wo bem wɔ bɔn nketsenketse a eyɛ no ho; nyew, dzi ator kakra, dua obi n’anomusɛm do sisi no, tu mona ma wo nyɛnko ntɔ mu; ɔhaw biara nnyi iyi mu; na yɛ dɛm ndzɛmba yi nyinara, osiandɛ ɔkyena bi na yewuwu; na sɛ ɔba no dɛ yedzi fɔ a, Nyankopɔn bɔhwe hɛn mbaa kakrabaabi, na ewiei no wɔbɛgye hɛn nkwa wɔ Nyankopɔn n’ahenman no mu."
                },
                {
                    "number": 9,
                    "text": "Nyew, dodowara wɔ hɔ a wɔbɛkyerɛkyerɛ wɔ dɛm kwan yi do, ndaadaa nye nkyerɛkyerɛ hun nye nkwasea nkyerɛkyerɛ, na wɔbɔhoran wɔ hɔn akoma mu, na woesi nketse dɛ wɔdze hɔn nsusui bosuma Ewuradze; na hɔn ndwuma nyina bɛyɛ sum mu ndwuma."
                },
                {
                    "number": 10,
                    "text": "Na ahotseweefo hɔn bɔgyaa befi asaase tsirmu atsẽa mu etsia hɔn."
                },
                {
                    "number": 11,
                    "text": "Nyew, hɔn nyinara aman efi kwan no ho; wɔaprɔw."
                },
                {
                    "number": 12,
                    "text": "Osian ahantanyɛ ntsi, na osian akyerɛkyerɛfo atorfo, na ator nkyerɛkyerɛ ntsi, hɔn nsɔrbansɔrba amema hɔnho do; osian hɔn ahantanyɛ ntsi wɔahoran."
                },
                {
                    "number": 13,
                    "text": "Wotwa ehiafo edwoo osian hɔn krɔnkrɔnbea ne fɛw ntsi, wotwa ehiafo edwoo osian hɔn ntar ne fɛw ntsi na wɔtseetsee hɔn a wɔdwe na nkorɔfo a wɔyɛ ehiafo wɔ akoma mu, osian hɔn ahantanyɛ ntsi wɔahoran."
                },
                {
                    "number": 14,
                    "text": "Wɔyɛ akɔnkyefo na wɔmema hɔn etsir do wɔ wimu; nyew, osian hɔn ahantanyɛ, na emumuyɛ, na ebusudze na ndwamanyɛ ntsi hɔn nyinara aman ayew, gyedɛ kumaabi, hɔn na wɔyɛ Christ n’akadofo ahobrɛadzefo; naaso wɔyɛ ma wɔnam akwan pii mu yɛ bɔn osiandɛ wɔkyerɛkyerɛ hɔn nyimpa nkyerɛkyerɛ."
                },
                {
                    "number": 15,
                    "text": "O enyansafo, na nwomanyimfo, na esikafo, hom a hom akoma mu ahantanyɛ ntsi hom rohoran, na hɔn a wɔkyerɛkyerɛ ator nkyerɛkyerɛ, na hɔn a wɔbɔ edwaman, na wɔkontom Ewuradze n’akwantsenenee, wondue, wondue, wondue, Ewuradze Otumfo Nyankopɔn no na ɔse, na wɔbɔtow hɔn egu abɔnsam gyamu!"
                },
                {
                    "number": 16,
                    "text": "Hɔn a woyi nyia odzi pɛrpɛr tokyen wɔ adze huhuw bi ho na wɔkasa tsia dza oye no wondue, na wɔkã dɛ noho nnyi mfaso biara! Na nda no bɛba a Ewuradze Nyankopɔn bɛba ntsɛm ntsɛm abɛsera asaase no do mba; na dɛm da no mu nna hɔn emumuyɛ dodow ntsi wɔbɛhera."
                },
                {
                    "number": 17,
                    "text": "Mbom hwɛ, sɛ asaase no do mba runu hɔnho wɔ hɔn emumuyɛ na ebusudze ho a nkyɛ wɔrennsɛɛ hɔn, Dɔm Ewuradze na ɔse."
                },
                {
                    "number": 18,
                    "text": "Mbom hwɛ, dɛm mbusu asɔr kɛse no, asaase nyinara do edwaman no, bodwuruw egu famu, na n’asehwe bɛyɛ kɛse."
                },
                {
                    "number": 19,
                    "text": "Na ɔwɔ dɛ abɔnsam n’ahenman no wosow, na hɔn a wɔyɛ nedze no ekenyan hɔn ho ahwehwɛ nnuho mu, annyɛ dɛm a abɔnsam dze ne daapem nkɔnsɔnkɔnsɔn no bɛkyekyer hɔn, na wɔagye hɔn akɔ ebufuw mu, na wɔahera."
                },
                {
                    "number": 20,
                    "text": "Na hwɛ, dɛm da no a ɔbɔsoɛr wɔ adasamba hɔn akoma mu, na oenunu hɔn ebufuw etsia dza oye."
                },
                {
                    "number": 21,
                    "text": "Na binom so na wɔbɛma hɔn akoma atɔ hɔn yamu na wɔadaadaa hɔn ma wɔdze hɔn werɛ atwer wiadze, ama wɔakã dɛ: Zion ayɛ yie; nyew, Zion ayɛ prɔmprɔm, biribiara ye—na dɛm na abɔnsam dze sisi hɔn akra, na ogya hɔn brɛbrɛ kɔ hɛl."
                },
                {
                    "number": 22,
                    "text": "Na hwɛ, binom so na ɔdɔkɔdɔkɔw hɔn soa hɔn kɔ, na ɔkã kyerɛ hɔn dɛ hɛl biara nnyi hɔ, na ɔse hɔn dɛ: Mennyɛ abɔnsam, na biribiara nnyi hɔ a ɔtse dɛm—na dɛm na ɔwasa gu hɔn asomu, kesi dɛ ɔdze no nkɔnsɔnkɔnsɔn huhu no bɛkyekyer hɔn, na ber no nna ɔgyefo biara nnyi hɔ bio."
                },
                {
                    "number": 23,
                    "text": "Nyew, owu, na hɛl bemia hɔn; na owu, na hɛl, na abɔnsam, na dza ɔafa hɔn ndɔmmum nyinara begyina Nyame ahengua n’enyim, na woebu hɔn atsɛn dɛ mbrɛ hɔn ndwuma tse, hɔ na wofi bɔkɔ bea a woesiesie ama hɔn no, ogya baka na brimstone, bea a ahohyehye a onnyi ewiei wɔ."
                },
                {
                    "number": 24,
                    "text": "Dɛm ntsi, nyia a ɔrohom wɔ Zion no ndue!"
                },
                {
                    "number": 25,
                    "text": "Nyia ɔtsẽa mu dɛ: Ne nyina ye ndue!"
                },
                {
                    "number": 26,
                    "text": "Nyew, nyia otsie nyimpa ne nkyerɛkyerɛ, na ɔpow Nyame no tum, nye Sunsum Krɔnkrɔn n’akyɛdze no ndue!"
                },
                {
                    "number": 27,
                    "text": "Nyew, nyia ɔse dɛ: Hɛn nsa akã na yɛnnhia bi bio ndue!"
                },
                {
                    "number": 28,
                    "text": "Na no korakora no, hɔn a wohihim na hɔn bo fuw osian Nyame no nokwar no ntsi wondue! Na hwɛ, nyia a osi wɔ botan do no dze enyigye gye; na nyia wɔatow ne fapem wɔ anhwea mu no hinhim na ɔhwe ase."
                },
                {
                    "number": 29,
                    "text": "Nyia ɔbɛkã dɛ: Hɛn nsa akã Nyame n’asɛm, na yennhia Nyame n’asɛm biara bio, osiandɛ dza yenya noara dɔɔ sõ ma hɛn ndue!"
                },
                {
                    "number": 30,
                    "text": "Na hwɛ, dɛm na Ewuradze Nyankopɔn se: Medze me nsɛm bɛma adasamba nsensaneeba tsia nsensaneeba, ahyɛdze tsia ahyɛdze, ha kakra, hɔ kakra; na nhyira nkã hɔn a wodzi m’ahyɛdze do, na wɔdze hɔn aso ma m’afotu, na wobosũa nyansa; na nyia ɔgye no, mebɛma no pii; na hɔn a wɔbɛkã dɛ dza yenya no ara dɔɔ sõ ma hɛn no, dza wɔwɔ no mpo wɔbɛgye efi hɔn nsamu."
                },
                {
                    "number": 31,
                    "text": "Mpaa akã nyia ɔdze no werɛ twer nyimpa, anaadɛ ɔtwer ɔdasanyi, anaadɛ obetsie nyimpa ahyɛdze, gyedɛ hɔn ahyɛdze no wɔnam Sunsum Krɔnkrɔn tum do nyae."
                },
                {
                    "number": 32,
                    "text": "Amanamamfo wondue, Dɔm Ewuradze Nyankopɔn na ɔse! Kaansa mebɛtsen me nsa ama hɔn fitsi adzekyee ekesi adzekyee mpo a, wɔbɔpow me; naaso, mubohu hɔn mbɔbɔr, Ewuradze Nyankopɔn na ɔse, sɛ wobonu hɔnho wɔaba me nkyɛn a, na emidze matsen m’abasa adzekyee nyina, Dɔm Ewuradze Nyankopɔn na ɔse."
                }
            ]
        },
        "/study/scriptures/bofm/2-ne/29": {
            "uri": "/study/scriptures/bofm/2-ne/29",
            "title": "2 Nephi 29",
            "data_type": "chapter",
            "chapter_name": "Tsir 29",
            "chapter_summary": [
                "Amanamamfo pii bɔpow Mormon Nwoma no—Wɔbɛkã dɛ: Yennhia Bible bi so bio—Ewuradze kasa kyerɛ aman pii—Ɔnam nwoma a wɔakyerɛw no do bobu wiadze atsɛn. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Mbom hwɛ dodowara wɔ hɔ dɛm da no mu, na mobɔsoɛr ayɛ anwanwadwuma wɔ hɔn mu, ama maakaa m’ahyɛmu no a medzi ama adasamba, dɛ mebɛma me nsa do bio ne mpɛn a otsĩa ebien dze agye mo nkorɔfo a wɔyɛ Israel fifo no;"
                },
                {
                    "number": 2,
                    "text": "Na afei so, dɛ mebɛkaa anohoba a medze bɔɔ ɔwo, Nephi, na w’egya so no, dɛ mebɛkaa hom asefo; na dɛ hom asefo hɔn nsɛm befi m’anomu akɔ hom asefo hɔ; na me nsɛm bohwira mu edu asaase ano no ho ama aayɛ esusudze ama mo nkorɔfo a wɔyɛ Israel fifo;"
                },
                {
                    "number": 3,
                    "text": "Na osiandɛ me nsɛm bohwira mu akɔ ntsi—Amanamamfo dodowara bɛse dɛ: Bible! Bible! Yeenya Bible, na Bible biara nnyi hɔ bio."
                },
                {
                    "number": 4,
                    "text": "Mbom dɛm na Ewuradze Nyankopɔn se: O nkwasea, wobenya Bible, na obefi Jewfo mu hɔ aba, me tsetse ahyɛmu mba no. Na ebɛn ndaase na wɔdze ma Jewfo no wɔ Bible no a hɔn nsa kã fi hɔn nkyɛn no ho? Nyew, Amanamamfo no kyerɛ dɛn? Ana wɔkaa Jewfo no hɔn awokõ, hɔn ndwumadzen, na hɔn yaw, na hɔn mbɔdzembɔ a wɔbɔe dɛ wɔdze nkwagye bɛbrɛ Amanamamfo no?"
                },
                {
                    "number": 5,
                    "text": "O hom Amanamamfo, ana hom kaa Jewfo no, me tsetse ahyɛmu mba no? Dabi, mbom hom apaa hɔn, na hom atan hɔn, na hom ammpɛ dɛ hom bɔhwehwɛ hɔn. Mbom hwɛ, medze ndzɛmba yi nyinara bɛsan egu hom tsir do; osiandɛ emi Ewuradze mo werɛ mmfir mo dɔm."
                },
                {
                    "number": 6,
                    "text": "Hom nkwaseafo a hom bɛkã dɛ: Bible, yeenya Bible na yennhia Bible bio. Ana hom wɔ Bible bi kã Jewfo dze no ho?"
                },
                {
                    "number": 7,
                    "text": "Ana hom nnyim dɛ amanaman a ɔwɔ hɔ no hɔn dodow bor kor? Ana hom nnyim dɛ Emi, Ewuradze hom Nyankopɔn, na mabɔ adasa nyina, na dɛ mekaa hɔn a wɔwɔ po nsupruw nyina na dɛ Emi na midzi hen wɔ ɔsorsor nye asaase ase nyina; na medze me nsɛm ma adasamba, nyew, medze ma amanaman a wɔwɔ asaase yi nyina do mpo?"
                },
                {
                    "number": 8,
                    "text": "Dɛm ntsi hom hwinhwin, osiandɛ hom benya m’asɛm mbordo ntsi? Ana hom nnyim dɛ aman ebien hɔn dasegye dzi dase kyerɛ hom dɛ meyɛ Nyame, dɛ mekaa ɔman kor dɛ mbrɛ mekaa kor so? Dɛm ntsi nsɛm a mekã kyerɛ ɔman kor no ara na mekã kyerɛ kor so: Na aber a aman ebien no bɔbɔmu ayɛ kor no aman ebien hɔn dasegye so bɛyɛ kor."
                },
                {
                    "number": 9,
                    "text": "Na meyɛ iyi ama ada edzi pefee akyerɛ dodowara dɛ metse dɛm ndeda, ndɛ na afebɔɔ; na mekã m’asɛm wɔ mankasa me pɛ do. Na osiandɛ makã asɛm kor ntsi mma hom nnsusu dɛ murunntum nnkã kor so; osiandɛ m’edwuma da ho ara ɔremmba ewiei; nna ɔremmba ewiei so ekodu dɛ nyimpa ne bra aba ewiei ana, nna nnyɛ dɛ ofitsi dɛm aber no na afebɔɔ."
                },
                {
                    "number": 10,
                    "text": "Dɛm ntsi, osiandɛ hom wɔ Bible no ntsi, onnyi dɛ hom susu dɛ me nsɛm nyina wɔ mu; nna onnyi dɛ hom susu dɛ mamma kwan ma wɔannkyerɛw pii."
                },
                {
                    "number": 11,
                    "text": "Na mehyɛ nyimpa nyina, hɔn a wɔwɔ boka, nye anee afamu nyina, nye etsifi na anaafo nyina, nye hɔn a wɔwɔ po nsupruw do, dɛ wɔnkyerɛw nsɛm a mekã kyerɛ hɔn no; na nwoma a wɔbɛkyerɛw no na mobɔhwɛ ho ebu wiadze atsɛn, obiara dɛ mbrɛ no ndwuma tse, dɛ mbrɛ wɔakyerɛw no."
                },
                {
                    "number": 12,
                    "text": "Na hwɛ, mebɛkasa akyerɛ Jewfo no na wɔbɛkyerɛw, na mebɛkasa akyerɛ Nephifo so na wɔbɛkyerɛw; na mebɛkasa akyerɛ ebusuakuw binom so a wɔyɛ Israel fifo a meyi hɔn efi hɔ kɔ no na wɔbɛkyerɛw; na mebɛkasa so akyerɛ aman nyina a wɔwɔ asaase yi do na wɔbɛkyerɛw."
                },
                {
                    "number": 13,
                    "text": "Na ɔbɛba dɛ Jewfo benya Nephifo hɔn nsɛm, na Nephifo benya Jewfo hɔn nsɛm; na Nephifo nye Jewfo benya Israel ebusuakuw a ayew no hɔn nsɛm; na Israel ebusuakuw a ayew no benya Nephifo nye Jewfo no hɔn nsɛm."
                },
                {
                    "number": 14,
                    "text": "Na ɔbɛba dɛ mo nkorɔfo a wɔyɛ Israel fifo no, wɔbɔboaboa hɔn ano akɔ fie wɔ hɔnara hɔn asaase do; na m’asɛm so wɔbɔboaboa ano ayɛ no kor. Na mebɛkyerɛ hɔn a wɔkõ tsia m’asɛm na wotsia mo nkorɔfo a wɔyɛ Israel fifo no, dɛ meyɛ Nyame na dɛ Emi na menye Abraham dzii ahyɛmu dɛ mebɛkaa n’asefo afebɔɔ."
                }
            ]
        },
        "/study/scriptures/bofm/2-ne/30": {
            "uri": "/study/scriptures/bofm/2-ne/30",
            "title": "2 Nephi 30",
            "data_type": "chapter",
            "chapter_name": "Tsir 30",
            "chapter_summary": [
                "Wɔbɛkan Amanamamfo a wɔasakyer no akã ahyɛmu mba noho—Lamanfo na Jewfo pii bɛgye asɛm no edzi na wɔabɛyɛ nkorɔfo a hɔnho yɛ enyika—Wɔbɛsan agye Israel na wɔasɛɛ emumuyɛfo. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei hom nhwɛ, mo nuanom adɔfo, mebɛkasa akyerɛ hom; osiandɛ emi Nephi meremma kwan ma hom nnsusu dɛ hom yɛ atseneneefo sen Amanamamfo no. Na hwɛ, gyedɛ hom dzi Nyankopɔn ne mbrasɛm no do ɔno hom nyina bɛhera; na osian nsɛm a wɔakã no ntsi onnhia dɛ hom susu dɛ wɔbɛsɛɛ Amanamamfo no korakora."
                },
                {
                    "number": 2,
                    "text": "Na hwɛ, mekã kyerɛ hom dɛ Amanamamfo dodow biara a wobonu hɔnho no bɛyɛ Ewuradze n’ahyɛmu mba, na Jewfo dodow biara a wonnkonu hɔnho no wobeyi hɔn tokyen; na Ewuradze nye obiara rinndzi ahyɛmu gyedɛ hɔn a wonu hɔnho na wɔgye ne Ba no a ɔyɛ Israel Krɔnkrɔnnyi no dzi."
                },
                {
                    "number": 3,
                    "text": "Na afei, merebɛhyɛ nkɔm wɔ biribi a ɔfa Jewfo na Amanamamfo ho. Na nwoma a makã ho asɛm no nya ba na wɔkyerɛw ma Amanamamfo no, na wɔasɔw ano bio dze ama Ewuradze, dodowara bɛgye nsɛm a wɔakyerɛw no edzi; na wɔdze bɔkɔ akɛma hɛn asefo nkaa no."
                },
                {
                    "number": 4,
                    "text": "Na afei hɛn asefo nkaa no bɛtse hɛn ho nsɛm, mbrɛ ɔyɛe ma yefi Jerusalem bae, na dɛ wɔyɛ Jewfo asefo."
                },
                {
                    "number": 5,
                    "text": "Na Jesus Christ ne nsɛmpa no wɔbɛda no edzi wɔ hɔn mu; dɛm ntsi, wɔbɛsan anan mu dze hɔn egyanom hɔn nyimdzee ama hɔn, nye Jesus Christ so ho nyimdzee a nna ɔwɔ hɔn egyanom mu no ho."
                },
                {
                    "number": 6,
                    "text": "Na afei wobedzi dɛw; na wobohu dɛ ɔyɛ nhyira a ofi Nyankopɔn nsamu dze ma hɔn; na hɔn enyido abon tumm no bɛhyɛ ase apa efi hɔn enyiwa do; na ebusuasantsen pii biara runntwa mu nnkɔ wɔ hɔn mu, gyedɛ wɔabɛyɛ nkorɔfo a hɔnho tsew na hɔnho yɛ enyika."
                },
                {
                    "number": 7,
                    "text": "Na ɔbɛba dɛ Jewfo a wɔabɔ hɔn apetse no so bɛhyɛ ase enya gyedzi wɔ Christ mu; na wɔbɛhyɛ ase aboa hɔn ano wɔ asaase no enyi; na dodowara a wɔbɛgye Christ edzi no hɔnara so na wɔbɛba abɛyɛ nkorɔfo a hɔn ho yɛ enyika."
                },
                {
                    "number": 8,
                    "text": "Na ɔbɛba dɛ Ewuradze Nyankopɔn bɛhyɛ no ndwuma ase wɔ aman, ebusuafo, kasa horow, na nyimpa nyinara mu, dze nkenyan abrɛ no nkorɔfo a wɔwɔ asaase do."
                },
                {
                    "number": 9,
                    "text": "Na Ewuradze Nyankopɔn bobu ehiafo atsɛntsenenee, ɔnam pɛrpɛr do akã enyim ama hɔn a wɔdwe wɔ asaase no do. Na ɔdze n’ano poma no botwa asaase akyen; na ɔdze ahom a ofi n’anofamfa asɛɛ ndzebɔnyɛfo."
                },
                {
                    "number": 10,
                    "text": "Na mber no reba ntsɛntsɛm a Ewuradze Nyankopɔn dze mpaapaamu kɛse bɔto nkorɔfo ntamu, na ɔbɛsɛɛ ndzebɔnyɛfo; na ɔbɛgye no nkorɔfo, nyew, sɛ ɔba no dɛ ɔwɔ dɛ ɔdze ogya sɛɛ ndzebɔnyɛfo mpo a."
                },
                {
                    "number": 11,
                    "text": "Na ndzeyɛtsenenee bɛyɛ n’asen abɔdo, na nokwardzi ayɛ n’abɔyamu."
                },
                {
                    "number": 12,
                    "text": "Na afei pataku nye eguambaa bɛtsena; na sebɔ nye akɔkowaba abɔmu ada fakor, na nantwiba, na awendadzeba, nye dza ɔadɔ seradze bɔbɔmu kor anantsew; na abofraba edzi hɔn enyim."
                },
                {
                    "number": 13,
                    "text": "Na nantwi nye sisi bɔbɔmu edzidzi; hɔn mba nkakraba bɔbɔmu ada fakor; na awendadze bɔwe efuw dɛ nantwi."
                },
                {
                    "number": 14,
                    "text": "Na enumfoanoba bɔgor ehurutsia tu ano, na abofraba a woetwa no enumfo dze ne nsa bɔto ɔkyerben tu mu."
                },
                {
                    "number": 15,
                    "text": "Worimmpira eso wɔrennsɛɛ hɔn wɔ me bepɔw krɔnkrɔn nyinara do; osiandɛ Ewuradze ho nyimdzee bɛhyɛ asaase do mã dɛ mbrɛ nsu kata po do."
                },
                {
                    "number": 16,
                    "text": "Dɛm ntsi, wɔbɛda ndzɛmba a ɔwɔ aman nyinara mu no edzi; nyew, wɔbɛda ndzɛmba nyinara edzi akyerɛ adasamba."
                },
                {
                    "number": 17,
                    "text": "Biribiara nnyi hɔ a ɔyɛ esumadze a wɔnnkɛda no edzi; sum mu ndwuma biara nnyi hɔ a wɔnnkɛda no edzi wɔ kan mu; na biribiara nnyi hɔ a wɔasɔw ano wɔ asaase yi do a wɔnnkɛtsew ano."
                },
                {
                    "number": 18,
                    "text": "Dɛm ntsi, ndzɛmba biara a wɔada no edzi akyerɛ adasamba no wɔbɛda no edzi wɔ dɛm da no so mu; na Satan rinnya tum wɔ adasamba hɔn akoma do bio ekodu mber pii. Na afei, mo nuanom adɔfo, ɔwɔ dɛ medze me nsɛm ba ewiei."
                }
            ]
        },
        "/study/scriptures/bofm/2-ne/31": {
            "uri": "/study/scriptures/bofm/2-ne/31",
            "title": "2 Nephi 31",
            "data_type": "chapter",
            "chapter_name": "Tsir 31",
            "chapter_summary": [
                "Nephi kã siantsir a ɔnam do a wonumaa Christ—Ɔwɔ dɛ adasamba kã Christ do, wonuma hɔn, hɔn nsa kã Sunsum Krɔnkrɔn no, na wotsim kodu ewiei ma wɔgye hɔn nkwa—Nnuho na enuma nye kwan a ɔtsen na ɔyɛ tseaba no n’abow—Onnyiewiei nkwa wɔ hɔ ma hɔn a woenuma hɔn ekyir no wodzi mbrasɛm no do. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, mo nuanom, adɔfo emi, Nephi, medze mo nkɔnhyɛ a medze ma hom no aba ewiei. Na murunntum nnkyerɛw ndzɛmba pii gyedɛ kakra a minyim dɛ otwar dɛ osi yi; nna murunntum nnkyerɛw pii so gyedɛ mo nua Jacob ne nsɛm no mu kakra."
                },
                {
                    "number": 2,
                    "text": "Dɛm ntsi, ndzɛmba a makyerɛw yi dɔɔ sõ ma me, gyedɛ nsɛm kakra a ɔwɔ dɛ mekã a ɔfa Christ ne nkyerɛkyerɛ ho; dɛm ntsi, mebɛkasa akyerɛ hom wɔ nokwar mu, dɛ mbrɛ mo nkɔnhyɛ no nokwar tse."
                },
                {
                    "number": 3,
                    "text": "Na me kra enyi gye wɔ nokwardzi ho; na ɔnam dɛm kwan yi do na Ewuradze Nyankopɔn yɛ n’edwuma wɔ adasamba mu. Na Ewuradze Nyankopɔn ma nyia ɔwɔ ntseasee no kan; osiandɛ ɔkasa kyerɛ adasa dɛ mbrɛ hɔn kasaa na hɔn ntseasee tse."
                },
                {
                    "number": 4,
                    "text": "Dɛm ntsi, mebɛpɛ dɛ hom kaa dɛ makã dza ɔfa dɛm nkɔnhyɛnyi no a Ewuradze yii no kyerɛɛ me no ho asɛm, nyia otwar dɛ onuma Nyame Eguambaa no a obeyi wiadze bɔn nyina akɔ no."
                },
                {
                    "number": 5,
                    "text": "Na afei, sɛ Nyame Eguambaa no, Ɔno a ɔyɛ krɔnkrɔn, hia ma dɛ wɔdze nsu numa no, ama ɔaahyɛ tseneneeyɛ no mã a, O nna ohia kɛsekɛse ma hɛn a hɛnho nntsew yi dɛ wobonuma hɛn, nyew, wɔ nsu mu!"
                },
                {
                    "number": 6,
                    "text": "Na afei, mibebisa hom, mo nuanom adɔfo, dɛ ebɛnadze mu na Nyame Eguambaa no dze hyɛɛ tseneneeyɛ no mã dɛ wɔdze nsu numaa no?"
                },
                {
                    "number": 7,
                    "text": "Ana hom nnyim dɛ ɔyɛ krɔnkrɔn? Mbom ɔno a ɔyɛ krɔnkrɔn no ɔyɛe dze kyerɛɛ adasamba dɛ, ɔnam honam afamu brɛɛ noho adze wɔ Egya n’enyim, na ɔdze gyee dase kyerɛɛ Egya no dɛ ɔbɛyɛ setsie ama no na oedzi ne mbrasɛm do."
                },
                {
                    "number": 8,
                    "text": "Dɛm ntsi, wonumaa no wɔ nsu mu wiei no, Sunsum Krɔnkrɔn no baa no do wɔ ebubur su mu."
                },
                {
                    "number": 9,
                    "text": "Na bio, ɔdze kyerɛɛ adasamba mbrɛ kwan tsenenee no tse, na mbrɛ abow tseatseaba no tse, ɔno mu na ɔwɔ dɛ wɔhɛn, dɛ mbrɛ ɔnoara ayɛ fasusu ama hɔn no."
                },
                {
                    "number": 10,
                    "text": "Na ɔse adasamba dɛ: Hom nka mo do. Dɛm ntsi, mo nuanom adɔfo, ana yebotum akã Jesus do, wɔ ber a yenyaa pɛ dɛ yebedzi Egya no ne mbrasɛm do?"
                },
                {
                    "number": 11,
                    "text": "Na Egya no se: Hom nnu hom ho, hom nnu hom ho, na wonnuma hom wɔ mo Dɔba no ne dzin mu."
                },
                {
                    "number": 12,
                    "text": "Na ɔba no so ne ndze baa mo hɔ dɛ: Nyia woenuma no wɔ me dzin mu no, ɔno na Egya no bɛma no Sunsum Krɔnkrɔn, dɛ mbrɛ ɔdze ama me yi; dɛm ntsi, hom nkã mo do, na hom nyɛ ndzɛmba a hom hu dɛ meyɛ yi."
                },
                {
                    "number": 13,
                    "text": "Dɛm ntsi, mo nuanom adɔfo, minyim dɛ sɛ hom yi hom akoma mu nyina kã Ɔba no do, na dɛ hom remmfa ndabraba nye ndaadaa nnkɔ Nyame enyim, na mbom dɛ hom dze nokwardzi, hom bonu hom ho wɔ hom bɔn ho, na hom edzi dase akyerɛ Egya no dɛ hom pɛ dɛ hom fa Christ ne dzin to hom do, wɔ enuma mu—nyew, dɛ hom bɛka hom Ewuradze na hom Agyenkwa no do akɔ nsu no ho, dɛ mbrɛ n’asɛm tse, hwɛ, ɔno na hom benya Sunsum Krɔnkrɔn no; nyew, iyi ekyir no na ogya na Sunsum Krɔnkrɔn enuma no bɛba; nna afei hom dze abɔfo tɛkyerɛma betsea mu atonton Israel Krɔnkrɔnnyi no."
                },
                {
                    "number": 14,
                    "text": "Mbom, hwɛ, mo nuanom adɔfo, dɛm na Ɔba no ne ndze baa mo hɔ dɛ: Hom enu hom ho wɔ hom bɔn ho ekyir no, na hom edzi dase akyerɛ Egya no dɛ hom pɛ dɛ hom dzi me mbrasɛm do no, na wɔnam nsu do enuma hom, na hom nsa akã ogya nye Sunsum Krɔnkrɔn enuma no, na hom botum akã kasafofor, nyew, dɛ hom dze abɔfo tɛkyerɛma mpo, na iyi ekyir no hom pow me a, nkyɛ obeye ama hom dɛ hom ennhu me koraa mpo."
                },
                {
                    "number": 15,
                    "text": "Na metsee ndze fi Egya no hɔ rese dɛ: Nyew, mo Dɔba ne nsɛm no yɛ nokwar. Nyia otsim kodu ewiei no, ɔno na wɔbɛgye no nkwa."
                },
                {
                    "number": 16,
                    "text": "Na afei, mo nuanom adɔfo, iyi mu muhu dɛ, gyedɛ ɔdasanyi tsim kodu ewiei na ɔnantsew Nyame tseasefo ne Ba no n’anamɔn mu, annyɛ dɛm a wɔrenngye no nkwa."
                },
                {
                    "number": 17,
                    "text": "Dɛm ntsi, hom nyɛ ndzɛmba a makã akyerɛ hom a mehu dɛ hom Ewuradze na hom Pomfo se dɛ wɔnyɛ; osiandɛ osian iyi ho ntsi na woeyi akyerɛ me, ama hom eehu abow kor a ɔsɛ dɛ hom hɛn mu. Osiandɛ abow a ɔsɛ dɛ hom hɛn mu no nye nnuho na nsu mu enuma; na iyi ekyir no na hom bɔnfakyɛ a ofi ogya nye Sunsum Krɔnkrɔn mu no bɛba."
                },
                {
                    "number": 18,
                    "text": "Na afei a hom ahɛn dɛm kwan tseaba a no mu nkekãnkekã yi a wɔdze kɔ onnyiewiei nkwa mu yi; hwɛ hom nam abow no mu ahɛn mu; hom edzi Egya no nye Ɔba no hɔn mbrasɛm do; na hom nsa akã Sunsum Krɔnkrɔn no a, ɔgye Egya nye Ɔba no ho dase dze hyɛ anohoba a ɔabɔ no mã, dɛ sɛ hom fa kwan no do ba mu a hom nsa bɛkã."
                },
                {
                    "number": 19,
                    "text": "Na afei, mo nuanom adɔfo, ber a hom akɛhɛn dɛm kwan tseaba a no mu yɛ nkekãnkekã yi mu yi, mibebisa dɛ hom ewie ne nyinara yɛ? Hwɛ, mese hom dɛ, Oho; hom nnwiee koraa, gyedɛ hom dze gyedzi a onnhihim suo Christ ne ndwuma pa mu, dze homho nyinara twer nyia otum gye nkwa no n’emudzi no."
                },
                {
                    "number": 20,
                    "text": "Dɛm ntsi, ɔwɔ dɛ hom per kɔ kan gyina pintsinn wɔ Christ mu, nya enyidado a ɔhyerɛn na odzi mu, na hom nya Nyankopɔn nye nyimpa nyina ho dɔ. Dɛm ntsi, sɛ hom per kɔ kan, na hom mee wɔ Christ n’asɛm mu, na hom tsim kodu ewiei a, hwɛ, dɛm na Egya no se: Hom benya onnyiewiei nkwa."
                },
                {
                    "number": 21,
                    "text": "Na afei, hwɛ, mo nuanom adɔfo, iyi nye kwan no; na kwan fofor biara nnyi hɔ anaa dzin biara nnyi wi ase yi mu a wɔnam do bɛgye ɔdasanyi nkwa wɔ Nyankopɔn n’ahenman no mu. Na afei, hwɛ, iyi nye Christ ne nkyerɛkyerɛ, nokwar nkyerɛkyerɛ kor pɛr a ofi Egya nye Ɔba nye Sunsum Krɔnkrɔn no a ɔyɛ Nyame kor a onnyiewiei no. Amen."
                }
            ]
        },
        "/study/scriptures/bofm/2-ne/32": {
            "uri": "/study/scriptures/bofm/2-ne/32",
            "title": "2 Nephi 32",
            "data_type": "chapter",
            "chapter_name": "Tsir 32",
            "chapter_summary": [
                "Abɔfo nam Sunsum Krɔnkrɔn no tum do kasa—Ɔwɔ dɛ nyimpa bɔ mpaa na wodua Sunsum Krɔnkrɔn no do nya nyimdzee dze ma hɔnho. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, hwɛ, mo nuanom adɔfo, muhu dɛ hom rodwendwen biribi wɔ hom akoma mu wɔ dza ɔsɛ dɛ hom yɛ wɔ ber a hom ahɛn kwan no mu no. Mbom hwɛ, ɔyɛ dɛn ntsi na hom dwendwen dɛm ndzɛmba yi ho wɔ hom akoma mu yi?"
                },
                {
                    "number": 2,
                    "text": "Ana hom kaa dɛ makã akyerɛ hom dɛ sɛ hom nsa kã Sunsum Krɔnkrɔn no a hom botum dze abɔfo tɛkyerɛma akasa? Na afei, hom besi dɛn etum dze abɔfo tɛkyerɛma akasa, ana onnkefir Sunsum Krɔnkrɔn no?"
                },
                {
                    "number": 3,
                    "text": "Abɔfo nam Sunsum Krɔnkrɔn no tum do kasa; dɛm ntsi, wɔkã Christ ne nsɛm. Dɛm ntsi, mekã kyerɛ hom dɛ, hom mmee wɔ Christ ne nsɛm mu, na hwɛ, Christ ne nsɛm no bɛkã ndzɛmba nyinara a ɔsɛ dɛ hom yɛ akyerɛ hom."
                },
                {
                    "number": 4,
                    "text": "Dɛm ntsi, aber a makã dɛm nsɛm yi akyerɛ hom ekyir no, sɛ hom enntum anntse ase a nna ɔbɛyɛ dɛ hom emmbisa, anaadɛ hom ammbɔ mu; dɛm ntsi, wɔammfa hom ammba kan no mu, ntsi otwar dɛ hom hera wɔ sum mu."
                },
                {
                    "number": 5,
                    "text": "Na hwɛ, mese hom bio dɛ sɛ hom rudua kwan no mu, na hom nsa rekã Sunsum Krɔnkrɔn no a, nkyɛ ɔbɛkyerɛ hom ndzɛmba nyinara a ɔsɛ dɛ hom yɛ."
                },
                {
                    "number": 6,
                    "text": "Hwɛ, iyi nye Christ ne nkyerɛkyerɛ; na nkyerɛkyerɛ biara nnyi hɔ bio a wɔdze bɛma ekesi dɛ ɔbɛda noho edzi akyerɛ hom ekyir yi wɔ honam mu. Na ber a ɔbɛda noho edzi akyerɛ hom wɔ honam mu no, dza ɔbɛse hom biara no, hom nhyɛ no nsew na hom nyɛ."
                },
                {
                    "number": 7,
                    "text": "Na afei emi, Nephi, murunntum nnkasa pii; Sunsum no siw me kwan dɛ mebɛkasa, ogya me ma midzi awerɛhow osian ekyingye nye emumuyɛ, nye nyim a wonnyim, nye nyimpa hɔn akɔnkye ntsi; osiandɛ sɛ kaansa wɔkã no pefee kyerɛ hɔn dɛ mbrɛ asɛm no pefeeyɛ tse mpo a, wɔronnhwehwɛ nyimdzee bi, na wɔatse nyimdzee kɛse bi ase."
                },
                {
                    "number": 8,
                    "text": "Na afei, mo nuanom adɔfo, mutum hu dɛ hom da ho dwendwen wɔ hom akoma mu; na ɔyɛ me yaw dɛ ɔwɔ dɛ mekasa wɔ dɛm adze yi ho. Na sɛ hom ritsie Sunsum no a ɔkyerɛkyerɛ nyimpa ma ɔbɔ mpaa no a nkyɛ hom bohu dɛ ɔsɛ dɛ hom bɔ mpaa; osiandɛ sunsum bɔn nnkyerɛkyerɛ nyimpa ma ɔmmbɔ mpaa, mbom ɔkyerɛkyerɛ no dɛ onnyi dɛ ɔbɔ mpaa."
                },
                {
                    "number": 9,
                    "text": "Mbom hwɛ, mese hom dɛ ɔsɛ dɛ hom bɔ mpaa daa, na mma hom nntɔ bahaw; na hom nnyɛ biribiara mma Ewuradze gyedɛ hom edzi kan abɔ mpaa ama Egya no wɔ Christ ne dzin mu, ama ɔaatsew wo ndzeyɛɛ ho ama wo, ama wo ndzeyɛɛ aayɛ ama wo kra ne yieyɛ."
                }
            ]
        },
        "/study/scriptures/bofm/2-ne/33": {
            "uri": "/study/scriptures/bofm/2-ne/33",
            "title": "2 Nephi 33",
            "data_type": "chapter",
            "chapter_name": "Tsir 33",
            "chapter_summary": [
                "Nephi ne nsɛm yɛ nokwar—Wɔgye Christ noho dase—Hɔn a wɔgye Christ dzi no bɛgye Nephi ne nsɛm edzi, obegyina hɔ dɛ dasegye wɔ atsɛmbu egua no enyim. Bɛyɛ mfe 559–545 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei emi, Nephi, murunntum nnkyerɛw ndzɛmba nyina a wɔdze kyerɛkyerɛɛ mo nkorɔfo no; nna mennyɛ ɔbemfo wɔ akyerɛw mu tse dɛ wɔ kasa mu; osiandɛ sɛ nyimpa nam Sunsum Krɔnkrɔn no tum do kasa a; Sunsum Krɔnkrɔn no tum no dze asɛm no kɔ adasamba hɔn akoma mu."
                },
                {
                    "number": 2,
                    "text": "Mbom hwɛ, dodowara wɔ hɔ a wopirim hɔn akoma dze tsia Sunsum Krɔnkrɔn no ma onnya tsenabew wɔ hɔn mu; dɛm ntsi wɔtow ndzɛmba pii a wɔakyerɛw no gu na wobu no adze huhuw."
                },
                {
                    "number": 3,
                    "text": "Mbom emi, Nephi, makyerɛw dza makyerɛw, na mubu no dɛ ɔsom bo kɛse, dze ma nkanka mo nkorɔfo. Na mobɔ mpaa adzekyee nyina ma hɔn, na me nyinsuwa fɔw mo sundze anago, osian hɔn ntsi; na musu frɛ me Nyame wɔ gyedzi mu, na minyim dɛ obetsie mosufrɛ."
                },
                {
                    "number": 4,
                    "text": "Na minyim dɛ Ewuradze Nyankopɔn bɛtsew me mpaabɔ ho ama aayɛ mfaso ama mo nkorɔfo. Na nsɛm a makyerɛw no mberɛwyɛ mu yi wɔbɛhyɛ no dzen ama hɔn; na wɔaboa hɔn ma wɔayɛ dza oye; wɔaboa hɔn ma woehu hɔn egyanom; osiandɛ ɔkã Jesus ho nsɛm, na wɔaboa hɔn ma wɔagye no edzi, ama woeetsim ekodu ewiei, mekyerɛ onnyiewiei nkwa no."
                },
                {
                    "number": 5,
                    "text": "Na ɔkasa dzendzen tsia bɔn, dɛ mbrɛ nokwar ne pefeeyɛ tse; dasanyi biara no bo rummfuw wɔ nsɛm a makyerɛw yi ho gyedɛ onyia no wɔ abɔnsam sunsum."
                },
                {
                    "number": 6,
                    "text": "Mehyɛ moho enyimnyam wɔ pefeeyɛ mu; mehyɛ moho enyimnyam wɔ nokwardzi mu; mehyɛ moho enyimnyam wɔ Jesus mu, osiandɛ ɔapon me kra efi hɛl."
                },
                {
                    "number": 7,
                    "text": "Mowɔ ayamuyie ma mo nkorɔfo, na mowɔ gyedzi kɛse wɔ Christ mu dɛ mibehyia akra pii a nkekãa biara nnyi hɔn ho wɔ n’atsɛmbu egua no enyim."
                },
                {
                    "number": 8,
                    "text": "Mowɔ ayamuyie ma Jewfo—Mese Jewfo, osiandɛ medze kyerɛ beebi a mifi bae no."
                },
                {
                    "number": 9,
                    "text": "Mowɔ ayamuyie ma Amanamamfo so. Mbom hwɛ, monnkotum enya enyidado ama iyinom mu biara gyedɛ wɔnye Christ abɔmu, na wɔahɛn abow tseabaa no mu, na wɔanantsew kwan nkekãnkekã no a wɔdze kɔ nkwa mu no mu, na wɔkɔ do nantsew kwan no mu kesi ewiei a nsɔhwɛber no bɔsõ."
                },
                {
                    "number": 10,
                    "text": "Na afei, mo nuanom adɔfo, nye Jewfo so, nye hɔn a wɔwɔ asaase n’ano n’ano nyina, hom ntsie nsɛm yi na hom ngye Christ ndzi; na sɛ hom renngye nsɛm yi nndzi a hom ngye Christ ndzi. Na sɛ hom gye Christ dzi a hom bɛgye nsɛm yi edzi, osiandɛ ɔyɛ Christ ne nsɛm na ɔdze ama me; na ɔkyerɛkyerɛ adasa nyina dɛ ɔsɛ dɛ wɔyɛ dza oye."
                },
                {
                    "number": 11,
                    "text": "Na sɛ ɔnnyɛ Christ ne nsɛm a, hom ara hom mbua—Na Christ dze tum nye enyimnyam kɛse beyi akyerɛ hom dɛ ɔyɛ ne nsɛm wɔ da a odzi ewiei no mu; na emi na ɔwo begyina enyim na enyim wɔ asɛndzipon no enyim; na me mberɛwyɛ nyina ekyir no, hom bohu dɛ ɔno na ɔhyɛɛ me dɛ menkyerɛw dɛm ndzɛmba yi."
                },
                {
                    "number": 12,
                    "text": "Na menam Christ ne dzin mu bɔ Egya no mpaa ama hɛn mu dodowara, sɛ nnyɛ hɛn nyina mpo a, wɔaagye hɛn nkwa wɔ n’ahenman mu wɔ da kɛse a odzi ewiei no mu."
                },
                {
                    "number": 13,
                    "text": "Na afei, mo nuanom adɔfo, nye hɔn a wɔyɛ Israel fifo nyina, nye hɔn a wɔtse asaase n’ano n’ano nyina, mekasa kyerɛ hom dɛ obi a ne ndze fi huntuma mu retsea mu: Hom nantseyie kesi dɛ dɛm da kɛse no bɛba."
                },
                {
                    "number": 14,
                    "text": "Na hom a hom rinnya Nyame ne papayɛ no, na hom mmbu Jewfo no nsɛm bi, nye me nsɛm so, nye nsɛm a obefi Nyame Eguambaa n’anomu aba no, hwɛ, mema hom nantseyie daapem, na dɛm nsɛm yi bobu hom fɔ wɔ da a odzi ewiei no mu."
                },
                {
                    "number": 15,
                    "text": "Na dza mosɔw ano wɔ asaase yi do no, wɔdze bɛba ebetsia hom wɔ asɛndzipon no enyim; na dɛm na Ewuradze ahyɛ me, na otwar dɛ midzi do. Amen."
                }
            ]
        },
        "/study/scriptures/bofm/jacob/1": {
            "uri": "/study/scriptures/bofm/jacob/1",
            "title": "Jacob 1",
            "data_type": "chapter",
            "chapter_name": "Tsir 1",
            "chapter_summary": [
                "Jacob na Joseph per dɛ wɔbɛma nkorɔfo enya gyedzi wɔ Christ mu na woedzi Ne mbrasɛm do—Nephi wu—Emumuyɛdze soɛr wɔ Nephifo mu. Bɛyɛ mfe 544–421 Ansaana wɔbɔwo Christ."
            ],
            "book_title": "Jacob Nwoma No Nephi no Nua",
            "book_intro": [
                "Nsɛm a ɔbɔɔ no dawur kyerɛɛ no nuanom. Ɔnye ɔbarimba bi a ɔhwehwɛɛ dɛ obu Christ ne nkyerɛkyerɛ tootooba dzi esi. Nsɛm kakra bi a ɔfa Nephi no nkorɔfo hɔn abakɔsɛm ho."
            ],
            "verses": [
                {
                    "number": 1,
                    "text": "Na hwɛ, ɔbaa dɛ nna mfe eduonum enum ebotwa mu kɔ fitsi mber a Lehi fii Jerusalem no; dɛm ntsi, Nephi hyɛɛ emi, Jacob, mbra a ɔfa mprɛtse nkakraba no a woekrukye dɛm ndzɛmba yi wɔ do no ho."
                },
                {
                    "number": 2,
                    "text": "Na ɔhyɛɛ emi, Jacob, mbra dɛ menkyerɛw ndzɛmba kakra a mususu dɛ ohia no wɔ dɛm mprɛtse yi do; dɛ mma munnsuo mu, gyedɛ abakɔsɛm kakra bi a ɔfa no dɔm a wɔfrɛ hɔn Nephi no nkorɔfo ho no."
                },
                {
                    "number": 3,
                    "text": "Na ɔkãa dɛ no nkorɔfo ho abakɔsɛm no wonkrukye no wɔ ne mprɛtse nkaa no do, na dɛ monkora dɛm mprɛtse yi do yie na memfa mma m’asefo, fitsi ebusuasantsen dze kɛpem ebusuasantsen."
                },
                {
                    "number": 4,
                    "text": "Na sɛ nsɛmpa bi wɔ hɔ a ɔyɛ krɔnkrɔn, anaa nyikyerɛ bi a ɔsõ, anaa nkɔnhyɛ bi a, ɔno munkrukye n’etsir no wɔ mprɛtse yi do, na Christ ntsi, na hɛn nkorɔfo so ntsi memfa dza mohwɛ a oye nka ho."
                },
                {
                    "number": 5,
                    "text": "Na osian gyedzi na awerɛhyɛmu ntsi, nokwar, wɔada dza ɔfa hɔn nkorɔfo ho na ndzɛmba a ɔbɛba hɔn do no edzi akyerɛ hɛn."
                },
                {
                    "number": 6,
                    "text": "Na hɛn so yenyaa nyikyerɛ pii, na nkɔnhyɛ sunsum so ara yie; dɛm ntsi, nna yenyim Christ na n’ahenman no a ɔbɛba no."
                },
                {
                    "number": 7,
                    "text": "Dɛm ntsi, yɛyɛɛ edwuma ɔdzen do wɔ hɛn nkorɔfo mu, ama yɛaatwe hɔn aaba Christ nkyɛn na wɔatse Nyame ne papayɛ no nkã, ama woeetum ahɛn n’ahomgye no mu, amma ammba no dɛ ɔbɛkã ntam wɔ n’ebufuw mu dɛ mma wɔnnhɛn mu, dɛ mbrɛ Israelmba hɔn nda no mu ber a wɔwɔ sar no do no wɔgyegyee no hyɛɛ no ebufuw no."
                },
                {
                    "number": 8,
                    "text": "Dɛm ntsi, yɛbehia Nyame no mboa, dɛ yɛbɔtwe adasa nyinara adwen amma wɔanntsew Nyankopɔn do etua annhyɛ no ebufuw, na mbom dɛ adasa nyinara bɛgye Christ edzi, na wɔahwɛ no wu no, na wɔafa ne mbeamudua no na wɔasoa wiadze enyimguase; dɛm ntsi, emi Jacob, megye to mo do dɛ mibedzi mo nua Nephi ne mbrasɛm do."
                },
                {
                    "number": 9,
                    "text": "Na afei Nephi hyɛɛ ase dɛ ɔreyɛ akɔdaa, na ohun dɛ ɔrennkyɛr na oewu; dɛm ntsi, ɔseraa ɔbarimba bi ngo hyɛɛ no ɔhen dɛ ɔnhwɛ nkorɔfo no do, dɛ mbrɛ ahemfo no ahendzi tse."
                },
                {
                    "number": 10,
                    "text": "Na nkorɔfo no dɔɔ Nephi dodow, osiandɛ otwitwae gyee hɔn mbordo, na ɔdze Laban ne nkrantsee no kõe dze twitwae gyee hɔn, na odzii dwuma pii no nkwa nda nyinara wɔ hɔn yieyɛ ntsi."
                },
                {
                    "number": 11,
                    "text": "Dɛm ntsi, nkorɔfo no pɛɛ dɛ ne dzin da hɔ ama wɔaakaa no aber nyinara. Na obiara a obedzi adze wɔ n’ananmu no wɔbɛfrɛ no Nephi a otsĩa ebien, Nephi a otsĩa ebiasa, na wɔyɛɛ no dɛmara dze kɔree dɛ mbrɛ ahemfo no ahendzi no tse; na dɛm na nkorɔfo no dze frɛɛ hɔn, kansa sɛ obiara wɔ ne dzin mpo a."
                },
                {
                    "number": 12,
                    "text": "Na ɔbaa dɛ Nephi wui."
                },
                {
                    "number": 13,
                    "text": "Na afei nkorɔfo a nna wɔnnyɛ Lamanfo no nna wɔyɛ Nephifo; anaaso wɔfrɛ hɔn Nephifo, Jacobfo, Josephfo, Zoramfo, Lamanfo, Lemuelfo, na Ishmaelfo."
                },
                {
                    "number": 14,
                    "text": "Mbom emi, Jacob, dze, meremmfa hɔn edzin nkyekyɛmu yi mmfrɛ hɔn, mbom mebɛfrɛ hɔn Lamanfo a nkyɛ wɔhwehwɛɛ Nephi no nkorɔfo asɛɛ hɔn, na hɔn a wɔyɛɛ Nephi n’anyɛnkofo no, mebɛfrɛ hɔn Nephifo, anaadɛ Nephi no nkorɔfo, dɛ mbrɛ ahemfo no hɔn ahendzi tse."
                },
                {
                    "number": 15,
                    "text": "Na afei ɔbaa dɛ Nephi no nkorɔfo, wɔ ɔhen a otsĩa ebien n’ahendzi ber do no, wɔhyɛɛ ase dɛ woripirim hɔn akoma, na wɔhyɛɛ hɔnho akɔndɔ bɔn, tse dɛ mbrɛ tsetse berdo no David yɛe a ɔpɛɛ dɛ onya yernom na nwewefo pii no, na ne babanyin Solomon so yɛe no."
                },
                {
                    "number": 16,
                    "text": "Nyew, na hɔn so hyɛɛ ase peer dɛ wɔhwehwɛ sika na dwetɛ, na wɔhyɛɛ ase memaa hɔnho do wɔ ahantanyɛ mu."
                },
                {
                    "number": 17,
                    "text": "Dɛm ntsi, emi Jacob, medze dɛm nsɛm yi maa hɔn ber a merekyerɛkyerɛ hɔn wɔ temple no mu no, aber a nna meedzi kan eenya mo soma efi Ewuradze hɔ no."
                },
                {
                    "number": 18,
                    "text": "Na aber no nna Nephi ahyɛ emi, Jacob, na mo nua Joseph, asɔfo na akyerɛkyerɛfo wɔ nkorɔfo no do."
                },
                {
                    "number": 19,
                    "text": "Na yɛkrɔɔn hɛn dzibew dze hyɛɛ Ewuradze enyimnyam, yɛfaa asodzi too hɛn do, dɛ sɛ yɛannkyerɛkyerɛ nkorɔfo no yie ma woennhu Nyame n’asɛm yie a, hɔn bɔn ne nyiano bɛda hɛn do; dɛm ntsi, yɛdze hɛn ahoɔdzen yɛɛ edwuma a ɔbɛma hɔn bɔgyaa rennkã hɛn ntar mu; annyɛ dɛm a hɔn bɔgyaa bɛkã hɛn ntar mu, na worunnhu dɛ hɛn ho nnyi nkekaa wɔ da a odzi ewiei no mu."
                }
            ]
        },
        "/study/scriptures/bofm/jacob/2": {
            "uri": "/study/scriptures/bofm/jacob/2",
            "title": "Jacob 2",
            "data_type": "chapter",
            "chapter_name": "Tsir 2",
            "chapter_summary": [
                "Jacob kasa tsia ahonyadze no dɔ ho, ahantanyɛ na efĩfĩdze—Nyimpa botum ahwehwɛ ahonyadze dze aboa no nuanom—Ewuradze hyɛ dɛ mma ɔbanyin biara a ɔwɔ Nephifo mu no nnya nyernom mmbor kor—Ewuradze rohwehwe ahosie wɔ mbasiafo ho. Bɛyɛ mfe 544–421 Ansaana wɔbɔwo Christ."
            ],
            "verses": [
                {
                    "number": 1,
                    "text": "Nsɛm a Jacob, Nephi no nua no, kãa kyerɛɛ Nephi no nkorɔfo, wɔ Nephi no wu ekyir no:"
                },
                {
                    "number": 2,
                    "text": "Na afei, mo nuanom adɔfo, emi Jacob, ɔnam Nyame ho asodzi a medze ato mo do, dɛ medze botooyɛ bɔkrɔn me dzibew, na ama meetum eyi hom bɔn nkekãa efi me ntar mu ntsi, maba temple yi mu ndɛ da yi ama meetum mada Nyankopɔn n’asɛm edzi akyerɛ hom."
                },
                {
                    "number": 3,
                    "text": "Na homara hom nyim dɛ ɔdze besi mber yi medze enyidahɔ ayɛ dzibew a wɔfrɛɛ me wɔ ho no; mbom ndɛ da yi medze ɔpɛ na ahopopo kasa kyerɛ hom wɔ hom akra n’eyiedzi ho sen dza mayɛ no dada no."
                },
                {
                    "number": 4,
                    "text": "Na hwɛ ɔdze besi ndɛ, hom ayɛ setsie ama Ewuradze n’asɛm a medze maa hom no."
                },
                {
                    "number": 5,
                    "text": "Mbom hwɛ, hom ntsie me, na hom nhu dɛ ɔnam Bɔadze a ɔyɛ tum nyinara wura, a ɔbɔɔ sor nye asaase ne mboa ntsi mobotum akã dza ɔrokɔ do wɔ hom adwen mu, dɛ mbrɛ hom ahyɛ ase reyɛ bɔn ndwuma, dza ɔyɛ ekyiwadze ma me, nyew, na ɔyɛ ebusudze ma Nyankopɔn."
                },
                {
                    "number": 6,
                    "text": "Nyew, ɔhyɛ me kra awerɛhow na ɔdze enyito fɔn me wɔ me Yɛfo no enyim, dɛm ntsi mutum gye dase a ɔfa emumuyɛdze a ɔwɔ hom akoma mu no kyerɛ hom."
                },
                {
                    "number": 7,
                    "text": "Na ɔhyɛ me awerɛhow ma dɛm ntsi otwar dɛ menye hom kasa ndamyɛ mu wɔ hom yernom na hom mba enyim, na hɔn mu dodowara su yɛ mberɛw na ɔtsen wɔ Nyame enyim, iyi yɛ adze a ɔsɔ Nyame enyi;"
                },
                {
                    "number": 8,
                    "text": "Na mususu dɛ wɔaba ha dɛ woribetsie Nyankopɔn n’asɛm a ɔyɛ enyigye, nyew, asɛm a ɔyɛ ɔkra a oepira edur."
                },
                {
                    "number": 9,
                    "text": "Dɛm ntsi, ɔyɛ adzesoadze kɛse ma me kra dɛ wɔbɛhyɛ me, osian mbrasɛm dzendzen a menya efi Nyankopɔn hɔ no ntsi, dɛ menkã mbrɛ hom bɔn tse ho asɛm, na memma hɔn a woepira dada no hɔn epirakur nyɛ akɛse wɔ aber a nkyɛ ɔwɔ dɛ mekyekye hɔn werɛ na meyɛ hɔn ekur edur; na hɔn a wommpiraa hɔn no, nkyɛ ɔwɔ dɛ wodzi Nyankopɔn n’asɛm a ɔyɛ enyigye no, wɔdze asekan ato hɔ na ɔbɔwowɔ hɔn akra na woepira hɔn adwen a ɔyɛ botoo no."
                },
                {
                    "number": 10,
                    "text": "Mbom, moronnhwɛ edwuma no ne kɛse ho, ɔwɔ dɛ meyɛ dza Nyankopɔn nam ne mbrasɛm no ahyɛ me dzendzenndzen no na mekasa kyerɛ hom wɔ hom emumuyɛdze na ekyiwadze ho, wɔ hɔn a hɔn akoma mu tsew, na hɔn akoma abobɔ, nye Otumfo Nyankopɔn n’enyiwa a otum hwira no enyim."
                },
                {
                    "number": 11,
                    "text": "Dɛm ntsi, ɔsɛ dɛ mekã nokwar no kyerɛ hom dɛ mbrɛ Nyankopɔn n’asɛm ne pefeeyɛ tse. Na hwɛ, ber a mibisaa Nyankopɔn no, asɛm no baa mo hɔ dɛ: Jacob, adze kye a soɛr kɔ temple no mu, na kɛda asɛm a medze bɛma wo no edzi kyerɛ nkorɔfo no."
                },
                {
                    "number": 12,
                    "text": "Na afei hwɛ, mo nuanom, iyi nye asɛm a meda no edzi kyerɛ hom, dɛ hom mu dodowara ahyɛ ase rohwehwɛ sika, na dwetɛ, na abo ahorow pii a ɔsom bo wɔ asaase yi mu, anohoba asaase ma hom nye hom asefo anohoba no mu a iyinom ahyɛ mu mã."
                },
                {
                    "number": 13,
                    "text": "Na adom nsa ehyira hom papanara, ama hom enya ahonyadze pii; na osiandɛ hom mu binom enya no mbordo asen binom ntsi, hom amema hom ho do na ahantanyɛ ahyɛ hom akoma mã, na hom toto hom kɔn na hom mema hom etsir do wɔ wimu osian hom ntar a ɔsom bo kɛse ntsi, na hom tseetsee hom nuanom osiandɛ hom susu dɛ hom ye sen hɔn ntsi."
                },
                {
                    "number": 14,
                    "text": "Na afei, mo nuanom, ana hom susu dɛ Nyankopɔn bu hom bem wɔ iyi mu? Hwɛ, mese hom dɛ, Oho. Mbom obu hom fɔ, na sɛ hom kɔ do wɔ dɛm ndzɛmba yi ne nyɛe mu a n’atsɛmbu bɛba hom do ntsɛntsɛm."
                },
                {
                    "number": 15,
                    "text": "O kɛtsea nkyɛ wɔakyerɛ hom dɛ obotum ehwira hom mu, na sɛ ɔdze n’enyiwa hwɛ hom kor pɛr a obotum etwa hom ato famu!"
                },
                {
                    "number": 16,
                    "text": "O nkyɛ oeyi hom efi dɛm emumuyɛ na ekyiwadze yi mu. Na, O nkyɛ hom etsie ne mbrasɛm, na hom amma hom ahantan akoma yi annsɛɛ hom akra!"
                },
                {
                    "number": 17,
                    "text": "Hom ndwen hom nuanom ho dɛ homankasa homho, na hom nye obiara mbɔmu na hom mfa hom ahodze nkyɛ, ama hɔn so aayɛ ahonyafo dɛ homara."
                },
                {
                    "number": 18,
                    "text": "Mbom ansaana hom bɔhwehwɛ ahonyadze no, hom ndzi kan nhwehwɛ Nyankopɔn n’ahenman no."
                },
                {
                    "number": 19,
                    "text": "Na hom enya enyidado wɔ Christ mu ekyir no hom benya ahonyadze, sɛ hom hwehwɛ a; hom rohwehwɛ no hom nyɛ hom nsusui dɛ hom bɔhwehwɛ dze ayɛ papa—dɛ hom bofura hɔn a wodzi adagyaw, na wɔama hɔn a ɔkɔm dze hɔn edziban, na wɔagye ndɔmmumfo, na wɔama ayarfo na hɔn a wohu amandze enya ahotɔ."
                },
                {
                    "number": 20,
                    "text": "Na afei, mo nuanom, makã ahantanyɛ ho asɛm akyerɛ hom; na hom a hom ahaw hom nuanom, na hom atseetsee hɔn osian hom akoma mu ahantanyɛ wɔ ndzɛmba a Nyankopɔn dze ama hom ntsi no, ɛbɛn asɛm na hom wɔ kã wɔ iyi ho?"
                },
                {
                    "number": 21,
                    "text": "Ana hom nnsusu dɛ dɛm ndzɛmba yi yɛ ekyiwadze ma nyia ɔbɔɔ honam nyinara no? Na nyimpa kor som bo wɔ n’enyido dɛ mbrɛ kor so tse. Na honam nyinara yɛ dɛtse; na osian ewiei kor ntsi na ɔbɔɔ hɔn nyinara; ama woeedzi ne mbrasɛm do na woeeyi no ayɛw afebɔɔ."
                },
                {
                    "number": 22,
                    "text": "Na afei kasa a merekã kyerɛ hom a ɔfa no ahantanyɛ ho no medze aba ewiei. Na nnyɛ aba no dɛ mekasa kyerɛ hom wɔ bɔn kɛse bi ho a, nkyɛ m’akoma bedzi ehurusi mbordo ama hom."
                },
                {
                    "number": 23,
                    "text": "Mbom Nyame n’asɛm haw me osian hom bɔn akɛse ntsi. Na hwɛ, dɛm na Ewuradze se: Dɛm nkorɔfo yi ahyɛ ase reyɛ emumuyɛ; wɔnntse kyerɛwsɛm no ase, na wɔhwehwɛ biribi egyina do dze agye hɔnho wɔ ndwamambɔ ho, osian dza wɔakyerɛw a ɔfa David na ne ba Solomon ho ntsi."
                },
                {
                    "number": 24,
                    "text": "Hwɛ, nokwar David na Solomon nyaa yernom na nwewefo pii, dza ɔyɛ ekyiwadze wɔ m’enyido, Ewuradze na ɔse."
                },
                {
                    "number": 25,
                    "text": "Dɛm ntsi, dɛm na Ewuradze se, menam m’abasa no tum do meeyi dɛm nkorɔfo yi efi Jerusalem asaase do, ama meeyi abaw tsenenee efir Joseph n’asen eduaba no mu ama moho."
                },
                {
                    "number": 26,
                    "text": "Dɛm ntsi, emi Ewuradze Nyankopɔn meremma kwan ma nkorɔfo yi nnyɛ dɛ mbrɛ tsetseberdo mba yɛe no."
                },
                {
                    "number": 27,
                    "text": "Dɛm ntsi, mo nuanom, hom ntsie me, na hom ntsie Ewuradze n’asɛm: Na onnyi dɛ banyin biara a ɔwɔ hom mu nya ma ɔbor yer kor; na nwewe dze mma onnya bi koraa;"
                },
                {
                    "number": 28,
                    "text": "Na emi, Ewuradze Nyankopɔn, mowɔ enyigye wɔ mbaa hɔn ahosie ho. Na ndwamambɔ yɛ ekyiwadze wɔ m’enyido; dɛm na Dɔm Ewuradze se."
                },
                {
                    "number": 29,
                    "text": "Dɛm ntsi, nkorɔfo yi besie me mbrasɛm, Dɔm Ewuradze na ɔse, anaadɛ ndom nkã asaase no wɔ hɔn ntsi."
                },
                {
                    "number": 30,
                    "text": "Na sɛ mepɛ a, Dɔm Ewuradze na ɔse, mebɛma w’asefo do ama moho, mebɛhyɛ mo nkorɔfo mbra; annyɛ a wobetsie dɛm nsɛm yi."
                },
                {
                    "number": 31,
                    "text": "Na hwɛ, emi Ewuradze meehu mo nkorɔfo hɔn mbabaa a wɔwɔ Jerusalem asaase do no hɔn yaw, na maatse hɔn nkɔmbɔdzi, nyew na asaase a mo nkorɔfo wɔ do nyina osian hɔn kunnom hɔn emumuyɛ na ebusudze ntsi."
                },
                {
                    "number": 32,
                    "text": "Na meremma kwan, Dɔm Ewuradze na ɔse, mma nkorɔfo yi hɔn mbabaa fɛɛfɛw a miyii hɔn fii Jerusalem asaase do yi hɔn sũ mmfow sor mmba mo hɔ nntsia mbanyin a wofi mo nkorɔfo mu, Dɔm Ewuradze na ɔse."
                },
                {
                    "number": 33,
                    "text": "Na wɔremmfa mo nkorɔfo hɔn mbabaa ndɔmmum osian hɔn botooyɛ ntsi, annyɛ dɛm a medze ndom yaayaa bɛba hɔn do, dza ɔdze hɔn bɔkɔ ɔsɛɛ mu mpo; osiandɛ wɔrommbɔ edwaman, dɛ tsetseberdo mba no, Dɔm Ewuradze na ɔse."
                },
                {
                    "number": 34,
                    "text": "Na afei hwɛ, mo nuanom, hom nyim dɛ dɛm mbrasɛm yi nyina wɔdze maa hɛn egya, Lehi; dɛm ntsi, hom nyim ne nyina dada; na hom aba afɔdzi kɛse yi mu; osiandɛ hom ayɛ ndzɛmba a nkyɛ onnyi dɛ hom yɛ."
                },
                {
                    "number": 35,
                    "text": "Hwɛ, hom ayɛ emumuyɛ akɛse sen Lamanfo, hɛn enuanom no. Hom ebubu hom yernom a wɔyɛ botoo no hɔn akoma, na hom ayew awerɛhyɛmu a hom mba wɔ no wɔ hom mu, osian hom bra bɔn wɔ hɔn enyim ntsi; na hɔn akoma mu nkrumsi afow akɔ Nyame hɔ dze etsia hom. Na osian Nyame n’asɛm ne dzen a osian tsia hom ntsi, akoma dodowara ewuwu osian ekur a etuetue wɔ mu ntsi."
                }
            ]
        },
        "/study/scriptures/bofm/jacob/3": {
            "uri": "/study/scriptures/bofm/jacob/3",
            "title": "Jacob 3",
            "data_type": "chapter",
            "chapter_name": "Tsir 3",
            "chapter_summary": [
                "Nkorɔfo a hɔn akoma mu tsew no hɔn nsa kã Nyankopɔn n’asɛmpa no—Lamanfo yɛ atseneneefo sen Nephifo—Jacob bɔ ndwamanbɔ, akɔndɔ bɔn na bɔn ahorow ho kɔkɔ. Bɛyɛ mfe 544–421 Ansaana wɔbɔwo Christ."
            ],
            "verses": [
                {
                    "number": 1,
                    "text": "Mbom hwɛ, emi Jacob, mebɛkasa akyerɛ hom a hom akoma mu tsew. Hom mfa adwen a osi pi nhwɛ Nyame, na hom mfa gyedzi mbordo mbɔ mpaa mma no, na ɔbɛkyekye hom werɛ wɔ hom amandzehu mu, na obedzi hom nsɛm ama hom, na ɔdze pɛrpɛr atsɛmbu aba hɔn a wɔhwehwɛ asɛɛ hom no do."
                },
                {
                    "number": 2,
                    "text": "O hom a hom akoma mu tsew nyina, hom mma hom tsir do na hom ngye Nyankopɔn n’asɛm a ɔyɛ enyigye no, na hom mmee wɔ no dɔ mu; na sɛ hom adwen si pi afebɔɔ a hom botum ayɛ."
                },
                {
                    "number": 3,
                    "text": "Mbom, wondue, wondue, nkã hɔn a hɔn akoma mu nntsew, dɛ wɔyɛ efĩfĩdze ndɛ da yi wɔ Nyame enyim; na gyedɛ hom nu homho annyɛ dɛm a wɔbɔdom asaase no wɔ hom ntsi; na Lamanfo no a, wɔnnyɛ efĩfĩdze dɛ mbrɛ hom tse no, naaso wɔdze ndom a ɔyɛ dzen akã hɔn no, bɔhwe hom mbaa dze akɔ ɔsɛɛ mu."
                },
                {
                    "number": 4,
                    "text": "Na mber no reba ntsɛm, dɛ gyedɛ hom nu homho annyɛ dɛm a wɔbɛfa hom egyapadze asaase no, na Ewuradze Nyankopɔn beyi atseneneefo no efi hom mu akɔ."
                },
                {
                    "number": 5,
                    "text": "Hwɛ, hom nuanom Lamanfo no a, hom kyir hɔn osian hɔn efĩfĩdze na ndom a wɔdze adom hɔn wer no ntsi, yɛ atseneneefo koraa sen hom; osiandɛ hɔn werɛ mmfir Ewuradze ne mbrasɛm no, dza wɔdze maa hɛn egya no—dɛ wonya yer kor, na nwewee dze mma wɔmmfa bi koraa, na mma wɔmmbɔ edwaman wɔ hɔn mu."
                },
                {
                    "number": 6,
                    "text": "Na afei, dɛm mbrasɛm yi wɔhwɛ na wodzi do; dɛm ntsi, osiandɛ wɔhwɛ na wodzi mbrasɛm yi do ntsi, Ewuradze Nyankopɔn rennsɛɛ hɔn, mbom obohu hɔn mbɔbɔr; na da bi wɔbɛyɛ nhyira mba."
                },
                {
                    "number": 7,
                    "text": "Hwɛ, hɔn kunnom dɔ hɔn yernom, na hɔn yernom dɔ hɔn kunnom; na hɔn kunnom na hɔn yernom dɔ hɔn mba; na hɔn ekyingye na hɔn tan a ɔwɔ hom ho no fir hɔn egyanom hɔn emumuyɛ; dɛm ntsi ɔyɛ dɛn na hom ye sen hɔn, wɔ hom Bɔadze kɛse no enyim?"
                },
                {
                    "number": 8,
                    "text": "O mo nuanom, musuro dɛ gyedɛ hom nu homho fi hom bɔn ho annyɛ dɛm a hɔn wer bɔhoa asen hom dze, sɛ wɔdze hom beenu nyina ba Nyankopɔn n’ahengua no enyim a."
                },
                {
                    "number": 9,
                    "text": "Dɛm ntsi mbrasɛm a medze ma hom yi a ɔyɛ Nyankopɔn n’asɛm, dɛ mma hom nnkasa bɔn nntsia hɔn bio osian hɔn wer a obir no ntsi, eso mma hom nnkasa bɔn nntsia hɔn osian hɔn efĩfĩdze ntsi; mbom hom nkaa homankasa hom efĩfĩdze, na hom nkaa dɛ ɔnam hɔn egyanom do na wonyaa dɛm efĩfĩdze no."
                },
                {
                    "number": 10,
                    "text": "Dɛm ntsi, hom nkaa hom mba, dɛ mbrɛ hom ama woedzi yaw wɔ hɔn akoma mu osian ɔbra bɔn a hom abɔ akyerɛ hɔn ntsi; na hom nkaa so dɛ, osian hom efĩfĩdze ntsi hom dze hom mba bɛba ɔsɛɛ mu, na wɔdze hɔn bɔn bogu hom etsifi wɔ da a odzi ewiei no mu."
                },
                {
                    "number": 11,
                    "text": "O mo nuanom, hom ntsie me nsɛm; hom nkenyan hom akra; hom nkeka homho ama hom eenyan efi nkom a hom rotɔ wɔ owu mu no; na hom ntwe homho mfi hɛl yaayaw no mu amma hom ammbɛyɛ abɔnsam n’abɔfoe, mma wɔanntow hom annkyen ogya baka na brimstone no a ɔyɛ owu mprɛnu no mu."
                },
                {
                    "number": 12,
                    "text": "Na afei emi, Jacob, mekãa nsɛm pii kyerɛɛ Nephi no nkorɔfo no, bɔɔ hɔn kɔkɔ wɔ ndwamanbɔ na ntantan bra na bɔn ahorow nyinara ho, me kãa mbusu a odzi iyinom ekyir kyerɛɛ hɔn."
                },
                {
                    "number": 13,
                    "text": "Na nkorɔfo yi hɔn ndzeyɛɛ no, sɛ wɔkyɛ mu ɔha a no mu kor mpo dɔɔ so araa ma worunntum nnkyerɛw wɔ dɛm mprɛtse yinom do; mbom hɔn ndzeyɛɛ no mu dodowara wɔakyerɛw wɔ mprɛtse akɛse no do, dza ɔfa hɔn akõkoekõ, na wentwiwentwi ahorow, na hɔn ahemfo hɔn ahendzi mu nsɛm ho."
                },
                {
                    "number": 14,
                    "text": "Dɛm mprɛtse yinom wɔfrɛ no Jacob mprɛtse, na Nephi dze ne nsa yɛe. Na medze me nsɛm yi aba ewiei."
                }
            ]
        },
        "/study/scriptures/bofm/jacob/4": {
            "uri": "/study/scriptures/bofm/jacob/4",
            "title": "Jacob 4",
            "data_type": "chapter",
            "chapter_name": "Tsir 4",
            "chapter_summary": [
                "Nkɔnhyɛfo no nyina nam Jesus dzin mu soom Egya no—Abraham n’afɔr a nna ɔdze Isaac robɔ no tse dɛ Nyankopɔn na nyia Ɔwoo no Kortoo no no mae—Nyimpa wɔ dɛ odua Werdambɔ no do nye Nyankopɔn san bɔ mu—Jewfo bɔpow kutuwdo bo no. Bɛyɛ mfe 544–521 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei hwɛ, ɔbaa dɛ emi, Jacob, mosoom mo nkorɔfo pii wɔ kasa mu, (na murunntum nnkyerɛw ne nyinara, mbom no mu kakraabi na makyerɛw osian brɛ a yɛbrɛ ansaana yerutum ekrukye hɛn kasaa wɔ mprɛtse do ntsi) na yenyim dɛ ndzɛmba a yɛkyerɛw wɔ mprɛtse do no betsim."
                },
                {
                    "number": 2,
                    "text": "Mbom adze biara a yɛbɛkyerɛw wɔ do a ɔnnyɛ mprɛtse no do no bɛsɛɛ na ahera; mbom yebotum akyerɛw nsɛm kakraabi wɔ mprɛtse do a ɔbɛma hɛn mba na hɛn enuanom adɔfo so, enya nyimdzee kakra a ɔfa hɛnho, anaadɛ ɔfa hɔn egyanom ho—"
                },
                {
                    "number": 3,
                    "text": "Na iyi mu na yedzi dɛw; na yɛberɛ krukye nsɛm yi wɔ mprɛtse do, na yɛwɔ enyidado dɛ hɛn enuanom adɔfo na hɛn mba bɛgye no wɔ ndaase akoma mu na wɔahwɛ do ama wɔdze enyigye esũa na nnyɛ awerɛhow bi a, na dɛ wonnkenya adwembɔn bi wɔ hɔn awofo a wodzi kan no ho."
                },
                {
                    "number": 4,
                    "text": "Na ɔnam dɛm siantsir yi ntsi na yɛakyerɛw dɛm ndzɛmba yi, ama woeehu dɛ yenyim Christ, na yenyaa enyidado wɔ n’enyimnyam ho mfe aha pii ansaana ɔreba; na nnyɛ hɛn nko na yenyaa enyidado wɔ n’enyimnyam ho, na mbom nkɔnhyɛfo krɔnkrɔn so a wodzii hɛn enyim kan no."
                },
                {
                    "number": 5,
                    "text": "Hwɛ, wɔgyee Christ dzii na wɔsɔɔr Egya no wɔ ne dzin mu, na hɛn so yɛsɔr Egya no wɔ ne dzin mu. Na iyi ho ntsi na yesie Moses mbra no, ɔtwe hɛn akra bɛn no; na dɛm nyɛe yi na ɔsan hɛnho wɔ tseneneeyɛ mu, dɛ mbrɛ osii Abraham do wɔ sar no do ma ɔyɛɛ setsie maa Nyankopɔn ne mbrasɛm dɛ ɔdze ne babanyin Isaac bɔbɔ afɔr, dze ayɛ mfatoho akyerɛ Nyankopɔn na ne Ba a Ɔwoo no Kortoo no no mae."
                },
                {
                    "number": 6,
                    "text": "Dɛm ntsi, yɛyɛ nkɔnhyɛfo no ho mpɛnsapɛnsa mu, na yɛwɔ nyikyerɛ pii na nkɔnhyɛ sunsum; na dɛm adasegye yinom nyinara mu na ɔma yenya enyidado, na hɛn gyedzi nnhihim, kesi dɛ nokwar yebotum yɛahyɛ wɔ Jesus dzin mu ma ndua, anaadɛ mbepɔw, anaadɛ po asorɛkye etsie hɛn."
                },
                {
                    "number": 7,
                    "text": "Naaso, Ewuradze Nyankopɔn kyerɛ hɛn hɛn mberɛwyɛ ama yeehu dɛ ɔnam n’adom do, na osi kotow adasamba no yɛ kɛse, na ɔma yenya tum dze yɛ dɛm ndzɛmba yi."
                },
                {
                    "number": 8,
                    "text": "Hwɛ, Ewuradze no ndwuma yɛ akɛse na ɔyɛ nwanwa. Mbrɛ wɔmmpɛ mu nnhu n’esumadze no bun si dɔ; na ɔdasanyi runntum nnhu n’akwan nyinara mu. Na ɔdasanyi biara nnyim n’akwan mu, gyedɛ woyi kyerɛ no; dɛm ntsi, enuanom, mma hom mmbu Nyame ne nyikyerɛ nyimtsia."
                },
                {
                    "number": 9,
                    "text": "Na hwɛ, ɔnam n’asɛm no tum do na nyimpa baa asaase yi enyi do, dɛm asaase a ɔnam n’asɛm no tum do bɔe. Dɛm ntsi, sɛ Nyankopɔn tum kasa ma wiadze ba, na ɔkasa ma wɔbɔ ɔdasanyi a, O dɛm a, nna ebɛnadze ntsi na onnkotum ahyɛ asaase, anaadɛ ne nsaano edwindze a ɔwɔ asaase enyi dɛ mbrɛ ne pɛ na n’enyigye tse?"
                },
                {
                    "number": 10,
                    "text": "Dɛm ntsi, enuanom mma hom mmper dɛ hom botu Ewuradze fo, na mbom dɛ hom bɛgye ne nsamu afotu. Na hwɛ, homankasa hom nyim dɛ otu fo wɔ nyansa na pɛrpɛr mu, na ehumbɔbɔr kɛse mu, wɔ no ndwuma nyinara mu."
                },
                {
                    "number": 11,
                    "text": "Dɛm ntsi, enuanom adɔfo, hom ndua Christ no werdambɔ no, ne Ba a Ɔwoo no Kortoo no do nye no nkã mbɔmu ama hom eenya owusoɛr dɛ mbrɛ owusoɛr no tum a ɔwɔ Christ mu no tse, na wonyi hom nkyerɛ dɛ Christ n’eduabakan mma Nyame, dɛ hom enya gyedzi, na n’enyimnyam mu enyidado pa ansaana ɔada no ho edzi wɔ honam mu."
                },
                {
                    "number": 12,
                    "text": "Na afei, adɔfo, mma ɔnnyɛ hom nwanwa dɛ merekã dɛm nsɛm yi kyerɛ hom; na ɔyɛ dɛn ntsi na hom nnkã Christ no werdambɔ ho nsɛm, ama hom eenya no ho nyimdzee a odzi mu, na hom eenya owusoɛr na wiadze a ɔbɛba no so ho nyimdzee?"
                },
                {
                    "number": 13,
                    "text": "Na hwɛ, mo nuanom, nyia ɔhyɛ nkɔm no, wɔmma ɔnhyɛ nkɔm a nkorɔfo bɛtse ase; osiandɛ Sunsum no kã nokwar no na onndzi ator. Dɛm ntsi, ɔkã ndzɛmba ho nsɛm dɛ mbrɛ wɔtse pɛpɛɛpɛr, na ndzɛmba dɛ mbrɛ wɔbɛyɛ pɛpɛɛpɛr, dɛm ntsi, wɔada ndzɛmba yi edzi akyerɛ hɛn pefee, wɔ hɛn akra no nkwagye ntsi. Na mbom hwɛ, nnyɛ hɛn nko na yɛyɛ adasefo wɔ dɛm ndzɛmba yi ho; osiandɛ Nyankopɔn kãa ho nsɛm so kyerɛɛ tsetseberdo nkɔnhyɛfo no."
                },
                {
                    "number": 14,
                    "text": "Mbom hwɛ, Jewfo no yɛ nkorɔfo a wɔyɛ akɔnkye; na wɔpoow nsɛm a ɔda edzi pefee no, na wokum nkɔnhyɛfo no, na wɔhwehwɛɛ ndzɛmba a nna wonntum nntse ase ekyir kwan. Dɛm ntsi osian hɔn enyifura ntsi, dza ɔmaa wɔhwɛɛ traa do no kehiaa dɛ ɔma wɔhwe ase; osiandɛ Nyankopɔn eyi dza ɔma ɔyɛ pefee no efi hɔn enyido, na ɔdze ndzɛmba pii a wonntum nntse ase ahyɛ hɔn ananmu; osiandɛ dɛm na wɔpɛ. Na osiandɛ wɔpɛ dɛm ntsi Nyankopɔn ayɛ no dɛm ama woeefintsiw."
                },
                {
                    "number": 15,
                    "text": "Na afei emi, Jacob, Sunsum no ma mehyɛ nkɔm; osiandɛ muhu Sunsum no ndwuma wɔ mo mu, dɛ Jewfo no hɔn mfintsiwii no bɛma wɔapow ɔbo no a ɔsɛ dɛ wɔtow dze nya fapem pa no."
                },
                {
                    "number": 16,
                    "text": "Mbom hwɛ, dɛ mbrɛ kyerɛwsɛm no kyerɛ, ɔbo yi bɛyɛ nokwar fapem kɛse kortonoo a odzi ewiei a Jewfo no botum atow do kɛse."
                },
                {
                    "number": 17,
                    "text": "Na afei, m’adɔfo, ɔbɛyɛ dɛn bɛyɛ dɛ, hom apow nokwar fapem no ekyir no, hom botum atow do da, ama ɔaabɛyɛ hɔn kutowdo-bo?"
                },
                {
                    "number": 18,
                    "text": "Hwɛ, mo nuanom adɔfo, mebɛda esumadze yi edzi akyerɛ hom; sɛ mannyɛ a, hom nam kwan biara do behihim efi mo Sunsum a osi pi no ho, na hom efintsiw osian homho a modwen no mbordo ntsi."
                }
            ]
        },
        "/study/scriptures/bofm/jacob/5": {
            "uri": "/study/scriptures/bofm/jacob/5",
            "title": "Jacob 5",
            "data_type": "chapter",
            "chapter_name": "Tsir 5",
            "chapter_summary": [
                "Jacob dze Zenos ne nsɛm no to ngodua pa na kwaamu ngodua ho—Wɔtse dɛ Israel na Amanamamfo—Wɔakã Israel a wɔbɔbɔ hɔn apetse na wɔakã hɔn aboa ano ho asɛm dada—Wɔkasa fa Nephifo na Lamanfo na Israel fifo nyina wɔ abɛbu mu—Wɔdze Amanamamfo bɛbata Israel ho—Ekyir no wɔbɛhyew wenyin ture no. Bɛyɛ mfe 544–421 Ansaana wɔbɔwo Christ."
            ],
            "verses": [
                {
                    "number": 1,
                    "text": "Hwɛ, mo nuanom, ana hom nkaa dɛ hom akenkan nkɔnhyɛnyi Zenos ne nsɛm a ɔkãa kyerɛɛ Israelfifo dɛ:"
                },
                {
                    "number": 2,
                    "text": "Hom nyɛ aso, O Israel fifo, na hom ntsie emi, Ewuradze no nkɔnhyɛnyi, m’asɛm."
                },
                {
                    "number": 3,
                    "text": "Na hwɛ, dɛm na Ewuradze se, O Israel fifo, medze hom bɔto ngodua pa bi a ɔbarimba bi fae duae wɔ ne wenyin ture mu na ɔhwɛɛ no yie, na onyinii, bɛyɛɛ kɛse na ɔhyɛɛ ase dɛ ɔroprɔw ho."
                },
                {
                    "number": 4,
                    "text": "Na ɔbaa dɛ wenyin ture no wura no kɔree, na ohun dɛ no ngodua no ahyɛ ase ruwu; na ɔsee dɛ: Mubotwitwa ho na metutu ho na megugu ase fa na mahwɛ dɛ obeyi abaw nketsenketse aforafor bi na orunnwu."
                },
                {
                    "number": 5,
                    "text": "Na ɔbaa dɛ otwitwaa ho, na otutuu ho hyiae na oguguu ase fa dɛ mbrɛ ɔkãe no."
                },
                {
                    "number": 6,
                    "text": "Na ɔbaa dɛ nda pii ekyir no abaw nketsenketse afofor bi hyɛɛ ase dɛ ɔrefefɛw ho; na mbom hwɛ, no nkɔnmu hyɛɛ ase dɛ oruwu."
                },
                {
                    "number": 7,
                    "text": "Na ɔbaa dɛ wenyin ture no wura no hunii, na ɔkãa kyerɛɛ n’akowaa no dɛ; Ɔyɛ me yaw dɛ dɛm dua yi befi me nsa; dɛm ntsi, hom nkɔ nkobubu abaw mfi kwaamu ngodua bi ho na hom mfa mbrɛ me; na yebobubu dua no no nkɔnmu abaw no a ɔahyɛ ase ruwu no efi hɔ, na yɛatow egu gya mu ahyew no."
                },
                {
                    "number": 8,
                    "text": "Na hwɛ, dɛm na wenyin ture no Wura se, mibeyi abaw nkakraba afofor no efi ho, na medze abata dua biara a mepɛ ho; na ɔmmfa ho dɛ dɛm dua yi bowu, mobɔkora no do eduaba do ama moho; dɛm ntsi, mebɛfa dɛm abaw nkakraba afofor yi na medze abata dua biara a mepɛ ho."
                },
                {
                    "number": 9,
                    "text": "Hom mfa kwaamu ngo dua n’abaw no, na hom mfa mbata, n’ananmu; na dza metwitwa efi ho yi, mobɔtow egu gya mu na mahyew no, amma ɔannsɛɛ mo wenyin ture asaase no."
                },
                {
                    "number": 10,
                    "text": "Na ɔbaa dɛ wenyin ture no Wura no nkowaa no yɛɛ dɛ mbrɛ wenyin ture no Wura no n’asɛm se, wɔdze bataa kwaamu ngo dua n’abaw no ho."
                },
                {
                    "number": 11,
                    "text": "Na wenyin ture no Wura no maa wotutuu ho hyiae, na wotwitwa ho, guguu ase fa, na ɔkãa kyerɛɛ no nkowaa no dɛ: Ɔyɛ me yaw dɛ dɛm dua yi befi me nsa; dɛm ntsi, mbrɛ ɔbɛyɛ a mobɔkora no ndwow no do amma ennwu, ama moho ntsi na mayɛ dɛm adze yi."
                },
                {
                    "number": 12,
                    "text": "Dɛm ntsi, kɔ wo kwan; weɔn dua no, na hwɛ gugu ase fa dɛ mbrɛ m’asɛm se."
                },
                {
                    "number": 13,
                    "text": "Na iyi na medze besisi mo wenyin ture n’ekyir no ho, na biribiara a mebɛyɛ no mmfa woho; na mebɛyɛ iyi ama meetum akora dua nankasa n’abaw no do ama moho; na bio, ama meetum so dze no do eduaba no esie ama moho kɛpem ber a mibehia; na ɔbɛyɛ me yaw dɛ dua yi na no do eduaba befi me nsa."
                },
                {
                    "number": 14,
                    "text": "Na ɔbaa dɛ wenyin ture no Wura no kɔr no kwan, na ɔdze ngo dua pa no n’abaw no koduaa wenyin ture no n’anaafo afamu beebi, binom wɔ kor mu na binom so wɔ afofor mu, dɛ mbrɛ ne pɛ na n’enyigye tse."
                },
                {
                    "number": 15,
                    "text": "Na ɔbaa dɛ mber pii twaa mu ekyir no, wenyin ture Wura no kãa kyerɛɛ n’akowaa no dɛ: Bra, ma yɛnkɔ wenyin ture no mu nkɛyɛ edwuma wɔ mu."
                },
                {
                    "number": 16,
                    "text": "Na ɔbaa dɛ wenyin ture no Wura nye n’akowaa no so kɔr wenyin ture no mu dɛ wɔrekɛyɛ edwuma. Na ɔbaa dɛ akowaa no kãa kyerɛɛ no wura dɛ: Hwɛ, hwɛ ha; hwɛ dua no."
                },
                {
                    "number": 17,
                    "text": "Na ɔbaa dɛ wenyin ture no Wura no hwɛɛ na ohun dua no a wɔdze kwaamu ngo dua n’abaw bataa ho no dɛ efir, na ɔahyɛ ase rosow eduaba. Na ohun dɛ ɔyɛ eduaba pa; na eduaba no a ɔwɔ do no tse dɛ dua pa do dze ara pɛr."
                },
                {
                    "number": 18,
                    "text": "Na ɔsee n’akowaa no dɛ: Hwɛ, kwaamu ngo dua n’abaw no agye nsu efi ndwow no hɔ, ma ndwow no enya ahoɔdzen yie; na osiandɛ ndwow no enya ahoɔdzen dodow ntsi kwaamu abaw no asow eduaba pa. Afei sɛ yɛammfa dɛm abaw yi ammbata abaw yi ho a, nkyɛ dua no bowu. Na afei, hwɛ, mibenya eduaba pii, dza dua no asow no, na medze eduaba a ɔwɔ do no besie ama mankasa moho ndaamba."
                },
                {
                    "number": 19,
                    "text": "Na ɔbaa dɛ wenyin ture no Wura no kãa kyerɛɛ n’akowaa no dɛ: Bra ma yɛnkɔ wenyin ture no n’anaafo afamu, nkɔhwɛ dɛ sɛ dua pa no n’abaw no so asow eduaba pii a, ama medze eduaba a ɔwɔ do no eesie ama mankasa moho ndaamba."
                },
                {
                    "number": 20,
                    "text": "Na ɔbaa dɛ wɔkɔr bea a owura no dze dua pa no n’abaw no koduae no, na ɔsee akowaa no dɛ: Hwɛ iyinom; na ohun dza odzi kan no dɛ ɔasow eduaba pii; na ohunii so dɛ ɔyɛ eduaba pa. Na ɔsee akowaa no dɛ: Tsew aba no fi do, na fa sie, ama maakora do ama mankasa moho; na ɔsee dɛ, hwɛ, mber tsentsen yi na medze egugu ase fa, na ɔasow eduaba pii."
                },
                {
                    "number": 21,
                    "text": "Na ɔbaa dɛ akowaa no see no wura no dɛ: Eyɛɛ dɛn baa ha boduaa dɛm dua yi? Na hwɛ, bea yi yɛ bea bɔn wɔ wenyin ture asaase yi nyinara mu."
                },
                {
                    "number": 22,
                    "text": "Na wenyin ture Wura no see no dɛ: Mma nntu mo fo; minyim dɛ ɔyɛ asaase bɔn; dɛm ntsi na mekãa kyerɛɛ wo dɛ, mahwɛ do yie egugu ase fa mber tsentsen yi nyinara no, na ehu dɛ ɔasow eduaba pii."
                },
                {
                    "number": 23,
                    "text": "Na ɔbaa dɛ wenyin ture Wura no see n’akowaa no dɛ: Hwɛ ha; medua dua n’abaw no so bi; na ehu dɛ dɛm asaase yi yɛ asaase bɔn mpo sen kor no. Mbom, hwɛ dua no megugu ase fa mber pii, na ɔasow eduaba pii; dɛm ntsi tsetsew, na fa sie ama maakora do ama mankasa moho ndaamba."
                },
                {
                    "number": 24,
                    "text": "Na ɔbaa dɛ wenyin ture Wura no see n’akowaa no bio dɛ: Hwɛ abaw no bi so, a medua; na ehu dɛ megugu ase fa, na ɔasow eduaba pii."
                },
                {
                    "number": 25,
                    "text": "Na ɔsee akowaa no dɛ: Hwɛ dza odzi ewiei no. Hwɛ, iyi na muduae wɔ asaase pa mu; na megugu ase fa mber tsentsen yi nyinara, na dua yi n’afã na asow eduaba pa, na n’afã dze ɔasow kwaamu eduaba nko; hwɛ muguguu dua yi ase fa dɛ mbrɛ medze yɛɛ nkaa noara so."
                },
                {
                    "number": 26,
                    "text": "Na ɔbaa dɛ wenyin ture Wura no see n’akowaa no dɛ: Twitwa abaw no a annsow eduaba pa no, na tow gu gya mu."
                },
                {
                    "number": 27,
                    "text": "Mbom hwɛ, akowaa no see no dɛ: Ma yentwitwa ho, na yentutu ho, na yengugu ase fa na yɛnhwɛ no mber kakra, dɛ gyangyanbiara ɔbɔsow eduaba pa ama wo a, ama eetum dze esie."
                },
                {
                    "number": 28,
                    "text": "Na ɔbaa dɛ wenyin ture Wura no, na wenyin ture Wura n’akowaa no guguu ture no mu nduadzewa no nyina ase fa."
                },
                {
                    "number": 29,
                    "text": "Na ɔbaa dɛ mber pii botwaa mu no, wenyin ture Wura no see n’akowaa no dɛ: Bra, ma yɛnkɔ wenyin ture no mu, nkɛyɛ wenyin ture no mu edwuma bio. Na hwɛ, mber no abɛn, na ewiei no reba ntsɛm; dɛm ntsi, ɔwɔ dɛ medze eduaba no sie ma mankasa moho ndaamba."
                },
                {
                    "number": 30,
                    "text": "Na ɔbaa dɛ wenyin ture Wura no na akowaa no kɔr wenyin ture no mu; na wɔbaa dua pa no a wobuu n’abaw, na wɔdze kwaamu abaw bataa ho no nkyɛn na hwɛ eduaba ahorow pii ahyɛ dua no do mã."
                },
                {
                    "number": 31,
                    "text": "Na ɔbaa dɛ wenyin ture Wura no sɔɔ eduaba no hwɛe, sɔɔ dodow no nyinara hwɛe. Na wenyin ture Wura no see dɛ: Hwɛ, mber tsentsen yi nyinara na megugu ndua yi ase fa, na menya eduaba pii dze esie ama moho ndaamba."
                },
                {
                    "number": 32,
                    "text": "Mbom hwɛ, aber yi ɔasow aba pii, na no mu biara nnyɛ papa. Na hwɛ, kwaamu aba ahorow pii na ɔwɔ do; na no ho ammba mfaso biara amma me, hɛn fona pii nyinara ayɛ gyan; na afei ɔyɛ me yaw dɛ dɛm dua yi befi me nsa."
                },
                {
                    "number": 33,
                    "text": "Na wenyin ture Wura no see akowaa no dɛ: Ebɛnadze na yɛmfa nyɛ dua yi, ama meenya eduaba pa na makora do bio ama mankasa moho?"
                },
                {
                    "number": 34,
                    "text": "Na akowaa no see no wura dɛ: Hwɛ, osiandɛ edze bataa kwaamu ngo dua n’abaw ho ntsi oenya ndwow na woenya ahoɔdzen ma woennwu; dɛm ntsi na ihu dɛ ɔda ho ye no."
                },
                {
                    "number": 35,
                    "text": "Na ɔbaa dɛ wenyin ture Wura no see n’akowaa no dɛ: Dua no no ho ammba mfaso biara amma me, na ndwow no so ho ammba mfaso biara amma me susuampaara dɛ ɔasow kwaamu eduaba yi."
                },
                {
                    "number": 36,
                    "text": "Na minyim dɛ ndwow no ye, na mara me yieyɛ ntsi na mohwɛɛ do yie; na osian hɔn ahoɔdzen dodow ntsi na kwaamu abaw no soow eduaba pa no."
                },
                {
                    "number": 37,
                    "text": "Mbom hwɛ, kwaamu abaw no enyin atra ndwow no; na osiandɛ kwaamu abaw no ahyɛ ndwow no do ntsi na ɔsoow kwaamu eduaba no; na osiandɛ ɔasow eduaba bɔn pii no ntsi ehu dɛ ɔahyɛ ase ruwu; na ɔnnkɛkyɛr na aber, na woetwa no ato gyamu, gyedɛ yɛyɛ biribi dze bɔ ho ban."
                },
                {
                    "number": 38,
                    "text": "Na ɔbaa dɛ wenyin ture Wura no see n’akowaa no dɛ: Ma yɛnkɔ wenyin ture n’anaafo afamu no ho, na yɛnkɔhwɛ dɛ sɛ abaw pa no so asow eduaba bɔn."
                },
                {
                    "number": 39,
                    "text": "Na ɔbaa dɛ wɔkɔr wenyin ture no n’anaafo afamu no ho. Na ɔbaa dɛ wohun dɛ eduaba a ɔwɔ abaw pa no do no so aprɔw; nyew, dza odzi kan na dza otsĩa ebien na dza odzi ewiei no so; na ne nyinara aprɔw."
                },
                {
                    "number": 40,
                    "text": "Na kwaamu eduaba no a odzi ewiei no ahyɛ dua n’afã beebi a ɔsoow eduaba pa no do, araa ma abaw no akyenkyen na ewu."
                },
                {
                    "number": 41,
                    "text": "Na ɔbaa dɛ wenyin ture Wura no sũi na ɔsee akowaa no dɛ: Ebɛnadze bio na nkyɛ ɔwɔ dɛ meyɛ ma mo ture no?"
                },
                {
                    "number": 42,
                    "text": "Hwɛ, minyim dɛ wenyin ture no mu eduaba no nyinara ye, gyedɛ iyinom nko. Na afei iyinom a wɔasow eduaba pa pɛn no so aprɔw; na afei hwɛ ndua nyinara a ɔwɔ mo wenyin ture no mu no ho ammba mfaso biara amma me, gyedɛ wotwa gu na wɔtow kyen gya mu."
                },
                {
                    "number": 43,
                    "text": "Na hwɛ dza odzi ekyir yi a n’abaw ewu yi, muduaa no wɔ asaase pa do; nyew, bea a oye mpo kyɛn mo wenyin ture n’asaase nyinara do."
                },
                {
                    "number": 44,
                    "text": "Na ihun dɛ mutwitwaa adze biara a efifir rehaw asaase yi do kyenee, na muduaa dua yi wɔ n’ananmu."
                },
                {
                    "number": 45,
                    "text": "Na ihun dɛ n’afã soow eduaba pa na n’afã so soow kwaamu eduaba; na osiandɛ memmbubu abaw no a ɔwɔ ho no na manntow enngu ogya mu ntsi, hwɛ, wɔahyɛ abaw pa no do ma ewu."
                },
                {
                    "number": 46,
                    "text": "Na afei, hwɛ, mbɔdzembɔ dodow a yɛbɔe dze hwɛɛ mo wenyin ture no nyinara ekyir no, ndua a ɔwɔ hɔ no nyina aprɔw, ma dɛm ntsi wɔannsow eduaba pa; na iyinom na minyaa ho enyidado dɛ me dze besie ama mankasa moho ndaamba. Mbom, hwɛ, wɔabɛyɛ dɛ kwaamu ngo dua no, na no ho nnyi mfaso biara gyedɛ wotwa gu na wɔtow kyen gya mu; ɔyɛ me yaw dɛ mobɔhwer no."
                },
                {
                    "number": 47,
                    "text": "Mbom ebɛnadze bio na nkyɛ ɔwɔ dɛ meyɛ ma mo wenyin ture no? Ana mogoow m’abaw mu, ma dɛm ntsi menntum enngugu ase fa? Oho, muguguu ase fa, na meyiyii ho ɔkã, na metwitwa ho, na mofuntuum ase; na adzekyee nyinara, metseen me nsa wɔ do da no nyina mu mpo, na ewiei no abɛn. Na ɔyɛ me yaw dɛ mubotwa mo wenyin ture no mu ndua no nyinara egu, na wɔatow akyen gya mu ma ahyew. Woana na ɔasɛɛ mo wenyin ture yi?"
                },
                {
                    "number": 48,
                    "text": "Na ɔbaa dɛ akowaa no see no wura no dɛ: Ana nnyɛ wo wenyin ture no prɔmprɔmyɛ na wɔayɛ—ana nnyɛ abaw no na ɔahyɛ ndwow pa no do? Na osiandɛ abaw no ahyɛ ndwow a ɔwɔ hɔ no do ntsi, hwɛ wonyiin ntsɛntsɛm gyee ndwow no n’ahoɔdzen no maa hɔnho. Hwɛ, mese, ana nnyɛ iyi ntsi na ɔmaa wenyin ture no mu ndua prɔwee no?"
                },
                {
                    "number": 49,
                    "text": "Na ɔbaa dɛ wenyin ture Wura no see akowaa no dɛ: Ma yɛnkɔ nkotwa wenyin ture no mu ndua no na yɛmfa ngu gyamu, amma wɔanntserɛw anngye mo wenyin ture n’asaase no, osiandɛ mayɛ dza mobotum nyinara. Ebɛnadze bio na nkyɛ ɔwɔ dɛ meyɛ ma mo wenyin ture no?"
                },
                {
                    "number": 50,
                    "text": "Mbom, hwɛ, akowaa no see wenyin ture Wura no dɛ: Ma no kwan ma onsisi hɔ mber kakra."
                },
                {
                    "number": 51,
                    "text": "Na Owura no see dɛ: Nyew, mebɛma esisi hɔ mber kakra, osiandɛ ɔyɛ me yaw dɛ mobɔhwer mo wenyin ture no mu ndua no."
                },
                {
                    "number": 52,
                    "text": "Dɛm ntsi, ma yɛmfa dɛm abaw yi a medua no wɔ mo wenyin ture n’anaafo yi na yɛmfa nsisi ndua noara a wofir mu no ananmu bio; na ma yɛmbubu abaw mfi dua no a n’eduaba yɛ nwen no do, na yɛmfa ɔnoara n’abaw no nsisi n’ananmu."
                },
                {
                    "number": 53,
                    "text": "Na dɛm na mebɛyɛ amma dua no ennwu, kyerɛdɛ mobotum eegyina ndwow no do wɔ mo botae ho ntsi."
                },
                {
                    "number": 54,
                    "text": "Na hwɛ, abaw pa no a moduae no no ndwow da ho wɔ hɔ, dɛm ntsi mobɔkora no so do yie ama moho wɔ me biribi ntsi, mibeyiyi dua yi n’abaw ho, na medze abata hɔnho. Nyew, medze hɔn bɛbata hɔnankasa hɔn dua no n’abaw ho, ama maakora ndwow no so do yie ama mankasa mo ho, ama aber a wobenya ahoɔdzen no woeetum asow eduaba pa ama me, na mebɛda ho enya enyimnyam wɔ mo wenyin ture n’eduaba ho."
                },
                {
                    "number": 55,
                    "text": "Na ɔbaa dɛ woyii dua pa no a ɔabɛyɛ kwaamu dua no na wɔdze bataa ndua pa no a no so ɔabɛyɛ kwaamu ndua no ho."
                },
                {
                    "number": 56,
                    "text": "Na woyii ndua pa no a abɛyɛ kwaamu ndua no na wɔdze bataa nankasa no dua ho."
                },
                {
                    "number": 57,
                    "text": "Na wenyin ture Wura no see akowaa no dɛ: Mma mmbubu abaw bɔn no mmfi ndua no ho, gyedɛ dza ɔyɛ nwen kɛse no; na ɔno ananmu na fa sisi dɛ mbrɛ makã no."
                },
                {
                    "number": 58,
                    "text": "Na yebogugu wenyin no mu ndua no ase fa bio, na yeyiyi abaw no ho na yebubu abaw no a aberber a ɔbɛhera no na yɛdze gya ahyew no."
                },
                {
                    "number": 59,
                    "text": "Na iyi na mebɛyɛ kyerɛdɛ ndwow no a ɔwɔ hɔ no benya ahoɔdzen bi osiandɛ woye ntsi; na osian nsakyer a aba abaw no mu no ntsi, dɛ papa no bɛhyɛ bɔn no do."
                },
                {
                    "number": 60,
                    "text": "Na osiandɛ makora abaw pa n’abaw nye no ndwow no do yie ntsi, medze abaw no bɛbata ɔnoara no ndua pa no ho bio na makora dua noara no ndwow do yie, kyerɛdɛ mo wenyin ture no mu ndua no bɔsow eduaba pa bio; ama meenya enyigye bio wɔ eduaba a ɔwɔ mo wenyin ture no mu no ho ama meenndzi dɛw mbordo na makora m’eduaba kan no no ndwow nye n’abaw do."
                },
                {
                    "number": 61,
                    "text": "Dɛm ntsi, kɔ, kɛfrɛ nkowaa, ama yɛdze hɛn ahoɔdzen aayɛ edwuma enyiberdo wɔ wenyin ture no mu, ama yeesiesie kwan no, ama meenya eduaba pa bio, dza ɔyɛ eduaba pa na ɔsom bo kyɛn eduaba nkaa no nyinara."
                },
                {
                    "number": 62,
                    "text": "Dɛm ntsi, hom mma yɛnkɔ na yɛmfa hɛn ahoɔdzen nkɛyɛ edwuma wɔ mber a odzi ewiei yi, na hwɛ ewiei no abɛn na iyi nye mber a odzi ewiei a mubotwitwa mo wenyin ture ndua ho."
                },
                {
                    "number": 63,
                    "text": "Hom mfa mbata abaw no ho; hom nhyɛ ase mfi dza odzi ekyir no do ama woeebedzi kan, ama akandzifo no eebedzi ekyir, na hom mfuntum ndua no ho, adadaw na afofor nyinara, dza odzi kan no nye dza odzi ekyir no nyinara; ama aayɛ prɔmprɔm bio dze ama mber a odzi ekyir no."
                },
                {
                    "number": 64,
                    "text": "Dɛm ntsi, hom ntutu ho, na hom ntwitwa ho, na hom ngugu ase fa bio mfa mma mber a odzi ekyir no osiandɛ ewiei no abɛn. Na sɛ ɔba no dɛ dza yɛdze abata ho ekyir yi nyin, na ɔsow eduaba pa a, nna hom besiesie kwan ama hɔn, ma woenyin."
                },
                {
                    "number": 65,
                    "text": "Na aber a worinyin no, hom botwitwa abaw a ɔsow kwaamu eduaba no efi hɔ dɛ mbrɛ papa no n’ahoɔdzen na ne kɛse tse; na mma hom nntwitwa abɔn no ntsɛmara nngu, bɛyɛ na no ndwow no ayɛ dzen ama dza wɔdze bataa ho no, ma dza wɔdze bataa ho no ewu ma mo wenyin ture no mu ndua no abɔ me."
                },
                {
                    "number": 66,
                    "text": "Na ɔbɛyɛ me yaw dɛ mobɔhwer mo wenyin ture mu ndua no; dɛm ntsi hom botwitwa abɔn no efi mu ber a apapa no rinyin no ama ndwow no na no nkɔn mu no eenya ahoɔdzen pɛr akɛpem dɛ papa no bɛhyɛ bɔn no do, na wobotwa abɔn no egu na wɔatow akyen gya mu amma wɔanngye mo wenyin ture asaase no do; na dɛm na medze bɛpam abɔn no efi mo wenyin ture mu."
                },
                {
                    "number": 67,
                    "text": "Na dua pa n’abaw no medze bɛbata dua pa no ho bio;"
                },
                {
                    "number": 68,
                    "text": "Na dua pa n’abaw no na medze bɛbata abaw pa no ndua no ho; na medze hɔn aba fakor bio, aama asow eduaba pa, na wɔayɛ kor."
                },
                {
                    "number": 69,
                    "text": "Na wɔbɔtow abɔn no egu, nyew, efi mo wenyin ture n’asaase nyinara do; na hwɛ, dɛm ber yi ara nko na medze botwitwa mo wenyin ture no mu."
                },
                {
                    "number": 70,
                    "text": "Na ɔbaa dɛ wenyin ture Wura no somaa n’akowaa no; na akowaa no kɔree kɛyɛɛ dɛ mbrɛ Owura no hyɛɛ no no, na ɔdze nkowaa binom bae; na wɔnndɔɔsõ."
                },
                {
                    "number": 71,
                    "text": "Na wenyin ture Wura no see hɔn dɛ: Hom mfa hom ahoɔdzen nkɛyɛ edwuma wɔ wenyin ture no mu. Na hwɛ, dɛm aber yi nye aber a odzi ewiei a medze rubogugu mo wenyin ture mu ndua no ase fa; osiandɛ ewiei no edu, na twaber no abɛn na sɛ hom dze hom ahoɔdzen nye me yɛ edwuma a hom benya enyigye wɔ eduaba no a medze besie ama moho atweɔn aber no a ɔreba no."
                },
                {
                    "number": 72,
                    "text": "Na ɔbaa dɛ nkowaa no kɔree na wɔdze hɔn ahoɔdzen kɛyɛɛ edwuma; na wenyin ture Wura no so nye hɔn yɛɛ edwuma na wodzii wenyin ture Wura no ne mbrasɛm a ɔdze maa hɔn no nyinara do."
                },
                {
                    "number": 73,
                    "text": "Na eduaba pa hyɛɛ ase baa wenyin ture no mu bio; na abaw pa hyɛɛ ase dɛ orinyin na ɔreyɛ yie; na wɔhyɛɛ ase twitwaa kwaamu abaw no towee gui; na hɔn ndwow nye hɔn nkɔn mu nyina yɛɛ kor dɛ mbrɛ ahoɔdzen a ɔwɔ mu no tse."
                },
                {
                    "number": 74,
                    "text": "Na dɛm na wɔdze ahoɔdzen na nhwɛyie yɛɛ edwuma no, dɛ mbrɛ wenyin ture Wura no ne mbrasɛm tse ara kesii dɛ woyiyii abɔn no fii wenyin ture no mu, ma Owura no koraa do yie maa noho ma ndua no sanee soow eduaba pa bio; na wɔbɛyɛɛ dua kor; na aba no so yɛɛ pɛr; ma wenyin ture Wura no koraa eduaba pa no do yie maa noho, dza ɔsoom bo kɛse maa no fitsi ahyɛse no."
                },
                {
                    "number": 75,
                    "text": "Na ɔbaa dɛ aber a wenyin ture Wura no hun dɛ n’eduaba no ayɛ eduaba pa, na dɛ no wenyin ture no egyaa kwaamu eduaba sow no, ɔfrɛɛ no nkowaa no, na ɔsee hɔn dɛ: Hom nhwɛ, mber a odzi ewiei a yeguguu ndua yi ase fa nye yi, na hom ehu dɛ mayɛ no dɛ mbrɛ me pɛ tse; na makora eduaba pa no do, na oye, tse dɛ mbrɛ ɔtse wɔ ahyɛse no. Na nhyira akã hom; osiandɛ hom nye me ayɛ edwuma dzen do wɔ mo wenyin ture mu, na hom edzi me mbrasɛm do, na hom dze ɔnoara n’eduaba pa asan abrɛ me bio, ma dɛm ntsi mo wenyin ture nnda ho nnsow kwaamu aba bio, na wɔatow abɔn no egu ntsi, hwɛ hom nye me bedzi dɛw osian mo wenyin ture mu eduaba no ntsi."
                },
                {
                    "number": 76,
                    "text": "Na hwɛ, mber tsentsen na medze mo wenyin ture mu eduaba besie ama mankasa moho dze ama ndaamba, dza ɔreba ntsɛntsɛm no; na mber a odzi ewiei no nna megugu mo wenyin ture mu ndua ase fa, na metwitwa ho, na mefuntum ase, dɛm ntsi medze eduaba besie ama mankasa moho ekodu mbertsentsen, tse dɛ dza makã no."
                },
                {
                    "number": 77,
                    "text": "Na sɛ ɔba no dɛ eduaba bɔn no san sow wɔ me wenyin ture no mu bio a, nna mebɛma wɔaboaboa papa na bɔn no ano; na papa no mobɔkora do yie ama moho, na bɔn no mobɔtow egu nankasa ne bea do. Na nkyii na hyɛber no na ewiei no reba a mebɛma wɔdze gya ahyew mo wenyin ture no."
                }
            ]
        },
        "/study/scriptures/bofm/jacob/6": {
            "uri": "/study/scriptures/bofm/jacob/6",
            "title": "Jacob 6",
            "data_type": "chapter",
            "chapter_name": "Tsir 6",
            "chapter_summary": [
                "Nda a odzi ekyir no Ewuradze bɛsan afrɛ Israel—Wɔdze gya bɛhyew wiadze—Ɔwɔ dɛ nyimpa kã Christ do amma wɔannkɔ ogya baka na brimstone no mu. Bɛyɛ mfe 544–421 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, hwɛ, mo nuanom, dɛ mbrɛ mekãa kyerɛɛ hom dɛ mebɛhyɛ nkɔm no, hwɛ, iyi nye mo nkɔnhyɛ—dɛ ndzɛmba no a dɛm nkɔnhyɛnyi Zenos kãe, a ɔfa Israelfifo ho, dza ɔdze too ngo dua pa ho no, wɔ dɛ ɔba mu ampa."
                },
                {
                    "number": 2,
                    "text": "Na da no a ɔbɛtsen ne nsa mu bio wɔ ne mpɛn a otsĩa ebien dze atwetwe no dɔm no, nye da no, nyew, mber a odzi ekyir no, Ewuradze no nkowaa no bɔkɔ wɔ no tum mu ekogugu no wenyin ture mu ndua ase fa na woeyiyi ho; na ɔno ekyir, ɔnnkɛkyɛr na ewiei no aba."
                },
                {
                    "number": 3,
                    "text": "Na mbrɛ hɔn a wɔdze ahoɔdzen ayɛ edwuma wɔ no wenyin ture no mu nhyira si bɔdɔɔ sõ a; na mbrɛ hɔn a wɔbɔtow hɔn egu hɔnankasa hɔn bea do no mpaa si bɔdɔɔ sõ a! Na wɔdze ogya bɛhyew wiadze."
                },
                {
                    "number": 4,
                    "text": "Na mbrɛ hɛn Nyankopɔn si wɔ ehumbɔbɔr ma hɛn a, osiandɛ ɔkaa Israel fifo, nyew ne ndwow na n’abaw nyinara; na ɔtsen ne nsa ma hɔn da no nyina mu; na wɔyɛ akɔnkyefo na ekyingyefo; na mbom dodowara a wonnkepirim hɔn akoma no wobɛgye hɔn nkwa wɔ Nyame n’ahenman no mu."
                },
                {
                    "number": 5,
                    "text": "Dɛm ntsi, mo nuanom adɔfo, mototɔ serɛ hom wɔ ahobrɛadze mu dɛ hom nnu homho, na hom mfa akoma pa ntakyer Nyame dɛ mbrɛ ɔtakyer hom no. Na dɛ mbrɛ ɔtsen n’ehumbɔbɔr abasa wɔ hom do wɔ adzekyee nyinara no, mma hom mmpirim hom akoma."
                },
                {
                    "number": 6,
                    "text": "Nyew, ndɛ da yi, sɛ hom tsie ne ndze a, mma hom mmpirim hom akoma; ebɛn ntsi na hom bowu?"
                },
                {
                    "number": 7,
                    "text": "Na hwɛ, ana wɔdze Nyankopɔn n’asɛmpa no amee hom da no mu nyinara ekyir no, hom bɔsow eduaba bɔn ma woeetwa hom akyen ogya no mu?"
                },
                {
                    "number": 8,
                    "text": "Hwɛ, ana hom bɔpow nsɛm yi? Ana hom bɔpow nkɔnhyɛfo no nsɛm; na hom bɔpow nsɛm a wɔakã a ɔfa Christ ho wɔ aber a nkɔnhyɛfo pii akã noho nsɛm na hom apow Christ ne nsɛmpa, na Nyankopɔn no tum, na Sunsum Krɔnkrɔn n’akyɛdze, na woedum Sunsum Krɔnkrɔn no, na woesi ɔpon nhyehyɛɛ no a wɔayɛ ato hɔ ama hom no atwetwe?"
                },
                {
                    "number": 9,
                    "text": "Hom nnyim dɛ sɛ hom yɛ dɛm ndzɛmba yi a, ɔpon tum no na wusoɛr a ɔwɔ Christ mu no dze hom bɛba enyimguase nye afɔdzi kɛse mu wɔ Nyankopɔn n’asɛndzipon enyim?"
                },
                {
                    "number": 10,
                    "text": "Na dɛ mbrɛ pɛrpɛr no tum tse no, worummbu enyi nngu pɛrpɛrdzi do, na otwar dɛ hom kɔ ogya baka na brimstone no a ne gyaframee nndum da no mu, na no wusiw fow kɔ sor afebɔɔ kesi afebɔɔ no, dɛm ogya baka na brimstone no yɛ ahohyehye a onnyi ewiei."
                },
                {
                    "number": 11,
                    "text": "O, dɛm ntsi, mo nuanom adɔfo, hom nnu homho, na hom nhɛn abow a ɔtsen no mu, na hom nkɔdo nnantsew wɔ kwan tseatseaba no mu, nkodu dɛ hom benya onnyiewiei nkwa no."
                },
                {
                    "number": 12,
                    "text": "O hom nhu nyansa; ebɛn asɛm bio na menka?"
                },
                {
                    "number": 13,
                    "text": "Mewie, makra hom, kesi dɛ mibehyia hom wɔ Nyankopɔn n’enyigye asɛndzipon no enyim, asɛndzipon a ɔdze hu kɛse na suro twitwa emumuyɛfo no. Amen."
                }
            ]
        },
        "/study/scriptures/bofm/jacob/7": {
            "uri": "/study/scriptures/bofm/jacob/7",
            "title": "Jacob 7",
            "data_type": "chapter",
            "chapter_name": "Tsir 7",
            "chapter_summary": [
                "Sherem pow Christ, ɔnye Jacob fimfɛn, ɔhwehwɛ sɛnkyerɛdze na Nyankopɔn twa no—Nkɔnhyɛfo no nyina akã Christ na No Werdambɔ no ho asɛm—Nephifo hɔn nda nyina mu no wɔbɛyɛɛ ekyimafo, wɔwoo hɔn abɛbrɛsɛ mu, na Lamanfo tan hon. Bɛyɛ mfe 544–421 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ mfe pii twaa mu ekyir no, ɔbarimba bi fi Nephi no dɔm mu soɛree a ne dzin dze Sherem."
                },
                {
                    "number": 2,
                    "text": "Na ɔbaa dɛ ɔhyɛɛ ase kyerɛkyerɛɛ wɔ dɔm no mu, see hɔn dɛ Christ biara nnyi hɔ. Na ɔbɔɔ dawur wɔ ndzɛmba pii ho a ɔyɛ ndaadaa dze kyerɛɛ dɔm no; na iyi na ɔyɛe ama ɔdze aasɛɛ Christ ne nkyerɛkyerɛ no."
                },
                {
                    "number": 3,
                    "text": "Na ɔdze enyiber kɛse yɛɛ edwuma dɛ ɔdze redan dɔm no hɔn akoma, ɔyɛe araa dze twee dodowara hɔn akoma; na ɔno onyim dɛ emi, Jacob, mowɔ gyedzi wɔ Christ a ɔbɛba no mu no ntsi, ɔpeer pii dɛ obenya kwan wɔ me nkyɛn."
                },
                {
                    "number": 4,
                    "text": "Na ɔyɛ nwomanyimnyi, na ɔwɔ dɔm no hɔn kasa ho nyimdzee a odzi mu; dɛm ntsi, otum daadaa na otum kasa ɔdzen do so, dɛ mbrɛ abɔnsam no tum tse."
                },
                {
                    "number": 5,
                    "text": "Na onyaa enyidado bi dɛ obotum adan me efi me gyedzi ho, kaansa menya nyikyerɛ na mehu ndzɛmba pii mpo wɔ dɛm ndzɛmba iyinom ho a; na nokwar nna meehu sor abɔfo, na wɔnye me edzi nkitaho; Na maatse Ewuradze so ne ndze dɛ ɔrekã asɛm kor noara kyerɛ me ofi ber to ber; dɛm ntsi, mennhihim."
                },
                {
                    "number": 6,
                    "text": "Na ɔbaa dɛ ɔbaa me nkyɛn, na ɔfaa dɛm kwan yi do kasaa see me dɛ: Onua Jacob, mber pii na maper dɛ mibenya kwan akasa akyerɛ wo; matse na minyim so dɛ ekɔ aprɔw kɔbɔ dza ɔwo efrɛ no asɛmpa no, anaadɛ Christ ne nkyerɛkyerɛ ho dawur."
                },
                {
                    "number": 7,
                    "text": "Na atwe dɔm yi mu dodowara ma wɔaman efi Nyame ne kwan pa no ho, ma wonndzi Moses ne mbra no a ɔyɛ kwan pa no do; na akontom Moses ne mbra no dze reyɛ som bi ma nyimpa bi a hom se mfe pii ekyir no ɔbɛba. Na afei hwɛ, emi Sherem, mese wo dɛ iyi yɛ ebusudze osiandɛ ɔdasanyi biara nnyim dɛm ndzɛmba yi; osiandɛ orunntum nnkã ndzɛmba a ɔbɛba ho asɛm. Na dɛm kwan yi na Sherem faa do nye me dzii esi."
                },
                {
                    "number": 8,
                    "text": "Mbom hwɛ, Ewuradze Nyankopɔn huee no Sunsum guu me kra do araa ma mehyɛɛ no fɛr wɔ ne nsɛm nyinara mu."
                },
                {
                    "number": 9,
                    "text": "Na mesee no dɛ: Ana eregye kyim wɔ Christ no a ɔbɛba no ho? Na ɔsee dɛ; Sɛ Christ bi bɛba a nkyɛ merenngye no ho kyim; na mbom minyim dɛ Christ bi nnyi hɔ, eso bi mmbae, na bi so remmba da."
                },
                {
                    "number": 10,
                    "text": "Na mibisaa no dɛ: Egye kyerɛwsɛm no dzi? Na ɔsee dɛ, Nyew."
                },
                {
                    "number": 11,
                    "text": "Na mesee no dɛ: Nna enntse ase; osiandɛ ɔyɛ nokwar dɛ wɔgye Christ noho dase. Hwɛ, mese wo dɛ nkɔnhyɛfo no mu biara annkyerɛw, anaa ɔannhyɛ nkɔm gyedɛ wɔakã dza ɔfa Christ yi ho ana."
                },
                {
                    "number": 12,
                    "text": "Na nnyɛ ne nyinara nye no—wɔada no edzi akyerɛ me, osiandɛ maatse na meehu; na wɔnam Sunsum Krɔnkrɔn no tum do ada no edzi akyerɛ me; dɛm ntsi, minyim dɛ sɛ werdambɔ biara ammba a, adasamba nyinara bɛhera."
                },
                {
                    "number": 13,
                    "text": "Na ɔbaa dɛ ɔsee me dɛ: Dua Sunsum Krɔnkrɔn no tum yi a iyim ho nsɛm pii no do yɛ sɛnkyerɛdze bi kyerɛ me."
                },
                {
                    "number": 14,
                    "text": "Na mesee no dɛ: Emi nye woana na mobɔsɔ Nyame ahwɛ dɛ onyi asɛnkyerɛdze nkyerɛ wo wɔ dza inyim dɛ ɔyɛ nokwar no ho? Mbom ebɛgye ho kyim osiandɛ eyɛ abɔnsam dze. Naaso nnyɛ dɛ me pɛ bɛyɛ hɔ; mbom sɛ Nyame bɛtsẽa wo a, ma ɔno nyɛ sɛnkyerɛdze mma wo dɛ ɔwɔ tum wɔ sor nye asaase nyina do; na eso dɛ Christ bɛba. Na wo pɛ nyɛ hɔ, O Ewuradze, na nnyɛ emi mepɛ bi a."
                },
                {
                    "number": 15,
                    "text": "Na ɔbaa dɛ ber a emi, Jacob, mekãa dɛm nsɛm yi ekyir no, Ewuradze no tum baa no do araa ma ɔhwee ase. Na ɔdaa hɔ nda pii a nna wɔma no edziban."
                },
                {
                    "number": 16,
                    "text": "Na ɔbaa dɛ ɔsee dɔm no dɛ: Adze kye a hom mboaboa hom ano, na mobowu; dɛm ntsi, mepɛ dɛ mekasa kyerɛ hom ansaana meewu."
                },
                {
                    "number": 17,
                    "text": "Na ɔbaa dɛ adze kyee no, dɔmtutuw no boaa hɔn ano; na ɔkãa kyerɛɛ hɔn pefee dɛ nkyerɛkyerɛ a ɔdze maa hɔn no nnyɛ nokwar, na ɔgyee dase wɔ Christ, na Sunsum Krɔnkrɔn no tum, na sor abɔfo hɔn som ho."
                },
                {
                    "number": 18,
                    "text": "Na ɔkãa no nokwar mu kyerɛɛ hɔn dɛ abɔnsam dze no tum adaadaa no. Na ɔkãa faa hɛl, na mbersantsen, na onnyiewiei asotwe ho nsɛm."
                },
                {
                    "number": 19,
                    "text": "Na ɔsee dɛ: Musuro dɛ bi a mayɛ bɔn a onnyi fakyɛ, osiandɛ medzi ator akyerɛ Nyankopɔn; na mapow Christ, na mekãa dɛ megye kyerɛwsɛm no dzi; na wɔgye no ho dase nokwar mu. Na osiandɛ medzi ator dɛm akyerɛ Nyame ntsi musuro kɛsenara dɛ bɛyɛ na me gyinabew ayɛ hu; mbom mekã mo bɔn kyerɛ Nyankopɔn."
                },
                {
                    "number": 20,
                    "text": "Na ɔbaa dɛ aber a ɔkãa nsɛm yi ekyir no oenntum annkasa bio, na ogyaa no sunsum mu."
                },
                {
                    "number": 21,
                    "text": "Na aber a dɔm no gyee dase dɛ ɔkãa dɛm nsɛm yi wɔ aber a orubowu no, hɔnho boow hɔn kɛse; ma Nyankopɔn no tum baa hɔn do, na ɔhyɛɛ hɔn do araa ma wɔhwehwee ase."
                },
                {
                    "number": 22,
                    "text": "Afei, iyi yɛɛ enyisɔ wɔ emi Jacob enyi do, osiandɛ mebisaa fii m’Egya a ɔwɔ sor no hɔ; na oetsie mo sufrɛ na ɔama me mpaabɔ ho mbuae."
                },
                {
                    "number": 23,
                    "text": "Na ɔbaa dɛ asomdwee na Nyame no dɔ no bɛtsenaa nkorɔfo no mu bio; na wɔhwehwɛɛ kyerɛwsɛm no na woenntsie dɛm emumuyɛ nkyerɛkyerɛ no bio."
                },
                {
                    "number": 24,
                    "text": "Na ɔbaa dɛ wɔfaa akwan horow pii do dɛ wɔdze bɔtwe Lamanfo no aba na wɔdze hɔn asan akɔ nokwar nyimdzee no ho; na mbom iyi nyinara yɛɛ kwa, na hɔn enyi gyee akõkoekõ na bɔgyakã ho, na wonyaa onnyiewiei ɔtaan maa hɛn a yɛyɛ hɔn nuanom yi. Na wɔpeer dɛ daa nyina wɔdze hɔn akodze no tum bɛsɛɛ hɛn."
                },
                {
                    "number": 25,
                    "text": "Dɛm ntsi Nephifo so dze hɔn akodze no bɔɔ hɔn ho ban, na wɔdze hɔn ahoɔdzen nyinara tweer Nyankopɔn, hɔn nkwagye botan no mu; dɛm ntsi, wɔbɛyɛɛ konyimdzifo wɔ hɔn atamfo do."
                },
                {
                    "number": 26,
                    "text": "Na ɔbaa dɛ emi, Jacob, mehyɛɛ ase dɛ mereyɛ akɔdaa; na nkorɔfo yi ho kyerɛwsɛm no wɔ Nephi ne mprɛtse binom do, dɛm ntsi, medze dɛm nsem yi reba ewiei, meda no edzi dɛ makyerɛw dza minyim, mekã dɛ mber nye hɛn rutwa mu kɔ, na hɛn nkwa so rutwa mu tse dɛ adaaso dze ma hɛn, yɛyɛ ankonam awerɛhofo, akwankwambɔfo, woeyi hɛn tokyen efi Jerusalem, wɔawo hɛn wɔ abɛbrɛsɛ mu wɔ sar do, na hɛn nuanom kyir hɛn, wɔdze akõkoekõ na wentwiwentwi ba hɛn do; dɛm ntsi, yedzii awerɛhow wɔ hɛn nkwa nda mu."
                },
                {
                    "number": 27,
                    "text": "Na emi, Jacob, muhun dɛ morokɔ me owumaa mu; dɛm ntsi, mekãa kyerɛɛ me babanyin Enos dɛ: Fa mprɛtse yi. Na mekãa nsɛm a mo nua Nephi hyɛɛ me no kyerɛɛ no, na ɔbɔɔ me anohoba dɛ ɔbɛyɛ setsie ama mbra no. Na medze makyerɛw a merekyerɛw wɔ mprɛtse yi do ba ewiei, na osuar dze; makra nyia ɔbɛkenkan; mowɔ enyidado dɛ mo nuanom no mu dodowara bɛkenkan me nsɛm yi. Enuanom, makra hom."
                }
            ]
        },
        "/study/scriptures/bofm/enos/1": {
            "uri": "/study/scriptures/bofm/enos/1",
            "title": "Enos 1",
            "data_type": "chapter",
            "chapter_name": "Tsir 1",
            "chapter_summary": [
                "Enos bɔ mpaa dzendzenndzen na onya bɔnfakyɛ—Ewuradze ne ndze ba n’adwen mu dɛ ɔrobɔ no anohoba dɛ Lamanfo benya nkwagye ndaamba—Nephifo per dɛ wɔbɛsan atwe Lamanfo no ekyir—Enos dzi ehurusi wɔ no Pomfo mu. Bɛyɛ mfe 420 Ansaana wɔbɔwo Christ."
            ],
            "book_title": "Enos Nwoma No",
            "verses": [
                {
                    "number": 1,
                    "text": "Hwɛ, ɔbaa dɛ emi, Enos, minyim dɛ m’egya yɛ nyimpa a odzi pɛrpɛr—na ɔkyerɛkyerɛɛ me wɔ ne kasaa mu, na hwɛ, ɔyɛn me wɔ Ewuradze so ho setsie nye kasa kyerɛ mu—na nhyira nkã me Nyame ne dzin wɔ ho—"
                },
                {
                    "number": 2,
                    "text": "Na mebɛkã hom aper a medzi wɔ Nyame enyim, ansaana me nsa rekã me bɔnfakyɛ."
                },
                {
                    "number": 3,
                    "text": "Hwɛ, mokɔr dɛ merekɛyɛ ha eku mbowa wɔ haban mu; nna nsɛm a daa metse dɛ m’egya rekã a ɔfa onnyiewiei nkwa ho, na ahotseweefo hɔn ndaamba dɛw a wobedzi ho adwen hyɛɛ m’akoma mã."
                },
                {
                    "number": 4,
                    "text": "Na ɔkɔm dzee me kra; na mubuu ntwɛr wɔ me Yɛfo enyim, na medze mpaabɔ a ɔyɛ dzen totɔe serɛɛ no wɔ mara me kra ntsi; na musũi frɛɛ no da no nyina; nyew, na adzesaa no so memaa me ndze do dzendzenndzen ma odur sor."
                },
                {
                    "number": 5,
                    "text": "Na ndze bi baa mo hɔ see dɛ: Enos wɔdze wo bɔn akyɛ wo, na wobehyira wo."
                },
                {
                    "number": 6,
                    "text": "Na emi, Enos, minyim dɛ Nyankopɔn nndzi ator; dɛm ntsi, wɔpepaa m’afɔdzi."
                },
                {
                    "number": 7,
                    "text": "Na mesee dɛ: Ewuradze, ɔyɛ dɛn yɛ?"
                },
                {
                    "number": 8,
                    "text": "Na ɔsee me dɛ: Osian wo gyedzi a ɔwɔ Christ a enntsee ne nkã da na innhun no da no mu ntsi. Na mfe pii botwa mu akɔ ansaana ɔada no ho edzi wɔ honam mu; dɛm ntsi kɔ, wo gyedzi agye wo."
                },
                {
                    "number": 9,
                    "text": "Na afei, ɔbaa dɛ metsee dɛm nsɛm yi no minyaa pɛ bi dɛ mobɔhwehwɛ mo nuanom a wɔyɛ Nephifo no hɔn yieyɛ; dɛm ntsi, muhue me kra nyina bɔɔ mpaa maa Nyankopɔn wɔ hɔn ntsi."
                },
                {
                    "number": 10,
                    "text": "Na aber a miridzi aper wɔ sunsum mu no, hwɛ, Ewuradze ne ndze baa m’adwen mu bio dɛ: Mobɔkɔ akɛsera wo nuanom no ber a wobedzi me mbrasɛm do enyiberdo no. Medze asaase yi ama hɔn, na ɔyɛ asaase krɔnkrɔn; na moronndom no, gyedɛ ɔnam hɔn emumuyɛ do; dɛm ntsi, mobɔkɔ akɛsera wo nuanom no dɛ mbrɛ makã no; na awerɛhow mu na medze hɔn mbrato bogu hɔnankasa hɔn etsifi."
                },
                {
                    "number": 11,
                    "text": "Na emi, Enos, metsee dɛm nsɛm yi ekyir no, me gyedzi hyɛɛ ase dɛ oritsim wɔ Ewuradze mu; na mber tsentsen nyina midzii aper dze bɔɔ mpaa maa no dze maa mo nuanom Lamanfo no."
                },
                {
                    "number": 12,
                    "text": "Na ɔbaa dɛ aber a mobɔɔ mpaa na meyɛɛ ndwumadzen ekyir no, Ewuradze see me dɛ: Osian wo gyedzi ntsi, mebɛyɛ w’apɛdze ama wo."
                },
                {
                    "number": 13,
                    "text": "Na afei hwɛ, iyi nye adze a nna morohwehwɛ wɔ no hɔ—dɛ sɛ ɔbɛyɛ a, nkyɛ sɛ mo nkorɔfo Nephifo hwe ase wɔ mbrato mu, na ɔnam kwan bi do wɔsɛɛ hɔn na wɔrennsɛɛ Lamanfo no a, Ewuradze Nyankopɔn nkora mo nkorɔfo Nephifo hɔn kyerɛwsɛm do yie; sɛ ɔbɛyɛ mpo a, ɔmfa n’abaw krɔnkrɔn no tum no, ama woeyi epue ndaamba ama Lamanfo no, ama sɛ ɔbɛyɛ a, ɔdze hɔn aaba nkwagye mu—"
                },
                {
                    "number": 14,
                    "text": "Na seseiara dze, hɛn aperdzi a yedzii dɛ yɛdze hɔn bɛba gyedzi a osi pi no mu no ayɛ kwa. Na wɔkã ntam wɔ hɔn ebufuhyew mu dɛ sɛ ɔbɛyɛ a, wɔbɛsɛɛ hɛn kyerɛwsɛm na hɛnankasa, na hɛn egyanom amambra nyina so."
                },
                {
                    "number": 15,
                    "text": "Dɛm ntsi, emi minyim dɛ Ewuradze Nyankopɔn botum akora hɛn kyerɛwsɛm no do yie ama hɛn ntsi, musũi frɛɛ no aber nyina osiandɛ wɔakã akyerɛ me dɛ: Biribiara a hom bebisa wɔ gyedzi mu no, a hom gyedzi dɛ hom nsa bɛkã wɔ Christ ne dzin mu no, hom nsa bɛkã."
                },
                {
                    "number": 16,
                    "text": "Na menyaa gyedzi, na musũi frɛɛ Nyankopɔn ama ɔaakora kyerɛwsɛm no do yie; na ɔnye me dzii ahyɛmu dɛ ɔdze bopue ama Lamanfo no wɔ noara ne ber mu."
                },
                {
                    "number": 17,
                    "text": "Na emi, Enos, minyim dɛ ɔbɛyɛ dɛ mbrɛ n’ahyɛmudzi no tse; dɛm ntsi me kra homee."
                },
                {
                    "number": 18,
                    "text": "Na Ewuradze see me dɛ: W’egyanom so ebisa me dɛm adze yi; na ɔbɛyɛ hɔ ama hɔn dɛ mbrɛ hɔn gyedzi tse; osiandɛ hɔn gyedzi tse dɛ wo dze no."
                },
                {
                    "number": 19,
                    "text": "Na afei ɔbaa dɛ emi, Enos, mikyimaa Nephi no nkorɔfo no mu na mehyɛɛ nkɔm wɔ ndzɛmba a ɔbɛba ho, na megyee dase wɔ ndzɛmba a matse na mehu ho."
                },
                {
                    "number": 20,
                    "text": "Na megye dase dɛ Nephi no nkorɔfo no per dɛ wɔdze nkenyan bɛma Lamanfo no ma woehu gyedzi a osi pi no a ɔwɔ Nyame mu no. Mbom hɛn dwumadzi yɛɛ kwa; hɔn enyitan dɔɔ sõ, na hɔn su bɔn no maa wɔbɛyɛɛ yerɛyerɛw, abɔyafo, na nkorɔfo a wɔpɛ bɔgya, abosonsom na efĩfĩdze pii ne yɛ; nkorɔfo a wodzi mbowa hɔn mbowa biara a wɔbɔtɔ hɔn boa mu, wɔtsetse ntamadan mu, na wokyinkyin sar do a wɔdze nwoma nketsenketse esisi hɔn asen na wɔapra hɔn tsir; na hɔn nyimdzee wɔ egyen na ekuma ne yɛ ho dɔɔ sõ. Na hɔn mu dodowara nndzi hwee kã nammon ho; na mber nyinara wɔper dɛ wɔbɛsɛɛ hɛn."
                },
                {
                    "number": 21,
                    "text": "Na ɔbaa dɛ Nephi no nkorɔfo no yɛɛ ekuafo, na woduaduaa eburow na nduadzewa ahorow pii na wɔnyɛɛn mbowa ahorow so, nguankuw, anantwikuw, na mpɔnkye nye hɔn ahorow, na mpɔnkɔ so pii."
                },
                {
                    "number": 22,
                    "text": "Na nkɔnhyɛfo pii soɛree wɔ hɛn mu. Na nkorɔfo no yɛ akɔnkyefo, nkorɔfo a hɔn ntseasee yɛ dzen."
                },
                {
                    "number": 23,
                    "text": "Na biribiara nnyi hɔ kã dza ɔyɛ dzen ho, nsɛmpakã na nkɔnhyɛ a ɔfa akõkoekõ, na wentwiwentwi, nye ɔsɛɛ ho, na aber nyina wɔkaakaa hɔn wɔ owu na mbersantsen ne mber tsentsen ho na atsɛmbu nye Nyankopɔn no tum ho, na dɛm ndzɛmba yi nyina—wɔdze kenyan hɔn aber nyina ama wɔaatsena wɔ Ewuradze ho suro mu. Mekã dɛ biribiara nnyi hɔ a ɔtɔ sin wɔ dɛm ndzɛmba yi ho kã, kasa pefee a nkyɛ ɔbɔtwe hɔn ekyir efi ɔsɛɛ ntsɛntsɛm mu. Na dɛm kwan yi do na mefa kyerɛw dza ɔfa hɔnho."
                },
                {
                    "number": 24,
                    "text": "Na muhun akõkoekõ pii a osii Nephifo na Lamanfo mu wɔ mo nkwa nda mu."
                },
                {
                    "number": 25,
                    "text": "Na ɔbaa dɛ mehyɛɛ ase dɛ mereyɛ akɔdaa, nna mfe ɔha eduosuon akron na ebotwa mu kɔ fitsi ber a hɛn egya Lehi fii Jerusalem."
                },
                {
                    "number": 26,
                    "text": "Na muhun dɛ ɔnnkɛkyɛr na makɔ me ndamu, na Nyame no tum baa mo do dɛ menkyerɛkyerɛ na menhyɛ nkɔm na menda nsɛm no a ɔyɛ nokwar wɔ Christ mu no edzi nkyerɛ nkorɔfo no, na mada no edzi wɔ mo nkwa nda nyina mu, na medzi dɛw wɔ mu kyɛn dza ɔyɛ wiadze dze."
                },
                {
                    "number": 27,
                    "text": "Na ɔnnkɛkyɛr na makɔ m’ahomgye bea do wɔ mo Pomfo nkyɛn; na minyim dɛ no mu na mobɔhom. Na midzi dɛw wɔ dɛm aber no a me dza ɔnnkyebo yi a ɔnnkye bo yi bɛfa bɛkyebo ahyɛ, na mibegyina n’enyim; nna medze enyigye bɔhwɛ n’enyim, na ɔbɛse me dɛ: Bra me nkyɛn, ɔwo a woehyira wo, woesiesie bea ama wo wɔ m’Egya fie. Amen."
                }
            ]
        },
        "/study/scriptures/bofm/jarom/1": {
            "uri": "/study/scriptures/bofm/jarom/1",
            "title": "Jarom 1",
            "data_type": "chapter",
            "chapter_name": "Tsir 1",
            "chapter_summary": [
                "Nephifo dzi Moses mbra do, wɔhwɛ Christ ne mbaa kwan, na wɔyɛ prɔmprɔm wɔ asaase no do—Nkɔnhyɛfo pii bɔ mbɔdzen dɛ wɔdze nkorɔfo no bɛfa nokwar kwan no mu. Bɛyɛ mfe 399–361 Ansaana wɔbɔwo Christ."
            ],
            "book_title": "Jarom Nwoma No",
            "verses": [
                {
                    "number": 1,
                    "text": "Afei, hwɛ, emi, Jarom, merekyerɛw nsɛm kakrabaa yi dɛ mbrɛ m’egya, Enos, ne mbrasɛm tse, ama hɛn ebusuasantsen eetsim."
                },
                {
                    "number": 2,
                    "text": "Na dɛ mbrɛ mprɛtse yinom yɛ nkakraba ntsi, na dɛ mbrɛ wɔakyerɛw iyinom wɔ hɛn nuanom Lamanfo hɔn yieyɛ ntsi no, ɔsɛ dɛ mekyerɛw kakraabi; mbom merennkyerɛw ndzɛmba a ɔfa mo nkɔnhyɛ, anaadɛ me nyikyerɛ ho. Na ebɛnadze na mobotum akyerɛw asen dza m’egyanom akyerɛw? Ana wɔnndaa nkwagye ho nhyehyɛɛ no edzi nkyerɛe? Mese hom dɛ, nyew; na iyiara dɔɔ sõ ma me."
                },
                {
                    "number": 3,
                    "text": "Hwɛ, ohia dɛ wodzi dwuma pii wɔ nkorɔfo yi mu, osian hɔn akomadzen ntsi, na hɔn aso a esiw nye hɔn adwen a efura, na hɔn akɔnkye ntsi; naaso Nyankopɔn hu hɔn mbɔbɔr mbordo, na ɔda ho ɔmmpam hɔn mmfii asaase yi enyi besi sesei."
                },
                {
                    "number": 4,
                    "text": "Na dodowara wɔ hɛn mu a wonya nyikyerɛ pii, osiandɛ nnyɛ hɔn nyinara na wɔyɛ akɔnkyefo. Na dodowara a wɔnnyɛ akɔnkyefo na wɔwɔ gyedzi, na wɔnye Sunsum Krɔnkrɔn no dzi nkitaho, ɔno a ɔda nokwar edzi kyerɛ adasamba dɛ mbrɛ hɔn gyedzi tse no."
                },
                {
                    "number": 5,
                    "text": "Na afei, hwɛ, mfe ahaebien ebotwa mu, na Nephi no nkorɔfo tsimii wɔ asaase no do. Wodzii Moses mbra no do na wosiee ahomgyeda no krɔnkrɔn maa Ewuradze. Na wɔannkã nsɛmbɔn; eso wɔannkasa enntsia Nyame. Na mbra a ɔwɔ asaase no do no yɛ dzen ara yie."
                },
                {
                    "number": 6,
                    "text": "Na wɔpetsee asaase n’enyi do ara yie, na Lamanfo so dɛmara. Na hɔn wɔdɔɔ sõ sen Nephifo no; na wɔpɛ ewudzi na wɔnom mbowa hɔn bɔgyaa."
                },
                {
                    "number": 7,
                    "text": "Na ɔbaa dɛ wɔbaa hɛn Nephifo do mpɛn pii dɛ wɔnye hɛn robɔkõ. Mbom nna hɛn ahemfo nye hɛn banodzifo no yɛ mbarimba a hɔn gyedzi a ɔwɔ Ewuradze mu no yɛ dzen; na wɔkyerɛkyerɛɛ nkorɔfo no Ewuradze n’akwan; dɛm ntsi yetumii nye Lamanfo no dzii esi na yɛpaam hɔn fii hɛn nsaase no do, na yɛhyɛɛ ase dɛ yɛrobɔ hɛn nkurow, anaa hɛn nsaase a yɛtsetse do no ho ban."
                },
                {
                    "number": 8,
                    "text": "Na yɛdɔɔr yie, na yɛpetsee asaase no enyi, na yenyaa hɛn ho yie wɔ sika, na dwetɛ, na ndzɛmba a ɔsom bo mapa mu, na yenyaa nyimdzee soronko wɔ nduadwin ho, nye adansi, na mfirdwuma ho, nye ndadze na kɔɔber, nye ayewa edwindze ho, yɛyɛɛ asekan, na ndaadze ahorow pii dze yɛɛ ekuadwuma, nye ɔkõ ho akodze—nyew, egyen menaba a n’ano yɛ ndam na pea nye nkrantsee na akodze ahorow pii na ɔkõ ho ahoboaboa nyina."
                },
                {
                    "number": 9,
                    "text": "Na yesiesiee hɛnho dɛ yɛdze rotweɔn Lamanfo no, hwɛ, woenntum enndzi hɛn do konyim bio. Na Ewuradze ne nsɛm a ɔkãa kyerɛɛ hɛn egyanom no dɛ: Susuampaara dɛ hom besie me mbrasɛm no hom bɛyɛ prɔmprɔm wɔ asaase no do no baa mu."
                },
                {
                    "number": 10,
                    "text": "Na ɔbaa dɛ Ewuradze no nkɔnhyɛfo no bɔɔ Nephi no nkorɔfo no kɔkɔ dɛ mbrɛ Nyame n’asɛm kyerɛ, dɛ sɛ woenndzi mbrasɛm no do, na sɛ wɔhwe ase wɔ mbrato mu a, wɔbɛsɛɛ hɔn efi asaase no enyi no."
                },
                {
                    "number": 11,
                    "text": "Dɛm ntsi, nkɔnhyɛfo no, na asɔfo no, na akyerɛkyerɛfo no dzii dwuma enyiberdo, wɔnam penkyɛr do hyɛɛ dɔm no nkuran wɔ mbɔdzembɔ ho; wɔkyerɛkyerɛɛ hɔn Moses ne mbra no, na siantsir a ɔnam do ma wɔdze mbra no mae; wɔmaa wɔtsee ase dɛ otwar dɛ wɔhwɛ Messiah no kwan, na wɔgye dzi dɛ ɔbɛba bio tse dɛ ma ɔaba dada. Na dɛm kwan yi na wɔfaa do kyerɛkyerɛɛ hɔn."
                },
                {
                    "number": 12,
                    "text": "Na ɔbaa dɛ dɛm a wɔyɛe no gyee hɔn ma wɔannsɛɛ hɔn emmfi asaase no enyi do; na wɔdze asɛm no wowɔɔ hɔn akoma mu, onunuu hɔn mber nyinara dze hɔn kɔr nnuhu mu."
                },
                {
                    "number": 13,
                    "text": "Na ɔbaa dɛ mfe ahaebien eduasa awɔtwe botwaa mu kɔree—akõkoekõ ahorow, na wentwiwentwi, na etuatsew pii na osisii wɔ dɛm mber yi mu."
                },
                {
                    "number": 14,
                    "text": "Na emi, Jarom, merennkyerɛw pii osiandɛ mprɛtse yi suar. Mbom hwɛ, mo nuanom, hom botum akɔhwɛ Nephi ne mprɛtse nkaa no do; na hwɛ, no do na woekrukye hɛn akõkoekõ ho nsɛm, dɛ mbrɛ ahemfo no hɔn akyerɛw tse, anaa dɛ mbrɛ wɔhyɛɛ hɔn dɛ wɔnkyerɛw no tse."
                },
                {
                    "number": 15,
                    "text": "Na medze mprɛtse yi rehyɛ me babanyin Omni nsa ma ɔdze esie dɛ mbrɛ m’egyanom hɔn mbrasɛm no se."
                }
            ]
        },
        "/study/scriptures/bofm/omni/1": {
            "uri": "/study/scriptures/bofm/omni/1",
            "title": "Omni 1",
            "data_type": "chapter",
            "chapter_name": "Tsir 1",
            "chapter_summary": [
                "Omni, Amaron, Chemish, Abinadom na Amaleki hɔn mu biara a obedzi adze no dze nkyerɛwee no sie—Mosiah pue Zarahemlafo no a wofi Jerusalem bae wɔ Zedekiah n’aber do no do—Wɔhyɛ Mosiah ɔhen wɔ hɔn do—Mulek n’asefo a wɔwɔ Zarahemla no kopuei Coriantumr do Mulekfo ekopue Coriantumr, Jaredfo hɔn nkaekyir no do—Ɔhen Benjamin dzi Mosiah n’adze—Ɔwɔ dɛ nyimpa tu ne kra si hɔ dɛ afɔrbɔdze dze ma Christ. Bɛyɛ mfe 323–130 Ansaana wɔbɔwo Christ."
            ],
            "book_title": "Omni Nwoma No",
            "verses": [
                {
                    "number": 1,
                    "text": "Hwɛ, ɔbaa dɛ emi, Omni, m’egya, Jarom, hyɛɛ me dɛ menkyerɛw biribi wɔ mprɛtse yinom do ama hɛn ebusuasantsen eetsim—"
                },
                {
                    "number": 2,
                    "text": "Dɛm ntsi, mepɛ dɛ hom hu dɛ maber do no, medze nkrantsee kõo pii dze gyee mo nkorɔfo Nephifo no, fii hɔn atamfo, Lamanfo no nsa. Mbom hwɛ, emi mara dze, meyɛ omumuyɛnyi, na menndzi Ewuradze ne nhyehyɛɛ nye ne mbrasɛm do dɛ mbrɛ ɔsɛ dɛ meyɛ."
                },
                {
                    "number": 3,
                    "text": "Na ɔbaa dɛ mfe ahaebien eduosuon esia botwaa mu kɔree, na yenyaa asomdwee mber pii; na yɛkõo enyiberdo na yɛkãa bɔgya guu mber pii. Nyew, ne sin ara nye dɛ, mfe ahaebien eduowɔtwe ebien botwaa mu kɔree, na medze mprɛtse yinom siei dɛ mbrɛ m’egyanom hɔn mbrasɛm no se; na medanee maa me babanyin Amaron. Na emidze mewie medze kyerɛw."
                },
                {
                    "number": 4,
                    "text": "Na afei emi, Amaron, merekyerɛw biribi kakra a ɔsɛ dɛ mekyerɛw, wɔ m’egya no nwoma yi mu."
                },
                {
                    "number": 5,
                    "text": "Hwɛ, ɔbaa dɛ mfe ahaebiasa eduonu botwaa mu kɔree, na Nephifo no mu dodow a wɔyɛ emumuyɛdze kɛse no wɔsɛɛ hɔn."
                },
                {
                    "number": 6,
                    "text": "Na Ewuradze remma kwan ma ɔmmba no dɛ woeyi hɔn efi Jerusalem asaase do ekyir no, na wɔagye hɔn efi hɔn atamfo nsamu na ɔahwɛ hɔn do, nyew, ɔremma kwan mma wɔnnsesã ne nsɛm no, dza ɔkãa kyerɛɛ hɛn egyanom dɛ: Mbertsentsen biara a hom bɔpow dɛ hom bedzi me mbrasɛm do no hom nnkɛyɛ prɔmprɔm wɔ asaase no do."
                },
                {
                    "number": 7,
                    "text": "Dɛm ntsi, Ewuradze dze atsɛmbu a ɔyɛ dzen baa hɔn do dze, naaso, ɔamma kwan ma atseneneefo no annhera; mbom ɔgyee hɔn fii hɔn atamfo nsamu."
                },
                {
                    "number": 8,
                    "text": "Na ɔbaa dɛ medze mprɛtse no hyɛɛ mo nuabanyin Chemish nsa."
                },
                {
                    "number": 9,
                    "text": "Afei emi, Chemish, merekyerɛw ndzɛmba kakra ara wɔ mo nuabanyin no nwoma kor yi ara mu; na hwɛ, muhun dza ɔkyerɛɛw no ekyir yi, dɛ ɔdze noara ne nsa kyerɛwee; na ɔkyerɛɛw no dɛm da noara a ɔdze maa me no. Na dɛm na yɛdze nkyerɛwee no siei, dɛ mbrɛ hɛn egyanom hɔn mbrasɛm no kyerɛ. Na medze me nsɛm aba ewiei."
                },
                {
                    "number": 10,
                    "text": "Hwɛ, emi, Abinadom, meyɛ Chemish ne babanyin. Hwɛ, ɔbaa dɛ muhun akõkoekõ na wentwiwentwi pii wɔ mo nkorɔfo Nephifo na Lamanfo mu; na emi, medze mankasa me nkrantsee kum Lamanfo no mu pii dɛ me dze regye mo nuanom."
                },
                {
                    "number": 11,
                    "text": "Na hwɛ, nkorɔfo yi hɔn ho nsɛm no woekrukye no wɔ mprɛtse a ahemfo no dze esie no do, dɛ mbrɛ ebusuasantsen no tse, na minnyim nyikyerɛ biara kã dza wɔakyerɛw no ho, na minnyim nkɔnhyɛ biara so; dɛm ntsi, dza wɔakyerɛw no ara dɔɔ sõ. Medze me nsɛm aba ewiei."
                },
                {
                    "number": 12,
                    "text": "Hwɛ, emi nye Amaleki, Abinadom ne babanyin. Hwɛ, mebɛkã biribi a ɔfa Mosiah ho akyerɛ hom, nyia wɔhyɛɛ no hen wɔ Zarahemla asaase do no; na hwɛ, ɔno na Ewuradze bɔɔ no kɔkɔ dɛ otwar dɛ oguan fi Nephi asaase do, na dodowara so a wobetsie Ewuradze ne ndze no mfi asaase no do nye no nkɔ sar no do—"
                },
                {
                    "number": 13,
                    "text": "Na ɔbaa dɛ ɔyɛɛ no dɛ mbrɛ Ewuradze hyɛe no ara. Na wofii asaase no do kɔr sar no do, dodow biara a wotsiee Ewuradze ne ndze no, na nsɛmpakã nye nkɔnhyɛ pii na wɔdze koraa hɔn do. Na wɔkɔr do dze Nyame n’asɛm kaakaa hɔn; na no tum abasa na ɔwowaa hɔn wɔ sar no do kesi dɛ wɔbaa asaase a wɔfrɛ no Zarahemla asaase no do."
                },
                {
                    "number": 14,
                    "text": "Na wokopuee nkorɔfo bi a wɔfrɛ hɔn Zarahemlafo do. Afei, Zarahemlafo no dzii dɛw kɛse; na bio, Zarahemlafo nyaa enyigye mbordo, osiandɛ Ewuradze ama Mosiah no nkorɔfo dze ayewa mprɛtse no a Jewfo hɔn kyerɛwsɛm wɔ do no aba."
                },
                {
                    "number": 15,
                    "text": "Hwɛ, ɔbaa dɛ Mosiah kohun dɛ Zarahemlafo no fii Jerusalem wɔ aber a wɔfaa Zedekiah, Judahhen no ndɔmmum mu kɔr Babylon no."
                },
                {
                    "number": 16,
                    "text": "Na wotuu hɔn kwan wɔ sar no do, na Ewuradze ne nsa na ɔdze hɔn twaa esu akɛse no, dze hɔn baa asaase a Mosiah kopuee do no do; na hɔ ara na wɔatsena fitsi dɛm aber no."
                },
                {
                    "number": 17,
                    "text": "Na aber a Mosiah kopuee hɔn do no, nna wɔadɔr dodow. Naaso, nna woedzi akõkoekõ na woehyia wentwiwentwi a ɔyɛ dzen pii, na wɔatotɔ wɔ nkrantsee ano so pii fi ber to ber; na hɔn kasaa asɛɛ; na wɔammfa kyerɛwsɛm biara annkã hɔnho ammba; na wɔpoow dɛ wɔbɛgye edzi dɛ hɔn Bɔadze no tse ase; na Mosiah, anaadɛ, Mosiah no nkorɔfo no anntse hɔn kasaa."
                },
                {
                    "number": 18,
                    "text": "Mbom ɔbaa dɛ Mosiah hwɛe ma wɔkyerɛkyerɛɛ hɔn ɔnoara ne kasaa. Na ɔbaa dɛ aber a wɔkyerɛkyerɛɛ hɔn Mosiah ne kasaa no ekyir no, Zarahemla bobɔɔ n’egyanom hɔn ebusuasantsen no edzin, dɛ mbrɛ obotum akaakaa; na wɔkyerɛwee, na mbom onnyi dɛm mprɛtse yinom do."
                },
                {
                    "number": 19,
                    "text": "Na ɔbaa dɛ Zarahemla no nkorɔfo no nye Mosiah no nkorɔfo no bɔɔ mu; na woyii Mosiah dɛ ɔmbɛyɛ hɔn hen."
                },
                {
                    "number": 20,
                    "text": "Na ɔbaa dɛ Mosiah n’aber do no wɔdze ɔbo kɛse bi brɛɛ no a woekrukye nsɛm bi wɔ do; na ɔnam Nyame n’akyɛdze na no tum do kyerɛɛ nkrukyee no ase."
                },
                {
                    "number": 21,
                    "text": "Na wɔkãa Coriantumr bi ho asɛm, na mbrɛ wosii kunkum no nkorɔfo no. Na Zarahemla no nkorɔfo na wokopuee Coriantumr do; na ɔnye hɔn tsenaa hɔ bɛyɛ abosoom akron ntamu."
                },
                {
                    "number": 22,
                    "text": "Ɔkãa n’egyanom so ho nsɛm kakra. Na n’awofo fi abantsentsen no mu bae, wɔ aber a Ewuradze totõo dɔm no hɔn kasaa no; na Ewuradze n’atsɛmbu dzendzen no a ɔyɛ pɛrpɛr no baa hɔn do; na hɔn mbiew petsee asaase a ɔwɔ etsifi no ho no do."
                },
                {
                    "number": 23,
                    "text": "Hwɛ, emi, Amaleki, wɔwoo me wɔ Mosiah n’aber do; na matsena ase akɛpem no wu da; na Benjamin, ne babanyin no, na odzii n’adze."
                },
                {
                    "number": 24,
                    "text": "Na hwɛ, muhun ɔhen Benjamin ne nda mu akõkoekõ, na bɔgya pii na wokyii wɔ Nephifo na Lamanfo mu. Mbom hwɛ, Nephifo no nsa daa hɔn do; nyew, araa ma ɔhen Benjamin yii hɔn edzi fii Zarahemla asaase do."
                },
                {
                    "number": 25,
                    "text": "Na ɔbaa dɛ mehyɛɛ ase dɛ mereyɛ akɔdaa a nna minnyi aba, na minyim dɛ ɔhen Benjamin yɛ nyimpa a odzi pɛrpɛr wɔ Ewuradze enyim, dɛm ntsi, medze mprɛtse yinom bɛma no, dze etu dɔm no nyinara fo dɛ wɔmbra Nyankopɔn, Israel Krɔnkrɔnnyi no nkyɛn, na wɔngye nkɔnhyɛ, nye nyikyerɛ, na sor abɔfo hɔn som, nye kasa horow akyɛdze na kasa nkyerɛ ase akyɛdze, na adze nyinara a oye no ndzi; na biribiara nnyi hɔ a oye gyedɛ ofi Ewuradze nkyɛn; na dza ɔyɛ bɔn no fi abɔnsam."
                },
                {
                    "number": 26,
                    "text": "Na afei, mo nuanom adɔfo, mepɛ dɛ hom ba Christ nkyɛn, nyia ɔyɛ Israel Krɔnkrɔnnyi no, na hom mbɛfa no nkwagye na ɔpon tum no bi, Nyew, hom mbra ne nkyɛn, na hom mfa hom akra nyinara mbɔ afɔr mma no, na hom nkɔ do wɔ akɔnkye nye mpaabɔ mu, na hom ntsim nkodu ewiei; na dɛ Ewuradze tse ase yi wɔbɛgye hom nkwa."
                },
                {
                    "number": 27,
                    "text": "Na afei mebɛkã hom asɛm bi a ɔfa nkorɔfo bi a wɔkɔr sar no do ama wɔasan akɔ Nephi asaase do no ho; na pii na wɔpɛɛ dɛ wɔbɛfa hɔn egyapadze asaase no."
                },
                {
                    "number": 28,
                    "text": "Dɛm ntsi, wɔkɔr sar no do. Na hɔn ɔkandzifo no yɛ nyimpa a ɔyɛ dzen na ɔsõ, na ɔyɛ nkɔnkyenyi ntsi, ɔdze wentwiwentwi baa hɔn ntamu; na wokunkum hɔn nyinara, ma ɔkaa eduonum pɛr wɔ sar no do, na wɔsaan bio kɔr Zarahemla asaase do."
                },
                {
                    "number": 29,
                    "text": "Na ɔbaa dɛ wɔfaa binom so, na wotuu hɔn kwan no bio kɔr sar no do."
                },
                {
                    "number": 30,
                    "text": "Na emi, Amaleki, mowɔ onuabanyin bi a ɔnye hɔn kɔree; na ofitsi dɛm aber no menntsee biribiara a ɔfa hɔnho bio. Na aka kakra ma makɔ me nda mu; na mprɛtse yinom so ayɛ mã ntsi medze me kasaa aba ewiei."
                }
            ]
        },
        "/study/scriptures/bofm/w-of-m/1": {
            "uri": "/study/scriptures/bofm/w-of-m/1",
            "title": "Mormon ne Nsɛm 1",
            "data_type": "chapter",
            "chapter_name": "Tsir 1",
            "chapter_summary": [
                "Mormon twitwa Nephi ne mprɛtse akɛse no do ntsiantsia—Ɔdze mprɛtse nkakraba no kãa mprɛtse nkaa no ho—Ɔhen Benjamin hwɛ ma asomdwee ba asaase no do. Christ N’Awoo ekyir bɛyɛ mfe 385."
            ],
            "book_title": "Mormon ne Nsɛm No",
            "verses": [
                {
                    "number": 1,
                    "text": "Na afei emi, Mormon, aber a medze nsɛm a makyerɛw yi rehyɛ me bababyin Moroni nsa no, nna hwɛ, m’enyiwa ehu ɔsɛɛ kɛse a wɔdze asɛɛ mo nkorɔfo, Nephifo no mu dodowara."
                },
                {
                    "number": 2,
                    "text": "Na Christ baa mfe pii ekyir no na medze dɛm nkyerɛwsɛm yi hyɛɛ me babanyin no ne nsa; na muhu dɛ obohu mo nkorɔfo no hɔn nsɛe nyinara. Mbom Nyankopɔn mma no nko nka wɔ hɔn mu, ama ɔaakyerɛw biribi a ɔfa hɔnho, na biribi so a ɔfa Christ ho, kyerɛkyerɛ dabi no ho bɛba mfaso ama hɔn."
                },
                {
                    "number": 3,
                    "text": "Na afei, merekã biribi a ɔfa dza makyerɛw ho; na mutwitwaa nsɛm a ɔwɔ Nephi ne mprɛtse no do ntsiantsia dze kesii ɔhen Benjamin n’ahendzi do ekyir no, nyia Amaleki kãa noho nsɛm no, mohwehwɛɛ nkyerɛwee no a wɔdze ahyɛ me nsa no mu, na muhun mprɛtse yinom a wɔakyerɛw nsɛm kakra bi wɔ do a ɔfa nkɔnhyɛfo no ho, fitsi Jacob do dze kesi ɔhen Benjamin yi do nye Nephi ne nsɛm no so pii."
                },
                {
                    "number": 4,
                    "text": "Na ndzɛmba a ɔwɔ mprɛtse yinom do no yɛɛ me enyigye, osian nkɔnhyɛ no a ɔfa Christ ne mbaa ho no ntsi; na m’egyanom nyim dɛ no mu pii aba mu; nyew, na mo so minyim dɛ ndzɛmba pii a wɔahyɛ ho nkɔm a ɔfa hɛnho dze besi ndɛ da yi aba mu, na dodowara so a obesi fitsi dɛm da yi dze kɔ no so a ɔwɔ dɛ nokwar mu ɔba mu—"
                },
                {
                    "number": 5,
                    "text": "Dɛm ntsi, masan mu eyi ndzɛmba yinom dze ruwie me nkyerɛwee yi, me nkyerɛwee mu dza aka ekyir no, mebɛfa efi Nephi ne mprɛtse no do; na mo nkorɔfo ho nsɛm no, sɛ wɔkyɛ mu ɔha a, murunntum nnkyerɛw no mu kor mpo."
                },
                {
                    "number": 6,
                    "text": "Mbom hwɛ, mebɛfa dɛm mprɛtse yinom a nkɔnhyɛ na nyikyerɛ wɔ do yi, na medze akã me nkyerɛwee a aka no ho, osiandɛ wɔsom me bo; na minyim dɛ wɔbɔsom bo ama mo nuanom so."
                },
                {
                    "number": 7,
                    "text": "Na mereyɛ iyi wɔ botae pa bi ntsi; osiandɛ ɔwasa gu m’asomu dɛ mbrɛ Ewuradze no Sunsum no ndwuma a ɔwɔ mo mu no tse. Na afei, dze minnyim ndzɛmba nyinara; na Ewuradze dze onyim biribiara a obesi; dɛm ntsi, odzi dwuma wɔ mo mu ama maayɛ ne pɛ."
                },
                {
                    "number": 8,
                    "text": "Na mpaa a mobɔ ma Nyankopɔn nyina fa m’enuanom ho, ama wɔaasan aba bio ebenya Nyankopɔn ho nyimdzee, nyew, Christ no ɔpon no; ama wɔaasan abɛyɛ nkorɔfo a hɔnho yɛ enyikã bio."
                },
                {
                    "number": 9,
                    "text": "Na afei emi, Mormon, morubowie me nkyerɛwee no mu dza mefae fii Nephi ne mprɛtse do no kyerɛw; na medze nyimdzee na ntseasee a Nyankopɔn dze ama me no kyerɛwee."
                },
                {
                    "number": 10,
                    "text": "Dɛm ntsi, ɔbaa dɛ Amaleki dze mprɛtse yi hyɛɛ ɔhen Benjamin nsa ekyir no, ɔfae dze kãa mprɛtse nkaa no a wɔakyerɛw do a ɔyɛ abakɔsɛm a ahemfo dze maa fi ebusuasantsen kesi ebusuasantsen dze kesi ɔhen Benjamin n’aberdo no ho."
                },
                {
                    "number": 11,
                    "text": "Na wɔdze fi ɔhen Benjamin do dze nam ebusuasantsen kesi ebusuasantsen do dze bɛpeem dɛ ɔbaa mo so me nsamu. Na emi, Mormon, mobɔ mpaa ma Nyankopɔn dɛ wɔnkora do yie mfitsi dɛm aber yi nkɔ. Na minyim dɛ wɔbɔkora do yie: osiandɛ ndzɛmba a ɔsom bo na wɔakyerɛw wɔ do, no mu nsɛm na wɔdze bobua mo nkorɔfo na mo nuanom atsɛn wɔ Nyame ne da kɛse a odzi ewiei no mu dɛ mbrɛ Nyankopɔn n’asɛm a wɔakyerɛw no tse."
                },
                {
                    "number": 12,
                    "text": "Na afei, dɛm ɔhen Benjamin yi—wentwiwentwi bi sii nankasa no nkorɔfo ntamu."
                },
                {
                    "number": 13,
                    "text": "Na ɔbaa so dɛ Laman no nsordaafo fi Nephi asaase do baa dɛ wɔnye no nkorɔfo robɔkõ. Mbom hwɛ, ɔhen Benjamin boaboaa no nsordaafo ano nye hɔn kehyiae; na ɔfaa Laban ne nkrantsee, na ɔdze ahoɔdzen kɛse nye hɔn kõe."
                },
                {
                    "number": 14,
                    "text": "Na wɔnam Ewuradze n’ahoɔdzen do nye hɔn atamfo no kõe kɛpeem dɛ wokum Lamanfo no mu mpempem. Na ɔbaa dɛ wɔnye Lamanfo no kõe araa kɛpem dɛ wɔpam hɔn fii hɔn egyapadze asaase nyinara do."
                },
                {
                    "number": 15,
                    "text": "Na ɔbaa no dɛ aber a Christ atorfo aba ekyir no, na wɔakekã hɔn ano ato mu, na wɔatwe hɔn aso dɛ mbrɛ hɔn bɔn tse no;"
                },
                {
                    "number": 16,
                    "text": "Na nkɔnhyɛfo atorfo na nsɛmpakãfo nye akyerɛkyerɛfo atorfo aba ekyir no—na iyinom nyina wɔatwe hɔn aso dɛ mbrɛ hɔn bɔn tse no; na iyi ekyir na wentwiwentwi na hɔn mu dodowara tseew etua kɔr Lamanfo mu, hwɛ, ɔbaa dɛ ɔhen Benjamin nye nkɔnhyɛfo krɔnkrɔn a wɔboa no a wɔwɔ no dɔm no mu no—"
                },
                {
                    "number": 17,
                    "text": "Na hwɛ, ɔhen Benjamin yɛ ɔbarimba krɔnkrɔn, na odzii hen wɔ no dɔm do wɔ tseneneeyɛ mu; nna ahotseweefo pii wɔ asaase no do, na wɔdze tum kãa Nyame n’asɛm; na wɔyɛɛ ndam wɔ dɔm no do osian hɔn akɔnkyesu ntsi—"
                },
                {
                    "number": 18,
                    "text": "Dɛm ntsi, ɔhen Benjamin nam hɔn mboa do dze ne nyimpadua nye ne kra na n’ahoɔdzen nyinara yɛɛ edwuma, na nkɔnhyɛfo no so maa asomdwee baa asaase no do bio."
                }
            ]
        },
        "/study/scriptures/bofm/mosiah/1": {
            "uri": "/study/scriptures/bofm/mosiah/1",
            "title": "Mosiah 1",
            "data_type": "chapter",
            "chapter_name": "Tsir 1",
            "chapter_summary": [
                "Ɔhen Benjamin kyerɛkyerɛ ne mbabanyin no hɔn egyanom hɔn kasaa na nkɔnhyɛsɛm—Hɔn kyerɛwsɛm a ɔwɔ mprɛtse horow no do no ama woeetum akora hɔn nyamesom na hɔn enyibue do—Wɔhyɛ Mosiah ɔhen na wɔdze kyerɛwsɛm nye ndzɛmba bi so ma no esie. Bɛyɛ mfe 130–124 Ansaana wɔbɔwo Christ."
            ],
            "book_title": "Mosiah Nwoma No",
            "verses": [
                {
                    "number": 1,
                    "text": "Na afei wentwiwentwi biara ammba Zarahemla asaase no do, nye hɔn a wɔyɛ ɔhen Benjamin no nkorɔfo no mu, dɛm ntsi ɔhen Benjamin nyaa asomdwee wɔ no nkwa nda a ɔkaa ekyir no nyinara mu."
                },
                {
                    "number": 2,
                    "text": "Na ɔbaa dɛ onyaa mbabanyin baasa; na ɔfrɛɛ hɔn Mosiah, na Helorum, na Helaman. Na ɔmaa wɔkyerɛkyerɛɛ hɔn n’egyanom hɔn kasaa no, ama wɔaabɛyɛ nyimpa a wɔwɔ ntseasee; na ama woeebohu nkɔnhyɛsɛm no a ofi hɔn egyanom anomu no a ofi Ewuradze ne nsa mu dze maa hɔn no."
                },
                {
                    "number": 3,
                    "text": "Na ɔkyerɛkyerɛɛ hɔn kyerɛwsɛm no a wokrukyee wɔ ayewa mprɛtse no do no, na ɔsee hɔn: Me mbabanyin, mebɛpɛ dɛ hom bɛkaa dɛ sɛ nnyɛ dɛm mprɛtse yinom a dɛm kyerɛwsɛm na dɛm mbrasɛm yi wɔ do a nkyɛ obodu ndɛ yɛahaw wɔ sum mu, a yennyim Nyankopɔn n’esumasɛm."
                },
                {
                    "number": 4,
                    "text": "Na nkyɛ ɔyɛ dzen ma hɛn egya Lehi dɛ obotum akaa ndzɛmba yi nyinara dze akyerɛkyerɛ ne mba, na dɛm mprɛtse yi ara na ɔboaa no; na ɔno na wɔakyerɛkyerɛ no Egyptfo kasa ntsi otum kenkan dza woekrukye yi ntsi ɔdze kyerɛkyerɛɛ ne mba, ama dɛm no hɔn so eetum dze akyerɛkyerɛ hɔn mba, na dɛm na ɔmaa wodzii Nyankopɔn ne mbrasɛm do dze boduu ndɛ mber yi."
                },
                {
                    "number": 5,
                    "text": "Na mese hom dɛ, me mbabanyin, sɛ nnyɛ iyinom a ɔnam Nyame ne nsa do wɔdze esie na wɔakora do ama yɛakenkan na yɛatse n’esumasɛm ase, na yɛdze ne mbrasɛm esi hɛn enyido daa a, nkyɛ hɛn egyanom mpo wɔwodowee wɔ gyedzi mu, na nkyɛ hɛn so yɛbɛyɛɛ dɛ hɛn nuanom Lamanfo no a wonnyim biribiara a ɔfa dɛm ndzɛmba yi ho no, anaadɛ sɛ wɔkyerɛkyerɛ hɔn mpo a wɔnngye nndzi osian hɔn egyanom amambra no a ɔnnyɛ nokwar ntsi no."
                },
                {
                    "number": 6,
                    "text": "O me mbabanyin, mebɛpɛ dɛ hom bɛgye edzi dɛ dɛm nsɛm yi yɛ nokwar, na dɛ dɛm kyerɛwsɛm yi so yɛ nokwar. Na hom nhwɛ Nephi mprɛtse no so a no do na kyerɛwsɛm na hɛn egyanom hɔn anomusɛm a ofitsi aber a wofii Jerusalem dze besi ndɛ wɔ do, na ne nyinara so yɛ nokwar no; na yenyim dɛ ɔyɛ nokwar osiandɛ ɔda hɛn enyim."
                },
                {
                    "number": 7,
                    "text": "Na afei, me mbabanyin, mebɛpɛ dɛ hom bɛkaa na hom apɛnsapɛnsa mu ama hom eenya ho mfaso; na mebɛpɛ dɛ hom bedzi Nyame ne mbrasɛm no do, ama hom aayɛ prɔmprɔm wɔ asaase yi do dɛ mbrɛ anohoba a Ewuradze dze bɔɔ hɛn egyanom no tse."
                },
                {
                    "number": 8,
                    "text": "Na ndzɛmba pii na ɔhen Benjamin dze kyerɛkyerɛɛ ne mbabanyin a wɔannkyerɛw ne nyinara wɔ nwoma yi mu."
                },
                {
                    "number": 9,
                    "text": "Na ɔbaa dɛ ɔhen Benjamin wiee ne mbabanyin nkyerɛkyerɛ ekyir no, ɔbɛyɛɛ akɔdaa, na ohun dɛ ɔrobɔkɔ wiadze nyinara kwan no; dɛm ntsi, ohun dɛ ohia ma no dɛ ɔdze ahendzi no ma ne mbabanyin no mu kor."
                },
                {
                    "number": 10,
                    "text": "Dɛm ntsi, ɔmaa wɔdze Mosiah baa n’enyim; na nsɛm yi na ɔkãa kyerɛɛ no: Me babanyin, mebɛpɛ dɛ ebɔbɔ dawur wɔ asaase yi nyinara do wɔ dɛm nyimpa yi nyinara mu, anaadɛ Zarahemlafo nye Mosiah no nkorɔfo a wɔtse asaase yi do mu, ama wɔaaboa hɔn ano; na adze kye a mibefi mankasa m’anomu mabɔ no dawur akyerɛ dɔm yi dɛ eyɛ ɔhen na ɔhwɛfo wɔ dɔm nyinara a Ewuradze Nyankopɔn dze hɔn ama hɛn no do."
                },
                {
                    "number": 11,
                    "text": "Na bio, mebɛma hɔn dzin, ama wɔaabɛyɛ soronko wɔ dɔm nyinara a Ewuradze Nyankopɔn dze hɔn efi Jerusalem asaase do aba no do; na dɛm na mebɛyɛ osiandɛ nkorɔfo no dze enyimia ridzi Ewuradze ne mbrasɛm do."
                },
                {
                    "number": 12,
                    "text": "Na mebɛma hɔn dzin bi a wɔremmpepa da, gyedɛ ɔnam hɔn mbrato ntsi."
                },
                {
                    "number": 13,
                    "text": "Nyew, bio, mese wo dɛ sɛ dɛm nkorɔfo yi a woenya enyimnyam kɛse wɔ Ewuradze enyim yi hwe mbrato mu a, na wɔbɛyɛ emumuyɛfo nye awartofo, ma ɔba no dɛ Ewuradze gyaa hɔn, ma wɔbɛyɛ mberɛw dɛ hɔn nuanom no a ɔremmfa n’anwanwa tum no a onnyi kabea no nnkora hɔn do dɛ mbrɛ ɔdze koraa hɛn egyanom do no."
                },
                {
                    "number": 14,
                    "text": "Na mese wo dɛ, sɛ ɔanntsen n’abasa annkora hɛn egyanom do a nkyɛ wɔtotɔree wɔ Lamanfo no nsa, na wɔfaa hɔn afõ, osian hɔn okyir ntsi."
                },
                {
                    "number": 15,
                    "text": "Na ɔbaa dɛ ɔhen Benjamin kãa nsɛm yi kyerɛɛ ne babanyin no wiei no, ɔdze ahendzi no mu dwumadzi nyinara hyɛɛ ne nsa."
                },
                {
                    "number": 16,
                    "text": "Na afei ɔhyɛɛ no mbra so wɔ kyerɛwsɛm a woekrukye no wɔ ayewa mprɛtse no do no ho; nye Nephi ne mprɛtse ho so, nye Laban ne nkrantsee so, nye adze korkorba, anaadɛ ɔkyerɛkwan no, dza ɔkyerɛɛ hɛn egyanom kwan wɔ sar no do no, dza Ewuradze dze ne nsa yɛe maa hɔn ma ɔkyerɛɛ hɔn kwan dɛ mbrɛ obiara ne setsie na n’ahobrɛadze tse no."
                },
                {
                    "number": 17,
                    "text": "Dɛm ntsi, aber biara a woenndzi nokwar no wɔannyɛ prɔmprɔm na hɔn akwantu no ennsi hɔn yie, mbom wɔtwee hɔn ekyir na Nyankopɔn n’ebufuw baa hɔn do; dɛm ntsi ɔkɔm na amandzehu yerɛyerɛw baa hɔn do dze kenyaan hɔn ama wɔaakaa hɔn wɔ hɔn dwumadzi ho."
                },
                {
                    "number": 18,
                    "text": "Na afei, ɔbaa dɛ Mosiah kɔree na ɔkɛyɛɛ dza n’egya ahyɛ no dɛ ɔnyɛ no, na ɔkɔbɔɔ dawur kyerɛɛ dɔm no nyinara a wɔwɔ Zarahemla asaase do no ama wɔaaboaboa hɔn ano akɔ temple no mu aketsie nsɛm a n’egya bɛkã akyerɛ hɔn no."
                }
            ]
        },
        "/study/scriptures/bofm/mosiah/2": {
            "uri": "/study/scriptures/bofm/mosiah/2",
            "title": "Mosiah 2",
            "data_type": "chapter",
            "chapter_name": "Tsir 2",
            "chapter_summary": [
                "Ɔhen Benjamin kasa kyerɛ no nkorɔfo—Ɔkã ne pɛrpɛrdzi, ayamuyie na ne nyamesu wɔ n’ahendzi ber mu ho asɛm—Otu hɔn fo dɛ wɔnsom hɔn Sor Hen—Hɔn a wɔtsew Nyame do etua no bohu amandze tse dɛ ogya a onndum da mu. Bɛyɛ mfe 124 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ Mosiah kɛyɛɛ dza n’egya ahyɛ no no, na ɔbɔɔ dawur wɔ asaase nyina do ekyir no, dɔm a wɔwɔ asaase no do nyina boaboaa hɔn ano na wɔkɔr temple no mu dɛ woriketsie nsɛm a ɔhen Benjamin rebɛkã akyerɛ hɔn no."
                },
                {
                    "number": 2,
                    "text": "Na hɔn dodow dɔɔ sõ ma obi nntum nnkan hɔn mpo; osiandɛ wɔadɔr dodow na woetsim wɔ asaase no do."
                },
                {
                    "number": 3,
                    "text": "Na wɔfaa hɔn nguankuw mu mbakan so ama wɔaabɔ afɔr na ɔhyew afɔr dɛ mbrɛ Moses mbra no kyerɛ;"
                },
                {
                    "number": 4,
                    "text": "Na ama wɔdze ndaase so ama Ewuradze hɔn Nyankopɔn, nyia oeyi hɔn efi Jerusalem asaase do, na ɔagye hɔn efi hɔn atamfo nsa, na oeyi mbarimba a wodzi pɛrpɛr ma wɔabɛyɛ hɔn akyerɛkyerɛfo, na nyimpa a odzi pɛrpɛr ma ɔabɛyɛ hɔn hen, nyia ɔama asomdwee aba Zarahemla asaase do, na ɔkyerɛkyerɛ hɔn dɛ wondzi Nyankopɔn ne mbrasɛm do, ama woeedzi dɛw na ɔdɔ aahyɛ hɔn mã wɔ Nyankopɔn nye adasa nyinara ho."
                },
                {
                    "number": 5,
                    "text": "Na ɔbaa dɛ aber a wɔbaa temple no ho no, wosisii hɔn ntamadan bɔɔ ho aprɔw, nyimpa biara dɛ mbrɛ n’ebusua tse, ne yer, na ne mbabanyin, nye ne mbabaa, na hɔn mbabanyin, nye mbabaa, fitsi mpanyin dze kesi nkumaa do, ebusua biara tseew no ho fii ebusua kor ho."
                },
                {
                    "number": 6,
                    "text": "Na wosisii hɔn ntamadan bɔɔ temple no ho aprɔw, obiara maa ne ntamadan abow no n’enyim hwɛɛ temple no, ama wɔatsena hɔn ntamadan no mu hɔ ara na woetsie nsɛm a ɔhen Benjamin bɛkã akyerɛ hɔn no."
                },
                {
                    "number": 7,
                    "text": "Na ɔnam dɛ dɔm no dɔɔ sõ ma ɔhen Benjamin runntum nkyerɛkyerɛ hɔn nyinara wɔ temple no mu ntsi, ɔmaa wosii abantsentsen, ama no nkorɔfo no eetum atse nsɛm a ɔbɛkã akyerɛ hɔn no."
                },
                {
                    "number": 8,
                    "text": "Na ɔbaa dɛ ɔhyɛɛ ase dɛ ɔrekasa kyerɛ no nkorɔfo no fi abantsentsen no mu; na hɔn nyina anntse ne nsɛm no osian dɔm no hɔn dodow no ntsi, dɛm ntsi ɔmaa wɔkyerɛɛw nsɛm a ɔkãe no na wɔdze memaa hɔn a wɔanntse ne ndze no ama hɔn so wɔaatse ne nsɛm no."
                },
                {
                    "number": 9,
                    "text": "Na nsɛm a ɔkãe na ɔmaa wɔkyerɛwee nye dɛ: M’enuanom a hom aboa hom ano wɔ ha nyina, hom a hom ribetsie me nsɛm a merebɛkã akyerɛ hom ndɛ da yi; na mannhyɛ hom dɛ hom mbra ha mbɛfa nsɛm a merebɛkã yi ndzi agor, mbom dɛ hom betsie me, na hom ebue hom aso ama hom aatse, nye hom akoma ama hom aatse ase, nye hom adwen ama woeebue Nyankopɔn n’esumasɛm no akyerɛ hom."
                },
                {
                    "number": 10,
                    "text": "Mannhyɛ hom dɛ hom mbra ha mubosuro me, anaa hom mobɔdwen dɛ emi mankasa dze mekyɛn nyimpa dasanyi."
                },
                {
                    "number": 11,
                    "text": "Mbom metse dɛ homankasa, mo so yarba ahorow pii na ɔyɛ a ɔhaw me nyimpadua na m’adwen; naaso dɛm nkorɔfo yi na woeyi me, na m’egya hyiraa me, na Ewuradze ne nsa na oyii me dɛ menyɛ ɔhwɛfo na ɔhen wɔ dɛm nkorɔfo yi do; na no tum a onnyi kabea no na ɔdze me esie na ɔakora mo do, ma medze ahom, adwen na ahoɔdzen nyina a Ewuradze dze adom me no asom hom."
                },
                {
                    "number": 12,
                    "text": "Mese hom dɛ mber a wɔhyɛɛ me dɛ memfa mo nkwa nda nyina monsom hom no, dze bodu ndɛ da yi mpo, mimmbisaa sika anaa dwetɛ anaa ahonyadze biara mmfii hom nkyɛn."
                },
                {
                    "number": 13,
                    "text": "Nna memmaa wɔmmfaa hom nntoo efiadze, nna hom nnyɛɛ ndɔnkɔfo mmaa homho, nna hom nndzii ewu, anaa hom mbɔɔ obi epoo nngyee n’adze anaa hom nnwiaa adze, anaa hom nntõo awar; nna mennsee hom dɛ hom nyɛ emumuyɛdze bi, na makyerɛkyerɛ hom dɛ hom ndzi Ewuradze ne mbrasɛm do wɔ adze nyina a wɔahyɛ hom no ho—"
                },
                {
                    "number": 14,
                    "text": "Na emi, mankasa mpo, medze me nsa yɛɛ edwuma ama maasom hom, ama hom tow aannyɛ adzesoadze amma hom, na biribiara a ɔyɛ ɔhaw ammba hom do—na dza makã yi nyina homankasa hom yɛ ho adasefo ndɛ da yi."
                },
                {
                    "number": 15,
                    "text": "Naaso, enuanom, mannyɛ dɛm ndzɛmba yi ama medze etuw moho, nna merennkã dɛm nsɛm yi mmfa mmbu hom fɔ; mbom mekã dɛm nsɛm yi ama hom eehu dɛ mobotum medze adwen a no mu tsew eyi m’ano wɔ Nyame enyim ndɛ da yi."
                },
                {
                    "number": 16,
                    "text": "Hwɛ, mese hom dɛ osiandɛ mesee hom dɛ masom hom mo nkwa nda nyina mu no nnhia dɛ medze tuw moho, osiandɛ mayɛ Nyankopɔn n’edwuma."
                },
                {
                    "number": 17,
                    "text": "Na hwɛ mekã dɛm nsɛm yi kyerɛ hom ama hom eesũa mu nyansa; ama hom eehu dɛ ber biara a hom bɔsom hom nuanom no nna hom Nyame ara na hom rosom no no."
                },
                {
                    "number": 18,
                    "text": "Hwɛ, hom frɛ me hom hen; na sɛ emi a hom frɛ me hom hen yi yɛ edwuma dɛ mobɔsom hom a, nna ɔnnsɛ dɛ hom so hom yɛ dwuma som homho nkorkor?"
                },
                {
                    "number": 19,
                    "text": "Na hwɛ sɛ emi a hom frɛ me hom hen a masom hom mo nkwa nda nyina mu, na eso ɔyɛ Nyame na masom no yi, sɛ mefata ndaase fi hom hɔ a, O nna mbrɛ odua hia dɛ hom bɛda hom sorsor Hen no ase a!"
                },
                {
                    "number": 20,
                    "text": "M’enuanom, mese hom dɛ sɛ hom dze ndaase na ayɛyi nyina a hom kra wɔ tum dɛ obenya rema dɛm Nyankopɔn no a ɔabɔ hom no, na ɔdze hom esie na ɔakora hom do, na ɔama hom dzi ehurusi, na ɔama hom kwan dɛ obiara nye ne nyɛnko ntsena asomdwee mu no—"
                },
                {
                    "number": 21,
                    "text": "Mese hom dɛ, sɛ hom bɔsom nyiaa ɔbɔɔ hom fitsi ahyɛse no, na ɔrokora hom do ofi ber to ber, na ɔdom hom ahom, ma hom atsena ase, dze akɔ dze aba, dze ayɛ dza homankasa hom pɛ, na ɔwowaw hom fi ber to ber—Mese, sɛ hom dze hom akra nyina rosom no mpo a nkyɛ hom bɛyɛ nkowaa a mfaso nnyi hom ho."
                },
                {
                    "number": 22,
                    "text": "Na hwɛ, dza ɔrohwehwɛ efi hom hɔ nyina nye dɛ hom bedzi ne mbrasɛm do; na ɔabɔ hom anohoba dɛ sɛ hom dzi ne mbrasɛm do a hom bɛyɛ prɔmprɔm wɔ asaase yi do; na ɔnnsakyer n’adwen wɔ dza ɔakã ho; dɛm ntsi, sɛ hom dzi ne mbrasɛm do a ohyira hom na ɔma hom yɛ prɔmprɔm."
                },
                {
                    "number": 23,
                    "text": "Na afei, odzi kan, ɔabɔ hom, na ɔdze hom nkwa ama hom, na dɛm ntsi hom dze no ndaase kaw."
                },
                {
                    "number": 24,
                    "text": "Na otsĩa ebien, ɔrohwehwɛ ma hom aayɛ dza ɔahyɛ hom no; ɔno na sɛ hom yɛ a, ohyira hom ntsɛmara; ntsi hom enya hom akatua. Na hom da ho dze no kaw, na hom dze no kaw ndɛ na hom bɛda ho adze no kaw afebɔɔ kesi afebɔɔ; dɛm ntsi, ebɛnadze na hom tuw homho wɔ ho?"
                },
                {
                    "number": 25,
                    "text": "Na afei miribisa dɛ, ana hom botum akã dɛ homara hom dze homho? Mubua hom dɛ, Oho. Hom runntum nnkã dɛ hom tse dɛ asaase do huntuma mpo; hwɛ wɔdze asaase do huntuma bɔɔ hom; mbom hwɛ, ɔno mpo yɛ nyia ɔbɔɔ hom no dze."
                },
                {
                    "number": 26,
                    "text": "Na emi, emi mpo a, hom frɛ me hom hen yi, minnye nnkyɛn hom; na mo so meyɛ huntuma. Na hom ehu dɛ mayɛ akɔdaa, na miribegyaa honandua yi mu ama ne nã asaase."
                },
                {
                    "number": 27,
                    "text": "Dɛm ntsi, dɛ mbrɛ makã akyerɛ hom dɛ masom hom, medze adwen a no mu tsew anantsew wɔ Nyankopɔn enyim no, dɛmara so na aber yi mama hom ehyia, ama hom eehu dɛ minndzi fɔ, amma hom bɔgyaa enngu m’etsifi wɔ aber a mibegyina Nyame enyim ma oebu me atsɛn wɔ ndzɛmba a ɔhyɛɛ me a ɔfa hom ho no."
                },
                {
                    "number": 28,
                    "text": "Mese hom dɛ maama hom ebehyia ama meeyi hom bɔgyaa efi me ntar mu, wɔ dɛm mber yi a mereyɛ akɔ me nda mu yi, ama maakɛda asomdwee mu, na me bɛkyebo sunsum no akɔdɔm ɔsorsor adwontokuw ma yɛatow pɛrpɛr Nyankopɔn n’ayɛyi."
                },
                {
                    "number": 29,
                    "text": "Na mese hom bio dɛ maama hom ehyia ha ama maada no edzi akyerɛ hom dɛ mennda ho nnyɛ hom kyerɛkyerɛnyi anaa hom hen bio;"
                },
                {
                    "number": 30,
                    "text": "Na aber yi mu mpo, mo honandua nyina wosow wɔ ber a mereper akasa akyerɛ hom yi; mbom Ewuradze Nyankopɔn na ɔwowaw me, na ɔama me kwan dɛ menkasa nkyerɛ hom ndɛ da yi dɛ me babanyin Mosiah nye hom hen na ɔhwɛdofo."
                },
                {
                    "number": 31,
                    "text": "Na afei, m’enuanom, mebɛpɛ dɛ hom yɛ dza hom ayɛ no dada no. Dɛ mbrɛ hom sie me mbrasɛm, nye m’egya so ne mbrasɛm, na hom ayɛ prɔmprɔm, na wɔagye hom ma hom annkɔtɔ hom atamfo nsamu no, dɛmara so na sɛ hom dzi me babanyin ne mbrasɛm do, anaa Nyankopɔn ne mbrasɛm a ɔdze bɛma hom no do a, hom bɛyɛ prɔmprɔm wɔ asaase yi do, na hom atamfo rinnya tum wɔ hom do."
                },
                {
                    "number": 32,
                    "text": "Mbom, O mo nkorɔfo, hom nhwɛ yie ma wentwiwentwi ammba hom mu, na hom ammfa homho amma sunsum bɔn no a m’egya Mosiah kãa ho asɛm no."
                },
                {
                    "number": 33,
                    "text": "Na hwɛ mbusu wɔ hɔ ma nyia ɔdze noho ma dɛm sunsum no; na sɛ ɔdze noho ma na otsie no, na ɔtsena mu na owu wɔ no bɔn mu a, dɛm nyimpa no bɔnom dza ɔyɛ afɔbu ama nankasa ne kra; na n’akatua a obenya nye daapem asotwe, na ɔatõ Nyame ne mbra, nna ɔyɛ tsia nankasa ne nyimdzee so."
                },
                {
                    "number": 34,
                    "text": "Mese hom dɛ, obiara nnyi hom mu a wɔnnkyerɛkyerɛɛ no dɛm ndzɛmba yi, gyedɛ hom mbofra nketseaba nko, mbom hom nyim dɛ hom dze hom sor Egya no onnyiewiei kaw, na dɛ hom dze homho na dza hom wɔ nyina bɛma no; na wɔakyerɛkyerɛ hom wɔ dza ɔfa kyerɛwsɛm a ɔyɛ nkɔnhyɛ a nkɔnhyɛfo krɔnkrɔn no hyɛe dze besi aber a hɛn egya Lehi fii Jerusalem no."
                },
                {
                    "number": 35,
                    "text": "Na nsɛm no so nyina a hɛn egyanom kãe dze besi ndɛ. Na hwɛ wɔkãa dza Ewuradze hyɛɛ hɔn dɛ wɔnkã no; dɛm ntsi ɔyɛ pɛrpɛr na nokwar."
                },
                {
                    "number": 36,
                    "text": "Na afei, mo nuanom mese hom dɛ, aber a hom ehu na wɔakyerɛkyerɛ hom dɛm ndzɛmba yi nyina yi, sɛ hom tõ na hom yɛ dza otsia dza wɔakã no a, na hom twe homho fi Ewuradze no Sunsum no ho, na woennya kwan wɔ hom mu a ɔbɛgye hom afa nyansa-kwan no mu ma woehyira hom a, na wɔayɛ hom prɔmprɔm, na wɔakora hom do—"
                },
                {
                    "number": 37,
                    "text": "Mese hom dɛ nyimpa a ɔyɛ iyinom no, ɔnoara na ɔtsew Nyame do etua wɔ bagua mu; dɛm ntsi na otsie na ɔyɛ sunsum bɔn no ne pɛ na ɔbɛyɛ ɔtamfo ma ndzeyɛɛ tsenenee nyina; dɛm ntsi, Ewuradze nnyi no mu, osiandɛ ɔnntsena temple a no mu nntsew mu."
                },
                {
                    "number": 38,
                    "text": "Dɛm ntsi, sɛ dɛm nyimpa no ennu noho, na owu dɛ ɔda ho yɛ Nyame ne tamfo a, pɛrpɛrdzi a ofi Nyame no nyan ne kra a ɔyɛ bɛkyebo no ma ohu nankasa n’afɔdzi, na ɔma ɔwodow fi Ewuradze enyim, na afɔdzi, na yaw, na awerɛhow, dza ɔtse dɛ ogya a onndum da a ne gyaframee fow kɔ sor afebɔɔ kesi afebɔɔ hyɛ n’akoko mã."
                },
                {
                    "number": 39,
                    "text": "Na afei mese hom dɛ ehumbɔbɔr nnyi hɔ ma dɛm nyimpa no; dɛm ntsi n’ewiei nye dɛ ɔbɔsɔw ahohyehye a onnyi ewiei."
                },
                {
                    "number": 40,
                    "text": "O, hom nkɔdaa, na hom mberantsɛ nye mbofra nkakraba a hom botum atse me nsɛm ase, osiandɛ makasa pefee akyerɛ hom ama hom eetum atse ase, meserɛ dɛ hom bɔsoɛr na hom akaa mbusu gyinabew a hɔn a wɔahwe ase wɔ mbrato wɔ mu no."
                },
                {
                    "number": 41,
                    "text": "Na bio, mebɛpɛ dɛ hom dwendwen nhyira nye ahomka tsebew a hɔn a wodzi Nyankopɔn ne mbrasɛm do no wɔ mu. Na hwɛ, woehyira hɔn wɔ adze nyina mu, wɔ honam nye sunsum nyina mu; na sɛ wosuo nokwar no mu dze kɔ ewiei a wɔbɛgye hɔn akɔ sor, ama wɔnye Nyankopɔn aakɛtsena wɔ enyigye a onnyi ewiei da tsebea no mu. O kaa, kaa dɛ dɛm ndzɛmba yi nyina yɛ nokwar; osiandɛ Ewuradze Nyankopɔn na ɔakã."
                }
            ]
        },
        "/study/scriptures/bofm/mosiah/3": {
            "uri": "/study/scriptures/bofm/mosiah/3",
            "title": "Mosiah 3",
            "data_type": "chapter",
            "chapter_name": "Tsir 3",
            "chapter_summary": [
                "Ɔhen Benjamin sɔw ne kasaa do—Ewuradze Tumfo bɔsom adasa mu wɔ dɛtse honandua mu—Bɔgya befi no honandua no tokur biara mu egu wɔ ber a Ɔrobɔ werdam dze ama wiadze bɔn no—Ne dzin nko mu na nkwagye nam ba—Adasa botum nam no Werdambɔ no do eyi honammunyi no efi ma wɔabɛyɛ Ahotseweefo—Emumuyɛfo hɔn ahohyehye bɛyɛ dɛ ogya baka na brimstone. Bɛyɛ mfe 124 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na bio m’enuanom, morobɔtwe hom adwen aba ha bio, osiandɛ mowɔ nsɛm pii kã kyerɛ hom; na hom nhwɛ, mowɔ nsɛm pii kã kyerɛ hom wɔ ndzɛmba a ɔbɛba ho."
                },
                {
                    "number": 2,
                    "text": "Na nsɛm a merebɛkã akyerɛ hom yi Nyame no bɔfoe na ɔdaa no edzi kyerɛɛ me. Na ɔsee me dɛ: Soɛr; na mosoɛree, na hwɛ obegyinaa m’enyim."
                },
                {
                    "number": 3,
                    "text": "Na ɔsee me dɛ; Soɛr, na tsie nsɛm a merebɛkã akyerɛ wo yi; na hwɛ, maba dɛ merebɛda nsɛm a ɔyɛ enyigye na ɔyɛ dɛw kɛse edzi akyerɛ wo."
                },
                {
                    "number": 4,
                    "text": "Na Ewuradze atse wo mpaabɔ, na oehu wo tseneneeyɛ, na ɔasoma me dɛ membɛda no edzi nkyerɛ wo ama w’enyi aagye; ama aada no edzi akyerɛ wo nkorɔfo, ama hɔn so dɛw aahyɛ hɔn mã."
                },
                {
                    "number": 5,
                    "text": "Na hwɛ mber reba, na onnyi ekyir, Ewuradze Otumfo a odzi hen no, nyia tsetse no na ɔwɔ hɔ, na ɔwɔ hɔ sesei fi mbersantsen nyina kesi mbersantsen nyina, dze tum befi sor esian adasamba mu, na ɔabɛfa dɛtse honandua ahyɛ, na oekyima adasa mu, ayɛ etumdze ndwuma akɛse, ɔbɛsa ayarfo yar, obenyan ewufo, ɔbɛma ebubuafo anantsew, efurafo ehu adze, etsitsifo atse asɛm, na ɔasã nyarba horow nyina."
                },
                {
                    "number": 6,
                    "text": "Na ɔbɛpam mbɔnsam anaa esunsumfĩ a wɔtsetse adasamba hɔn akoma mu no efi hɔ."
                },
                {
                    "number": 7,
                    "text": "Na hwɛ obehyia nsɔhwɛ nye ɔyaw, ɔkɔm, nsukɔm, ɔfona, na ɔbɔsɔw akyɛn ma ɔdasanyi botum asɔw mpo, dze ekesi owu mu; na hwɛ, bɔgya befi honam tokura biara mu egu, na n’amandzehu bɔdɔɔ sõ osian no nkorɔfo hɔn emumuyɛdze na ebusudze ntsi."
                },
                {
                    "number": 8,
                    "text": "Na wɔbɛfrɛ no Jesus Christ, Nyame ne Ba, sor nye asaase Egya, adze nyina a ofi ahyɛse Bɔadze; na wɔbɛfrɛ ne nã Mary."
                },
                {
                    "number": 9,
                    "text": "Na hwɛ ɔbɛba nankasa ne dze hɔ, ama sɛ wonya gyedzi wɔ ne dzin mu mpo a, nkwagye nam no mu aba adasamba do; na iyi nyina ekyir no mpo wobosusu dɛ ɔyɛ nyimpa, na wɔakã dɛ ɔwɔ sunsum bɔn, na wɔakã no mpire, na wɔabɔ no mbeamudua mu."
                },
                {
                    "number": 10,
                    "text": "Na ɔbɔsoɛr wɔ da a otsĩa ebiasa no efi owu mu; na hwɛ, ogyina hɔ rubu wiadze atsɛn; na hwɛ, ɔayɛ ndzɛmba yi nyina ama atsɛmbu tsenenee aaba adasamba do."
                },
                {
                    "number": 11,
                    "text": "Na hwɛ, no bɔgyaa so abɔ werdam dze etua bɔn a ɔwɔ hɔn a wɔahwe ase wɔ Adam ne mbrato ntsi no, hɔn a woewuwu a wonnyim Nyankopɔn ne pɛ a ɔfa hɔn ho anaa wɔyɛɛ bɔn a nna wonnyim."
                },
                {
                    "number": 12,
                    "text": "Mbom ondue, ondue onyia onyim dɛ ɔretsew Nyankopɔn do etua! Osiandɛ nkwagye mmba obiara a ɔtse dɛm do gyedɛ dza oenya nnuho, na ɔwɔ gyedzi wɔ Ewuradze Jesus Christ mu."
                },
                {
                    "number": 13,
                    "text": "Na Ewuradze Nyankopɔn asoma no nkɔnhyɛfo krɔnkrɔn wɔ adasamba nyina mu, dɛ wɔnda ndzɛmba yinom edzi nkyerɛ ebusuafo, aman, nye kasa horow nyina, ama obiara a ɔbɛgye edzi dɛ Christ bɛba no, eenya bɔnfakyɛ, na ɔdze enyigye edzi dɛw kɛsenara, tse dɛ ɔaba hɔn mu dada mpo."
                },
                {
                    "number": 14,
                    "text": "Naaso Ewuradze Nyankopɔn hun dɛ no nkorɔfo no yɛ akɔnkyefo, na ɔmaa hɔn mbra, Moses mbra no mpo."
                },
                {
                    "number": 15,
                    "text": "Na nsɛnkyerɛdze pii, na anwanwadze, na ngyinahɔmadze asorɔtow nye mununkum na oyii kyerɛɛ hɔn wɔ ne mbaa ho; nna nkɔnhyɛfo krɔnkrɔn so kãa ne mbaa no ho nsɛm; naaso wopiriim hɔn akoma, na wɔanntse ase dɛ Moses mbra no nnkã hwee dɛ, gyedɛ wɔnam no werdambɔ do."
                },
                {
                    "number": 16,
                    "text": "Na sɛ ɔwɔ mu dɛ mbofra nkakraba mpo tum yɛ bɔn a wɔrenngye hɔn nkwa; mbom mekã kyerɛ hom dɛ woehyira hɔn; na hwɛ, dɛ ɔnam Adam do, anaa ɔnam abɔdze do wɔhwe ase a, dɛmara so na Christ no bɔgyaa bo hohor hɔn bɔn."
                },
                {
                    "number": 17,
                    "text": "Na bio, mese hom dɛ dzin biara nnyi hɔ a wɔdze ama anaa kwan biara nnyi hɔ a wobodua do ama nkwagye aba adasamba do, gyedɛ ɔnam Christ, Ewuradze Tumfo nkotoo ne dzin mu."
                },
                {
                    "number": 18,
                    "text": "Na hwɛ obua atsɛn, na n’atsɛmbu yɛ pɛrpɛr; na abofraba a owu wɔ ne mbafobermu no rennhera na nyimpa nom dza ɔyɛ afɔbu ma hɔnankasa hɔn akra, gyedɛ wɔbrɛ hɔnho adze na wɔbɛyɛ dɛ mbofra nkakraba, na wɔgye dzi dɛ nna nkwagye wɔ hɔ, na ɔda ho wɔ hɔ, na ɔbɛba, na ofi Christ, Ewuradze Tumfo no bɔgyaa a ɔdze bɔɔ werdam no mu bɛba."
                },
                {
                    "number": 19,
                    "text": "Honammunyi no yɛ ɔtamfo ma Nyankopɔn, na ɔayɛ dɛm fitsi Adam n’asehweberdo, na ɔbɔkɔ do ayɛ dɛm afebɔɔ kesi afebɔɔ, gyedɛ ogyaa noho ma Sunsum Krɔnkrɔn no ne nkenyan, na ɔpɔr nyimpa su no gu nkyɛn na ɔnam Ewuradze Christ no werdambɔ no no do bɛyɛ ɔhotsewnyi, na ɔbɛyɛ dɛ abofra, na ogyaa noho ma; ɔdwe, ahobrɛadze, onya abotar, ɔdɔ hyɛ no mã, onya pɛ dɛ ɔbɔsɔw biribiara a Ewuradze noara nyim dɛ oye dɛ ɔdze ba no do, koraa mpo ɔyɛ dɛ mbrɛ abofra gyaa noho ma n’egya no."
                },
                {
                    "number": 20,
                    "text": "Na bio, mese hom dɛ mber bi bɛba a Agyenkwa no ho nyimdzee bɛtahye ɔman biara, ebusuafo, kasa horow, nye nyimpa nyina mu."
                },
                {
                    "number": 21,
                    "text": "Na hwɛ sɛ dɛm mber no du a, obiara rinndzi bem wɔ Nyame enyim, gyedɛ wɔyɛ mbofra nkakraba, na gyedɛ wɔnam nnuho na gyedzi a ɔwɔ Ewuradze Nyankopɔn Tumfo ne dzin mu."
                },
                {
                    "number": 22,
                    "text": "Na obodu dɛm mber yi mpo, ber a akyerɛkyerɛ wo nkorɔfo ndzɛmba a Ewuradze wo Nyankopɔn ahyɛ wo no worinndzi bem wɔ Nyame enyim, wɔ nsɛm noara a makã akyerɛ wo no ntsi."
                },
                {
                    "number": 23,
                    "text": "Na afei makã nsɛm a Ewuradze Nyankopɔn hyɛɛ me dɛ menkã no."
                },
                {
                    "number": 24,
                    "text": "Na dɛm na Ewuradze se: Wobegyina dɛ dase a ɔhyerɛn dze etsia dɛm nkorɔfo yi wɔ atsɛmbu da no mu; hɔ na wobobu hɔn atsɛn, ɔdasanyi biara, dɛ mbrɛ no ndwuma tse, sɛ oye o, sɛ omuo o."
                },
                {
                    "number": 25,
                    "text": "Na sɛ omuo a wobegya hɔn ma wɔahwɛ hɔnankasa hɔn fɔdzi na ebusudze huhu no, a ɔbɛma wɔawodow wɔ Ewuradze enyim dze hɔn akɔ awerɛhow na ahohyehye a onnyi ewiei mu, hɔ na wonnkotum asan hɔn ekyir bio; dɛm ntsi wɔanom afɔbu ama hɔnankasa hɔn akra."
                },
                {
                    "number": 26,
                    "text": "Dɛm ntsi, wɔanom Nyame n’ebufuhyew kɔɔpow no ano, dza pɛrpɛrdzi enntum ennsiw ho kwan amma hɔn no, dɛ mbrɛ oenntum ennsiw ho kwan amma Adam ber a ɔwɔ dɛ ɔhwe ase wɔ ber a odzii eduaba no a wɔabra no; dɛm ntsi, wonnkohu hɔn mbɔbɔr bio ekesi afebɔɔ."
                },
                {
                    "number": 27,
                    "text": "Na hɔn ahohyehye tse dɛ ogya baka nye brimstone a ɔdzɛw na onndum da, na no wusiw fow kɔ sor afebɔɔ kesi afebɔɔ. Dɛm na Ewuradze ahyɛ me dɛ menkã. Amen."
                }
            ]
        },
        "/study/scriptures/bofm/mosiah/4": {
            "uri": "/study/scriptures/bofm/mosiah/4",
            "title": "Mosiah 4",
            "data_type": "chapter",
            "chapter_name": "Tsir 4",
            "chapter_summary": [
                "Ɔhen Benjamin sɔw ne kasaa do—Osian Werdambɔ no ntsi na nkwagye ba—Gye Nyame dzi ma wɔngye wo nkwa—Nya gyedzi a otsim ama akɔdo enya bɔnfakyɛ—Fa w’ahodze ma ehiafo—Yɛ ndzɛmba nyina wɔ nyansa nye kwan pa do. Bɛyɛ mfe 124 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, ɔbaa dɛ aber a ɔhen Benjamin kãa nsɛm a Ewuradze no bɔfoe dze maa no kyerɛɛ hɔn wiei no, ɔdze n’enyi kɔr aprɔw wɔ dɔmtutuw no do, na hwɛ ohun dɛ wɔahwehwe ase osiandɛ nna Ewuradze ho suro aba hɔn do."
                },
                {
                    "number": 2,
                    "text": "Na wohun hɔnankasa hɔn nyimpa su na tsebea dɛ wɔnnsɛ asaase do huntuma mpo. Na hɔn nyina dze ndze kor tsẽaa mu see dɛ: O hu hɛn mbɔbɔr, na ma Christ no werdam bɔgyaa no nyɛ edwuma mma yenya bɔnfakyɛ ama hɛn akoma mu aatsew; na yɛgye Jesus Christ, Nyankopɔn ne Ba no, nyia ɔbɔɔ sor nye asaase na ndzɛmba nyina no; ɔno a obesian adasamba mu no dzi."
                },
                {
                    "number": 3,
                    "text": "Na ɔbaa dɛ wɔkãa dɛm nsɛm yi ekyir no, Ewuradze no Sunsum baa hɔn do, na dɛw hyɛɛ hɔn mã, nna woenya bɔnfakyɛ nye adwenmutsewee, osian gyedzi mbordo a wonyaa wɔ Jesus Christ a ɔbɛba, dɛ mbrɛ ɔhen Benjamin kãa kyerɛɛ hɔn no ntsi."
                },
                {
                    "number": 4,
                    "text": "Na ɔhen Benjamin buee n’ano bio na ɔhyɛɛ ase dɛ ɔrekasa kyerɛ hɔn se dɛ: M’anyɛnkofo nye mo nuanom, m’ebusuafo nye mo nkorɔfo, morotwe hom adwen bio, ama hom eetsie na hom atse me nsɛm a odzi ewiei yi a merebɛkã akyerɛ hom yi."
                },
                {
                    "number": 5,
                    "text": "Na hwɛ, sɛ Nyankopɔn ne papayɛ ho nyimdzee enyan hom dɛm aber yi mu ma hom ehu dɛ hom yɛ egyangyandze na hom nnsɛ hwee wɔ hom asehwe gyinabew mu a—"
                },
                {
                    "number": 6,
                    "text": "Mese hom dɛ, sɛ hom enya Nyankopɔn ne papayɛ ho nyimdzee nye no tum a onnyi kabea, na ne nyansaa, na n’abotar, nye ne penkyɛr wɔ adasamba ho; nye werdambɔ no a wɔahyehyɛ ato hɔ fitsi wiadze ne fapem, dɛ ɔnam do ma nkwagye bɛba nyia ɔdze no werɛ bɔtwer Ewuradze no, na ɔbɔbɔ mbɔdzen enyiberdo edzi ne mbrasɛm do, na oegyina gyedzi no mu mpo dze akɔ no nkwa ewiei mu, mekyerɛ honandua nkwa mu—"
                },
                {
                    "number": 7,
                    "text": "Mese dɛ dɛm nyimpa yi nye nyia ɔnam werdambɔ no a wɔhyehyɛɛ too hɔ fitsi wiadze ne fapem dze maa adasamba nyina, hɔn a wɔwɔ hɔ fitsi Adam n’asehweberdo, anaa hɔn a wɔwɔ hɔ aber yi mu, anaa wɔbɛba, dze ekesi wiadze ewiei mpo no onya nkwagye."
                },
                {
                    "number": 8,
                    "text": "Na dɛm kwan yi do na nkwagye nam ba. Na nkwagye biara nnyi beebiara gyedɛ dza wɔakã ho asɛm yi; anaa nhyehyɛɛ biara nnyi hɔ a wobegyina do dze agye nyimpa nkwa gyedɛ dza makã ho asɛm akyerɛ hom yi."
                },
                {
                    "number": 9,
                    "text": "Hom ngye Nyame ndzi; hom ngye ndzi dɛ ɔwɔ hɔ, na dɛ ɔno na ɔbɔɔ adze nyina, dza ɔwɔ sor nye dza ɔwɔ ase nyina, hom ngye ndzi dɛ ɔwɔ nyansa nyina, nye tum a ɔwɔ sor nye ase nyina, hom ngye ndzi dɛ nyimpa runntum nnhu adze nyina a Ewuradze nyim."
                },
                {
                    "number": 10,
                    "text": "Na hom ngye ndzi bio, dɛ ɔwɔ dɛ hom nu homho wɔ hom bɔn ho na hom yi no akwa, na hom brɛ homho adze wɔ Nyame enyim; dze akoma a no mu tsew bisa ma ɔdze hom bɔn kyɛ hom; na afei, sɛ hom gye dɛm ndzɛmba yi nyina dzi a, nna hom nhwɛ na hom nyɛ ne nyina."
                },
                {
                    "number": 11,
                    "text": "Na bio, mekã kyerɛ hom, dɛ mbrɛ makã no dada no, dɛ mbrɛ hom ebenya nyimdzee wɔ Nyame n’enyimnyam ho no, anaa sɛ hom ehu ne papayɛ na hom asɔ no dɔ ahwɛ, na sɛ hom enya bɔnfakyɛ, dza ɔama dɛw mbordo ahyɛ hom akra mã no, dɛmara so na mebɛpɛ dɛ hom kaa, na hom kaa daa Nyame ne kɛseyɛ na hwee a hom nnsɛ, nye ne papayɛ na ne penkyɛr wɔ hom a hom yɛ abɔdze a hom nnsɛ hwee yi do, na hom mbrɛ homho adze wɔ ahobrɛadze no bun mu mpo, hom mbɔ Ewuradze ne dzin daadaa, na hom ngyina pintsinn wɔ gyedzi no mu mma dza ɔreba no, dɛ mbrɛ ofi ɔbɔfo no ano kãe no."
                },
                {
                    "number": 12,
                    "text": "Na hwɛ mese hom dɛ sɛ hom yɛ iyi a hom enyi bɛgye daa, na Nyame no dɔ bɛhyɛ hom mã, na hom benya bɔnfakyɛ daa; na hom benyin wɔ nyia ɔbɔɔ hom no n’enyimnyam na ne nyimdzee mu, anaa wɔ dza ɔyɛ pɛrpɛr na nokwar nyimdzee mu."
                },
                {
                    "number": 13,
                    "text": "Na hom rinnya adwen biara dɛ obi bepira ne nyɛnko, mbom hom bɛtsena asomdwee mu, na wɔdze ɔdasanyi biara dza odzi wɔ no no ama no."
                },
                {
                    "number": 14,
                    "text": "Na hom remma kwan ma ɔkɔm nndze hom mba, anaa wɔnnda adagyaw, anaa hom ronnhwɛ ma wɔnntõ Nyame ne mbra, na kor nye kor nnkõ, na wɔnnham, na wɔnnsom abɔnsam, nyia ɔyɛ bɔn wura no, anaa nyia ɔyɛ sunsumfĩ no a hɛn egyanom akã noho asɛm dada no, ɔno na ɔyɛ ɔtamfo dze ma dza ɔtsen nyina."
                },
                {
                    "number": 15,
                    "text": "Mbom hom bɛkyerɛkyerɛ hɔn ma wɔanantsew nokwar nye botooyɛ mu; hom bɛkyerɛkyerɛ hɔn ma wɔadodɔ hɔnho nkorkor, na wɔasom hɔnho nkorkor."
                },
                {
                    "number": 16,
                    "text": "Na hom so hom bɔboa hɔn a wohia hom mboa; hom dze hom ahodze bɛma nyia ɔwɔ ahokyer mu; na hom remma nyia ɔserɛserɛ adze n’ebisadze nnyɛ gyan, na hom nnyi no edzi ma ɔnnhera."
                },
                {
                    "number": 17,
                    "text": "Annhwɛ a hom bɛse dɛ: Nyimpa no ara na ɔama dɛm ɔhaw no aba no do; dɛm ntsi merenntsen me nsa, na memmfa m’edziban mma no, anaa m’ahodze mma no ma onnya ahotɔ, osiandɛ n’asotwe dzi mu—"
                },
                {
                    "number": 18,
                    "text": "Mbom mese hom dɛ O nyimpa, obiara a ɔyɛ dɛm adze yi no otwar dɛ onu noho; na gyedɛ onu noho wɔ dza ɔayɛ no ho annyɛ dɛm a ɔbɛhera afebɔɔ, na onnyi enyigye biara wɔ Nyankopɔn n’ahenman no mu."
                },
                {
                    "number": 19,
                    "text": "Na hwɛ, ana hɛn nyina yɛnnserɛserɛ adze? Ana hɛn nyina yɛnndan Nyimpa kor, Nyame mpo, wɔ dza yɛwɔ nyina ho, edziban nye atar, sika nye dwetɛ, nye ahodze ahorow nyina a yɛwɔ?"
                },
                {
                    "number": 20,
                    "text": "Na hwɛ, mber yi mu mpo hom robɔ ne dzin, na hom reserɛ no hɔ bɔnfakyɛ. Ana ɔama hom ebisadze ayɛ gyan? Oho; oehue no Sunsum egu hom do, na ɔama enyigye ahyɛ hom akoma mã, na ɔama hom ano esiw ma hom nntum nnkasa, hom enyigye ayɛ kɛse."
                },
                {
                    "number": 21,
                    "text": "Na afei, sɛ Nyame a ɔbɔɔ hom a hom nya hom nkwa na dza hom wɔ na mbrɛ hom tse nyina fi no hɔ no, dze biribiara a oye a hom bisa wɔ gyedzi mu, na hom gye dzi dɛ hom nsa bɛkã no ma hom a, O nna ɔyɛ dɛn ntsi na hom mmfa hom ahodze mmema homho nkorkor."
                },
                {
                    "number": 22,
                    "text": "Na sɛ hom bu nyimpa a ɔdze n’ebisadze to hom enyim dze reserɛ ahodze bi efi hom hɔ ama ɔannhera no atsɛn, na hom bu no fɔ a, nna ɔbɛyɛ pɛrpɛr koraa dɛ hom bɔkɔ afɔbu mu ɔnam dɛ hom dze hom ahodze esie, dza ɔnnyɛ hom dze na ɔyɛ Nyame dze, ɔno so na hom nkwa wɔ ne nsamu; na hom nntotɔ nnserɛ no, eso hom nnu homho wɔ dza hom ayɛ no ho."
                },
                {
                    "number": 23,
                    "text": "Mese hom dɛ, dɛm nyimpa no ndue, osiandɛ n’ahodze nye no bɛhera; na afei, mekã iyi kyerɛ hɔn a wɔyɛ esikafo wɔ wiadze ndzɛmba mu."
                },
                {
                    "number": 24,
                    "text": "Na bio, mese hom ehiafo a hom nnyi bi na hom wɔ dza ɔbɔso hom, dɛ hom tse hɔ ofi da to da; mekyerɛ hom a hom pow ehiafo, osiandɛ hom nnyi bi ntsi; mebɛpɛ dɛ hom kã wɔ hom akoma mu dɛ: memma osiandɛ minnyi bi ntsi, mbom sɛ mowɔ bi a nkyɛ medze bɛma."
                },
                {
                    "number": 25,
                    "text": "Na afei, sɛ hom kã dɛm wɔ hom akoma mu a nna hom nndzi fɔ, na sɛ annyɛ dɛm a, wobobu hom fɔ; na hom afɔbu dzi mu osiandɛ hom wia dza ɔnnyɛ homdze."
                },
                {
                    "number": 26,
                    "text": "Na afei, osian dɛm nsɛm yi a makã akyerɛ hom ntsi—ɔno nye dɛ, ɔnam hom akɔdo enya hom bɔnfakyɛ daa nyina, ma hom anantsew a fɔdzi biara nnyi mu wɔ Nyame enyim ntsi—mebɛpɛ dɛ hom dze hom ahodze bɛma ehiafo, obiara dɛ mbrɛ ɔwɔ, dɛ hom bɛma hɔn a ɔkɔm dze hɔn edziban, wobofura hɔn a wɔda adagyaw tam, wɔbɛsera ayarfo na wɔama woenya ahotɔ, wɔ sunsum nye honam afamu nyina; dɛ mbrɛ hɔn ehiadze tse."
                },
                {
                    "number": 27,
                    "text": "Na hom nhwɛ ma wɔnyɛ ndzɛmba nyina wɔ nyansa nye no kwan do; osiandɛ onnhia mma ɔdasanyi dɛ obotu mbirika ntsɛntsɛm asen mbrɛ n’ahom botum. Naaso ohia dɛ omia noho ama oeenya mbirikatu no mu akyɛdze; dɛm ntsi, ɔsɛ dɛ wɔyɛ ndzɛmba nyina wɔ no kwan do."
                },
                {
                    "number": 28,
                    "text": "Na mebɛpɛ dɛ hom kaa dɛ hom mu biara a ɔbɛserɛ adze efi ne nyɛnko hɔ no ɔsɛ dɛ ɔdze adze kor no a ɔserɛe no san ma no, dɛ mbrɛ nhyehyɛɛ a ɔnye no yɛe no tse, annyɛ dɛm a ɔyɛ bɔn; na annhwɛ so a ɔbɛma no nua no so ayɛ bɔn."
                },
                {
                    "number": 29,
                    "text": "Na n’ewiei ara nye dɛ murunntum nnkã ndzɛmba nyina a hom nam do bɛyɛ bɔn; osiandɛ ɔnam akwan horow pii do a murunntum nnkenkan ne nyina."
                },
                {
                    "number": 30,
                    "text": "Mbom iyi dze mobotum akã akyerɛ hom dɛ, sɛ hom annweɔn homho, nye hom adwendwen, nye hom nsɛm, nye hom ndzeyɛɛ yie, na hom enndzi Nyankopɔn ne mbrasɛm do, na hom annkɔ do anntsena wɔ gyedzi no mu wɔ dza hom atse a ɔfa hɛn Ewuradze ne mbaa no ho ennkesi hom nkwa n’ewiei mpo a, hom bɛhera. Na afei, O nyimpa, kaa amma annhera."
                }
            ]
        },
        "/study/scriptures/bofm/mosiah/5": {
            "uri": "/study/scriptures/bofm/mosiah/5",
            "title": "Mosiah 5",
            "data_type": "chapter",
            "chapter_name": "Tsir 5",
            "chapter_summary": [
                "Ahotseweefo no nam gyedzi do bɛyɛ Christ ne mbabanyin na mbabaa—Afei wɔdze Christ ne dzin frɛ hɔn—Ɔhen Benjamin kyerɛkyerɛ hɔn dɛ wongyina pintsinn na mma wonnhihim wɔ ndwuma pa ne yɛ mu. Bɛyɛ mfe 124 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, ɔbaa dɛ ɔhen Benjamin kasaa kyerɛɛ no nkorɔfo no ekyir no ɔsomaa binom ma wɔkɔr hɔn mu, nna ɔpɛ dɛ ohu dɛ no nkorɔfo no agye nsɛm no a ɔkãa kyerɛɛ hɔn no edzi."
                },
                {
                    "number": 2,
                    "text": "Na hɔn nyina dze ndze kor tsẽaa mu dɛ: Nyew yɛgye nsɛm a akã akyerɛ hɛn no nyina dzi; na yenyim so dɛ odzi mu na ɔyɛ nokwar, osian Ewuradze Tumfo no Sunsum no a ɔama nsakyer kɛse aba hɛn mu anaa hɛn akoma mu no tsi. Dɛm ntsi yennyi pɛ biara bio dɛ yɛbɛyɛ bɔn, na mbom dɛ yɛbɛyɛ papa aber nyina."
                },
                {
                    "number": 3,
                    "text": "Na hɛnankasa so, ɔnam Nyankopɔn ne papayɛ a ɔmmbɔadze da no, nye dza no Sunsum no ada no edzi akyerɛ hɛn no ntsi, yehu dza ɔbɛba no; ma sɛ ohia mpo a nkyɛ yebotum ahyɛ ndzɛmba nyina ho nkɔm."
                },
                {
                    "number": 4,
                    "text": "Na ɔnam gyedzi a yenyaa wɔ nsɛm no a hɛn hen kãa kyerɛɛ hɛn no mu na ɔama yenya dɛm nyimdzee kɛse yi, dɛm ntsi yedzi dɛw kɛse."
                },
                {
                    "number": 5,
                    "text": "Na yɛpɛ dɛ yɛnye hɛn Nyame dzi ahyɛmu dɛ yɛbɛyɛ ne pɛ, na yɛayɛ setsie ama ne mbrasɛm wɔ ndzɛmba nyina a ɔbɛhyɛ hɛn dɛ yɛnyɛ, wɔ hɛn nkwa nda a aka nyina mu, amma yɛanntwe ahohyehye a onnyi ewiei da ammba hɛn do, dɛ mbrɛ ɔbɔfo no akã, dɛ mma yɛnnom Nyankopɔn n’ebufuhyew kɔɔpow ano no."
                },
                {
                    "number": 6,
                    "text": "Na afei, dɛm nsɛm yi na ɔhen Benjamin rohwehwɛ efi hɔn hɔ; na dɛm ntsi ɔkãa kyerɛɛ hɔn dɛ: Hom akã nsɛm a mepɛ; na ahyɛmu yi a hom edzi yi yɛ ahyɛmu a ɔtsen."
                },
                {
                    "number": 7,
                    "text": "Na afei, osian ahyɛmu a hom edzi yi ntsi wɔbɛfrɛ hom Christ ne mba, ne mbabanyin nye ne mbabaa; na hwɛ, ndɛ da yi wɔawo hom wɔ sunsum mu; na hom kã dɛ hom akoma enya nsakyer ɔnam dɛ woenya gyedzi wɔ ne dzin mu ntsi; dɛm ntsi, ɔawo hom ma hom abɛyɛ ne mbabanyin nye ne mbabaa."
                },
                {
                    "number": 8,
                    "text": "Na tsir yi a hom hyɛ n’ase yi ntsi hom enya fahodzi, na tsir nnyi hɔ a hom botum edua no do enya fahodzi. Dzin biara nnyi hɔ a wɔdze ama a nkwagye bodua do aba; dɛm ntsi mebɛpɛ dɛ hom fa Christ ne dzin to hom do, hom nyina a hom nye Nyankopɔn edzi ahyɛmu ntsi wɔbɛpɛ dɛ hom bɛyɛ setsie ama no dze ekesi hom nkwa n’ewiei no."
                },
                {
                    "number": 9,
                    "text": "Na ɔbɛba dɛ obiara a ɔbɛyɛ iyi no wobohu no wɔ Nyankopɔn ne nsa enyimfa, na obohu dzin a wɔdze bɛfrɛ no; wɔdze Christ ne dzin bɛfrɛ no."
                },
                {
                    "number": 10,
                    "text": "Na afei ɔbɛba dɛ, obiara a ɔnnkɛfa Christ ne dzin ato no do no wɔbɛfrɛ no dzin fofor bi; dɛm ntsi, obohu dɛ ɔwɔ Nyankopɔn ne nsa bankum."
                },
                {
                    "number": 11,
                    "text": "Na mebɛpɛ dɛ hom kaa so dɛ dzin yi no na mesee hom dɛ medze bɛma hom na wɔremmpepa mmfi hɔ da, gyedɛ ɔnam mbrato do; dɛm ntsi, hom nhwɛ yie amma hom ammfom, amma wɔammpepa dzin no emmfi hom akoma mu."
                },
                {
                    "number": 12,
                    "text": "Mese hom dɛ mebɛpɛ dɛ hom kaa ama dzin no a wɔakyerɛw wɔ hom akoma mu no eetsim hɔ daa, amma woennhu hom wɔ Nyankopɔn ne nsa bankum, na mbom ama hom eehu na hom aatse ndze no a wɔdze bɛfrɛ hom na dzin so a ɔdze bɛfrɛ hom."
                },
                {
                    "number": 13,
                    "text": "Na ɔbɛyɛ dɛn bɛyɛ na nyimpa bohu dɛ obi yɛ no wura wɔ ber a ɔnnsoom no da, na ɔyɛ hɔho ma no, ɔno na n’adwen nye n’akoma mu nsusui ntamu twe koraa?"
                },
                {
                    "number": 14,
                    "text": "Na bio, ana ɔdasanyi tum fa efupɔnkɔ a ɔyɛ ne nyɛnko dze na ɔdze no sie? Mese hom dɛ, Oho; ɔremma kwan mpo mma ɔmmbɔfora no nguankuw mu nndzidzi, mbom ɔbɛpam no efi hɔ, na ɔatow no akyen. Mese hom dɛ dɛmara so mpo na obesi hom mu sɛ hom nnyim dzin a wɔdze frɛ hom a."
                },
                {
                    "number": 15,
                    "text": "Dɛm ntsi mebɛpɛ dɛ hom gyina pintsinn na hom nnhihim, na daa hom yɛ ndwuma pa, ama Christ, Ewuradze Nyankopɔn Tumfo no, asɔw hom ano ama noho, ama wɔdze hom aaba sor, ma hom enya daapem nkwagye na onnyiewiei nkwa, wɔ nyansa, nye tum, nye pɛrpɛrdzi, nye ehumbɔbɔr a ofi nyia ɔbɔɔ ndzɛmba nyina a ɔwɔ sor na asaase no hɔ, Ɔno nye Nyankopɔn a ɔbɔ adze nyina do. Amen."
                }
            ]
        },
        "/study/scriptures/bofm/mosiah/6": {
            "uri": "/study/scriptures/bofm/mosiah/6",
            "title": "Mosiah 6",
            "data_type": "chapter",
            "chapter_name": "Tsir 6",
            "chapter_summary": [
                "Ɔhen Benjamin kyerɛw nkorɔfo no edzin na oyi asɔfo dɛ wɔnkyerɛkyerɛ hɔn—Mosiah bɛyɛ ɔhen tseneneenyi. Bɛyɛ mfe 124–121 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, ɔhen Benjamin nye nkorɔfo no kasaa wiei no, ɔdwen ho dɛ ohia dɛ ɔkyerɛw hɔn a wɔnye Nyankopɔn edzi ahyɛmu dɛ wobedzi ne mbrasɛm do no edzin."
                },
                {
                    "number": 2,
                    "text": "Na ɔbaa dɛ ɔkra kor mpo nnyi hɔ kã mbofra nkakraba ho, na mbom obiara ahɛn ahyɛmudzi mu na wɔafa Christ ne dzin ato hɔn do."
                },
                {
                    "number": 3,
                    "text": "Na bio, ɔbaa dɛ aber a ɔhen Benjamin dze ndzɛmba yi nyinara baa ewiei no, ɔtseew ne babanyin Mosiah ho ama ɔaabɛyɛ ɔhwɛfo na ɔhen wɔ no nkorɔfo no do, na ɔdze nhyehyɛɛ nyinara a ɔfa ahendzi ho no maa no, na ɔdze asɔfo no sisii hɔn gyinabew ama wɔaakyerɛkyerɛ nkorɔfo no, ma wɔatse na woehu Nyankopɔn ne mbrasɛm, na woekenyan hɔn ma wɔakaa nsew a woedzi no. Ɔpoon dɔmtutuw no, na wɔsanee kɔr hɔn efiefi dɛ mbrɛ hɔn ebusua ebusua no tse."
                },
                {
                    "number": 4,
                    "text": "Na Mosiah besii n’egya n’ananmu na ɔhyɛɛ n’ahendzi no ase. Na ɔhyɛɛ n’ahendzi ase no nna oedzi mfe eduasa, na sɛ wɔkã ne nyinara bɔ mu a bɛyɛ mfe ahaanan eduoson esia fitsi ber a Lehi dze fii Jerusalem no."
                },
                {
                    "number": 5,
                    "text": "Na ɔhen Benjamin tsenaa ase mfe ebiasa nna owui."
                },
                {
                    "number": 6,
                    "text": "Na ɔbaa dɛ ɔhen Mosiah nantseew Ewuradze n’akwan mu, na ɔhwɛɛ n’atsɛmbu nye ne gyinabew yie, na odzii mbra biara a ɔhyɛɛ hɔn dɛ wondzi do no do."
                },
                {
                    "number": 7,
                    "text": "Na ɔhen Mosiah maa no nkorɔfo no yɛɛ edwuma wɔ asaase no do. Na ɔnoara so yɛɛ edwuma wɔ asaase no do, amma ɔannyɛ adzesoadze annda no nkorɔfo do, ama aayɛ dɛ mbrɛ n’egya yɛe wɔ adze nyinara mu no. Na wentwiwentwi biara ennsi no nkorɔfo no mu bɛyɛ mfe ebiasa ntamu."
                }
            ]
        },
        "/study/scriptures/bofm/mosiah/7": {
            "uri": "/study/scriptures/bofm/mosiah/7",
            "title": "Mosiah 7",
            "data_type": "chapter",
            "chapter_name": "Tsir 7",
            "chapter_summary": [
                "Ammon kohu Lehi-Nephi asaase no a Limhi yɛ ɔhen wɔ do no—Limhi no nkorɔfo yɛ Lamanfo hɔn nkowaa—Limhi san kã hɔn abakɔsɛm—Nkɔnhyɛnyi (Abinadi) agye dase dɛ Christ nye Nyame na adze nyinara Egya—Hɔn a wodua efĩfĩdze no bobu ekyinehyia-mframa, na hɔn a wɔdze hɔn werɛ hyɛ Ewuradze mu no wɔbɛgye hɔn. Bɛyɛ mfe 121 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, ɔbaa dɛ aber a ɔhen Mosiah nyaa asomdwee toaa do bɛyɛ mfe ebiasa ntamu ekyir no, ɔpɛɛ dɛ ɔbɛtse biribi efi nkorɔfo no a wɔkɛtsenaa Lehi-Nephi asaase do no hɔ, anaadɛ Lehi-Nephi kurow kɛse no mu; osiandɛ no nkorɔfo no nntsee biribiara mmfir hɔn nkyɛn fitsi ber a wofii Zarahemla asaase do no; dɛm ntsi, wɔdze atwetwesi tseetsee no."
                },
                {
                    "number": 2,
                    "text": "Na ɔbaa dɛ ɔhen Mosiah maa kwan dɛ hɔn mu mbanyin a hɔnho yɛ dzen duesia nkɔ Lehi-Nephi asaase do nkebisabisa dɛ wɔbɛtse biribi a ɔfa hɔn nuanom no ho."
                },
                {
                    "number": 3,
                    "text": "Na ɔbaa dɛ adze kyee no wɔhyɛɛ ase dɛ wɔrokɔ, Ammon a ɔyɛ banyin katakyi, na ɔyɛ Zarahemla n’asenyi kã hɔnho; na ɔno so nye hɔn kandzifo."
                },
                {
                    "number": 4,
                    "text": "Na afei, wonnyim kwan a wɔmfa do wɔ sar no do nkɔ Lehi-Nephi asaase no do; dɛm ntsi wokyinkyiin nda pii wɔ sar no do, nda eduanan na wɔdze kyinkyinii."
                },
                {
                    "number": 5,
                    "text": "Na wokyinkyiin nda eduanan ekyir no, wɔbaa koko bi a osi Shilom asaase etsifi afamu, hɔ na wosisii hɔn ntamadan."
                },
                {
                    "number": 6,
                    "text": "Na Ammon faa no nuanom no mu baasa, na hɔn edzin nye Amaleki, Helem na Hem, na wosianee kɔr Nephi asaase no do."
                },
                {
                    "number": 7,
                    "text": "Na hwɛ, wohyiaa nkorɔfo a wɔwɔ Nephi asaase do nye Shilom asaase do hɔn hen; na ɔhen n’aweɔmfo no twaa hɔnho hyiae na wɔfaa hɔn na wɔkyekyeer hɔn, na wɔdze hɔn guu efiadze."
                },
                {
                    "number": 8,
                    "text": "Na ɔbaa dɛ ber a wɔdaa efiadze nda ebien no wɔkɛfaa hɔn baa ɔhen no enyim bio, na wosansaan hɔn nkyehoma no; na wogyinaa ɔhen no enyim, na wɔmaa hɔn kwan, anaadɛ wɔhyɛɛ hɔn dɛ wonyiyi nsɛm a obebisa hɔn no ano."
                },
                {
                    "number": 9,
                    "text": "Na ɔsee hɔn dɛ: Hwɛ, emi nye Limhi, Noah ne babanyin, ɔno a ɔyɛ Zeniff ne babanyin a ofii Zarahemla asaase do bae bɛfaa asaase yi a ɔyɛ hɔn egyanom asaase no, ɔno na dɔm no dze hɔn ano hyɛɛ no ɔhen."
                },
                {
                    "number": 10,
                    "text": "Na afei, mepɛ dɛ muhu siantsir a hom nam do enya akokodur dɛm dze abɛn kurow kɛse yi n’afasu ho, wɔ aber a emi mankasa menye m’aweɔmfo roweɔn a kwan nnda beebiara."
                },
                {
                    "number": 11,
                    "text": "Na afei, dɛm ntsi na mama wɔakora hom do yi, ama meebisabisa hom nsɛm, ɔnntse dɛm a nkyɛ memaa m’aweɔmfo no kum hom. Mema hom kwan dɛ hom nkasa."
                },
                {
                    "number": 12,
                    "text": "Na afei, Ammon hun dɛ wɔama no kwan dɛ ɔnkasa no, ɔkɔr kan na ɔbɔɔ no mu adze wɔ ɔhen no enyim; na ɔmaa no mu do bio no ɔsee dɛ: O ɔhen, meda Nyankopɔn ase ndɛ da yi dɛ meda ho tse ase, na wɔama me kwan dɛ menkasa; na mobɔbɔ mbɔdzen dze akokodur akasa;"
                },
                {
                    "number": 13,
                    "text": "Na minyim dɛ sɛ inyim me a nkyɛ amma kwan ma wɔammfa nkyehoma annkyekyer me. Na emi nye Ammon, na meyɛ Zarahemla n’asenyi, na mifi Zarahemla asaase do aba ha dɛ miribebisabisa dɛ mebɛtse biribi a ɔfa hɛn nuanom a Zeniff dze hɔn fii dɛm asaase no do baa mbew yi do no ho."
                },
                {
                    "number": 14,
                    "text": "Na afei, ɔbaa dɛ Limhi tsee Ammon ne nsɛm ekyir no, onyaa ahomka mbordo, na ɔsee dɛ: Afei mowɔ awerɛhyɛmu dɛ mo nuanom a wɔwɔ Zarahemla asaase do no da ho tse ase. Na afei mibedzi ehurusi; na adze kye a mebɛma mo nkorɔfo so edzi ehurusi."
                },
                {
                    "number": 15,
                    "text": "Na hwɛ, yɛayɛ nkowaa ama Lamanfo, na tow a wɔdze gye hɛn no yɛ adzesoadze a ɔsõ ma hɛn. Na afei, hwɛ, hɛn nuanom beyi hɛn efi nkowaasom mu, anaadɛ efi Lamanfo nsamu, na yɛabɛyɛ hɔn nkowaa; na oye dɛ yɛbɛyɛ nkowaa ama Nephifo sen dɛ yɛbɔsom Lamanfo hɔn hen."
                },
                {
                    "number": 16,
                    "text": "Na afei, ɔhen Limhi see n’aweɔmfo no dɛ mma wɔnnkyekyer Ammon anaa no nuanom no bio, mbom ɔmaa kwan dɛ wɔnkɔ koko a ɔwɔ Shilom etsifi afamu hɔ no do na wɔnkɛfa hɔn nuanom no mbra kurow kɛse no mu, ama woeebedzidzi, na wɔaanom, na wɔaagye hɔn ahom efi hɔn akwantu no fona mu; osiandɛ woehu amandze pii; na wɔasɔw ɔkɔm na nsukɔm na ɔberɛ."
                },
                {
                    "number": 17,
                    "text": "Na afei, ɔbaa dɛ adze kyee no ɔhen Limhi maa wɔbɔɔ dawur wɔ dɔm no nyinara mu, dɛ wɔmboa hɔn ano wɔ temple no ho mibetsie nsɛm a ɔwɔ kã kyerɛ hɔn."
                },
                {
                    "number": 18,
                    "text": "Na ɔbaa dɛ ber a wɔboaboaa hɔn ano no ɔkasaa kyerɛɛ hɔn dɛ: O mo nkorɔfo, hom mma hom tsir do na hom nya awerɛkyekyer; na hwɛ mber no aba, anaadɛ onnyi ekyir koraa, dɛ yɛrennhyɛ hɛn atamfo ase bio, ɔmmfaho dɛ hɛn aperdzi pii nyinara ayɛ gyan; naaso megye dzi dɛ aka aper bi wɔ hɔ a ɔsɛ dɛ yedzi dze dzi konyim."
                },
                {
                    "number": 19,
                    "text": "Dɛm ntsi, hom mma hom tsir do, na hom ndzi dɛw, na hom mfa hom werɛ ntwer Nyankopɔn, dɛm Nyankopɔn no a ɔyɛ Abraham, nye Isaac, nye Jacob Nyankopɔn no no mu; dɛm Nyankopɔn no so a oyii Israelmba fii Egypt asaase do bae, na ɔmaa wɔnantseew asaase kɛsɛɛ do twaa Po Memen no, na ɔmaa hɔn manna ma wodzii amma wɔannhera wɔ sar no do; na ndzɛmba ahorow pii na ɔyɛe maa hɔn."
                },
                {
                    "number": 20,
                    "text": "Na bio, dɛm Nyankopɔn kor no ara so na oyii hɛn egyanom fii Jerusalem asaase do bae; na wɔakora no nkorɔfo na wɔahwɛ hɔn do yie dze ebesi dɛm ber yi; na hwɛ, osian hɛn emumuyɛdze na ebusudze ntsi na ɔdze hɛn aba nkowaasom mu."
                },
                {
                    "number": 21,
                    "text": "Na hom nyinara yɛ adasefo ndɛ da yi, dɛ Zeniff, nyia wɔhyɛɛ no ɔhen wɔ dɔm yi do no, nyia ɔpɛr mbordo dɛ ne nsa bɛkã n’egyanom asaase, dɛm ntsi Ɔhen Laman nam nyansakwan bi do daadaa no ma ɔnye ɔhen Zeniff yɛɛ nhyehyɛɛ bi ma ɔdze n’asaase no mu fã, anaadɛ Lehi-Nephi kurow kɛse, nye Shilom kurow kɛse; nye asaase a abɔ ho aprɔw no hyɛɛ ne nsa."
                },
                {
                    "number": 22,
                    "text": "Na botae pefee a ɔyɛɛ iyi nyinara nye dɛ ama ɔdze dɔm yi aabɛhyɛ nkowaasom ase. Na hwɛ, dɛm ber yi mu yetua tow ma Lamanfo hɔn hen, ne nyinara ano som hɛn eburow, nye atoko, nye eduaba ahorow nyinara mu mbumu afã-afã, na hɛn nguankuw nye hɛn anantwikuw hɔn ndɔree mbumu afã afã; na ahonyadze a yɛwɔ nyinara mpo Lamanfo hɔn hen no gye no mu fã fi hɛn hɔ, annyɛ dɛm a yɛdze hɛn nkwa bɛsesa."
                },
                {
                    "number": 23,
                    "text": "Na afei, ana iyi nnyɛ awerɛhow kɛse? Ana hɛn amandzehu yi ndɔɔ sõ? Afei hwɛ, iyi nye siantsir kɛse a ɔma yesi nkrum."
                },
                {
                    "number": 24,
                    "text": "Nyew, mese hom dɛ, siantsir a ɔma yesi nkrum no dɔɔ sõ; na hwɛ hɛn nuanom baahen na woekum hɔn, na wɔakã hɔn bɔgyaa egu gyan, na ne nyinara fir emumuyɛ."
                },
                {
                    "number": 25,
                    "text": "Na sɛ dɔm yi annhwe ase wɔ mbrato mu a nkyɛ Ewuradze amma kwan ma dɛm mbusu kɛse yi ammba hɔn do. Mbom hwɛ, woenntsie ne nsɛm; na mbom wentwiwentwi na ɔbaa hɔn ntamu, araa kesii dɛ wɔkãa hɔnankasa hɔn mbɔgya mpo gugui."
                },
                {
                    "number": 26,
                    "text": "Na wokum Ewuradze no nkɔnhyɛnyi; nyew, nyimpa a Nyame asan mu eyi no, ɔno na ɔkãa hɔn emumuyɛdze nye hɔn ebusudze kyerɛɛ hɔn, na ɔhyɛɛ nkɔm wɔ ndzɛmba pii a ɔrebɛba ho, nyew, Christ ne mbaa mpo."
                },
                {
                    "number": 27,
                    "text": "Na osiandɛ ɔsee hɔn dɛ Christ no nye Nyankopɔn no, adze nyinara Egya no, na ɔkãa dɛ ɔbɛfa nyimpadua-su ahyɛ, na ɔsɛ dɛ ɔyɛ su a wɔdze bɔɔ nyimpa fitsi ahyɛse no; anaadɛ ɔkãa dɛ wɔbɔɔ nyimpa wɔ Nyankopɔn su do, na dɛ Nyankopɔn besian aba adasamba mu, na wɔafa honam na bɔgya ahyɛ, na wɔanantsew asaase enyido—"
                },
                {
                    "number": 28,
                    "text": "Na afei, osiandɛ ɔkãa iyi ntsi, wokum no; na wɔyɛɛ ndzɛmba pii a ɔtwee Nyankopɔn n’ebufuhyew baa hɔn do. Dɛm ntsi, woana na ɔbɛyɛ no ahobow dɛ wɔhyɛ nkowaasom mu, na dɛ wɔdze amandzehu yayaw rohwe hɔn?"
                },
                {
                    "number": 29,
                    "text": "Na hwɛ, Ewuradze akã dɛ: Morommboa mo dɔm wɔ hɔn mbrato da mu; mbom mibesiw hɔn akwan amma wɔannyɛ prɔmprɔm; na hɔn nyɛe bɛyɛ fintsidua wɔ hɔn enyim."
                },
                {
                    "number": 30,
                    "text": "Na bio, ɔse: Sɛ mo dɔm bodua efĩfĩdze a, wobobu no ekyinehyia-mframa ntsɛw wɔ mu; na n’ewiei yɛ bɔr."
                },
                {
                    "number": 31,
                    "text": "Na bio ɔse: Sɛ mo dɔm bodua efĩfĩdze a wobobu no boka mframa a ɔdze ɔsɛɛ ba ntsɛm mu."
                },
                {
                    "number": 32,
                    "text": "Na afei, hwɛ, Ewuradze n’anohoba no aba mu, na wɔhwe hom na hom ruhu amandze."
                },
                {
                    "number": 33,
                    "text": "Mbom sɛ hom dze akoma a odzi mu bɛdan aba Ewuradze nkyɛn, na hom dze hom werɛ ahyɛ no mu, na hom dze adwen a osi pi asom no, sɛ hom yɛ iyi a, ɔnam nankasa ne pɛ na n’enyigye do beyi hom efi nkowaasom mu."
                }
            ]
        },
        "/study/scriptures/bofm/mosiah/8": {
            "uri": "/study/scriptures/bofm/mosiah/8",
            "title": "Mosiah 8",
            "data_type": "chapter",
            "chapter_name": "Tsir 8",
            "chapter_summary": [
                "Ammon kyerɛkyerɛ Limhifo no—Osũa nsɛm a ɔwɔ Jaredfo mprɛtse eduonu anan do no—Adzehufo na wotum kyerɛ nsɛm a ɔwɔ tsetse mprɛtse do ase—Akyɛdze biara nnyi hɔ a ɔso sen nyia ɔyɛ adzehufo. Bɛyɛ mfe 121 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ ɔhen Limhi kasaa kyerɛ no nkorɔfo no, na ɔkãa nsɛm pii kyerɛɛ hɔn, na no mu kakraabi na makyerɛw wɔ nwoma yi mu, na ɔkãa nsɛm pii a ɔfa hɔn enuanom a wɔwɔ Zarahemla asaase do no ho kyerɛɛ hɔn."
                },
                {
                    "number": 2,
                    "text": "Na ɔsee Ammon dɛ ɔnsoɛr ngyina dɔmtutuw no enyim na ɔnka ndzɛmba a ɔbaa hɔn enuanom no do fitsi mber a Zeniff fii asaase no do kesi mber a ɔnoara ankasa fii asaase no do no nkyerɛ hɔn."
                },
                {
                    "number": 3,
                    "text": "Na ɔkãa nsɛm a odzi ewiei so a ɔhen Benjamin dze kyerɛkyerɛɛ hɔn no, na ɔkyerɛkyerɛɛ mu kyerɛɛ ɔhen Limhi no nkorɔfo no, ama wɔaatse nsɛm a ɔakã no ase yie."
                },
                {
                    "number": 4,
                    "text": "Na ɔbaa dɛ ɔyɛɛ iyinom nyinara ekyir no, ɔhen Limhi maa dɔmtutuw no kwan dɛ obiara nkɔ nankasa ne fie."
                },
                {
                    "number": 5,
                    "text": "Na ɔbaa dɛ ɔhyɛɛ ma wɔdze mprɛtse no a no nkorɔfo hɔn nkyerɛwee wɔ do fitsi ber a wofii Zarahemla asaase do bae no bɔtoo Ammon n’enyim ma ɔkenkanee."
                },
                {
                    "number": 6,
                    "text": "Afei, ber a Ammon wiee nsɛm no kenkan no, ɔhen no bisaa no dɛ obotum akyerɛ kasa no ase, na Ammon kãa kyerɛɛ no dɛ onnkotum."
                },
                {
                    "number": 7,
                    "text": "Na ɔhen no see no dɛ: Osiandɛ nna mo werɛ ahow wɔ mo nkorɔfo hɔn amandzehu ho ntsi, memaa mo nkorɔfo no mu eduanan ebiasa tuu kwan kɔr sar no do dɛ gyangyanbiara sɛ wobohu Zarahemla asaase no, ama yɛaatotɔ aserɛ hɛn nuanom no ma woebeyi hɛn efi nkowaasom mu."
                },
                {
                    "number": 8,
                    "text": "Na wɔyewee wɔ sar no do bɛyɛ nda pii mu, wɔbɔɔ mbɔdzen ara yie, naaso woennhu Zarahemla asaase no ntsi wɔsaan hɔn ekyir baa asaase yi do, nna woetu kwan akɔ asaase bi a esu pii wɔ do, na wohun asaase bi a nyimpa na mbowa hɔn mbiew ahyɛ do mã, na adan ahorow pii a ebubu so wɔ do, na wokohun asaase bi a no do mba hɔn dodow tse dɛ Israel dɔm."
                },
                {
                    "number": 9,
                    "text": "Mbrɛ ɔbɛyɛ ma wɔagye hɔn edzi dɛ ndzɛmba a wohunii no yɛ nokwar ntsi wɔdze mprɛtse eduonu anan a woekrukye nsɛm wɔ do bae, na ɔyɛ sika mapã dze."
                },
                {
                    "number": 10,
                    "text": "Na hwɛ, wɔdze akatabo akɛse bi so bae, na ɔyɛ ayewa nye kɔɔber dze na odzi mu ara yie."
                },
                {
                    "number": 11,
                    "text": "Na wɔdze nkrantsee so bae, na no dua no nyinara asɛɛ, na n’ano adɔ nkandar; na obiara nnyi asaase no do hɔ a obotum akyerɛ kasa a woekrukye no wɔ mprɛtse no do no ase. Dɛm ntsi na mesee wo bio dɛ: Ana ibotum akyerɛ ase?"
                },
                {
                    "number": 12,
                    "text": "Na mese wo bio dɛ: Ana inyim obi a obotum akyerɛ ase? Na mepɛ dɛ dɛm nsɛm yi wɔkyerɛ ase wɔ hɛn kasaa mu; osiandɛ bɛyɛ na yenya nyimdzee bi a ɔfa hɛn nkorɔfo a wɔasɛɛ hɔn no hɔn asefo ho, bea a dɛm nkyerɛwsɛm yi fi, anaadɛ bɛyɛ na yenya nyimdzee bi a ɔfa dɛm nkorɔfo yi ara a wɔasɛɛ hɔn yi ho; na mepɛ dɛ muhu siantsir a ɔmaa wɔsɛɛ hɔn."
                },
                {
                    "number": 13,
                    "text": "Afei Ammon see no dɛ: Mobotum esi no pi akã akyerɛ wo, O ɔhen, ɔbarimba bi a obotum akyerɛ nkyerɛwee yi ase; na ɔwɔ biribi a otum hwɛ, na ɔdze kyerɛ tsetse nkyerɛwee nyinara ase; na ɔyɛ akyɛdze a ofir Nyame. Na dɛm ndzɛmba no, wɔfrɛ no asekyerɛdze, na obiara runntum nnhwɛ mu gyedɛ wɔahyɛ no, annyɛ dɛm a obohu dza onnyi dɛ ohu na ɔahwer no nkwa. Na obiara a wɔama no ho kwan dɛ ɔnhwɛ mu no, dɛm nyimpa no wɔfrɛ no adzehunyi."
                },
                {
                    "number": 14,
                    "text": "Na hwɛ, ɔhen a ɔhwɛ dɔm a wɔwɔ Zarahemla asaase do no nye dɛm ɔbarimba no a wɔama no ho kwan ma ɔyɛ dɛm ndzɛmba yi no, ɔno na ɔwɔ dɛm akyɛdze a ɔkrɔn yi a ofi Nyame hɔ no."
                },
                {
                    "number": 15,
                    "text": "Na ɔhen no see dɛ adzehunyi sõ kyɛn nkɔnhyɛnyi."
                },
                {
                    "number": 16,
                    "text": "Na Ammon see dɛ adzehunyi yɛ oyikyerɛfo na nkɔnhyɛnyi so; na nyimpa biara rinnya akyɛdze a ɔsõ, gyedɛ ɔwɔ Nyame no tum, na dasanyi biara runntum nnya, naaso nyimpa botum enya tum kɛse efi Nyame hɔ."
                },
                {
                    "number": 17,
                    "text": "Mbom adzehunyi botum ehu ndzɛmba a etwa mu kɔ, na ndzɛmba so a ɔreba, na wɔnam hɔn do bɛda ndzɛmba nyinara edzi, anaadɛ nsumaamu ndzɛmba bɛda edzi, na esumadze bopue kan mu, na eso ndzɛmba a wonnyim no wɔbɛma woehu, na ndzɛmba bɛda edzi ama hɔn a nkyɛ worunnhu."
                },
                {
                    "number": 18,
                    "text": "Dɛm na Nyankopɔn ahyehyɛ ato hɔ ama nyimpa, dɛ ɔnam gyedzi do bɛyɛ etumdzendwuma akɛse; dɛm ntsi no ho bɛba mfaso kɛse ama ne mfɛfo."
                },
                {
                    "number": 19,
                    "text": "Na afei, ber a Ammon dze dɛm nsɛm a ɔrekã yi baa ewiei no, ɔhen no nyaa enyigye mbordo na ɔdze ndaase maa Nyankopɔn see dɛ: Ekyingye biara nnyi hɔ dɛ esumasɛm kɛse na ɔwɔ mprɛtse yi do, na asekyerɛdze yinom so ekyingye biara nnyi ho dɛ wɔyɛe dɛ wɔmfa nda esumasɛm edzi nkyerɛ adasamba."
                },
                {
                    "number": 20,
                    "text": "O mbrɛ Ewuradze no ndwuma dua yɛ nwanwa a, na aber bɛn na ɔnye no nkorɔfo bohu amandze; nyew, mbrɛ adasamba hɔn ntseasee na hɔn adwen mu si yɛ dzen a, osiandɛ wɔronnhwehwɛ nyansa bi, nna wɔmmpɛ so dɛ odzi hɔn do hen!"
                },
                {
                    "number": 21,
                    "text": "Nyew, wɔtse dɛ kwaa mu nguankuw bi a woguan fi oguanhwɛfo no nkyɛn, na wɔbɔ apetse, na wɔkã hɔn gu, ma haban mu mbowa abɔyafo bi kyekyer hɔn."
                }
            ]
        },
        "/study/scriptures/bofm/mosiah/9": {
            "uri": "/study/scriptures/bofm/mosiah/9",
            "title": "Mosiah 9",
            "data_type": "chapter",
            "chapter_name": "Tsir 9",
            "chapter_summary": [
                "Zeniff dzi dɔm bi a wofi Zarahemla enyim dɛ wɔrekɛgye Lehi-Nephi asaase no—Lamanfo hɔn hen ma hɔn kwan dɛ wɔmfa—Ɔkõ si Lamanfo na Zeniff no nkorɔfo no ntamu. Bɛyɛ mfe 200–187 Ansaana wɔbɔwo Christ."
            ],
            "book_intro": [
                "Zeniff ne Abakɔsɛm—No nkorɔfo ho nsɛm, fitsi aber a wofii Zarahemla asaase do kesi aber a wɔgyee hɔn fii Lamanfo nsamu."
            ],
            "verses": [
                {
                    "number": 1,
                    "text": "Emi Zeniff, aber a wɔkyerɛkyerɛɛ me Nephifo hɔn kasaa nyinara wiei no, na minyaa nyimdzee wɔ Nephi asaase ho anaadɛ asaase a ɔyɛ hɛn egyanom hɔn egyapadze a odzi kan ho no, wɔsomaa me dɛ menkɛhyɛ Lamanfo mu ama meehu mbrɛ hɔn nsordaafo hɔn dodow tse ama hɛn nsordaafo aakɛsɛɛ hɔn—mbom ber a muhun dɛ adze bi a oye wɔ hɔn mu no, mammpɛ dɛ wɔbɛsɛɛ hɔn."
                },
                {
                    "number": 2,
                    "text": "Dɛm ntsi, menye mo nuanom no dzii aper wɔ sar no do, osiandɛ mepɛɛ dɛ hɛn hen no nye hɔn bedzi ahyɛmu; naaso ɔnam dɛ ɔyɛ nyimpa a n’asɛm yɛ dzen na ɔpɛ bɔgyasɛm ntsi ɔhyɛɛ dɛ wonku me; na mbom mifii nsa na bɔgya pii gui; osiandɛ egya nye egya kõe, na nuabanyin nye nuabanyin dzii esi, kesii dɛ hɛn nsordaafo no mu pii wuwui wɔ sar no do; na hɛn a yefii nsa no saan hɛn ekyir kɔr Zarahemla asaase do kɔbɔɔ amandzɛɛ kyerɛɛ hɔn yernom na hɔn mba."
                },
                {
                    "number": 3,
                    "text": "Na dɛ emi minyaa pɛ mbordo dɛ me nsa bɛkã hɛn egyanom asaase no ntsi moboaboaa dɔm dodowara a wonyaa pɛ dɛ wɔbɔkɔ akɛgye asaase no ano, na yɛhyɛɛ hɛn akwantu ase bio kɔr sar no do dɛ yɛrokɔ asaase no do; na mbom ɔkɔm hyeew hɛn ara ma yehun amandze ara yie; osiandɛ yɛyɛɛ nyaa wɔ Ewuradze hɛn Nyame ne nkae ho."
                },
                {
                    "number": 4,
                    "text": "Naaso, yekyinkyiin sar no do nda pii ekyir no, yesisii hɛn ntamadan wɔ bea a wokum hɛn nuanom no; bea no bɛn hɛn egyanom hɔn asaase no."
                },
                {
                    "number": 5,
                    "text": "Na ɔbaa dɛ menye mo nkorɔfo no hɔn mu baanan kɔr kurow kɛse no mu, yɛkɔr ɔhen no hɔ kyerɛ dɛ, yebohu mbrɛ ɔhen no n’adwen tse ama meehu dɛ ɔsɛ dɛ menye mo nkorɔfo kɔ na yɛkɛgye asaase no asomdwee mu."
                },
                {
                    "number": 6,
                    "text": "Na mokɔr ɔhen no nkyɛn, na ɔnye me dzii ahyɛmu ama maakɛgye Lehi-Nephi asaase nye Shilom asaase no so."
                },
                {
                    "number": 7,
                    "text": "Na ɔhyɛɛ no nkorɔfo no dɛ womfi asaase no do, na emi nye mo nkorɔfo kɔr dɛ yɛrekɛgye asaase no."
                },
                {
                    "number": 8,
                    "text": "Na yɛhyɛɛ ase sisii adan, na yɛyɛɛ kurow no n’afasu no yie, nyew, Lehi-Nephi kurow kɛse n’afasu no, nye Shilom kurow kɛse no."
                },
                {
                    "number": 9,
                    "text": "Na yɛhyɛɛ ase dɔɔw asaase no, nyew, na yeduaa aba ahorow, yeduaa eburow, ewifua, nye atoko, nye nea na sheum nye nduadzewa ahorow pii n’aba na yɛhyɛɛ ase dɔree na yɛyɛɛ prɔmprɔm wɔ asaase no do."
                },
                {
                    "number": 10,
                    "text": "Afei saana iyi yɛ ɔhen Laman ne ndaadaa kwan a ɔpɛ dɛ ɔfa do dze twe mo nkorɔfo kɔ nkowaasom mu ntsi na ogyaa asaase no mu maa hɛn dɛ yɛnkɛfa no."
                },
                {
                    "number": 11,
                    "text": "Dɛm ntsi ɔbaa dɛ, yɛtsenaa asaase no do bɛyɛ mfe duebien ekyir no, ɔhen Laman hyɛɛ ase suroo dɛ annhwɛ a mo nkorɔfo no ho bɛyɛ dzen na worunntum nnya hɔn do tum mmfa hɔn mmba nkowaasom ase."
                },
                {
                    "number": 12,
                    "text": "Afei, dɛm nkorɔfo yi yɛ enyihawfo nye abosonsɔrfo; dɛm ntsi wɔpɛɛ dɛ wɔdze hɛn kɔ nkowaasom mu, ama woeedua hɛn nsaano edwuma do amee; nyew, ama woenya hɛn anyɛmbowa akyer awe."
                },
                {
                    "number": 13,
                    "text": "Dɛm ntsi ɔbaa dɛ ɔhen Laman hyɛɛ ase nunuu no nkorɔfo no dɛ wɔnye mo nkorɔfo no nyɛ basabasa; dɛm ntsi akõkoekõ na wentwiwentwi hyɛɛ ase wɔ asaase no do."
                },
                {
                    "number": 14,
                    "text": "Na m’ahendzi wɔ Nephi asaase do ne mfe duebiasa mu no, wɔ Shilom asaase n’anaafo afamu, ber a mo nkorɔfo rema hɔn nguankuw nsu na edziban, na wɔrodɔw hɔn kwã no, Lamanfo dɔmtutuw baa bɔtoaa hɔn na wɔhyɛɛ ase dɛ worukuku hɔn, na wɔrekyekyer hɔn nguankuw, na worububu hɔn haban mu eburow so."
                },
                {
                    "number": 15,
                    "text": "Nyew, na ɔbaa dɛ woguanee, hɔn mu dodowara a nsa annkã hɔn no guanee baa Nephi kurow kɛse no mu, na wɔsee me dɛ mo mbɔ hɔnho ban."
                },
                {
                    "number": 16,
                    "text": "Na ɔbaa dɛ mobɔɔ hɔn ntoa na memaa hɔn egyen, nye egyen-menaba, nkrantsee, nye mpea, nye mpotsibaa, nye totowabo na akodze ahorow pii a yebotum ayɛ, na menye mo nkorɔfo no kɔree kɔkõe tsiaa Lamanfo no."
                },
                {
                    "number": 17,
                    "text": "Nyew, wɔ Ewuradze n’ahoɔdzen mu na yɛkɔree kɔkõe tsiaa Lamanfo no; na menye mo nkorɔfo sũu dzendzenndzen frɛɛ Ewuradze dɛ ɔngye hɛn mfi hɛn atamfo nsamu; na yɛkaa ɔgye a ɔdze gyee hɛn egyanom no."
                },
                {
                    "number": 18,
                    "text": "Na Nyame tsiee hɛn sufrɛ na ɔyɛɛ hɛn ebisadze maa hɛn; na yɛkɔree wɔ n’ahoɔdzen mu; nyew, yɛkɔr Lamanfo do, na wɔ dafua kor na n’adzesaa mu no yekum nyimpa mpemebiasa eduanan-ebiasa; yekum hɔn araa kesii dɛ yɛpaam hɔn fii hɛn asaase no do."
                },
                {
                    "number": 19,
                    "text": "Na emi mankasa medze me nsa boaa hɔn ma wosiee hɔn ewufo. Na hwɛ, hɛn awerɛhow nye kwadwom a yetwae nye dɛ hɛn enuanom ahaebien eduosuon akron na wokum hon."
                }
            ]
        },
        "/study/scriptures/bofm/mosiah/10": {
            "uri": "/study/scriptures/bofm/mosiah/10",
            "title": "Mosiah 10",
            "data_type": "chapter",
            "chapter_name": "Tsir 10",
            "chapter_summary": [
                "Ɔhen Laman wu—No nkorɔfo no yɛ abɔyafo na wɔpɛ bɔgya na wɔgye ator amambra dzi—Zeniff na no nkorɔfo dzi hɔn do konyim. Bɛyɛ mfe 187–160 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ yɛhyɛɛ ase kyekyeer hɛn ahenman na yɛtsenaa ase asomdwee mu bio. Na memaa wɔyɛɛ akõ ho akodze ahorow pii, ama meenya akodze dze ama mo nkorɔfo aber biara a Lamanfo no bɔsoɛr mo nkorɔfo do bio dɛ wɔnye hɔn robɔkõ."
                },
                {
                    "number": 2,
                    "text": "Na medze aweɔmfo bɔɔ asaase no ho aprɔw, amma Lamanfo no ammba hɛn do awerɛfir mu bio ammbɛsɛɛ hɛn; na dɛm na meyɛe dze bɔɔ mo nkorɔfo nye mo nguankuw ho ban amma wɔannkɔtɔ hɛn atamfo nsamu."
                },
                {
                    "number": 3,
                    "text": "Na ɔbaa dɛ yɛtsenaa hɛn egyanom asaase no do mfe pii, nyew bɛyɛ mfe eduonu ebien."
                },
                {
                    "number": 4,
                    "text": "Na memaa mbarimba no dɔɔw asaase no do, na woduaa ewifua nye nduadzewa ahorow pii."
                },
                {
                    "number": 5,
                    "text": "Na memaa mbaa no so toow asaaba na wɔdze yɛɛ ahoma, na wɔbrɛe, na wɔyɛɛ edwuma, na wɔyɛɛ atam a ɔyɛ fɛw ahorow pii, nyew, nye atam asorɔtow pii, ama yɛdze aakata hɛn adagyaw do; na dɛm na ɔmaa yɛyɛɛ prɔmprɔm wɔ asaase no do—dɛm na ɔmaa yenyaa asomdwee ntoado wɔ asaase no do bɛyɛ mfe eduonu ebien."
                },
                {
                    "number": 6,
                    "text": "Na ɔbaa dɛ, ɔhen Laman wui, na ne babanyin bɛhyɛɛ n’ananmu dzii hen. Na ɔhyɛɛ ase nunuu no dɔm no ma wɔtseew etua wɔ mo nkorɔfo do; dɛm ntsi wɔhyɛɛ ase siesiee hɔnho dɛ wɔbɛba nye mo nkorɔfo abɔkõ."
                },
                {
                    "number": 7,
                    "text": "Mbom nna masoma mo nkorɔfo atsɛwfo ma wɔabɔ Shemlon asaase ho aprɔw, ama meehu hɔn ahoboaboa no, ama meesiw hɔn kwan, amma wɔammba mo nkorɔfo do na wɔammbɛsɛɛ hɔn."
                },
                {
                    "number": 8,
                    "text": "Na ɔbaa dɛ wɔfaa Shilom asaase n’etsifi afamu hɔ bae, wɔdze hɔn dɔmtutuw a wɔdze akodze ahyehyɛ hɔnho, wɔdze egyen nye egyen-menaba nye nkrantsee nye asekan, nye abo nye totowabo; na wɔaprapra hɔn tsir ho; na wɔdze abowa nwoma esisi hɔn asen."
                },
                {
                    "number": 9,
                    "text": "Na ɔbaa dɛ mehyɛɛ mo nkorɔfo no dɛ wɔmfa mbaa nye mbofraba no nkosuma wɔ sar no do; na mehyɛɛ mbra so dɛ mo nkɔdaa nyinara a wobotum esuo akodze mu nye mberantsɛ nyinara so a wobotum esuo akodze mu no mboa hɔn ano nye Lamanfo no nkɔkõ; na mehyehyɛɛ hɔn esiado dɛ mbrɛ hɔn mfe tsetsee."
                },
                {
                    "number": 10,
                    "text": "Na ɔbaa dɛ yɛkɔree nye Lamanfo no kɔkõe; na emi, emi mpo a mowɔ mo nkɔdaaber mu no kɔree nye Lamanfo no kɔkõe. Na ɔbaa dɛ Ewuradze n’ahoɔdzen mu na yɛdze kɔkõe."
                },
                {
                    "number": 11,
                    "text": "Afei, Lamanfo yi nnyim biribiara a ɔfa Ewuradze ho, anaadɛ Ewuradze n’ahoɔdzen ho, dɛm ntsi wɔtweer hɔnankasa hɔn ahoɔdzen. Naaso sɛ ehwɛ no wɔ mbarimba ahoɔdzen mu a nna wɔyɛ nkorɔfo a wɔyɛ dzen."
                },
                {
                    "number": 12,
                    "text": "Wɔyɛ abɔyafo, na womuo, na wɔyɛ nkorɔfo a wɔpɛ bɔgya, wɔgye hɔn egyanom amambra dzi, ɔno nye dɛ—wɔgye dzi dɛ wɔpaam hɔn fii Jerusalem asaase do osian hɔn egyanom hɔn emumuyɛ ntsi, na hɔn enuanom yɛɛ hɔn bɔn wɔ sar no do, na wɔyɛɛ hɔn bɔn so ber a worutwa po no;"
                },
                {
                    "number": 13,
                    "text": "Na bio, dɛ wɔyɛɛ hɔn bɔn ekyir no a wotwaa po no, wɔ hɔn egyapadze asaase a odzi kan no do, wotwaa po ekyir no, na ne nyina ne siantsir nye dɛ Nephi yɛɛ obi a odzii Ewuradze ne mbrasɛm do—dɛm ntsi Ewuradze n’enyi sɔɔ no, na Ewuradze tsiee ne mpaabɔ, na obuaa hɔn na ɔno na odzii hɔn kan wɔ hɔn akwantu mu wɔ sar no do."
                },
                {
                    "number": 14,
                    "text": "Na no nuanom no bo fuuw no osiandɛ wɔanntse Ewuradze ne nyɛe ase; Hɔn bo so fuuw no wɔ esu no do osiandɛ wopiriim hɔn akoma dze tsiaa Ewuradze."
                },
                {
                    "number": 15,
                    "text": "Na hɔn bo fuuw no bio ber a wodur asaase a wɔdze bɔɔ hɔn anohoba no do, osiandɛ wɔkãa dɛ wɔagye dɔm no hɔn do nhwɛe no efi hɔn nsamu; na wɔpeer dɛ woboku no."
                },
                {
                    "number": 16,
                    "text": "Na hɔn bo fuuw no bio osiandɛ ofii hɔn mu kɔr sar no do dɛ mbrɛ Ewuradze hyɛɛ no no, na ɔfaa kyerɛwsɛm no a woekrukye wɔ ayewa mprɛtse do no, na wɔkãa dɛ oetwa hɔn edwoo."
                },
                {
                    "number": 17,
                    "text": "Na dɛm na wɔdze akyerɛkyerɛ hɔn mba dɛ wonkyir hɔn, na dɛ wonkuku hɔn, na dɛ wontwa hɔn edwoo na wɔmbɔ hɔn epoo, na wɔnyɛ adze nyinara a wobotum mfa nsɛɛ hɔn; dɛm ntsi wɔwɔ ɔtan a onnyiewiei bi dze ma Nephi mba."
                },
                {
                    "number": 18,
                    "text": "Na osian iyiara ntsi na ɔhen Laman, nam ndabraba na akɔhwi kwan do nye anohoba do daadaa me, ma medze mo nkorɔfo yi baa asaase yi do, ama ɔasɛɛ hɔn; nyew, yɛahaw dɛm mfe pii yi mu wɔ asaase no do."
                },
                {
                    "number": 19,
                    "text": "Na afei emi, Zeniff, mekãa dɛm nsɛm yinom nyinara a ɔfa Lamanfo ho ekyir no, mehyɛɛ hɔn nkuran dɛ wɔmfa hɔn ahoɔdzen nkɔ ɔkõ a wɔdze hɔn werɛ ahyɛ Ewuradze mu wɔ ho no; dɛm ntsi yɛnye hɔn hyiaa enyim na enyim."
                },
                {
                    "number": 20,
                    "text": "Na ɔbaa dɛ yɛpaam hɔn bio fii hɛn asaase do; na yekum hɔn ara yie, ma yenntum mpo annkan hɔn."
                },
                {
                    "number": 21,
                    "text": "Na ɔbaa dɛ yɛsaan hɛn ekyir bio kɔr hɛnankasa hɛn asaase do, na mo nkorɔfo no hyɛɛ ase bio dɛ wɔrenyɛn hɔn nguankuw, na wɔyɛɛ ekuadwuma wɔ asaase no do."
                },
                {
                    "number": 22,
                    "text": "Na afei emi, mayɛ akɔdaa ntsi, medze ahendzi no maa me mba mbanyin no mu kor; dɛm ntsi, merennkasa bio. Na Ewuradze nhyira mo nkorɔfo. Amen."
                }
            ]
        },
        "/study/scriptures/bofm/mosiah/11": {
            "uri": "/study/scriptures/bofm/mosiah/11",
            "title": "Mosiah 11",
            "data_type": "chapter",
            "chapter_name": "Tsir 11",
            "chapter_summary": [
                "Ɔhen Noah dzi hen wɔ etsirmɔdzen mu—Ɔnye ne yernom na no nwewefo gye hɔn enyi wɔ asakasakabra bɔ mu—Abinadi hyɛ nkɔm dɛ wɔbɛfa nkorɔfo no akɔ nkowaasom mu—Ɔhen Noah hwehwɛ dɛ oboku no. Bɛyɛ mfe 160–150 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ Zeniff dze n’ahendzi maa Noah, ne mbabanyin no mu kor; dɛm ntsi Noah hyɛɛ ase dzii n’egya n’adze; na ɔannantsew n’egya n’akwan mu."
                },
                {
                    "number": 2,
                    "text": "Na hwɛ, oenndzi Nyame ne mbrasɛm do, mbom ɔnantseew n’akoma n’apɛdze do. Na onyaa yernom nye nwewefo pii. Na ɔmaa no nkorɔfo yɛɛ bɔn, na wɔyɛɛ dza ɔyɛ ekyiwadze wɔ Ewuradze enyim. Nyew, na wɔbɔɔ ndwamambra na wɔyɛɛ emumuyɛdze ahorow pii."
                },
                {
                    "number": 3,
                    "text": "Na ɔhyehyɛɛ tow too hɔ dɛ dza wɔwɔ nyinara wɔnkyɛ mu enum na wontu no mu kor mma no, wɔnkyɛ hɔn sika nye dwetɛ mu enum na wontu no mu kor mma no, wɔnkyɛ hɔn ziff, nye hɔn kɔɔber mu enum na wontu no mu kor mma no, nye hɔn boran na hɔn ndaadze; wɔnkyɛ hɔn nguan a wɔadɔ angoa mu enum na wontu no mu kor mma no; wɔnkyɛ hɔn eburow so mu enum na wontu no mu kor mma no."
                },
                {
                    "number": 4,
                    "text": "Na iyinom nyinara ɔgyegyee na ɔdze hwɛɛ noho nye ne yernom nye no nwewefo; nye n’asɔfoe so na hɔn yernom nye hɔn nwewefo; dɛm na ɔyɛɛ dze sesaa ahenman no ne nhyehyɛɛ."
                },
                {
                    "number": 5,
                    "text": "Na oyii nyimpa nyinara a n’egya hyɛɛ hɔn asɔfo no fii hɔ, na ɔhyɛɛ afofor hyɛɛ hɔn ananmu, hɔn a wɔamema hɔnho do wɔ akoma mu."
                },
                {
                    "number": 6,
                    "text": "Nyew, iyi maa wonyaa mboa, wɔ hɔn enyihaw nye hɔn abosonsom mu, na hɔn ndwamambɔ so mu; na tow a nna ɔhen Noah dze ato no nkorɔfo do no ntsi; ɔmaa dɔm no yɛɛ edwumadzen dze gyee emumuyɛ abamba."
                },
                {
                    "number": 7,
                    "text": "Nyew, na hɔn so bɛyɛɛ abosonsomfo, osiandɛ ɔhen no nye n’asɔfoe no dze ndaadaa na kasa fenemfenem daadaa hɔn; wɔkãa kasa fenemfenem kyerɛɛ hɔn."
                },
                {
                    "number": 8,
                    "text": "Na ɔbaa dɛ ɔhen Noah sisii adan akɛse a ɔyɛ fɛw pii; na ɔdze ndua edwindze fɛɛfɛw siesiee ho, nye ndzɛmba a ɔsom bo ahorow pii, sika, nye dwetɛ, na daadze, nye boran, nye ziff nye kɔɔber."
                },
                {
                    "number": 9,
                    "text": "Na osii ahemfie kɛse na ɔdze ahengua sii finimfin, ne nyinara wɔdze dua a ɔyɛ fɛw nye sika nye dwetɛ nye ndzɛmba a ɔsom bo siesie ho."
                },
                {
                    "number": 10,
                    "text": "Na ɔmaa n’edwumayɛfo no dze dua a ɔyɛ fɛw, nye kɔɔber, nye boran yɛɛ edwindze a ɔyɛ fɛw ahorow pii wɔ temple n’afasu mu."
                },
                {
                    "number": 11,
                    "text": "Na ngua a wɔdze esisi nkyɛn ama asɔfompanyin no, dza ɔbɔ ngua nkaa nyinara do no, ɔdze sika mapa siesiee ho; na ɔmaa wɔyɛɛ akokyɛm edwindze sisii hɔn enyim, ama woeetum atsentsen hɔn mu na wɔaagye hɔn ahom wɔ do wɔ ber a wɔreka atorsɛm na nsɛm gyangyan akyerɛ no dɔm no."
                },
                {
                    "number": 12,
                    "text": "Na ɔbaa dɛ osii abantsentsen wɔ temple no nkyɛn; nyew, abantsentsen ara yie, ɔwar araa ma otum gyina n’etsifi na ɔhwɛ Shilom asaase nye Shemlon asaase a nkyɛ Lamanfo wɔ do no; nna otum mpo hu asaase a otwa ho hyia nyinara."
                },
                {
                    "number": 13,
                    "text": "Na ɔbaa dɛ ɔmaa wosisii adan pii wɔ Shilom asaase no do; na ɔmaa wosii abantsentsen wɔ koko bi a ɔwɔ Shilom asaase etsifi afamu hɔ bea a nkyɛ ɔyɛ Nephi ne mba hɔn sumabew wɔ ber a woguanee fii asaase no do no; na dɛm ndzɛmba yi, sika a onyaa fii tow a ɔgyee fii no dɔm no hɔ no na ɔdze yɛe."
                },
                {
                    "number": 14,
                    "text": "Na ɔbaa dɛ ɔdze n’akoma hyɛɛ n’ahodze mu, na ɔnye ne yernom nye ne nwewe dzii hɔn mber wɔ sakasakayɛ mu; na dɛmara na n’asɔfoe so nye ndwamambɔfo yɛe."
                },
                {
                    "number": 15,
                    "text": "Na ɔbaa dɛ oduaa wenyin ture pii bɔɔ asaase no ho aprɔw; na ɔyɛɛ wenyin mfir na ɔyɛɛ wenyin kwã ara yie; na dɛm ntsi ɔbɛyɛɛ sabokwanyi na no nkorɔfo so dɛmara."
                },
                {
                    "number": 16,
                    "text": "Na ɔbaa dɛ Lamanfo no hyɛɛ ase baa no nkorɔfo no do, hɔn mu kumaabi a wɔrohwɛ hɔn nguankuw do, na wokum hɔn wɔ hɔn kwã no mu."
                },
                {
                    "number": 17,
                    "text": "Na ɔhen Noah somaa hɔn a wɔbɔ asaase no ho ban no dɛ wɔnkɛpam hɔn mfi hɔ; na mbom wɔannsoma dɔm a wɔdɔɔ sõ, na Lamanfo no baa hɔn do bokum hɔn, na wɔdze hɔn nguankuw no mu pii fii asaase no do kɔree; dɛm na Lamanfo no hyɛɛ ase sɛɛ hɔn, na wɔkyerɛ hɔn tan wɔ hɔn do."
                },
                {
                    "number": 18,
                    "text": "Na ɔbaa dɛ ɔhen Noah somaa no nsordaafo wɔ hɔn do, na wɔpaam hɔn mber kakra; dɛm ntsi, wɔsaan hɔn ekyir a nna woridzi dɛw wɔ dza wɔasɛɛ no no ho."
                },
                {
                    "number": 19,
                    "text": "Na afei, osian dɛm konyimdzi kɛse yi ntsi ahantanyɛ hyɛɛ hɔn akoma mã; wotuuw hɔnho wɔ hɔnankasa hɔn ahoɔdzen mu see dɛ, hɔn eduonum tum gyina Lamanfo mpem mpem ano; na dɛm na wɔdze tuuw hɔn ho, na hɔn enyi gyee wɔ bɔgya ho, nye dɛ wɔbɛka hɔn nuanom bɔgya egu, na iyi osian hɔn hen nye asɔfo hɔn emumuyɛ ntsi."
                },
                {
                    "number": 20,
                    "text": "Na ɔbaa dɛ ɔbarimba bi wɔ hɔn mu a ne dzin dze Abinadi; na okyimaa hɔn mu na ɔhyɛɛ ase dɛ ɔrehyɛ nkɔm, se dɛ: Hwɛ dɛm na Ewuradze se, na dɛm na ɔahyɛ me dɛ, kɔ, na kɛse dɔm yi dɛ, dɛm na Ewuradze se—Dɛm nkorɔfo yi ndue, na mehu hɔn ekyiwadze nye hɔn emumuyɛdze, nye hɔn ndwamambɔ, na gyedɛ wonu hɔnho, annyɛ dɛm a mebɛba hɔn nkyɛn wɔ m’ebufuhyew mu."
                },
                {
                    "number": 21,
                    "text": "Na gyedɛ wonu hɔnho na wɔsan ba Ewuradze hɔn Nyankopɔn nkyɛn, hwɛ, medze hɔn bɛhyɛ hɔn atamfo nsa; nyew, na wɔdze hɔn bɛba nkowaasom mu; na wobohu amandze wɔ hɔn atamfo nsa."
                },
                {
                    "number": 22,
                    "text": "Na ɔbɛba dɛ wobohu dɛ Emi nye hɔn Ewuradze Nyankopɔn, na meyɛ Nyame nyinkufo a mebɛsera mo nkorɔfo hɔn bɔn:"
                },
                {
                    "number": 23,
                    "text": "Na ɔbɛba dɛ gyedɛ nkorɔfo yi nu hɔnho na wɔsan ba Ewuradze hɔn Nyankopɔn nkyɛn, annyɛ dɛm a wɔdze hɔn bɛba nkowaasom mu; na obiara nnyi hɔ a ɔbɛgye hɔn, gyedɛ Ewuradze, Otumfo Nyankopɔn."
                },
                {
                    "number": 24,
                    "text": "Nyew, na ɔbɛba dɛ ber a wobosũ afrɛ me no, mebɛyɛ nyaa etsie hɔn sufrɛ, nyew, na mebɛma kwan ma hɔn atamfo ahaw hɔn."
                },
                {
                    "number": 25,
                    "text": "Na gyedɛ wonu hɔn ho na wofura wertam na wɔtsena nsõ mu, na wosũ dzendzenndzen frɛ Ewuradze hɔn Nyankopɔn. Mirinntsie hɔn mpaabɔ, nna merenngye hɔn mmfi hɔn amandzehu mu; na dɛm na Ewuradze ahyɛ me dɛ menkã."
                },
                {
                    "number": 26,
                    "text": "Afei ɔbaa dɛ aber a wɔtsee dza Abinadi kãe no, hɔn bo fuuw no na wɔpeer dɛ wobeyi no nkwa efi hɔ; na mbom Ewuradze gyee no fii hɔn nsamu."
                },
                {
                    "number": 27,
                    "text": "Afei aber a ɔhen Noah tsee nsɛm a Abinadi kãa kyerɛɛ nkorɔfo no, no so no bo fuwii na ɔsee dɛ: Woana nye dɛm Abinadi no a orubobu emi nye mo nkorɔfo atsɛn yi, anaa woana nye dɛm Ewuradze no a ɔdze dɛm amandzehu kɛse reba mo nkorɔfo do yi?"
                },
                {
                    "number": 28,
                    "text": "Mese hom dɛ hom mfa Abinadi mbra ha ma munku no, osiandɛ ɔakã dɛm nsɛm yi dze asɛɛ mo nkorɔfo no ma woenya ebufuw ama hɔnho na ɔdze wentwiwentwi aba mo nkorɔfo mu; dɛm ntsi muboku no."
                },
                {
                    "number": 29,
                    "text": "Afei nkorɔfo no hɔn enyiwa efura; dɛm ntsi wopiriim hɔn akoma wɔ Abinadi ne nsɛm no ntsi na ofitsi dɛm aber no dze kɔ no wɔpeer dɛ wobosuo no mu. Na ɔhen Noah piriim n’akoma wɔ Ewuradze n’asɛm ho na oennu noho emmfi ne bra bɔn ho."
                }
            ]
        },
        "/study/scriptures/bofm/mosiah/12": {
            "uri": "/study/scriptures/bofm/mosiah/12",
            "title": "Mosiah 12",
            "data_type": "chapter",
            "chapter_name": "Tsir 12",
            "chapter_summary": [
                "Ɔnam nkɔm a Abinadi hyɛ wɔ nkorɔfo no hɔn nsɛɛe na ɔhen Noah no wu ho ntsi, wɔdze no to efiadze—Asɔfo atorfo no san si kyerɛwsɛm no do na wɔyɛ dɛ gyama wodzi Moses ne mbra no do—Abinadi hyɛ ase kyerɛkyerɛ hɔn Mbra Du no. Bɛyɛ mfe 148 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ bɛyɛ mfe ebien ekyir no Abinadi sakyeer noho na ɔbaa hɔn mu a woennhu no, na ɔhyɛɛ ase dɛ ɔrehyɛ nkɔm wɔ hɔn mu se dɛ: Dɛm na Ewuradze se—Abinadi, kɔ na kɛhyɛ nkɔm kyerɛ mo nkorɔfo, na woepirim hɔn akoma wɔ me nsɛm do, wonnuu hɔnho wɔ hɔn ndzebɔn ho; dɛm ntsi mebɛsera hɔn wɔ m’ebufuw mu, nyew, m’ebufuhyew huhu no mu na mebɛba abɛsera hɔn wɔ hɔn emumuyɛ nye hɔn ekyiwadze ntsi."
                },
                {
                    "number": 2,
                    "text": "Nyew, ebusuasantsen yi ndue! Na Ewuradze see me dɛ: Tsen wo nsa na hyɛ nkɔm, se dɛ: Dɛm na Ewuradze se, ɔbɛba dɛ ebusuasantsen yi, osian hɔn emumuyɛ ntsi wɔdze hɔn bɛba nkowaasom mu, na wɔbɔbobɔ hɔn asomu; nyew, na mbarimba bɔtwe hɔn, na woekoku hɔn; na wimu mpɛtɛ, nye mbɔdɔm, nyew, na mbowa abɔyafo, bedzi hɔn nam."
                },
                {
                    "number": 3,
                    "text": "Na ɔbɛba dɛ wobobu ɔhen Noah no nkwa mpo dɛ bataker a ogu fononoo hyew mu; na obohu dɛ Emi nye Ewuradze."
                },
                {
                    "number": 4,
                    "text": "Na ɔbɛba dɛ medze amandzehu yaayaw bɛba mo nkorɔfo yi do, nyew, medze kɔm nye yardɔm bɛba hɔn do; na mebɛma wɔatsẽatsẽa mu yayaayaw wɔ adzekyee nyinara mu."
                },
                {
                    "number": 5,
                    "text": "Nyew, mebɛma wɔdze ndzesoadze atoto hɔn ekyir; na wɔatwe hɔn dɛ asoaso a ɔatɔ mum."
                },
                {
                    "number": 6,
                    "text": "Na ɔbɛba dɛ mobɔtotow esukwankyɛba efi sor egu hɔn do, na obokuku hɔn; na boka mframa so bepira hɔn; na mbowaba bɛsɛɛ hɔn asaase so na wɔawe hɔn eburow."
                },
                {
                    "number": 7,
                    "text": "Na yardɔm kɛse bokuku hɔn—na mebɛyɛ iyinom nyinara osian hɔn emumuyɛ nye ekyiwadze ntsi."
                },
                {
                    "number": 8,
                    "text": "Na ɔbɛba dɛ gyedɛ wonu hɔn ho annyɛ dɛm a mebɛsɛɛ hɔn korakora efi asaase enyi; nyew na wɔbɛkyerɛw hɔn ho nsɛm ato hɔ na mobɔkora do yie dze ama amanaman a wɔbɛba abɛfa asaase no; nyew, mebɛyɛ iyi dze ada nkorɔfo yi hɔn ebusudze edzi akyerɛ amanaman nkaa no. Na Abinadi hyɛɛ nkɔm pii tsiaa dɛm nkorɔfo yi."
                },
                {
                    "number": 9,
                    "text": "Na ɔbaa dɛ hɔn bo fuuw no; na wɔfaa no na wɔkyekyeer no na wɔsoaa no kɔr ɔhen no enyim, na wɔsee ɔhen no dɛ: Hwɛ, yɛdze ɔbarimba yi aba w’enyim, nyia wɔahyɛ nkɔm bɔn wɔ wo nkorɔfo ho, na ɔse dɛ Nyankopɔn bɛsɛɛ hɔn."
                },
                {
                    "number": 10,
                    "text": "Na ɔhyɛ nkɔm bɔn so fa wo nkwa ho, na ɔse dɛ wo nkwa bɛyɛ dɛ bataker a ogu fononoo a woekua ogya wɔ mu."
                },
                {
                    "number": 11,
                    "text": "Na ɔkã bio dɛ ebɛyɛ dɛ abaw, mpo a akyenkyen wɔ kwã mu, dza mbowa guan fa do na wɔdze hɔn anan tsiatsia do no."
                },
                {
                    "number": 12,
                    "text": "Na ɔkã bio dɛ ebɛyɛ dɛ ohwirom do nhyiren a sɛ ɔber ara yie na mframa bɔ a ɔtsew petse asaase do. Na ɔayɛ ma ayɛ dɛ Ewuradze na ɔakã. Na ɔse iyinom nyinara bɛba wo do osian wo emumuyɛ ntsi, na gyedɛ inu woho."
                },
                {
                    "number": 13,
                    "text": "Na afei, O ɔhen, ebɛn bɔn kɛse na ayɛ, anaadɛ ebɛn bɔn kɛse na wo nkorɔfo ayɛ, ma ɔwɔ dɛ Nyankopɔn bu hɛn fɔ anaadɛ ɔbarimba yi bu hɛn atsɛn?"
                },
                {
                    "number": 14,
                    "text": "Na afei, O ɔhen, hwɛ, yenndzi fɔ, na ɔwo, O ɔhen, nnyɛɛ bɔn; dɛm ntsi, ɔbarimba yi edzi ator wɔ woho, na ɔahyɛ nkɔm gyangyan."
                },
                {
                    "number": 15,
                    "text": "Na hwɛ, hɛnho yɛ dzen, yɛronnkɔ nkowaasom mu, nna hɛn atamfo remmfa hɛn ndɔmmum so; nyew, na ɔwo ayɛ prɔmprɔm wɔ asaase yi do, na ebɛyɛ prɔmprɔm so."
                },
                {
                    "number": 16,
                    "text": "Hwɛ, ɔbarimba no nye yi, yɛdze no hyɛ wo nsa; dza ehwɛ a oye ma wo no fa yɛ no."
                },
                {
                    "number": 17,
                    "text": "Na ɔbaa dɛ ɔhen Noah hyɛɛ dɛ wɔmfa Abinadi nto efiadze; na ɔsee asɔfo no dɛ wɔmboa hɔn ano ma ɔnye hɔn ndwendwen dza ɔmfa nyɛ no."
                },
                {
                    "number": 18,
                    "text": "Na ɔbaa dɛ wɔsee ɔhen no dɛ: Fa no bra ha ma yembisa no nsɛm; na ɔhen no hyɛɛ dɛ wɔmfa no mbra hɔn enyim."
                },
                {
                    "number": 19,
                    "text": "Na wɔhyɛɛ ase bisabisaa no nsɛm, ama hɔn nsa aaka no, ama wɔnam do enya biribi dze etsia no, ebu no fɔ; na oyii hɔn ano akokodur mu, na otumii yiyii hɔn nsɛmbisa nyinara ano, nyew, ma hɔn ho boow hɔn; na ogyinaa hɔn nsɛmbisa nyinara ano, na ɔhyɛɛ hɔn fɛr wɔ hɔn nsɛm nyinara mu."
                },
                {
                    "number": 20,
                    "text": "Na ɔbaa dɛ hɔn mu kor see no dɛ: Nsɛm a wɔakyerɛw no ase ha yi kyerɛ dɛn, dza hɛn egyanom dze kyerɛkyerɛɛ dɛ:"
                },
                {
                    "number": 21,
                    "text": "Mbrɛ nyia ogyina mbepɔw do dze nsɛmpa ma no n’anan ho dua yɛ fɛw a; nyia ɔdze asomdwee tahye; nyia ɔdze papa ho nsɛmpa ba; nyia ɔdze nkwagye tahye; nyia ɔse Zion dɛ, Wo Nyame dzi hen;"
                },
                {
                    "number": 22,
                    "text": "W’aweɔmfo bɛma hɔn ndze do; wɔdze ndze bɔbɔmu na wɔatow ndwom; na wobohu no enyiwa tua enyiwa ber a Ewuradze dze Zion bɛba bio;"
                },
                {
                    "number": 23,
                    "text": "Hom ndzi dɛw; hom mbɔmu ntow ndwom Jerusalem mbea a etwee; na Ewuradze akyekye no nkorɔfo werɛ, ɔapon Jerusalem;"
                },
                {
                    "number": 24,
                    "text": "Ewuradze eyi n’abasa krɔnkrɔn no ho wɔ amanaman nyinara enyim, na asaase n’ano n’ano nyinara bohu hɛn Nyankopɔn no nkwagye!"
                },
                {
                    "number": 25,
                    "text": "Na afei Abinadi see hɔn dɛ: Ana hom yɛ asɔfo na hom ahyɛ da kyerɛkyerɛ dɛm nkorɔfo yi, ma wɔaatse nkɔnhyɛ sunsum ase, na nkyii hom pɛ dɛ hom hu dɛm ndzɛmba yi ne nkyerɛase fi emi mo hɔ?"
                },
                {
                    "number": 26,
                    "text": "Mese hom dɛ, hom ndue hom a hom kontom Ewuradze n’akwan! Osiandɛ sɛ hom tse dɛm ndzɛmba yi ase nna hom ammfa annkyerɛkyerɛ hɔn; dɛm ntsi, hom akontom Ewuradze n’akwan."
                },
                {
                    "number": 27,
                    "text": "Hom ammfa hom akoma amma ntseasee; dɛm ntsi, hom annyɛ enyansafo. Dɛm dze a, ebɛnadze na hom dze kyerɛkyerɛ dɛm nkorɔfo yi?"
                },
                {
                    "number": 28,
                    "text": "Na wɔsee dɛ: Yɛkyerɛkyerɛ Moses mbra."
                },
                {
                    "number": 29,
                    "text": "Na ɔsee hɔn bio dɛ: Sɛ hom kyerɛkyerɛ Moses mbra a, ebɛnadze ntsi na hom nndzi do? Ebɛnadze ntsi na hom dze hom akoma taa sika do? Ebɛnadze ntsi na hom bɔ edwamambra na hom hwer hom ahoɔdzen wɔ ndwamanyɛ ho, nyew, na hom ma dɔm yi yɛ bɔn na wɔama Ewuradze asoma me dɛ membɛhyɛ nkɔm ntsia nkorɔfo yi; nyew, dza ɔyɛ bɔn kɛse mpo ntsia dɛm nkorɔfo yi?"
                },
                {
                    "number": 30,
                    "text": "Ana hom nnyim dɛ meka nokwar no? Nyew, Hom nyim dɛ mekã nokwar no; ɔwɔ dɛ hom ho popo wɔ Nyame enyim."
                },
                {
                    "number": 31,
                    "text": "Na ɔbɛba dɛ wobotwa hom akyen wɔ hom emumuyɛ ho, osiandɛ hom akã dɛ hom kyerɛkyerɛ Moses mbra? Na ebɛnadze na hom nyim a ɔfa Moses mbra ho? Ana nkwagye nam Moses mbra do ba? Hom kã dɛn?"
                },
                {
                    "number": 32,
                    "text": "Na wobuaa dɛ nkwagye nam Moses ne mbra do bae."
                },
                {
                    "number": 33,
                    "text": "Mbom afei Abinadi see hɔn dɛ: Minyim dɛ hom dzi Nyame ne mbrasɛm do a wɔbɛgye hom nkwa; nyew, sɛ hom dzi mbrasɛm a Ewuradze dze maa Moses wɔ bepɔw Sinai no a ɔse:"
                },
                {
                    "number": 34,
                    "text": "Emi nye Ewuradze hom Nyankopɔn, nyia oyii hom fii Egypt asaase do, fii nkowaasom mu."
                },
                {
                    "number": 35,
                    "text": "Mma hom nnya Nyame fofor bi nnkã moho."
                },
                {
                    "number": 36,
                    "text": "Mma hom nnyɛ ohonyi bi, anaa biribi a ɔwɔ wimu wɔ sor, anaa dza ɔwɔ asaase do wɔ famu ne saso mma woho."
                },
                {
                    "number": 37,
                    "text": "Afei Abinadi bisaa hɔn dɛ, Ana hom ayɛ iyi nyinara? Mese hom dɛ, Oho, hom nnyɛe. Ana hom akyerɛkyerɛ nkorɔfo yi dɛ ɔwɔ dɛ wɔyɛ dɛm ndzɛmba yi nyinara? Mese hom dɛ, Oho, hom nnyɛe."
                }
            ]
        },
        "/study/scriptures/bofm/mosiah/13": {
            "uri": "/study/scriptures/bofm/mosiah/13",
            "title": "Mosiah 13",
            "data_type": "chapter",
            "chapter_name": "Tsir 13",
            "chapter_summary": [
                "Tum a ofi sor bɔ Abinadi ho ban—Ɔkyerɛkyerɛ Mbra Du no—Nnyɛ Moses mbra no nko mu na nkwagye fi ba—Nyankopɔn Nankasa dze Noho bɛyɛ werdambɔ na Ɔapon No nkorɔfo. Bɛyɛ mfe 148 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei aber a ɔhen no tsee nsɛm yi no, ɔsee n’asɔfoe no dɛ: hom mfa dɛm nyimpa yi mmfi ha nkɔ, na wonku no; na ebɛnadze na yɛnye no wɔ yɛ, ɔabɔ dam."
                },
                {
                    "number": 2,
                    "text": "Na wɔsoɛree gyinae na wɔyɛɛ dɛ wɔdze hɔn nsa rekɛkã no; na ɔnye hɔn gyinae, na ɔsee hɔn dɛ:"
                },
                {
                    "number": 3,
                    "text": "Mma hom mmfa hom nsa nnkã me, na Nyame boku hom, sɛ hom dze hom nsa kã me a, osiandɛ memmfaa nsɛm a Ewuradze dze ama me dɛ memfa mma hom no mmaa hom; eso mennkãa dza hom bisaa me dɛ menkã nkyerɛ hom no mennkãe; dɛm ntsi, Nyankopɔn remma kwan mma wɔnnsɛɛ me dɛm aber yi."
                },
                {
                    "number": 4,
                    "text": "Na mbom ɔsɛ dɛ mema mbrasɛm a Nyame dze ama me no hyɛ mã; osiandɛ makã nokwar no akyerɛ hom ntsi, hom bo efuw me. Na bio, osiandɛ makã Nyame n’asɛm ntsi hom ebu me atsɛn dɛ mabɔ dam."
                },
                {
                    "number": 5,
                    "text": "Afei ɔbaa dɛ aber a Abinadi kãa dɛm nsɛm yi wiei no, ɔhen Noah no nkorɔfo no enntum ammfa hɔn nsa annkã no, osiandɛ nna Ewuradze ne Sunsum aba no do; na n’enyim hyerɛɛn mbordo, dɛ mbrɛ ɔyɛɛ Moses so wɔ aber a ɔwɔ bepɔw Sinai do nye Ewuradze rekasa no."
                },
                {
                    "number": 6,
                    "text": "Na tum na tumdzi a ofi Nyankopɔn hɔ na ɔdze kasae; na ɔsɔɔw ne nsɛm do dɛ:"
                },
                {
                    "number": 7,
                    "text": "Hom ehu dɛ hom nnyi tum dɛ woboku me, dɛm ntsi mewie m’asɛm kã. Nyew, muhu dɛ otwa hom kɔ hom akoma mu osiandɛ mekã dza ɔyɛ nokwar a ɔfa hom emumuyɛ ho."
                },
                {
                    "number": 8,
                    "text": "Nyew, na me nsɛm ayɛ hom nwanwa nye ahobow, na ahyɛ hom ebufuw."
                },
                {
                    "number": 9,
                    "text": "Mbom mewie m’asɛm kã; na afei onnhia beebi a mobɔkɔ, sɛ ɔba dɛ wɔagye me nkwa a."
                },
                {
                    "number": 10,
                    "text": "Mbom iyi dze mekã kyerɛ hom, dza hom dze bɛyɛ me ekyir no, ɔbɛyɛ ngyinahɔmadze nye mununkum ama ndzɛmba a ɔbɛba."
                },
                {
                    "number": 11,
                    "text": "Na afei merekenkan Nyame ne mbrasɛm a aka no akyerɛ hom, osiandɛ muhu dɛ wɔnnkyerɛwee wɔ hom akoma mu; muhu dɛ hom esua na hom akyerɛkyerɛ emumuyɛ wɔ hom nkwa nda ne kɛse mu."
                },
                {
                    "number": 12,
                    "text": "Na afei, hom nkaa dɛ mesee hom dɛ: Mma hom nnyɛ ohonyi bi anaa adze a ɔwɔ wimu wɔ sor anaa dza ɔwɔ asaase do ne famu anaa dza ɔwɔ nsu mu wɔ asaase ase mma homho."
                },
                {
                    "number": 13,
                    "text": "Na bio: Mma hom mmbɔ hom mu adze mma hɔn; anaa hom nnsom hɔn; na Emi Ewuradze hom Nyankopɔn, Meyɛ Nyame nyinkufo a medze egyanom hɔn emumuyɛ bɔhwɛ mba, ekodu ebusuasantsen ebiasa nye anan a wɔtan me do;"
                },
                {
                    "number": 14,
                    "text": "Na muhu mpempem a wɔdɔ me na wodzi me mbrasɛm do mbɔbɔr."
                },
                {
                    "number": 15,
                    "text": "Mma mmbɔ Ewuradze wo Nyankopɔn ne dzin gyangyan, na Ewuradze nnkɛma nyia no a ɔbɔ ne dzin gyangyan afa noho tɔtrɔtɔ."
                },
                {
                    "number": 16,
                    "text": "Kaa ahomgyeda no na sie no krɔnkrɔn."
                },
                {
                    "number": 17,
                    "text": "Nda esia na yɛ edwuma na dzi wo dwuma nyinara;"
                },
                {
                    "number": 18,
                    "text": "Mbom da a otsĩa esuon no yɛ Ewuradze wo Nyankopɔn ahomgyeda; mma nnyɛ edwuma biara wɔ mu, ɔwo o, wo babanyin o, wo babaa o, w’akowaa o, w’afonabaa o, wo mbowa o, wo hɔho a ɔwɔ wo kuropɔn mu o;"
                },
                {
                    "number": 19,
                    "text": "Na nda esia na Ewuradze bɔɔ sor nye asaase, po, nye dza ɔwɔ mu nyinara; dɛm ntsi na Ewuradze hyiraa ahomgyeda no, na ɔyɛɛ no krɔnkrɔn."
                },
                {
                    "number": 20,
                    "text": "Dzi w’egya nye wo nã nyi; ama wo nda aawar wɔ asaase a Ewuradze wo Nyankopɔn dze rema wo no do."
                },
                {
                    "number": 21,
                    "text": "Mma nndzi ewu."
                },
                {
                    "number": 22,
                    "text": "Mma nntõ awar. Mma nnwia adze."
                },
                {
                    "number": 23,
                    "text": "Mma nngye wo nyɛnko ho dasewia."
                },
                {
                    "number": 24,
                    "text": "Mma w’enyi mmber wo nyɛnko fi, mma w’enyi mmber ne yer, anaa n’akowaa, anaa n’afonabaa, anaa ne nantwi, anaa n’asoaso, anaa biribiara a ɔyɛ wo nyɛnko dze."
                },
                {
                    "number": 25,
                    "text": "Na ɔbaa dɛ aber a Abinadi wiee dɛm nsɛm yi kã no, ɔsee hɔn dɛ: Ana hom akyerɛkyerɛ nkorɔfo yi dɛ wɔnhwɛ na wondzi dɛm mbrasɛm yi do?"
                },
                {
                    "number": 26,
                    "text": "Mese hom dɛ, Oho; na sɛ hom ayɛ a, nkyɛ Ewuradze remma memmba na memmbɛhyɛ nkɔm bɔn wɔ nkorɔfo yi ho."
                },
                {
                    "number": 27,
                    "text": "Na afei hom akã dɛ nkwagye nam Moses mbra do ba. Mese hom dɛ ohia dɛ hom bedzi Moses mbra do aber yi mu; na mbom mese hom dɛ mber bɛba a onnkehia bio dɛ hom bedzi Moses mbra do."
                },
                {
                    "number": 28,
                    "text": "Na bio, mese hom dɛ, nkwagye nnam mbra no nko do ba; na sɛ ɔnnyɛ werdambɔ no a, dza Nyame nankasa rebɛyɛ ama no nkorɔfo hɔn bɔn nye hɔn emumuyɛ a, nkyɛ mbrɛ ɔbɛdan biara wɔbɛhera, ɔmmfa ho mpo dɛ Moses ne mbra no wɔ hɔ."
                },
                {
                    "number": 29,
                    "text": "Na afei mese hom dɛ ohia dɛ nna mbra wɔ hɔ ma wɔdze maa Israelmba, nyew, mbra a ɔyɛ finkyiim mpo a; osiandɛ wɔyɛ akɔnkyɛfo, hɔnho yɛ har wɔ emumuyɛ ne yɛ ho, na wɔyɛ nyaa wɔ Ewuradze hɔn Nyankopɔn ne nkae ho."
                },
                {
                    "number": 30,
                    "text": "Dɛm ntsi mbra wɔ hɔ a wɔdze maa hɔn, nyew, dwumadzi nye ayɛdze ho mbra, mbra a ɔsɛ dɛ wodzi do pɛrpɛr daa daa, ama wɔdze aakaa hɔn Nyankopɔn nna hɔn ndwuma a ɔsɛ dɛ wɔyɛ ma no."
                },
                {
                    "number": 31,
                    "text": "Mbom hwɛ, mese hom dɛ, iyinom nyinara yɛɛ ngyinahɔmadze ma ndzɛmba a ɔbɛba."
                },
                {
                    "number": 32,
                    "text": "Na afei, ana wɔtsee mbra no ase? Mese hom dɛ, Oho, nnyɛ hɔn nyinara na wɔtsee mbra no ase; na iyi osian hɔn akomadzen ntsi; na wɔanntse ase dɛ ɔdasanyi biara rinnya nkwagye gyedɛ ɔnam Nyankopɔn no ɔpon kwan no do."
                },
                {
                    "number": 33,
                    "text": "Na hwɛ, ana Moses annhyɛ hom nkɔm a ɔfa Messiah no ne mbaa ho, na dɛ Nyankopɔn bɔpon no nkorɔfo? Nyew, na nkɔnhyɛfo nyinara mpo a wɔhyɛɛ nkɔm fi wiadze n’ahyɛse no—ana wɔannkasa pii ammfa dɛm ndzɛmba yi ho?"
                },
                {
                    "number": 34,
                    "text": "Ana wɔannkã dɛ Nyankopɔn nankasa bɛba asaase do wɔ adasamba mu na ɔafa nyimpa honandua ahyɛ, na ɔdze tum kɛse anantsew asaase enyi?"
                },
                {
                    "number": 35,
                    "text": "Nyew, na wɔannkã so dɛ ɔdze wusoɛr bɛbrɛ ewufo, na nakasa dze wɔbɛtseetsee no na oehu amandze?"
                }
            ]
        },
        "/study/scriptures/bofm/mosiah/14": {
            "uri": "/study/scriptures/bofm/mosiah/14",
            "title": "Mosiah 14",
            "data_type": "chapter",
            "chapter_name": "Tsir 14",
            "chapter_summary": [
                "Isaiah kã Messiah ho asɛm—Wɔda Messiah a wɔbrɛɛ no adze no na n’amandzehu edzi—Ɔdze Ne kra bɔ afɔr ma bɔn na ɔyɛ ntamugyinafo ma mbratofo—Fa to Isaiah 53 ho. Bɛyɛ mfe 148 Ansaana wɔbɔwo Christ."
            ],
            "verses": [
                {
                    "number": 1,
                    "text": "Nyew, ana Isaiah mpo annka dɛ: Woana na ɔagye hɛn amandzɛɛ edzi, na woana na woeyi Ewuradze n’abasa akyerɛ no?"
                },
                {
                    "number": 2,
                    "text": "Na obenyin dɛ dua fɔr wɔ n’enyim, na dɛ ndwow a ofi asaase kɛsɛɛ mu, onnyi frɔdɔɔ anaadɛ enyimnyam biara; na sɛ yehu no a, onnyi ahoɔfɛw biara a ɔbɛma no ho ayɛ hɛn akɔndɔ."
                },
                {
                    "number": 3,
                    "text": "Adasa buu no enyimtsia, na wɔpoow no; awerɛhow nyimpa a yaw abra no; na wobuu no enyimtsia dɛ obi a adasa dze hɔn enyim ehuntsa no; na yemmbu no hwee."
                },
                {
                    "number": 4,
                    "text": "Ampaara, ɔasɔw hɛn yaw, na ɔasoa hɛn awerɛhow; naaso yebuu no dɛ nyia wɔahwe no, Nyame abɔ no, na woehiahia no ho."
                },
                {
                    "number": 5,
                    "text": "Na mbom wopiraa no wɔ hɛn mbrato ntsi, woposoow no wɔ hɛn emumuyɛ ntsi, wɔdze hɛn asomdwee ho ntsẽa too no do; na ne mbaa ano na wɔdze asa hɛn yarba."
                },
                {
                    "number": 6,
                    "text": "Hɛn nyinara yɛatotɔ dɔnsuar dɛ nguan; yɛamanman obiara afa noara no kwan do; na Ewuradze dze hɛn nyinara hɛn emumuyɛ ato no do."
                },
                {
                    "number": 7,
                    "text": "Wɔhyɛɛ no ahoɔyaw na wɔhaaw no naaso oemmbue n’ano; dɛ eguambaa a wɔdze no rokɔ ekumii na dɛ oguan a ɔatɔ mmum wɔ no nhwitwitwafo enyim, eso oemmbue n’ano."
                },
                {
                    "number": 8,
                    "text": "Woyii no fii efiadze nye atsɛmbu mu; woana na ɔbɛda n’ebusuasantsen edzi? Na woetwa no efi atseasefo asaase do akyen; mo nkorɔfo hɔn mbrato ntsi na wɔhwee no."
                },
                {
                    "number": 9,
                    "text": "Na wɔbɔɔ ne nda wɔ emumuyɛfo nkyɛn na ahonyafo nkyɛn wɔ no wu mu; osiandɛ ɔnnyɛɛ bɔn bi, eso woennhu ndaadaa bi wɔ n’anomu."
                },
                {
                    "number": 10,
                    "text": "Naaso ɔsɔɔ Ewuradze enyi dɛ ɔhyɛɛ no amen; ɔahyɛ no ɔyaw; ber a edze ne kra bɛyɛ bɔn ho afɔrbɔdze no, obohu n’asefo, ɔbɛma ne nda awar, na Ewuradze n’enyisɔ bɛyɛ prɔmprɔm wɔ ne nsamu."
                },
                {
                    "number": 11,
                    "text": "Obohu ne kra n’dzi, na ɔamee; ɔnam ne nyimdzee do na m’akowaa tseneneenyi bobu piinara bem; na ɔbɔsoa hɔn emumuyɛ."
                },
                {
                    "number": 12,
                    "text": "Dɛm ntsi mebɛkyɛ adze mama ɔno ɔnye akɛsefo, na ɔnye ahoɔdzenfo bɛkyɛ asadze; osiandɛ ohuee ne kra maa owu; na wɔkaan no foraa mbratofo; na ɔsoaa dodowara hɔn bɔn, na ɔyɛɛ ntamugyinafo maa mbratofo."
                }
            ]
        },
        "/study/scriptures/bofm/mosiah/15": {
            "uri": "/study/scriptures/bofm/mosiah/15",
            "title": "Mosiah 15",
            "data_type": "chapter",
            "chapter_name": "Tsir 15",
            "chapter_summary": [
                "Mbrɛ Christ si yɛ Egya nye Ɔba no nyina—Ɔbɛyɛ ntamugyinafo na Ɔasoa No nkorɔfo hɔn mbrato—Hɔn nye nkɔnhyɛfo krɔnkrɔn no nyina yɛ N’asefo—Ɔdze Owusoɛr ba—Mbofra nkakraba wɔ onnyiewiei nkwa. Bɛyɛ mfe 148 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei Abinadi see hɔn dɛ: Mepɛ dɛ hom tse ase dɛ Nyankopɔn nankasa besian aba adasamba mu, na ɔabɔpon no nkorɔfo."
                },
                {
                    "number": 2,
                    "text": "Na osiandɛ ɔtse honam mu ntsi wɔbɛfrɛ no Nyankopɔn ne Ba, na ɔbɛbrɛ no ho adze wɔ honam mu dze ama Egya no ne pɛ, dɛ ɔyɛ Egya na Ɔba—"
                },
                {
                    "number": 3,
                    "text": "Egya, osiandɛ wonyinseen no wɔ Nyame no tum mu; nna Ɔba, osian honam no ntsi; dɛm na ɔma ɔbɛyɛ Egya na Ɔba no—"
                },
                {
                    "number": 4,
                    "text": "Na wɔyɛ Nyame kor, nyew, sor nye asaase Onnyiewiei Egya noara."
                },
                {
                    "number": 5,
                    "text": "Dɛm na honam no bɛhyɛ Sunsum no ase, anaadɛ Ɔba no hyɛ Egya no ase, ma wɔayɛ Nyame kor, nsɔhwɛ too no, na oenngyaa no ho amma nsɔhwɛ no, na mbom ɔmaa kwan ma wosii no atwetwe, na wɔkãa no mpire, na wɔtoow no kyenee, na no nkorɔfo poow no."
                },
                {
                    "number": 6,
                    "text": "Na iyi nyinara ekyir no, ɔayɛ anwanwadze akɛse wɔ adasamba mu ewie no, wɔnye no bɔkɔ, nyew, dɛ mbrɛ Isaiah mpo kãe dɛ, ɔtse dɛ oguan a ɔatɔ mmum wɔ ne nhwitwitwafo enyim no, ntsi oemmbue n’ano."
                },
                {
                    "number": 7,
                    "text": "Nyew, dɛmara so mpo na wɔnye no bɔkɔ akɔbɔ no mbeamudua mu, na woeku no, na no honam no abɛhyɛ owu ase, na Ɔba no ne pɛ akɔ akɛhyɛ Egya no ne pɛ mu."
                },
                {
                    "number": 8,
                    "text": "Na dɛm na Nyankopɔn bobubu owu no mpokyerɛ mu, ber a oedzi konyim wɔ owu do; ɔama Ɔba no tum ma ɔayɛ ntamugyinafo ama adasamba—"
                },
                {
                    "number": 9,
                    "text": "Na ɔbɔfow akɔ sor, na ehumbɔbɔr ahyɛ n’abadaa mu; ayamuhyehye ahyɛ no mã wɔ adasamba ho, oegyina hɔ nye pɛrpɛr ntamu; ber a oebubu owu no mpokyerɛ mu, na ɔafa hɔn emumuyɛ nye mbrato ato no do, na ɔapon hɔn, na ɔayɛ pɛrpɛr n’ahyɛdze ama no."
                },
                {
                    "number": 10,
                    "text": "Na afei mese hom dɛ, Woana na ɔbɛda n’ebusuasantsen edzi? Hwɛ, mese hom dɛ, ber a wɔdze ne kra abɔ afɔr ama bɔn yi, obohu n’asefo. Na afei hom ka dɛn? Na woananom na wɔbɛyɛ n’asefo?"
                },
                {
                    "number": 11,
                    "text": "Hwɛ mese hom dɛ, obiara a ɔatse nkɔnhyɛfo no hɔn nsɛm, nyew, nkɔnhyɛfo krɔnkrɔn a wɔahyɛ nkɔm a ɔfa Ewuradze ne mbaa ho—Mese hom dɛ, hɔn a woetsie hɔn nsɛm, na wɔagye edzi dɛ Ewuradze bɔpon no nkorɔfo, na wɔhwɛɛ dɛm da no kwan a wobenya hɔn bɔnfakyɛ no, mese hom dɛ, woyinom nye n’asefo, anaadɛ wɔyɛ Nyankopɔn n’ahenman no adzedzifo."
                },
                {
                    "number": 12,
                    "text": "Na woyinom nye hɔn a ɔsoaa hɔn bɔn; woyinom nye hɔn a owui maa hɔn, ama ɔaapon hɔn eefi hɔn mbrato mu. Na afei, ana wɔnnyɛ n’asefo?"
                },
                {
                    "number": 13,
                    "text": "Nyew, ana nnyɛ nkɔnhyɛfo no a, obiara a oebue n’ano ahyɛ nkɔm no, na ɔnnhwee mbrato mu, mekyerɛ dɛ nkɔnhyɛfo krɔnkrɔn nyinara a wɔaba fitsi wiadze ahyɛse? Mese hom dɛ hɔn nyinara yɛ n’asefo."
                },
                {
                    "number": 14,
                    "text": "Na woyinom nye hɔn a wɔdze asomdwee apetse, hɔn a wɔdze nsɛmpa aba, hɔn a wɔdze nkwagye aba; na wɔsee Zion dɛ: wo Nyame dzi hen!"
                },
                {
                    "number": 15,
                    "text": "Na O mbrɛ hɔn anan ho dua yɛ fɛw wɔ mbepɔw no do a!"
                },
                {
                    "number": 16,
                    "text": "Na bio mbrɛ hɔn a wogu do rekã asomdwee nsɛm no, hɔn anan ho dua yɛ fɛw wɔ mbepɔw no do a!"
                },
                {
                    "number": 17,
                    "text": "Na bio, mbrɛ hɔn a ekyir yi so wɔbɛkã asomdwee nsɛm no, hɔn anan ho dua yɛ fɛw wɔ mbepɔw no do a, nyew, fitsi aber yi na afebɔɔ!"
                },
                {
                    "number": 18,
                    "text": "Na hwɛ, mese hom dɛ, nnyɛ ne nyinara nye yi. Na O mbrɛ nyia ɔdze nsɛmpa ba no n’anan ho dua yɛ fɛw wɔ mbepɔw no do a, ɔno nye asomdwee ne farbaa, nyew, Ewuradze mpo a; ɔno na ɔapon no nkorɔfo; ɔno nye nyia ɔdze nkwagye ama no nkorɔfo;"
                },
                {
                    "number": 19,
                    "text": "Na sɛ nnyɛ ɔpon a ɔdze too hɔ maa no nkorɔfo, dza wosiesiee too hɔ fitsi wiadze ne fapem no, mese hom dɛ, sɛ nnyɛ iyi a, nkyɛ adasamba nyinara bɛhera."
                },
                {
                    "number": 20,
                    "text": "Mbom hwɛ, wobobubu owu no mpokyerɛ mu na Ɔba no edzi hen, na ɔwɔ tum wɔ owu do; dɛm ntsi ɔdze owusoɛr abɔbɔadze."
                },
                {
                    "number": 21,
                    "text": "Na owusoɛr bɛba, owusoɛr a odzi kan no mpo; nyew, owusoɛr mpo ma hɔn a wɔaba dada, nye hɔn a wɔwɔ ha sesei, nye hɔn a wɔbɛba no, kesi Christ no wusoɛr mpo—na dɛm na wɔbɛfrɛ no."
                },
                {
                    "number": 22,
                    "text": "Na afei, nkɔnhyɛfo nyinara hɔn wusoɛr, nye hɔn a wɔgyee hɔn nsɛm dzii no, anaadɛ hɔn a wodzii Nyankopɔn ne mbrasɛm do no, wobopue aba wɔ owusoɛr a odzi kan no mu; dɛm ntsi, hɔn nye owusoɛr edzikamfo."
                },
                {
                    "number": 23,
                    "text": "Woenyan hɔn ma wɔnye Nyankopɔn a ɔapon hɔn no atsena; dɛm ntsi wɔwɔ onnyiewiei nkwa wɔ Christ mu, nyia oebubu owu mpokyerɛ mu."
                },
                {
                    "number": 24,
                    "text": "Na iyinom nye hɔn a wɔwɔ kyɛfa wɔ owusoɛr a odzi kan no mu; na iyinom nye hɔn a wɔannkã nkwagyesɛm no annkyerɛ hɔn na wowui ansaana Christ reba. Na dɛm na Ewuradze dze nkenyan bɛma iyinom ma woenya kyɛfa wɔ owusoɛr a odzi kan no mu, anaadɛ Ewuradze apon hɔn ma woenya onnyiewiei nkwa."
                },
                {
                    "number": 25,
                    "text": "Na mbofra nkakraba so wɔ onnyiewiei nkwa."
                },
                {
                    "number": 26,
                    "text": "Mbom hwɛ, na suro, na ma woho mpopo wɔ Nyame enyim, na ɔsɛ dɛ woho popo; osiandɛ Ewuradze rommpon obiara a ɔtsew etua wɔ no do na owu wɔ no bɔn mu; nyew, dɛm nkorɔfo yi nyinara ahera wɔ hɔn bɔn ntsi fitsi aber a wɔhyɛɛ wiadze ase, hɔn a wosii nketse tseew etua wɔ Nyankopɔn do, hɔn a wonyim Nyame ne mbrasɛm na wonndzi do; woyinom na wonnyi kyɛfa wɔ owusoɛr a odzi kan no mu."
                },
                {
                    "number": 27,
                    "text": "Dɛm ntsi ɔnnsɛ dɛ woho popo? Osiandɛ nkwagye remmba obiara a ɔtse dɛm hɔ; na Ewuradze mmpon obiara a ɔtse dɛm; nyew, Ewuradze runntum mmpon obiara a ɔtse dɛm; osiandɛ orunntum mmpa no ho; osiandɛ orunntum nnsiw pɛrpɛrdzi kwan."
                },
                {
                    "number": 28,
                    "text": "Na afei mese hom dɛ mber bɛba ma wɔabɔ Ewuradze no nkwagye ho dawur akyerɛ ɔman biara, ebusuafo, kasa horow, nye nyimpakuw nyinara."
                },
                {
                    "number": 29,
                    "text": "Nyew, Ewuradze, w’aweɔmfo bɛma hɔn ndze do; wɔdze ndze bɔbɔmu na wɔatow ndwom; na wobohu no enyim na enyim ber a Ewuradze dze Zion bɛba bio."
                },
                {
                    "number": 30,
                    "text": "Hom ndzi dɛw; hom mbɔmu ntow ndwom, Jerusalem mbea a etwee; na Ewuradze akyekye no nkorɔfo hɔn werɛ, ɔapon Jerusalem."
                },
                {
                    "number": 31,
                    "text": "Ewuradze eyi n’abasa krɔnkrɔn no ho wɔ amanaman nyinara enyim; na asaase n’ano n’ano nyinara bohu hɛn Nyankopɔn no nkwagye."
                }
            ]
        },
        "/study/scriptures/bofm/mosiah/16": {
            "uri": "/study/scriptures/bofm/mosiah/16",
            "title": "Mosiah 16",
            "data_type": "chapter",
            "chapter_name": "Tsir 16",
            "chapter_summary": [
                "Nyankopɔn pon nyimpa fi hɔn yew na asehwe tsebew mu—Hɔn a wɔwɔ wiadze su no gyina hɔn ananmu tse dɛ mbrɛ ɔpon bi nnyi hɔ—Christ dze owusoɛr ba dze ma nkwa a onnyi ewiei anaa dze ma afɔbu a onnyi ewiei. Bɛyɛ mfe 148 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, ɔbaa dɛ aber a Abinadi kãa dɛm nsɛm nyinom wiei no, ɔtseen ne nsa na ɔsee dɛ: Mber no bɛba ma obiara ehu Ewuradze no nkwagye; ber a aman, ebusuafo, kasa horow, nye nyimpa nyinara dze hɔn enyiwa bohu na wɔakã wɔ Nyame enyim dɛ n’atsɛmbu nyinara yɛ pɛrpɛr."
                },
                {
                    "number": 2,
                    "text": "Na afei wobotwa emumuyɛfo akyen, na iyi bɛma wɔatsẽatsẽa mu, na woesũ, na wɔakeka mu na wɔatwɛr hɔn sẽ; osiandɛ worinntsie Ewuradze ne ndze; dɛm ntsi Ewuradze rommpon hɔn."
                },
                {
                    "number": 3,
                    "text": "Na wɔayɛ wiadzefo nye mbɔnsam, na abɔnsam wɔ tum wɔ hɔn do; nyew, dɛm abowatsena dadaw no mpo a ɔdaadaa hɛn awofo a wodzii kan no, ɔno na ɔdze hɔn asehwe bae; ɔno na ɔmaa adasamba bɛyɛɛ honandze, akɔndɔdze, mbɔnsamdze, wonyim papa nye bɔn, nna wogyaa hɔn ho mu maa abɔnsam."
                },
                {
                    "number": 4,
                    "text": "Dɛm ntsi adasamba nyinara yewee; na hwɛ, sɛ Nyankopɔn ammpon no nkorɔfo emmfi hɔn yew nye asehwe mu a nkyɛ wɔyeew koraa."
                },
                {
                    "number": 5,
                    "text": "Mbom kaa dɛ nyia osi nketse wɔ ne wiadze su mu, na ɔnam bɔn kwan do tsew etua wɔ Nyankopɔn do no, bɛda ho atsena n’asehwe mu, na abɔnsam wɔ tum nyinara wɔ no do. Dɛm ntsi, ɔbɛyɛ dɛ mbrɛ ɔpon biara nnyi hɔ ma no, na ɔyɛ ɔtamfo ma Nyame; na abɔnsam so yɛ ɔtamfo ma Nyame."
                },
                {
                    "number": 6,
                    "text": "Na afei sɛ Christ ammba wiadze yi mu, ammbɛkã ndzɛmba a ɔbɛba ho nsɛm annkyerɛ tse dɛ mbrɛ ɔaba dadaw a, ɔpon biara nnyi hɔ."
                },
                {
                    "number": 7,
                    "text": "Na sɛ Christ annsoɛr emmfi owu mu, anaadɛ oemmbubu owu mpokyerɛ mu ma owumaa nnyi tum, na owu so nnyi bɔr a, nkyɛ owusoɛr biara nnyi hɔ."
                },
                {
                    "number": 8,
                    "text": "Mbom owusoɛr wɔ hɔ, dɛm ntsi adakamaa nnyi tum, na owu no bɔr akɛhyɛ Christ mu."
                },
                {
                    "number": 9,
                    "text": "Ɔno nye wiadze kan no na nkwa no; nyew, kan a onnyi ewiei, dɛ onnkodum da; nyew, na nkwa a onnyi ewiei, na dɛ owu nnyi hɔ bio."
                },
                {
                    "number": 10,
                    "text": "Dɛm ɔnnkyebo honam yi bɛfa bɛkyebo ahyɛ, na honam a ɔprɔw yi bɛfa honam a ɔmmprɔw ahyɛ, wɔdze hɔn bɛba ebegyina Nyankopɔn asɛndzipon enyim, ma woebu hɔn atsɛn dɛ mbrɛ hɔn ndwuma tse, dɛ oye anaadɛ omuo no—"
                },
                {
                    "number": 11,
                    "text": "Sɛ oye a, wobenya owusoɛr a ɔyɛ nkwa a onnyi ewiei nye enyigye; na sɛ omuo so a, wobenya afɔbu a onnyi ewiei, na wobeyi hɔn ama abɔnsam, nyia wɔhyɛ n’ase iyi nye afɔbu no—"
                },
                {
                    "number": 12,
                    "text": "Ber a wɔtaa hɔn honam ne pɛ nye akɔndɔ ekyir, na wɔammfrɛ Ewuradze wɔ aber a ehumbɔbɔr abasa no ɔatsen mu wɔ hɔn do no; na ehumbɔbɔr abasa no wɔtsenee wɔ hɔn do, na wɔannkasa ho; wɔbɔɔ hɔn kɔkɔ wɔ hɔn bɔn ho naaso wɔanntwe hɔnho emmfi ho; na wɔhyɛɛ hɔn dɛ wonnu hɔnho naaso woennu hɔnho."
                },
                {
                    "number": 13,
                    "text": "Na afei, ana ɔnnsɛ dɛ homho popo na hom nu homho wɔ hom bɔn ho, na hom kaa dɛ wɔnam Christ nko do na wɔbɛgye hom nkwa?"
                },
                {
                    "number": 14,
                    "text": "Dɛm ntsi, sɛ hom rekyerɛkyerɛ Moses mbra no a, hom nkyerɛkyerɛ so dɛ ɔyɛ ndzɛmba a ɔbɛba no ne saso—"
                },
                {
                    "number": 15,
                    "text": "Hom nkyerɛkyerɛ hɔn dɛ ɔpon fi Ewuradze Christ mu ba, ɔno nye nokwar Onnyiewiei Egya no. Amen."
                }
            ]
        },
        "/study/scriptures/bofm/mosiah/17": {
            "uri": "/study/scriptures/bofm/mosiah/17",
            "title": "Mosiah 17",
            "data_type": "chapter",
            "chapter_name": "Tsir 17",
            "chapter_summary": [
                "Alma gye dzi na ɔkyerɛw Abinadi ne nsɛm no—Abinadi wu wɔ ogya mu—Ɔhyɛ nkɔm dɛ hɔn a woruku no no bɛyar na wobodua ogya mu ewu. Bɛyɛ mfe 148 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ aber a Abinadi wiee dɛm nsɛm yi kã no, nna ɔhen no hyɛɛ dɛ asɔfo no mfa no nkɔ ma wonku no."
                },
                {
                    "number": 2,
                    "text": "Mbom nna hɔn mu kor wɔ hɔ a ne dzin dze Alma, na ɔno so yɛ Nephi n’asenyi. Na ɔyɛ aberantsɛ, na ɔgyee nsɛm a Abinadi kãe no dzii, osiandɛ onyim emumuyɛdze a Abinadi akasa etsia no; dɛm ntsi ɔhyɛɛ ase paa ɔhen no kyɛw dɛ mma no bo mmfuw Abinadi, mbom ɔngya no kwan ma ɔnkɔ asomdwee mu."
                },
                {
                    "number": 3,
                    "text": "Mbom iyi maa ɔhen no no bo fuwii ara yie, na ɔmaa kwan dɛ wonyi Alma mfi hɔn mu, na ɔsomaa no nkowaa dɛ wɔnkã no do nkoku no."
                },
                {
                    "number": 4,
                    "text": "Mbom oguanee fii hɔn enyim na ɔdze noho kosumae ma woennhu no. Na okosumaa nda pii mu no ɔkyerɛɛw nsɛm no nyina a Abinadi kãe no."
                },
                {
                    "number": 5,
                    "text": "Na ɔbaa dɛ ɔhen no maa n’aweɔmfo no bɔɔ Abinadi ho aprɔw na wɔfaa no; na wɔkyekyeer no na wɔtoow no kyeen efiadze."
                },
                {
                    "number": 6,
                    "text": "Na nda ebiasa ekyir no a ɔnye n’asɔfoe pamee wiei no, ɔmaa wɔkɛfaa no baa n’enyim bio."
                },
                {
                    "number": 7,
                    "text": "Na ɔsee no dɛ: Abinadi, yenya asɛm etsia wo, na esɛ owu."
                },
                {
                    "number": 8,
                    "text": "Osiandɛ akã dɛ Nyankopɔn nankasa besian aba adasamba mu; na afei, dɛm ntsi wobokum wo gyedɛ etwe nsɛm a akã nyina a ɔyɛ mbusu dze ma emi nye mo nkorɔfo no san."
                },
                {
                    "number": 9,
                    "text": "Afei Abinadi see no dɛ: Mese wo dɛ moronntwe nsɛm a makã a ɔfa nkorɔfo yi ho no nnsan osiandɛ ɔyɛ nokwar; na dɛ mama hom ehu dɛ ɔyɛ nokwar ntsi na mama moho kwan na mabɔtɔ wo nsamu."
                },
                {
                    "number": 10,
                    "text": "Nyew, na mebɛma moho kwan araa dze ekesi owu mu mpo, na moronntwe me nsɛm nnsan, na obegyina hɔ dɛ dasegye etsia hom. Na sɛ hom ku me a, hom bɛkã bɔgya a afɔbu nnyi ho egu, na iyi so begyina hɔ dɛ ɔyɛ dasegye etsia hom wɔ da a odzi ewiei no mu."
                },
                {
                    "number": 11,
                    "text": "Na afei nkyɛ ɔhen Noah rebegyaa no mu, osiandɛ nna osuro n’asɛm no; na osuro dɛ Nyankopɔn n’atsɛmbu bɛba no do."
                },
                {
                    "number": 12,
                    "text": "Na mbom asɔfo no maa hɔn ndze do tsiaa no, na wɔhyɛɛ ase kasaa tsiaa no see dɛ: Ɔakã kasa bɔn etsia ɔhen; Dɛm ntsi woekenyan ɔhen no n’ebufuw wɔ no ho, ma oyii no maa dɛ wonkoku no."
                },
                {
                    "number": 13,
                    "text": "Na ɔbaa dɛ wɔfaa no na wɔkyekyeer no, na wɔdze dadze abaa hwee no, nyew, dze kɔr owu mu mpo."
                },
                {
                    "number": 14,
                    "text": "Na afei aber a ogyaframee hyɛɛ ase dɛ ɔrehyew no no, ɔtseaa mu see hɔn dɛ:"
                },
                {
                    "number": 15,
                    "text": "Hwɛ, dɛ mbrɛ hom dze ayɛ me yi, dɛmara na hom asefo bɛma hom mu dodowara bohu amandze a muruhu yi bi, wɔ ogya mu owu ne yaw mpo; na iyi besi osiandɛ wɔgye Ewuradze hɔn Nyankopɔn no nkwagye no dzi."
                },
                {
                    "number": 16,
                    "text": "Na ɔbɛba dɛ osian hom emumuyɛ ntsi hom bohu amandze wɔ nyarba horow pii ano."
                },
                {
                    "number": 17,
                    "text": "Nyew, bea a hom bɛdan afa biara wɔbɔhwe hom, na wɔbɛpam hom na wɔabɔ hom apetse na hom edzi akɔnaaba dɛ mbrɛ mbowa abɔyafo pam kwaamu nguankuw."
                },
                {
                    "number": 18,
                    "text": "Na dɛm da no mu wobetsiw hom, na hom atamfo nsa bɛkã hom, na hom bohu amandze, dɛ mbrɛ muruhu amandze, wɔ ogya mu owu ne yaw yi."
                },
                {
                    "number": 19,
                    "text": "Dɛm na Nyankopɔn dze awerdzi bɛba hɔn a wɔsɛɛ no nkorɔfo do. O Nyame, gye me kra."
                },
                {
                    "number": 20,
                    "text": "Na afei ber a Abinadi kãa dɛm nsɛm yi wiei no, ɔhwee ase, na owui wɔ ogya no mu; nyew, wokum no osiandɛ ɔammpow Nyankopɔn ne mbrasɛm, na ɔdze no wu sɔɔw no nokwar a ɔwɔ ne nsɛm ho no ano."
                }
            ]
        },
        "/study/scriptures/bofm/mosiah/18": {
            "uri": "/study/scriptures/bofm/mosiah/18",
            "title": "Mosiah 18",
            "data_type": "chapter",
            "chapter_name": "Tsir 18",
            "chapter_summary": [
                "Alma kã nyamesɛm wɔ kokoa mu—Ɔdze enuma ahyɛmudzi no to gua na onuma binom wɔ Mormon esu mu—Ɔkyekyer Christ N’Asɔr na ɔhyɛ asɔfo—Wɔyɛ pampam suomu na wɔkyerɛkyerɛ nkorɔfo no—Alma na no nkorɔfo guan fi ɔhen Noah nsa kɔ sar no do. Bɛyɛ mfe 147–145 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ Alma a oguanee fii ɔhen Noah no nkowaa no nsa no, nuu noho wɔ no bɔn nye n’emumuyɛ ho, na okyinkyiin nkorɔfo no do nsumaamu, na ɔhyɛɛ ase dɛ ɔrekyerɛkyerɛ hɔn Abinadi ne nsɛm no—"
                },
                {
                    "number": 2,
                    "text": "Nyew, ɔfa dza ɔreba no ho, nye dza ɔfa ewufomusoɛr so ho, nye nkorɔfo no hɔn mponee a ɔnam Christ no tum, n’amandzehu, nye no wu, na no wusoɛr nye no sorkɔ do bɛba."
                },
                {
                    "number": 3,
                    "text": "Na dodowara a wotsiee ne nsɛm no, ɔkyerɛkyerɛɛ hɔn. Na ɔkyerɛkyerɛɛ hɔn wɔ kokoa mu, amma ɔhen no anntse. Na dodowara gyee ne nsɛm no dzii."
                },
                {
                    "number": 4,
                    "text": "Na ɔbaa dɛ dodowara a wɔgyee no dzii no kɔr bea bi a wɔfrɛ hɔ Mormon, bea no nyaa ne dzin fii no do ɔhen no ne nsaase n’ahe do a odu mber bi a nna mbowa abɔyafo ahyɛ hɔ mã no."
                },
                {
                    "number": 5,
                    "text": "Afei, nsunyiwa bi wɔ hɔ a no mu nsu yɛ nsu krɔngyee wɔ Mormon, hɔ na Alma kɛhyɛe, ndua nkakraba kusuww bi wɔ nsu ne nkyɛn, na no mu na ɔdze noho kosumaa adzekyee osiandɛ nna ɔhen no ama wɔrohwehwɛ no."
                },
                {
                    "number": 6,
                    "text": "Na ɔbaa dɛ dodowara a wɔgyee no dzii no kɔr hɔ ketsiee ne nsɛm."
                },
                {
                    "number": 7,
                    "text": "Na ɔbaa dɛ nda pii ekyir no nyimpa pii kɔboaa hɔn ano wɔ Mormon dɛ woriketsie Alma ne nsɛm. Nyew, hɔn a wɔgyee ne nsɛm dzii no nyina kɔboaa hɔn ano dɛ woriketsie no. Na ɔkyerɛkyerɛɛ hɔn, na ɔkãa nnuho, nye ɔpon, na Ewuradze mu gyedzi ho nsɛm kyerɛɛ hɔn."
                },
                {
                    "number": 8,
                    "text": "Na ɔbaa dɛ ɔsee hɔn dɛ: Hwɛ, Mormon esu wɔ ha (na dɛm na wɔfrɛɛ esu no) na hwɛ, hom enya pɛ dɛ hom bɛba Nyame no nguanbuw mu, na wɔafrɛ hom no nkorɔfo, na hom pɛ dɛ hom soasoa kor biara n’adzesoadze ama ɔayɛ har;"
                },
                {
                    "number": 9,
                    "text": "Nyew, na hom pɛ dɛ hom nye hɔn a hɔn werɛ ahow dzi hɔn yaw, nyew, na wɔkyekye hɔn a wohia awerɛkyekyer no hɔn werɛ, na wogyina dɛ Nyankopɔn n’adasefo aber nyina wɔ adze nyina mu, wɔ gyinabew biara a hom wɔ mu no mu, kesi owu mu mpo, ama Nyankopɔn apon hom, na wɔakan hom afora owusoɛr edzikamfo no hɔn mu, ama hom eenya onnyiewiei nkwa—"
                },
                {
                    "number": 10,
                    "text": "Afei mese hom dɛ sɛ iyi yɛ ɔpɛ a ofi hom akoma mu a, nna ebɛnadze na osiw hom kwan dɛ wobonuma hom wɔ Ewuradze ne dzin mu, ayɛ dasegye wɔ n’enyim dɛ hom nye no edzi ahyɛmu ntsi wɔnnkɛpɛ, dɛ hom bɔsom no na hom edzi ne mbrasɛm do, ama oeehue no Sunsum mbordo mbordo egu hom do?"
                },
                {
                    "number": 11,
                    "text": "Na afei ber a nkorɔfo no tsee dɛm nsɛm yi no, wɔbɔɔ hɔn nsamu enyigye mu, na wɔtsẽaa mu dɛ: Iyi yɛ ɔpɛ a ofi hɛn akoma mu."
                },
                {
                    "number": 12,
                    "text": "Na afei ɔbaa dɛ Alma faa Helam, ɔno nye edzikamfo no hɔn mu kor na ɔnye no kɔree kegyinaa nsu no mu, na ɔtseaa mu see dɛ: O Ewuradze, hue wo Sunsum gu w’akowaa do ama ɔdze akoma a ɔyɛ krɔnkrɔn aayɛ edwuma yi."
                },
                {
                    "number": 13,
                    "text": "Na ber a ɔkãa nsɛm yi no, Ewuradze no Sunsum baa no do, na ɔsee dɛ: Helam, menya tumdzi a ofi Otumfo Nyankopɔn no, monuma wo dze gye dase dɛ ahɛn ahyɛmudzi mu dɛ ebɔsom no ekesi dɛ ibowu dɛ mbrɛ nyimpadua a ɔyɛ dɛtse yi tse; na ma Ewuradze nhue no Sunsum ngu wo do na ɔmma wo nkwa a onnyiewiei ɔnam Christ n’ɔpon do, ɔno a oesiesie fitsi wiadze ne fapem no."
                },
                {
                    "number": 14,
                    "text": "Na Alma kãa nsɛm yi ekyir no, Alma nye Helam nyina kɛhyɛɛ nsu n’ase, na wɔsoɛree fii nsu no mu bae no nna woridzi dɛw, na Sunsum no ahyɛ hɔn mã."
                },
                {
                    "number": 15,
                    "text": "Na Alma faa obi, bio, na ɔkɔr nsu no mu ne mpɛn a otsĩa ebien, na onumaa no dɛ mbrɛ ɔyɛɛ no kan no ara pɛr, soronko a ɔwɔ mu ara nye dɛ ɔammfa no ho nyina annkɛhyɛ nsu no mu bio."
                },
                {
                    "number": 16,
                    "text": "Na dɛm kwan yi na ɔfaa do numaa obiara a ɔkɔr Mormon bea no do no; na hɔn dodow bɛyɛ akra ahaebien na anan; nyew, wonumaa hɔn wɔ Mormon esu mu, na Nyame n’adom hyɛɛ hɔn mã."
                },
                {
                    "number": 17,
                    "text": "Na wɔfrɛɛ hɔn Nyame n’asɔr, anaa Christ n’asɔr, ofi dɛm aber no dze kɔ. Na ɔbaa dɛ obiara a wɔnam Nyame no tum do numaa no no bɛkãa n’asɔr no ho."
                },
                {
                    "number": 18,
                    "text": "Na ɔbaa dɛ Alma a ɔwɔ tumdzi fi Nyame hɔ no hyɛɛ asɔfo; hɔn mu eduonum biara nyaa ɔsɔfo kor a ɔkã asɛmpa no kyerɛ hɔn na ɔkyerɛkyerɛ hɔn ndzɛmba a ɔfa Nyankopɔn n’ahenman ho."
                },
                {
                    "number": 19,
                    "text": "Na ɔhyɛɛ hɔn dɛ mma wɔnnkyerɛkyerɛ hɔn biribiara nka dza ɔakyerɛkyerɛ hɔn no ho, nye dza nkɔnhyɛfo krɔnkrɔn no dze hɔn ano kãe no ho."
                },
                {
                    "number": 20,
                    "text": "Nyew, ɔhyɛɛ hɔn mpo dɛ mma wɔnnkã asɛmpa biara gyedɛ nnuho nye gyedzi wɔ Ewuradze mu ho, nyia ɔapon no nkorɔfo no."
                },
                {
                    "number": 21,
                    "text": "Na ɔhyɛɛ hɔn dɛ mma wentwiwentwi mba obiara nye no nua ntamu, na mbom wɔmfa enyiwa kor nhwɛ kan, wɔ gyedzi kor nye enuma kor mu, akoma a wɔabɔmu wɔ koryɛ mu na wɔndodɔ hɔnho nkorkor."
                },
                {
                    "number": 22,
                    "text": "Na dɛm na ɔhyɛɛ hɔn dɛ wɔnka asɛmpa no. Na dɛm ntsi wɔbɛyɛɛ Nyankopɔn ne mba."
                },
                {
                    "number": 23,
                    "text": "Na ɔhyɛɛ hɔn dɛ wɔnkaa ahomgyeda no na wonsie no krɔnkrɔn, na da biara so wɔmfa ndaase mma Ewuradze hɔn Nyankopɔn."
                },
                {
                    "number": 24,
                    "text": "Na ɔhyɛɛ hɔn bio dɛ hɔn a ɔahyɛ hɔn asɔfo no mfa hɔnankasa hɔn nsa nyɛ edwuma mfa nhwɛ hɔnho."
                },
                {
                    "number": 25,
                    "text": "Na wɔdze da kor sii hɔ wɔ dapɛn biara mu a wɔboaa hɔn ano dze kyerɛkyerɛɛ nkorɔfo no, na wɔsoom Ewuradze hɔn Nyankopɔn, na aber biara so a wobotum no, wohyiaa mu."
                },
                {
                    "number": 26,
                    "text": "Na onnyi dɛ asɔfo no hɔn enyi da kwan dɛ dɔm no bɛnyɛn hɔn; mbom hɔn ndwuma n’akatua nye dɛ hɔn nsa bɛkã Nyame n’adom, dɛ wɔbɛyɛ dzen wɔ Sunsum mu, na woenya Nyame ne nyimdzee, ama wɔdze ahoɔdzen nye tum a ofi Nyankopɔn hɔ akyerɛkyerɛ."
                },
                {
                    "number": 27,
                    "text": "Na bio Alma hyɛɛ dɛ nkorɔfo a wɔwɔ asɔr no mu no nyiyi hɔn ahodze mfa mma, obiara dɛ mbrɛ dodow biara a ɔwɔ no tse; sɛ ɔwɔ no mbordo a, ɔwɔ dɛ ɔma mbordo; na nyia ɔwɔ kakraabi no, ɔmma kakraabi, na mbom nyia onnyi bi no so, wɔmma no bi."
                },
                {
                    "number": 28,
                    "text": "Na dɛm na wonyiyi hɔn ahodze mfa mma mfi hɔnankasa hɔn akoma mu nye ɔpɛ pa a wɔwɔ no wɔ Nyankopɔn mu, mfa mma asɔfo a wɔwɔ ahokyer mu, nyew, nye ɔkra biara a ohia na odzi adagyaw."
                },
                {
                    "number": 29,
                    "text": "Na Nyame na ɔhyɛɛ no dɛ ɔnka nkyerɛ hɔn; na wɔnantseew tɔɔtseen wɔ Nyame enyim, na wonyi mma hɔn ho nkorkor dɛ mbrɛ hɔn hia na hɔn ahwehwɛdze wɔ honam nye sunsum mu nyina tse."
                },
                {
                    "number": 30,
                    "text": "Na afei ɔbaa dɛ wɔyɛɛ iyi nyina wɔ Mormon, nyew, wɔ Mormon esu ho, wɔ haban a ɔbɛn Mormon esu ho mu; nyew, Mormon mbew do, Mormon esu, Mormon haban mu, mbrɛ hɔ duaa yɛɛ fɛw maa hɔn a wɔbaa hɔ bohun hɔn Pomfo no a, nyew, na mbrɛ woduaa hyiraa hɔn a, na wɔbɔtow n’ayɛyi ndwom afebɔɔ."
                },
                {
                    "number": 31,
                    "text": "Na wɔyɛɛ dɛm ndzɛmba yi wɔ asaase no, n’ahe do no ho, amma ɔhen no anntse hɔn nkã."
                },
                {
                    "number": 32,
                    "text": "Mbom hwɛ, ɔbaa dɛ ɔhen no hun dɛ biribi rokɔ do wɔ nkorɔfo no mu, dɛm ntsi ɔsomaa no nkowaa dɛ wɔnkɛtsɛw hɔn. Dɛm ntsi da bi aber a wɔboaa hɔn ano dɛ woritsie Ewuradze n’asɛm no wobohun hɔn na wɔkɛkãa kyerɛɛ ɔhen no."
                },
                {
                    "number": 33,
                    "text": "Na afei ɔhen no kãa dɛ Alma rununu nkorɔfo no ma wɔatsew no do etua; dɛm ntsi ɔsomaa no nsordaafo dɛ wɔnkɛsɛɛ hɔn."
                },
                {
                    "number": 34,
                    "text": "Na ɔbaa dɛ Alma nye Ewuradze no dɔm no tsee nkã dɛ ɔhen no nsordaafo no reba; dɛm ntsi wɔfaa hɔn ntamadan nye hɔn ebusua ebusua na wofii hɔ kɔr sar no do."
                },
                {
                    "number": 35,
                    "text": "Na hɔn dodow bɛyɛ akra ahaanan eduonum."
                }
            ]
        },
        "/study/scriptures/bofm/mosiah/19": {
            "uri": "/study/scriptures/bofm/mosiah/19",
            "title": "Mosiah 19",
            "data_type": "chapter",
            "chapter_name": "Tsir 19",
            "chapter_summary": [
                "Gideon per dɛ oboku ɔhen Noah—Lamanfo kyer nsera wɔ asaase no do—Ɔhen Noah wu wɔ ogya mu—Limhi dzi hen a otua tow. Bɛyɛ mfe 145–121 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ ɔhen no ne nsordaafo no kyinii hwehwɛɛ Ewuradze ne dɔm no, na woennhu hɔn ntsi wɔsanee."
                },
                {
                    "number": 2,
                    "text": "Na afei hwɛ, ɔhen no ne dɔm no do huanee ma ɔkaa kakraabi na mpaapaamu hyɛɛ ase baa hɔn a wɔaka no mu."
                },
                {
                    "number": 3,
                    "text": "Na afã no a wosuar no hyɛɛ ase hwinhwiin ɔhen no, na wentwiwentwi hyɛɛ ase baa hɔn mu."
                },
                {
                    "number": 4,
                    "text": "Na afei ɔbarimba bi wɔ hɔn mu a ne dzin dze Gideon, na ɔyɛ ɔbarimba a no ho yɛ dzen na ɔyɛ ɔhen no ne tamfo, dɛm ntsi ɔtwee ne nkrantsee, na ɔkãa ntam wɔ n’ebufuhyew mu dɛ oboku ɔhen no."
                },
                {
                    "number": 5,
                    "text": "Na ɔbaa dɛ ɔnye ɔhen no kõe; na aber a ɔhen no hun dɛ oribedzi no do konyim no, oguanee na ɔkɛhyɛɛ abantsentsen bi a ɔwɔ temple no ne nkyɛn no do."
                },
                {
                    "number": 6,
                    "text": "Na Gideon taa no do dɛ nkyɛ ɔrokɔ abantsentsen no do ekoku ɔhen no, na ɔhen no dze n’enyiwa kɔr aprɔw dze hwɛɛ Shemlon asaase do, na hwɛ, ohun Laman nsordaafo dɛ wɔatra asaase no n’ahe aba mu."
                },
                {
                    "number": 7,
                    "text": "Na afei ɔhen no dze ne kra mu ahohyehye tseatseaa mu dzendzenndzen see dɛ: Gideon, mma nnku me na Lamanfo no etu hɛn do sa, na wɔrebɛsɛɛ hɛn; nyew, wɔrebɛsɛɛ mo nkorɔfo."
                },
                {
                    "number": 8,
                    "text": "Na afei nna nnyɛ dɛ no nkorɔfo no ho hia no pii dɛ nankasa no nkwa; naaso Gideon dze no nkwa kyɛɛ no."
                },
                {
                    "number": 9,
                    "text": "Na ɔhen no hyɛɛ no nkorɔfo no dɛ wonguan Lamanfo no, na nankasa dzii hɔn enyim ma woguanee kɔr sar no do, wɔnye hɔn mbasiafo nye hɔn mba nyinara."
                },
                {
                    "number": 10,
                    "text": "Na ɔbaa dɛ Lamanfo no taa hɔn do, na wɔtõo hɔn, na wɔhyɛɛ ase kunkum hɔn."
                },
                {
                    "number": 11,
                    "text": "Afei ɔbaa dɛ ɔhen no see mbarimba no dɛ wongyaa hɔn yernom nye hɔn mba no na wonguan Lamanfo no."
                },
                {
                    "number": 12,
                    "text": "Afei nna hɔn mu dodowara mmpɛ dɛ wogyaa hɔn, na mbom wɔpɛɛ dɛ wɔbɛka hɔ na wɔnye hɔn ewu. Na nkaafo no gyaa hɔn yernom nye hɔn mba ma woguanee."
                },
                {
                    "number": 13,
                    "text": "Na ɔbaa dɛ hɔn a wɔnye hɔn yernom nye hɔn mba kaa hɔ no maa hɔn mbabaa ahoɔfɛfo no soɛree gyinaa hɔn enyim na wɔpaa Lamanfo no kyɛw dɛ mma wonnku hɔn."
                },
                {
                    "number": 14,
                    "text": "Na ɔbaa dɛ Lamanfo no nyaa ayamuhyehye maa hɔn osiandɛ hɔn mbasiafo hɔn ahoɔfɛw no hyɛɛ hɔn do dodow."
                },
                {
                    "number": 15,
                    "text": "Dɛm ntsi Lamanfo no dze hɔn nkwa kyɛɛ hɔn, na wɔfaa hɔn ndɔmmum na wɔdze hɔn sanee kɔr Nephi asaase do, na wɔmaa hɔn kwan dɛ wɔmfa asaase no, na mbom wɔnhyɛ bɔ dɛ wɔbɛkyer ɔhen Noah dze no ama hɔn, na wɔmfa hɔn ahodze mma hɔn; wɔnkyɛ hɔn sika nye dwetɛ nye hɔn ndzɛmba a ɔsom bo nyinara mu ebien mfa nyɛ tow ntua mma Lamanfo hɔn hen afe biara."
                },
                {
                    "number": 16,
                    "text": "Na afei hɔn a wɔfaa hɔn ndɔmmum no hɔn mu kor yɛ ɔhen no ne babanyin; ne dzin dze Limhi."
                },
                {
                    "number": 17,
                    "text": "Na afei Limhi ammpɛ dɛ wɔsɛɛ n’egya; naaso, Limhi nyim n’egya n’emumuyɛdze nyinara, na nankasa dze odzi pɛrpɛr."
                },
                {
                    "number": 18,
                    "text": "Na ɔbaa dɛ Gideon somaa nyimpa wɔ nsumaamu dɛ wɔnkɔ sar no do nkɔhwehwɛ ɔhen no nye hɔn a wɔkã no ho no. Na ɔbaa dɛ wohyiaa nkorɔfo no nyinara wɔ sar no do, kã ɔhen no nye n’asɔfoe no."
                },
                {
                    "number": 19,
                    "text": "Afei wɔkãa ntam wɔ hɔn akoma mu dɛ wɔbɛsan hɔn ekyir akɔ Nephi asaase do, na sɛ woekuku hɔn yernom na hɔn mba nye hɔn so a wɔnye hɔn kae no a, ɔnodze wɔbɛyɛ hɔn bi ahyɛ ananmu, na wɔnye hɔn nyinara so ahwer hɔn nkwa."
                },
                {
                    "number": 20,
                    "text": "Na ɔhen no hyɛɛ hɔn dɛ mma wɔnnsan hɔn ekyir; na hɔn bo fuuw ɔhen no, na wɔmaa ohun amandze, ma owui wɔ ogya mu mpo."
                },
                {
                    "number": 21,
                    "text": "Na nkyɛ wɔrefa asɔfo no so na woeku hɔn, na woguanee fii hɔn enyim."
                },
                {
                    "number": 22,
                    "text": "Na ɔbaa dɛ nkyɛ wɔresan hɔn ekyir akɔ Nephi asaase do no, wohyiaa Gideon no nkorɔfo no. Na Gideon no nkorɔfo no kãa dza osii hɔn yernom na hɔn mba do; na dɛ Lamanfo no ama hɔn kwan dɛ wɔmfa asaase no na wɔmfa hɔn ahodze mu fã ntua tow mma Lamanfo."
                },
                {
                    "number": 23,
                    "text": "Na nkorɔfo no kãa kyerɛɛ Gideon no nkorɔfo no dɛ woeku ɔhen no, na n’asɔfoe no eguan kɔ ekyirekyir wɔ sar no do."
                },
                {
                    "number": 24,
                    "text": "Na ɔbaa dɛ wowiee ehyiadzi no, wɔdze enyigye saan hɔn ekyir kɔr Nephi asaase do, osiandɛ woennku hɔn yernom na hɔn mba; na wɔkãa dza wɔdze yɛɛ ɔhen no kyerɛɛ Gideon."
                },
                {
                    "number": 25,
                    "text": "Na ɔbaa dɛ Lamanfo hɔn hen no dzii nsew kyerɛɛ hɔn, dɛ mma no nkorɔfo no nnku hɔn."
                },
                {
                    "number": 26,
                    "text": "Na Limhi so osiandɛ ɔyɛ ɔhen no ne ba ntsi, no dɔm no hyɛɛ no ɔhen na ɔno so dzii nsew kyerɛɛ Lamanfo hɔn hen no dɛ no nkorɔfo no dze hɔn ahodze mu fã botua tow ama no."
                },
                {
                    "number": 27,
                    "text": "Na ɔbaa dɛ Limhi hyɛɛ ase kyekyeer ahenman no na ɔmaa asomdwee baa dɔm no mu."
                },
                {
                    "number": 28,
                    "text": "Na Lamanfo hɔn ɔhen no dze aweɔmfo bɔɔ asaase no ho aprɔw ama Limhi no dɔm no aatsena asaase no nko do amma woemmfi hɔ annkɔ sar no do; na tow a onyaa fii Nephifo hɔ no nna ɔdze hwɛɛ aweɔmfo no."
                },
                {
                    "number": 29,
                    "text": "Na afei ɔhen Limhi nyaa asomdwee wɔ n’ahenman no mu bɛyɛ mfe ebien ntamu, na Lamanfo no anntseetsee hɔn anaadɛ wɔammper dɛ wɔbɛsɛɛ hɔn."
                }
            ]
        },
        "/study/scriptures/bofm/mosiah/20": {
            "uri": "/study/scriptures/bofm/mosiah/20",
            "title": "Mosiah 20",
            "data_type": "chapter",
            "chapter_name": "Tsir 20",
            "chapter_summary": [
                "Noah n’asɔfoe kɛkyekyer Laman mbabaa no bi guan—Lamanfo tu hɔn nsordaafo ma wɔkɔ Limhi na no nkorɔfo do dɛ wɔnye hɔn rokɔkõ—Wɔbɔ Laman nsordaafo gu na wɔpata hɔn. Bɛyɛ mfe 145–123 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei bea bi wɔ Shemlon a Lamanfo mbabaa boa hɔn ano wɔ hɔ tow ndwom na wɔsaw gye hɔn enyi."
                },
                {
                    "number": 2,
                    "text": "Na ɔbaa dɛ da kor bi hɔn mu kumaabi boaa hɔn ano dɛ wɔrobɔtow ndwom na wɔasaw."
                },
                {
                    "number": 3,
                    "text": "Na afei nna ɔhen Noah n’asɔfoe no hɔn enyiwa ato ntsi nna wonntum nnsan hɔn ekyir nnkɔ Nephi kurow no mu, nyew, nna wosuro so dɛ dɔm no boku hɔn, dɛm ntsi wɔyɛɛ dɛ wɔrennsan nnkɔ hɔn yernom na hɔn mba hɔn nkyɛn ara da."
                },
                {
                    "number": 4,
                    "text": "Na wɔtsenaa sar no do kyɛree no, wohun Lamanfo hɔn mbaabaa no, wɔtsetsɛɛw hɔn."
                },
                {
                    "number": 5,
                    "text": "Na wohun dɛ hɔn a wɔaboa hɔn ano rebɛsaw no suar no, wofii hɔn sumabew hɔ kɛkyekyeer hɔn kɔr sar no do; nyew, Lamanfo mbabaa a wɔdze hɔn kɔr sar no do no hɔn dodow yɛ eduonu-anan."
                },
                {
                    "number": 6,
                    "text": "Na ɔbaa dɛ ber a Lamanfo hun dɛ hɔn mbabaa no ayew no, hɔn bo fuuw Limhi no nkorɔfo no osiandɛ wosusuu dɛ Limhi no nkorɔfo no na wɔyɛɛ dɛm."
                },
                {
                    "number": 7,
                    "text": "Dɛm ntsi wotuu hɔn nsordaafo ma wɔkɔr hɔn do; nyew, ɔhen nankasa mpo na odzii hɔn enyim ma wɔkɔr Nephi asaase no do dɛ wɔrekɛsɛɛ Limhi no nkorɔfo no."
                },
                {
                    "number": 8,
                    "text": "Na afei Limhi hun biribiara wɔ abantsentsen no do, hɔn mboaboaho nyinara so mpo ohunii; dɛm ntsi ɔboaboaa no nkorɔfo ano, na wɔtweɔɔn hɔn wɔ haban nye kwaa nyinara mu."
                },
                {
                    "number": 9,
                    "text": "Na ɔbaa dɛ ber a Lamanfo baa hɔ no, Limhi no nkorɔfo no puei fii hɔn sumabew hɔ na wotui hyɛɛ hɔn do, na wɔhyɛɛ ase dɛ worukuku hɔn."
                },
                {
                    "number": 10,
                    "text": "Na ɔbaa dɛ ɔkõ no mu yɛɛ dzen papanara, osiandɛ wɔkõo dɛ nwendadze a wɔrohwehwɛ hɔn afonam."
                },
                {
                    "number": 11,
                    "text": "Na ɔbaa dɛ Limhi no nkorɔfo no hyɛɛ ase dɛ wɔrekã Lamanfo no gu; naaso nna hɔn dodow nndu Lamanfo hɔn dodow mu fã mpo. Naaso wɔkõe osian hɔnankasa hɔn nkwa nye hɔn yernom na hɔn mba nkwa ntsi; iyi ho ntsi wɔmiaa hɔnho kõe dɛ mbowa abɔyafo."
                },
                {
                    "number": 12,
                    "text": "Na ɔbaa dɛ wohun Lamanfo hɔn hen no dɛ ɔfora hɔn ewufo no mu; naaso nna onnwui, na mbom nna oepira na woegya no wɔ famu hɔ, osiandɛ no dɔm no guaan ntsɛntsɛm."
                },
                {
                    "number": 13,
                    "text": "Na wɔfaa no na wɔkyekyeer n’epirakur, na wɔdze no baa Limhi n’enyim, na wɔsee dɛ: Hwɛ, Lamanfo hɔn hen nye yi; opirae na ɔhwee famu wɔ ewufo no mu na woegya no hɔ; na hwɛ, yɛdze no aba w’enyim; na afei ma yenku no."
                },
                {
                    "number": 14,
                    "text": "Mbom Limhi see hɔn dɛ: Mma hom nnku no, mbom hom mfa no mbra ha ma monhwɛ no. Na wɔdze no bae. Na Limhi see no dɛ: Siantsir bɛn ntsi na hom aba nye mo nkorɔfo robɔkõ yi? Hwɛ, mo nkorɔfo nntõo nsew a midzii kyerɛɛ wo no; na ɔyɛ dɛn ntsi na ɔwo atõ nsew a idzii kyerɛɛ mo nkorɔfo yi?"
                },
                {
                    "number": 15,
                    "text": "Na afei ɔhen no see dɛ: matõ nsew no osiandɛ wo nkorɔfo soaa mo nkorɔfo hɔn mbabaa kɔree; dɛm ntsi m’ebufuhyew mu no na memaa mo nkorɔfo kwan dɛ wɔmbra na wɔnye wo nkorɔfo mobɔkõ."
                },
                {
                    "number": 16,
                    "text": "Na afei yi mu no nna Limhi nntsee biribiara fa dɛm asɛm yi ho; dɛm ntsi ɔsee dɛ: mobɔhwehwɛ mo nkorɔfo yi mu na obiara a ɔayɛ dɛm adze yi no ɔbɔhwer no nkwa. Dɛm ntsi ɔmaa kwan dɛ wɔnhwehwɛ no nkorɔfo no mu."
                },
                {
                    "number": 17,
                    "text": "Afei aber a Gideon a ɔyɛ ɔhen no nsordaafo mu panyin no tsee dɛm nsɛm yi no, ɔkɔr ɔhen no hɔ kɛsee no dɛ: Meserɛ wo, sie abotar, na mma nnhwehwɛ dɔm yi mu, na mma mmfa asɛm yi nnto hɔn do."
                },
                {
                    "number": 18,
                    "text": "Ana ennkaa w’egya n’asɔfoe no a dɛm nkorɔfo yi peer dɛ woboku hɔn no? Ana wonnyi sar no do? Ana nnyɛ hɔn na woewia Lamanfo hɔn mbabaa no?"
                },
                {
                    "number": 19,
                    "text": "Na afei, hwɛ, na kã dɛm nsɛm yi kyerɛ ɔhen no, ama ɔakã akyerɛ no nkorɔfo no ama ɔaapata hɔn ama hɛn; na hwɛ wɔaboa hɔnho dada reba hɛn do; na hu so dɛ hɛn dodow suar."
                },
                {
                    "number": 20,
                    "text": "Na hwɛ, wɔdze hɔn dɔmtutuw nyinara reba; na gyedɛ ɔhen no pata hɔn ma hɛn ɔno yɛbɛhera."
                },
                {
                    "number": 21,
                    "text": "Ana Abinadi ne nsɛm no nnhyɛɛ mã, nkɔnhyɛ a ɔhyɛɛ tsiaa hɛn no—na osiandɛ yenntsie Ewuradze ne nsɛm, na yɛanndan emmfi hɛn emumuyɛ ho, ntsi na iyi nyinara aba?"
                },
                {
                    "number": 22,
                    "text": "Na afei ma yɛmpata ɔhen no, na yendzi nsew a yedzii maa no no do; na oye dɛ yɛbɛhyɛ nkowaasom ase sen dɛ yɛbɔhwer hɛn nkwa; dɛm ntsi ma yensiw dɛm bɔgyagu pii yi ano."
                },
                {
                    "number": 23,
                    "text": "Na afei Limhi faa nsɛm a n’egya nye asɔfo no a woguanee kɔr sar no do no kãe no nyinara kyerɛɛ ɔhen no, na ɔdze mfom no too hɔn do dɛ hɔn na wɔbɔsoaa hɔn mbabaa no kɔree."
                },
                {
                    "number": 24,
                    "text": "Na ɔbaa dɛ ɔhen no no bo dwee wɔ no nkorɔfo no ho; na ɔsee hɔn dɛ: Hom mma yɛnkɔ nkehyia mo nkorɔfo no, mma hom mmfa akodze; na medzi nsew akyerɛ hom na mehyɛ bɔ dɛ mo nkorɔfo runnku hom."
                },
                {
                    "number": 25,
                    "text": "Na ɔbaa dɛ wɔkãa ɔhen no do kɔree a wɔammfa akodze kehyiaa Lamanfo no. Na ɔbaa dɛ wohyiaa Lamanfo no; na ɔhen no bɔɔ no mu adze maa hɔn, na ɔpaa kyɛw maa Limhi no nkorɔfo."
                },
                {
                    "number": 26,
                    "text": "Na ber a Lamanfo no hun Limhi no nkorɔfo no dɛ wonnkura akodze no, wonyaa ayamuhyehye maa hɔn na wonyaa abodwee wɔ hɔn ho, na wɔnye hɔn hen no sanee kɔr hɔn asaase do asomdwee mu."
                }
            ]
        },
        "/study/scriptures/bofm/mosiah/21": {
            "uri": "/study/scriptures/bofm/mosiah/21",
            "title": "Mosiah 21",
            "data_type": "chapter",
            "chapter_name": "Tsir 21",
            "chapter_summary": [
                "Lamanfo hwe Limhi no nkorɔfo na wodzi hɔn do konyim—Limhifo hyia Ammon na ɔsakyer hɔn—Wɔkã Jaredfo mprɛtse eduonu anan no ho asɛm kyerɛ Ammon. Bɛyɛ mfe 122–121 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ Limhi nye no nkorɔfo no saan hɔn ekyir kɔr Nephi kuropɔn no mu, na wɔhyɛɛ ase tsenaa asaase no do asomdwee mu bio."
                },
                {
                    "number": 2,
                    "text": "Na ɔbaa dɛ nda pii ekyir no Lamanfo no hyɛɛ ase nyaa ebufuw bio wɔ Nephifo no ho, na wobotwaa hɔn asaase ho hyiae."
                },
                {
                    "number": 3,
                    "text": "Afei dze wonnyi ho kwan dɛ woku hɔn osian nsew a hɔn hen edzi akyerɛ Limhi no ntsi; na mbom wɔbobɔɔ hɔn asomu na wodzii hɔn do tum; na wɔhyɛɛ ase dze adzesoadze a ɔyɛ dur totoo hɔn ekyir, na wɔkãa hɔn dɛ asoaso a ɔatɔ mmum—"
                },
                {
                    "number": 4,
                    "text": "Nyew, wɔyɛɛ iyi nyinara ama Ewuradze n’asɛm aahyɛ mã."
                },
                {
                    "number": 5,
                    "text": "Na afei Nephifo hɔn amandzehu no yɛɛ kɛse, na wonnhu kwan biara so a wobodua do agye hɔnho efi hɔn nsa, osiandɛ Lamanfo no etwa hɔnho nyinara ehyia."
                },
                {
                    "number": 6,
                    "text": "Na ɔbaa dɛ dɔm no hyɛɛ ase hwinhwinii ɔhen no osian hɔn amandzehu no ntsi; na wonyaa pɛ bi dɛ wɔbɔkɔ hɔn do nye hɔn akɔkõ. Na wɔdze hɔn sombobɔ tseetsee ɔhen no dodow; dɛm ntsi ɔmaa hɔn kwan dɛ wɔnyɛ dza wɔpɛ dɛ wɔyɛ."
                },
                {
                    "number": 7,
                    "text": "Na wɔboaboaa hɔnho bio, na wɔhyɛɛ hɔn akotar, na wɔkɔr Lamanfo do dɛ worukotu hɔn efi hɔn asaase do."
                },
                {
                    "number": 8,
                    "text": "Na ɔbaa dɛ Lamanfo no kãa hɔn gui, na wɔpaam hɔn na wokum hɔn mu pii."
                },
                {
                    "number": 9,
                    "text": "Na afei nna sũ na kwadwom twa aba Limhi no dɔm no mu, okunafo rusũ no kun, babanyin nye babasia rusũ ma hɔn egya, na nuambanyin rusũ ma hɔn nuanom."
                },
                {
                    "number": 10,
                    "text": "Afei nna ekunafo pii wɔ asaase no do, na wosũ dzendzenndzen da biara, osian Lamanfo ho suro a ahyɛ hɔn mu mã no ntsi."
                },
                {
                    "number": 11,
                    "text": "Na ɔbaa dɛ hɔn daadaa sũ no pusuuw Limhi no nkorɔfo a wɔaka no ma hɔn bo fuuw Lamanfo no; na wɔkɔr bio dɛ wɔrokɔkõ, na mbom wɔpaam hɔn bio, na wɔhweer nyimpa pii."
                },
                {
                    "number": 12,
                    "text": "Nyew, wɔkɔr bio, ne mprɛnsa na wohun amandze dɛmara bio; na hɔn a woennku hɔn no saan hɔn ekyir bio baa Nephi kuropɔn no mu."
                },
                {
                    "number": 13,
                    "text": "Na wɔbrɛɛ hɔn ho adze araa wɔ famu mpo, dze hɔn ho hyɛɛ nkowaasom nkɔndua ase, gyaa hɔn ho dze maa ɔhwe nye akɔnaaba ne dzi nye adzesoadze biara a hɔn atamfo pɛɛ dɛ wɔdze soa hɔn no mu."
                },
                {
                    "number": 14,
                    "text": "Na wɔbrɛɛ hɔnho adze kɔr ahobrɛadze ne bun mu mpo; na wosũ dzendzenndzen frɛɛ Nyame; nyew, wosũi frɛɛ hɔn Nyankopɔn adzekyee nyinara mu dɛ onyi hɔn mfi hɔn amandzehu mu."
                },
                {
                    "number": 15,
                    "text": "Na afei Ewuradze yɛɛ nyaa dɛ obetsie hɔn sũfrɛ osian hɔn emumuyɛ ntsi; naaso Ewuradze tsiee hɔn sũ, na ɔhyɛɛ ase goow Lamanfo no hɔn akoma; naaso Ewuradze hun dɛ ɔnnsɛ dɛ ɔgye hɔn fi nkowaasom mu."
                },
                {
                    "number": 16,
                    "text": "Na ɔbaa dɛ wɔhyɛɛ ase dɛ wɔreyɛ prɔmprɔm nkakrankakra wɔ asaase no do, na wɔhyɛɛ ase dɛ worinya ewifua pii, nye nguankuw na anantwikuw, dɛm ntsi ɔkɔm anndze hɔn."
                },
                {
                    "number": 17,
                    "text": "Afei nna mbaa a wɔwɔ hɔ no dɔɔ sõ sen mbanyin no; dɛm ntsi ɔhen Limhi hyɛɛ mbra dɛ ɔbanyin biara mma biribi ma wɔmfa mboa ekunafo nye hɔn mba, amma ɔkɔm ennku hɔn; na wɔyɛɛ iyi osiandɛ hɔn a wokum hɔn no dɔɔ sõ."
                },
                {
                    "number": 18,
                    "text": "Afei Limhi no nkorɔfo no bɔɔ mu yɛɛ kuw kor dɛ mbrɛ wobotum, hwɛɛ hɔn ewifua nye hɔn nguankuw do yie."
                },
                {
                    "number": 19,
                    "text": "Na ɔhen nankasa so suroo dɛ no nko bɛtra afasu a wɔatow no wɔ kurow no ho no, gyedɛ n’aweɔmfo kã no ho, osuroo dɛ annhwɛ a nna ɔakɔtɔ Lamanfo nsa mu."
                },
                {
                    "number": 20,
                    "text": "Na ɔmaa no nkorɔfo no weɔɔn asaase a etwa hɔn ho ehyia no yie ama wɔnam kwan bi do eetum akyer asɔfo no a woewia Lamanfo hɔn mbabaa dze hɔn eguan akɔ sar no do no a ɔnam dɛm ntsi ma dɛm ɔsɛɛ kɛse a ɔtse dɛm aba hɔn do no."
                },
                {
                    "number": 21,
                    "text": "Na wɔpɛɛ dɛ wɔkyer hɔn na wɔtwe hɔn aso; osiandɛ wɔaba Nephi asaase do anafua, na wɔabɔsoa hɔn ewifua nye hɔn ndzɛmba a ɔsom bo pii kɔ; dɛm ntsi nna wɔretsɛw hɔn."
                },
                {
                    "number": 22,
                    "text": "Na ɔbaa dɛ basabasayɛ biara ammbɛda Lamanfo na Limhi no nkorɔfo no ntamu, kesii aber mpo a Ammon nye no nuanom baa asaase no do."
                },
                {
                    "number": 23,
                    "text": "Na ɔhen no na n’aweɔmfo fiir edzi kɔr kurow no mbobow ekyir, na hɔ na wohun Ammon na no nuanom no; wɔdween dɛ wɔyɛ Noah n’asɔfoe no, dɛm ntsi ɔmaa wɔfaa hɔn na wɔkyekyeer hɔn dze hɔn too efiadze. Na sɛ wɔyɛ Noah n’asɔfoe no a nkyɛ ɔmaa wokum hɔn."
                },
                {
                    "number": 24,
                    "text": "Mbom aber a ohun dɛ ɔnntse dɛm, na mbom wɔyɛ n’enuanom, na wofi Zarahemla asaase do bae no, dɛw kɛse hyɛɛ no mã."
                },
                {
                    "number": 25,
                    "text": "Afei ansaana Ammon rebɛba hɔ no, ɔhen Limhi somaa nyimpa kakra bi dɛ wɔnkɔhwehwɛ Zarahemla asaase no; na mbom woennhu hɔ, na wɔyeew wɔ sar no do."
                },
                {
                    "number": 26,
                    "text": "Naaso, wohun asaase a nna dɔm wɔ do ara yie; nyew, asaase a mbiew a ho akokwa ahyɛ do mã; nyew, asaase a nkyɛ nyimpa pii wɔ do na wɔasɛɛ no; na wosusuu dɛ ɔyɛ Zarahemla asaase, ntsi wɔsaan hɔn ekyir baa Nephi asaase do, wodur asaase no do no, annkyɛr biara na Ammon bae."
                },
                {
                    "number": 27,
                    "text": "Na wɔdze nkyerɛwee bi bae, nkorɔfo no a wohun hɔn mbiew no hɔn nkyerɛwee mpo; na woekrukye no wɔ boran mprɛtse do."
                },
                {
                    "number": 28,
                    "text": "Na afei dɛw hyɛɛ Limhi ma bio ber a ɔtsee fii Ammon n’anomu dɛ ɔhen Mosiah wɔ akyɛdze a ofi Nyame hɔ a ɔbɛma oetum akyerɛ nkrukye no ase no; nyew, na Ammon so n’enyi gyee."
                },
                {
                    "number": 29,
                    "text": "Naaso awerɛhow hyɛɛ Ammon na no n’enuanom no ma osiandɛ woekuku hɔn enuanom no mu pii."
                },
                {
                    "number": 30,
                    "text": "Na bio ɔhen Noah nye n’asɔfoe so ama nkorɔfo no ayɛ emumuyɛdze pii etsia Nyankopɔn; na wosũi so dze maa Abinadi no wu; nna Alma nye dɔm a wɔka no ho kɔree no so, hɔn a wɔnam Nyankopɔn n’ahoɔdzen na no tum do nyaa gyedzi gyee nsɛm a Abinadi kãe no too mu no kyekyeer Nyame n’asɔr."
                },
                {
                    "number": 31,
                    "text": "Nyew, wosũi wɔ hɔn nkɔree no ntsi, osiandɛ wonnyim bea a woeguan kɔ. Nkyɛ wɔdze enyigye bɔdɔm hɔn, osiandɛ hɔn so nye Nyame edzi ahyɛmu dɛ wɔbɔsom no na woedzi ne mbrasɛm do."
                },
                {
                    "number": 32,
                    "text": "Na afei ofitsi ber a Ammon bae n’ekyir no, ɔhen Limhi nye no nkorɔfo no mu dodowara so nye Nyame edzi ahyɛmu dɛ wɔbɔsom no na woedzi ne mbrasɛm do."
                },
                {
                    "number": 33,
                    "text": "Na ɔbaa dɛ ɔhen Limhi nye no nkorɔfo no mu dodowara pɛɛ dɛ wonuma hɔn; mbom nna obiara nnyi asaase no do a oenya tumdzi bi efi Nyame hɔ. Na Ammon ammpɛ dɛ ɔbɛyɛ dɛm adze yi, nna obu noho dɛ ɔyɛ akowaa a onndzi mu."
                },
                {
                    "number": 34,
                    "text": "Dɛm ntsi dɛm aber no wɔammboa hɔn ano annkyekyer asɔr, mbom nna wɔrotweɔn Ewuradze no Sunsum. Afei nna wɔpɛ dɛ wɔbɛyɛ dɛ mbrɛ Alma nye n’enuanom no mpo, a woeguan kɔ sar no do no tse."
                },
                {
                    "number": 35,
                    "text": "Wɔpɛɛ dɛ wonnuma hɔn ma ɔyɛ dasegye dɛ wɔpɛ dɛ wɔdze hɔn akoma nyinara som Nyame; naaso wɔmaa mber guu mu ara yie; na wɔbɛkã hɔn enuma ho nsɛm ekyir yi."
                },
                {
                    "number": 36,
                    "text": "Na afei Ammon na no dɔm, nye ɔhen Limhi na no dɔm hɔn aperdzi ara nye dɛ wobefi Lamanfo nsa na woefi nkowaasom mu."
                }
            ]
        },
        "/study/scriptures/bofm/mosiah/22": {
            "uri": "/study/scriptures/bofm/mosiah/22",
            "title": "Mosiah 22",
            "data_type": "chapter",
            "chapter_name": "Tsir 22",
            "chapter_summary": [
                "Wɔyɛ nhyehyɛɛ a nkorɔfo no botum edua do eguan efi Laman nkowaasom mu—Wɔma Lamanfo nom nsã bobow—Nkorɔfo no guan, san kɔ Zarahemla na wɔbɔsom Ɔhen Mosiah. Bɛyɛ mfe 121–120 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ Ammon nye ɔhen Limhi hyɛɛ ase bisabisaa dɔm no kwan a wobotum edua do agye hɔnho efi nkowaasom mu; na wɔmaa dɔm no nyinara poon hɔn ho hyiaa mu; na wɔyɛɛ dɛm ama hɔn nyinara woeetum akyerɛ hɔn adwen wɔ asɛm no ho."
                },
                {
                    "number": 2,
                    "text": "Na ɔbaa dɛ woennhu kwan biara a wɔbɛfa do agye hɔnho efi nkowaasom mu, gyedɛ wɔfa hɔn mbasiafo nye mbofra no, nna hɔn nguankuw, nye anantwikuw, nye hɔn ntamadan, na woguan kɔ sar no do, osiandɛ Lamanfo no dɔɔ sõ ntsi ɔyɛ dzen dɛ Limhi ne dɔm no botum nye hɔn akõ na wɔagye hɔn ho efi nkowaasom mu."
                },
                {
                    "number": 3,
                    "text": "Afei ɔbaa no dɛ Gideon kɔree kegyinaa ɔhen no n’enyim, na ɔsee no dɛ: O ɔhen, mpɛn pii na etsie me nsɛm ber a yɛnye hɛn enuanom Lamanfo nyaa akasakasa no."
                },
                {
                    "number": 4,
                    "text": "Na afei, O ɔhen sɛ innhun dɛ meyɛ akowaa a mfaso nnyi no ho, anaa sɛ etsie me nsɛm kakra ara yie ma ɔayɛ mboa ama wo dze a, nna mebɛpɛ dɛ ibetsie me nsɛm dɛm aber yi so, na mebɛyɛ wo akowaa na magye nkorɔfo yi efi nkowaasom mu."
                },
                {
                    "number": 5,
                    "text": "Na ɔhen no maa no kwan dɛ ɔnkasa. Nna Gideon see no dɛ:"
                },
                {
                    "number": 6,
                    "text": "Hwɛ kwan a ɔda ban no ekyir wɔ kurow n’ekyir afamu hɔ no. Lamanfo, anaa Lamanfo aweɔmfo, nom nsa bow anadwe biara; dɛm ntsi ma yɛnsoma ma wɔnkɔ nkɛse hɔn dɛ wɔmboaboa hɔn nguankuw na anantwikuw ano, ama wɔaaka hɔn akɔ sar no do anadwe."
                },
                {
                    "number": 7,
                    "text": "Na dɛ mbrɛ wo mbra tse no, mobɔkɔ ekotua wenyin tow a odzi ewiei ama Lamanfo no, na wɔaabobɔw na ber a wɔabobow na wɔadeda no, yebodua nsumaamu kwan no a ɔda asaase no n’abankum afamu hɔ no akɔ."
                },
                {
                    "number": 8,
                    "text": "Dɛm na yebotum nye hɛn mbasiafo na hɛn mba nye hɛn nguankuw na anantwikuw akɔ sar no do; na yɛbɛfa Shilom asaase ho akɔ."
                },
                {
                    "number": 9,
                    "text": "Na ɔbaa dɛ ɔhen no tsiee Gideon ne nsɛm no."
                },
                {
                    "number": 10,
                    "text": "Na ɔhen Limhi hyɛɛ mbra dɛ no nkorɔfo no mboaboa hɔn nguankuw ano; na wonkotua wenyin tow no mma Lamanfo no; na ɔsomaa so ma wɔdze wenyin pii kɛkyɛɛ hɔn; na wɔnoom wenyin a ɔhen Limhi dze kɛmaa hɔn no ara yie."
                },
                {
                    "number": 11,
                    "text": "Na ɔbaa dɛ ɔhen Limhi no nkorɔfo no fii hɔ anadwe no kɔr sar no do, wɔdze hɔn nguankuw nye hɔn anantwikuw, na woduaa Shilom asaase nkyɛn wɔ sar no do, na wɔfaa Zarahemla asaase do kwan, Ammon nye no nuanom na wodzii hɔn enyim."
                },
                {
                    "number": 12,
                    "text": "Na wɔfaa hɔn sika, na dwetɛ, nye hɔn ndzɛmba a ɔsom bo nyinara a wobotum asoa, nye hɔn edziban so dze sii mu tuu hɔn kwan kɔr sar no do."
                },
                {
                    "number": 13,
                    "text": "Na wodzii nda pii wɔ sar no do ekyir no, wodur Zarahemla asaase do, na wɔkɛkãa Mosiah no nkorɔfo no ho na wɔbɛyɛɛ nedze."
                },
                {
                    "number": 14,
                    "text": "Na ɔbaa dɛ Mosiah dze enyigye gyee hɔn; na ɔgyee hɔn nkyerɛwee no so, nye nkyerɛwee no so a Limhi no nkorɔfo no hunii no."
                },
                {
                    "number": 15,
                    "text": "Na afei ɔbaa dɛ ber a Lamanfo no hun dɛ Limhi no nkorɔfo no eguan efi asaase no do anadwe no, wotuu nsordaafo dɛ wontsiw hɔn wɔ sar no do;"
                },
                {
                    "number": 16,
                    "text": "Na wotsiiw hɔn bɛyɛ nda ebien na woennhu bea a wɔfae; dɛm ntsi wɔyewee wɔ sar no do."
                }
            ]
        },
        "/study/scriptures/bofm/mosiah/23": {
            "uri": "/study/scriptures/bofm/mosiah/23",
            "title": "Mosiah 23",
            "data_type": "chapter",
            "chapter_name": "Tsir 23",
            "chapter_summary": [
                "Alma pow dɛ obedzi hen—Ɔsom dɛ ɔsɔfopanyin—Ewuradze tsẽa No nkorɔfo, na Lamanfo dzi Helam asaase do konyim—Amulon, Ɔhen Noah n’asɔfoe etsiɔdzenfo no ne kandzifo bɛhyɛ Laman ahentum ase dzi hen. Bɛyɛ mfe 145–121 Ansaana wɔbɔwo Christ."
            ],
            "book_intro": [
                "Dza ɔfa Alma nye Ewuradze no nkorɔfo a ɔhen Noah no dɔm paam hɔn koguu sar no do ho."
            ],
            "verses": [
                {
                    "number": 1,
                    "text": "Afei Ewuradze bɔɔ Alma kɔkɔ dɛ ɔhen Noah no nsordaafo no bɛba hɔn do, ntsi ɔkãa kyerɛɛ no dɔm no ma dɛm ntsi wɔboaboaa hɔn nguankuw nye hɔn ewifua ano, na wosii mu kɔr sar no do ansaana ɔhen Noah no nsordaafo no reba."
                },
                {
                    "number": 2,
                    "text": "Na Ewuradze maa hɔn ahoɔdzen amma ɔhen Noah no annto hɔn na wɔannsɛɛ hɔn."
                },
                {
                    "number": 3,
                    "text": "Na woguanee ara nda awɔtwe wɔ sar no do."
                },
                {
                    "number": 4,
                    "text": "Na wɔbaa asaase bi do, nyew, asaase a ɔyɛ fɛw na ɔyɛ ahomka so, asaase a nsu krɔngyee wɔ do."
                },
                {
                    "number": 5,
                    "text": "Na wosisii hɔn ntamadan na wɔhyɛɛ ase dɔɔw asaase no, na wɔhyɛɛ ase sisii adan; nyew, wɔyɛ edwumayɛfo ntsi wɔyɛɛ edwuma mbordo."
                },
                {
                    "number": 6,
                    "text": "Na nkorɔfo no pɛɛ dɛ Alma bɛyɛ hɔn hen, osiandɛ nna no nkorɔfo no dɔ no yie."
                },
                {
                    "number": 7,
                    "text": "Mbom ɔsee hɔn dɛ: Hwɛ, onnhia dɛ yebenya ɔhen; na dɛm na Ewuradze se: Mma hom mmbu honam kor nnsen kor, anaa mma nyimpa bi nndwen mma no ho dɛ ɔbɔ obi do; dɛm ntsi mese hom dɛ onnhia dɛ hom benya ɔhen."
                },
                {
                    "number": 8,
                    "text": "Naaso sɛ hom botum enya nyimpa a wodzi pɛrpɛr daa ma wɔayɛ hom hen a ɔno obeye ama hom dɛ hom benya ɔhen."
                },
                {
                    "number": 9,
                    "text": "Mbom hom nkaa ɔhen Noah nye n’asɔfoe no hɔn emumuyɛ; na emi mara mpo motɔɔ efir mu ma meyɛɛ ndzɛmba pii a ɔyɛ ekyiwadze wɔ Ewuradze enyim a ɔmaa munuu moho kɛsenara."
                },
                {
                    "number": 10,
                    "text": "Naaso, abɛbrɛsɛ pii ekyir no, Ewuradze tsiee mo sufrɛ, na otsiee me mpaabɔ, na ɔayɛ me edwindadze wɔ ne nsamu ma hom mu dodowara ebenya no nokwar ho nyimdzee."
                },
                {
                    "number": 11,
                    "text": "Naaso, mennhyɛ moho enyimnyam wɔ iyi mu, osiandɛ minndzi mu biara a ɔsɛ dɛ mehyɛ moho enyimnyam."
                },
                {
                    "number": 12,
                    "text": "Na afei mese hom dɛ, ɔhen Noah tseetsee hom, na hom yɛɛ nkowaa maa ɔno nye n’asɔfoe, na wɔmaa hom yɛɛ emumuyɛdze; dɛm ntsi wɔdze emumuyɛ mpokyerɛ kyekyeer hom."
                },
                {
                    "number": 13,
                    "text": "Na afei dɛ mbrɛ Nyankopɔn dze no tum eyi hom efi dɛm nkyehoma yi mu; nyew, oegya hom mpo efi ɔhen Noah nye no dɔm nsa, na oeyi hom so efi emumuyɛ nkyehoma mu no, dɛmara so na mepɛ dɛ hom gyina pintsinn wɔ dɛm ahotɔ yi a hom enya yi mu, na mma hom mmfa hom werɛ nnhyɛ ɔdasanyi biara mu dɛ obedzi hom do hen."
                },
                {
                    "number": 14,
                    "text": "Na mma hom nnsusu so dɛ obi mbɛyɛ hom kyerɛkyerɛnyi anaa hom sɔfoe; gyedɛ ɔyɛ Nyame ne nyimpa a ɔnantsew n’akwan mu na odzi ne mbrasɛm do."
                },
                {
                    "number": 15,
                    "text": "Dɛm na Alma dze kyerɛkyerɛɛ no nkorɔfo, dɛ ɔdasanyi biara wɔ dɛ ɔdɔ ne nyɛnko dɛ nankasa noho, amma wentwiwentwi ammba hɔn mu."
                },
                {
                    "number": 16,
                    "text": "Na afei, Alma bɛyɛɛ hɔn sɔfopanyin, osiandɛ ɔno na ɔkyekyeer asɔr no."
                },
                {
                    "number": 17,
                    "text": "Na ɔbaa dɛ obiara ennya tumdzi dɛ ɔbɛkã nsɛmpa no anaa ɔbɛkyerɛkyerɛ gyedɛ Nyame dze dua no do dze ma. Dɛm ntsi ohyiraa hɔn asɔfoe nye hɔn akyerɛkyerɛfo no nyinara; na oennhyira hɔn mu biara gyedɛ hɔn a wodzi pɛrpɛr no."
                },
                {
                    "number": 18,
                    "text": "Dɛm ntsi wɔhwɛɛ hɔn nkorɔfo no do yie, na ndzɛmba a ɔfa tseneneeyɛ ho nko na wɔdze nyɛn hɔn."
                },
                {
                    "number": 19,
                    "text": "Na ɔbaa dɛ wɔhyɛɛ ase yɛɛ prɔmprɔm mbordo wɔ asaase no do; na wɔfrɛɛ asaase no Helam."
                },
                {
                    "number": 20,
                    "text": "Na ɔbaa dɛ wɔdɔree na wɔyɛɛ prɔmprɔm mbordo wɔ Helam asaase no do; na wɔkyekyeer kurow kɛse bi a wɔtoo no dzin Helam kuropɔn."
                },
                {
                    "number": 21,
                    "text": "Naaso, Ewuradze hu dɛ oye dɛ ɔtsẽa no nkorɔfo; nyew, na ɔsɔ hɔn abotar na hɔn gyedzi hwɛ."
                },
                {
                    "number": 22,
                    "text": "Naaso, obiara a ɔdze no werɛ twer no no, ɔnoara so na wɔbɛmaa no do wɔ da a odzi ewiei no mu. Nyew, na dɛm na ɔdze yɛɛ nkorɔfo yi."
                },
                {
                    "number": 23,
                    "text": "Na hwɛ, mebɛkyerɛ wo dɛ wɔdze hɔn baa nkowaasom mu, na obiara enntum anngye hɔn, gyedɛ Ewuradze hɔn Nyankopɔn, nyew, nyia ɔyɛ Abraham na Isaac na Jacob Nyankopɔn no."
                },
                {
                    "number": 24,
                    "text": "Na ɔbaa dɛ ɔgyee hɔn, na ɔdaa no tum kɛse no edzi kyerɛɛ hɔn, na hɔn enyigye yɛɛ kɛse."
                },
                {
                    "number": 25,
                    "text": "Na hwɛ, ɔbaa dɛ aber a wɔwɔ Helam asaase do no, nyew, wɔ Helam kurow kɛse mu no, ber a wɔrodɔw twa asaase no ho no, wohun Lamanfo nsordaafo no mu bi wɔ asaase n’ahe do."
                },
                {
                    "number": 26,
                    "text": "Afei ɔbaa dɛ Alma n’enuanom no guanee fii hɔn kwã mu, na wɔboaa hɔn ano wɔ Helam kurow kɛse no mu; na hɔn akoma tuu kɛsenara osian Lamanfo no ntsi."
                },
                {
                    "number": 27,
                    "text": "Mbom Alma kɔree kegyinaa hɔn mu na ɔhyɛɛ hɔn nkuran dɛ mma hɔn akoma nntu, na mbom wɔnkaa Ewuradze hɔn Nyankopɔn na ɔbɛgye hɔn."
                },
                {
                    "number": 28,
                    "text": "Dɛm ntsi wɔtram hɔn suro, na wɔhyɛɛ ase sũi frɛɛ Ewuradze dɛ ɔndwedwe Lamanfo no hɔn akoma ama wɔdze hɔn nye hɔn yernom na hɔn mba hɔn nkwa aakyɛ hɔn."
                },
                {
                    "number": 29,
                    "text": "Na ɔbaa dɛ Ewuradze goow Lamanfo no hɔn akoma. Na Alma nye n’enuanom no kɔree kegyaa hɔnho hyɛɛ Lamanfo nsa; na Lamanfo no faa Helam asaase no."
                },
                {
                    "number": 30,
                    "text": "Afei Laman nsordaafo no a wotsiiw ɔhen Limhi no nkorɔfo no yeew wɔ sar no do nda pii."
                },
                {
                    "number": 31,
                    "text": "Na hwɛ, wohun ɔhen Noah n’asɔfoe no wɔ bea a wɔfrɛ hɔ Amulon; na wɔfaa Amulon asaase no na wɔhyɛɛ ase dɛ wɔrodɔw asaase no."
                },
                {
                    "number": 32,
                    "text": "Afei dɛm asɔfo no hɔn baanodzifo no ne dzin dze Amulon."
                },
                {
                    "number": 33,
                    "text": "Na ɔbaa dɛ Amulon paa Lamanfo no kyɛw; na wɔsomaa hɔn yernom so a wɔyɛ Lamanfo hɔn mbabaa no dɛ wɔnkɔ nkɛpa hɔn enuanom no kyɛw, dɛ mma wonnku hɔn kunnom."
                },
                {
                    "number": 34,
                    "text": "Na Lamanfo no nyaa ayamuhyehye maa Amulon nye n’enuanom no, na wɔannsɛɛ hɔn osian hɔn yernom no ntsi."
                },
                {
                    "number": 35,
                    "text": "Na Amulon na n’enuanom no kɔdɔɔm Lamanfo no, na wɔnam sar no do rohwehwɛ Nephi asaase nna wohun Helam asaase no a ɔyɛ Alma nye n’enuanom dze no."
                },
                {
                    "number": 36,
                    "text": "Na ɔbaa dɛ Lamanfo no bɔɔ Alma nye n’enuanom no anohoba dɛ sɛ wɔkyerɛ hɔn kwan a wɔfa do dze kɔ Nephi asaase do a ɔno wɔdze hɔn nkwa nye hɔn ahotɔ bɛkyɛ hɔn."
                },
                {
                    "number": 37,
                    "text": "Mbom aber a Alma kyerɛɛ hɔn kwan a wɔfa do kɔ Nephi asaase do wiei no, Lamanfo no enndzi hɔn anohoba no do; mbom wɔdze aweɔmfo bɔɔ Helam asaase na Alma nye n’enuanom ho aprɔw."
                },
                {
                    "number": 38,
                    "text": "Na hɔn a wɔkae no kɔr Nephi asaase no do; na hɔn mu binom so saan hɔn ekyir baa Helam asaase do, na wɔdze aweɔmfo no a wogyaa hɔn wɔ asaase no do no hɔn yernom na hɔn mba kãa hɔn ho bae."
                },
                {
                    "number": 39,
                    "text": "Na Lamanfo hɔn hen no maa Amulon kwan dɛ ondzi hen na ɔnhwɛ no nkorɔfo a wɔwɔ Helam asaase do no; naaso onnyi tum biara dɛ ɔbɛyɛ biribiara a otsia Lamanfo hɔn hen ne pɛ."
                }
            ]
        },
        "/study/scriptures/bofm/mosiah/24": {
            "uri": "/study/scriptures/bofm/mosiah/24",
            "title": "Mosiah 24",
            "data_type": "chapter",
            "chapter_name": "Tsir 24",
            "chapter_summary": [
                "Amulon tseetsee Alma na no nkorɔfo—Sɛ wɔbɔ mpaa a woboku hɔn—Ewuradze yɛ ma hɔn adzesoa yɛ har—Oyi hɔn fi nkowaasom mu na wɔsan kɔ Zarahemla. Bɛyɛ mfe 145–120 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ Lamanfo hɔn hen no n’enyi gyee Amulon ho; dɛm ntsi, Lamanfo hɔn hen no maa kwan dɛ wɔnyɛ ɔno na n’enuanom no akyerɛkyerɛfo wɔ no nkorɔfo no do, nyew, wɔ dɔm a wɔwɔ Shemlon asaase do, nye Shilom asaase do, nye Amulon asaase do no mpo."
                },
                {
                    "number": 2,
                    "text": "Osiandɛ Lamanfo no afa dɛm nsaase no nyinara; dɛm ntsi Lamanfo hɔn hen no dze ahemfo sisii dɛm nsaase no nyinara do."
                },
                {
                    "number": 3,
                    "text": "Na afei Lamanfo hɔn hen no ne dzin dze Laman, wɔdze n’egya ne dzin too no; dɛm ntsi wɔfrɛɛ no ɔhen Laman. Na odzii hen wɔ dɔmtutuw do."
                },
                {
                    "number": 4,
                    "text": "Na ɔyɛɛ Amulon n’enuanom no akyerɛkyerɛfo wɔ asaase biara a no nkorɔfo wɔ do no do; na dɛm maa wɔhyɛɛ ase dze Nephi kasa kyerɛkyerɛɛ Lamanfo dɔm no nyinara."
                },
                {
                    "number": 5,
                    "text": "Na wɔyɛ nkorɔfo a wɔdodɔ hɔnho nkorkor; naaso wonnyim Nyame; afei so Amulon n’enuanom no annkyerɛ hɔn biribiara a ɔfa Ewuradze hɔn Nyankopɔn ho, anaa Moses mbra no; nna wɔannkyerɛkyerɛ hɔn Abinadi ne nsɛm no so;"
                },
                {
                    "number": 6,
                    "text": "Mbom wɔkyerɛɛ hɔn dɛ wɔnkyerɛw hɔnho nsɛm nsie, na wɔnkyerɛkyerɛw hɔn ho nkorkor."
                },
                {
                    "number": 7,
                    "text": "Na dɛm maa Lamanfo no hɔn sika hyɛɛ ase dɛ ɔrodɔr, na wɔhyɛɛ ase dɛ wɔnye hɔn ho ridzi gua na wɔyɛɛ akɛsefo, na wɔbɛyɛɛ ndabrabafo nye wiadze mu enyansafo, nyew, nyimpa ndabrabafo a hɔn enyigye wɔ emumuyɛdze ahorow nyinara mu nye epoobɔ ho, mbom wɔammfa iyinom annyɛ hɔnankasa hɔn enuanom."
                },
                {
                    "number": 8,
                    "text": "Na afei ɔbaa dɛ Amulon hyɛɛ ase dɛ ɔrekyerɛ no tum wɔ Alma nye n’enuanom do, na ɔhyɛɛ ase tseetsee no, na ɔmaa ne mba kwan dɛ wɔntseetsee hɔn mba."
                },
                {
                    "number": 9,
                    "text": "Osiandɛ Amulon nyim Alma, dɛ nkyɛ ɔyɛ ɔhen n’asɔfoe no mu kor, na dɛ ɔno na ɔgyee Abinadi ne nsɛm no dzii ma woyii no edzi fii ɔhen no enyim, na dɛm ntsi, no bo fuuw no, na ɔno ɔhyɛ ɔhen Laman n’ase, naaso ɔkyerɛɛ no tum wɔ hɔn do, na ɔdze edwuma soaa hɔn, na ɔmaa edwuma ahwɛdofo hwɛɛ hɔn do."
                },
                {
                    "number": 10,
                    "text": "Na ɔbaa dɛ hɔn amandzehu yɛɛ kɛsenara ma wɔhyɛɛ ase sũu dzendzenndzen kyerɛɛ Nyankopɔn."
                },
                {
                    "number": 11,
                    "text": "Na Amulon hyɛɛ hɔn dɛ wonngyaa hɔn sufrɛ no; na ɔmaa aweɔmfo weɔɔn hɔn ama sɛ wohu dɛ obi refrɛ Nyame a woeku no."
                },
                {
                    "number": 12,
                    "text": "Na Alma nye no nkorɔfo no amma hɔn ndze do ammfrɛ Ewuradze hɔn Nyankopɔn, mbom wohuee hɔn akoma maa no; na ɔnodze onyim hɔn akoma mu adwendwen."
                },
                {
                    "number": 13,
                    "text": "Na ɔbaa dɛ Ewuradze ne ndze baa hɔn nkyɛn wɔ hɔn amandzehu mu see dɛ: Hom mma hom etsir do na hom nya awerɛkyekyer, na minyim ahyɛmu a hom edzi akyerɛ me; na menye mo nkorɔfo bedzi ahyɛmu na meeyi hɔn efi nkowaasom mu."
                },
                {
                    "number": 14,
                    "text": "Na mebɛma adzesoadze a wɔdze egu hom abatsir do no ayɛ har a hom renntse mpo dɛ ɔda hom ekyir, wɔ ber a hom wɔ nkowaasom mu mpo; na iyi na mebɛyɛ ama hom egyina ayɛ adasefo ama me ndaamba, na ama hom ehu nokwar no dɛ Emi, Ewuradze Nyankopɔn, mesera mo nkorɔfo wɔ hɔn amandzehu mu."
                },
                {
                    "number": 15,
                    "text": "Na afei ɔbaa dɛ adzesoadze a wɔdze too Alma nye n’enuanom do no yɛɛ har; nyew, Ewuradze hyɛɛ hɔn dzen ama woeetum asoa hɔn adzesoadze no na wɔammberɛ, na enyigye mu na abotar na wɔdze gyaa hɔnho mu maa Ewuradze ne pɛ."
                },
                {
                    "number": 16,
                    "text": "Na ɔbaa dɛ hɔn gyedzi na hɔn abotar yɛɛ kɛsenara ma Ewuradze ne ndze baa hɔn nkyɛn bio, dɛ: Hom ndzi dɛw na adze kyee no mebeyi hom efi nkowaasom mu."
                },
                {
                    "number": 17,
                    "text": "Na ɔsee Alma dɛ: Ɔwo ibedzi nkorɔfo yi enyim akɔ, na menye hom bɔkɔ na mibeyi nkorɔfo yi efi nkowaasom mu."
                },
                {
                    "number": 18,
                    "text": "Afei ɔbaa dɛ Alma nye no nkorɔfo no boaboaa hɔn nguankuw ano, na ɔnye hɔn ewifua so; nyew, adzesaaber no mu nyinara mpo nna wɔreka hɔn nguankuw boaboa ano."
                },
                {
                    "number": 19,
                    "text": "Na adzekyee no Ewuradze maa nda heii tɔɔ Lamanfo no do, nyew, nye hɔn ndwuma do ahwɛfo no nyinara do; ma wɔdaa heii."
                },
                {
                    "number": 20,
                    "text": "Na Alma nye no nkorɔfo no fii hɔ kɔr sar no do; na ber a wotuu hɔn kwan da no nyinara mu no, wosisii hɔn ntamadan wɔ bɔnsa bi mu, na wɔtoo bɔnsa no dzin Alma, osiandɛ ɔno na odzii hɔn kan wɔ sar kwan no do."
                },
                {
                    "number": 21,
                    "text": "Nyew, na wɔ Alma bɔnsa mu hɔ no nna wɔdze hɔn ndaase maa Nyankopɔn osiandɛ oehu hɔn mbɔbɔr, na ɔmaa hɔn adzesoadze yɛɛ har, na oeyi hɔn efi nkowaasom mu, na wɔwɔ nkowaasom mu no, obiara enntum ennyi hɔn, gyedɛ Ewuradze hɔn Nyankopɔn nko."
                },
                {
                    "number": 22,
                    "text": "Na wɔdze ndaase maa Nyankopɔn, nyew, hɔn mbanyin nyinara, na hɔn mbasiafo nyinara, nye hɔn mbofraba a wotum kasa nyinara maa hɔn ndze do wɔ hɔn Nyankopɔn n’ayɛyi mu."
                },
                {
                    "number": 23,
                    "text": "Na afei Ewuradze see Alma dɛ: Ma wo ho nyɛ har na nye nkorɔfo yi mfi asaase yi do, na Lamanfo no enyanyan na woritsiw hom; dɛm ntsi hom mfi asaase yi do, na mebɛma Lamanfo no esanka wɔ bɔnsa yi mu amma woenntsiw nkorɔfo yi annkɔ ekyir bio."
                },
                {
                    "number": 24,
                    "text": "Na ɔbaa dɛ wofii bɔnsa no mu, na wosii mu dze faa sar no do."
                },
                {
                    "number": 25,
                    "text": "Na wɔkɛhyɛɛ sar no do bɛyɛ dadu nda ebien ekyir no, woduu Zarahemla asaase do; na ɔhen Mosiah so dze enyigye gyee hɔn."
                }
            ]
        },
        "/study/scriptures/bofm/mosiah/25": {
            "uri": "/study/scriptures/bofm/mosiah/25",
            "title": "Mosiah 25",
            "data_type": "chapter",
            "chapter_name": "Tsir 25",
            "chapter_summary": [
                "Mulek n’asefo a wɔwɔ Zarahemla no bɛyɛ Nephifo—Wɔtse Alma na Zeniff hɔn nkorɔfo ho nsɛm—Alma numa Limhi na no nkorɔfo nyina—Mosiah ma Alma tumdzi dɛ ɔnkyekyer Nyankopɔn N’Asɔr no. Bɛyɛ mfe 120 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔhen Mosiah see dɔm no nyinara dɛ wɔmboa hɔn ano."
                },
                {
                    "number": 2,
                    "text": "Afei Nephi ne mba a wɔwɔ hɔ no nndɔɔ sõ pii, anaadɛ hɔn a wɔyɛ Nephi n’asefo no nndɔɔ sõ pii dɛ Zarahemla no nkorɔfo, na ɔno yɛ Mulek n’asenyi, na hɔn so wɔnye no fi sar no do bae."
                },
                {
                    "number": 3,
                    "text": "Na Nephi no nkorɔfo nye Zarahemla no nkorɔfo nndɔɔ sõ pii wɔ hɔ dɛ Lamanfo; nyew, wonndu hɔn mu fã mpo."
                },
                {
                    "number": 4,
                    "text": "Na afei Nephi no nkorɔfo no nyinara boaa hɔn ano, na Zarahemla no nkorɔfo nyinara so dɛmara, na wɔboaa hɔn ano ma wɔyɛɛ ekuw ebien."
                },
                {
                    "number": 5,
                    "text": "Na ɔbaa dɛ Mosiah kenkanee, na ɔmaa hɔn so wɔkenkaan Zeniff ne nkyerɛwee no kyerɛɛ no nkorɔfo no; nyew, ɔkenkaan Zeniff no nkorɔfo hɔn nkyerɛwee fi ber a wofii Zarahemla asaase do kesi ber a wɔsaan hɔn ekyir bio bae."
                },
                {
                    "number": 6,
                    "text": "Na ɔkenkaan Alma na no nuanom ho nsɛm nye dza ɔfa hɔn amandzehu ho fitsi aber a wofii Zarahemla asaase do dze kɛpem aber a wɔsanee baa bio."
                },
                {
                    "number": 7,
                    "text": "Na afei ber a Mosiah dze nkyerɛwee no a ɔrekenkan no baa ewiei no, no nkorɔfo no a wɔkaa wɔ asaase no do hɔ no, ho dwuruuw hɔn na ɔyɛɛ hɔn ahobow."
                },
                {
                    "number": 8,
                    "text": "Nna wonnyim dza wɔdwen wɔ ho koraa; na ber a wohun hɔn a woyii hɔn fii nkowaasom mu no, dɛw mbordo hyɛɛ hɔn akoma mu ma."
                },
                {
                    "number": 9,
                    "text": "Na bio, ber a wɔdwendween hɔn enuanom a Lamanfo ekuku hɔn ho no, awerɛhow hyɛɛ hɔn mã, na wokyii nyinsuwa pii."
                },
                {
                    "number": 10,
                    "text": "Na bio, ber a wɔdwendween Nyankopɔn ne papayɛ na no tum a ɔdze gyee Alma nye no nuanom fii Lamanfo nsamu na oyii hɔn fii nkowaasom mu ho a ɔnkyɛree no, wɔmaa hɔn ndze do dze ndaase maa Nyankopɔn."
                },
                {
                    "number": 11,
                    "text": "Na bio, ber a wɔdwendween Lamanfo a wɔyɛ hɔn enuanom no hɔn bɔn nye ɔsɛe tsebew a wɔwɔ mu no ho no, yaw na awerɛhow hyɛɛ hɔn do dze maa hɔn akra n’eyiedzi."
                },
                {
                    "number": 12,
                    "text": "Na ɔbaa dɛ hɔn a wɔyɛ Amulon nye n’enuanom, no a wɔfaa Lamanfo hɔn mbabaa yɛɛ hɔn yernom no, hɔn mba no werɛ poow hɔn egyanom hɔn suban, ntsi wɔammpɛ dɛ wɔdze hɔn egyanom edzin bɛfrɛ hɔn bio, dɛm ntsi wɔfaa Nephi ne dzin too hɔn do ma wɔfrɛɛ hɔn Nephi ne mba na wɔkaan hɔn foraa hɔn a wɔfrɛ hɔn Nephifo no."
                },
                {
                    "number": 13,
                    "text": "Na afei dɔm nyinara a wɔwɔ Zarahemla no wɔkaan hɔn foraa Nephifo no, osiandɛ wɔammfa ahendzi no amma obiara, gyedɛ hɔn a wɔyɛ Nephi n’asefo."
                },
                {
                    "number": 14,
                    "text": "Na afei ɔbaa dɛ ber a Mosiah wiee kasa na ɔdze dza ɔrekenkan no so baa ewiei no, ɔpɛɛ dɛ Alma so bɛkasa akyerɛ dɔm no."
                },
                {
                    "number": 15,
                    "text": "Na Alma kasaa kyerɛɛ hɔn wɔ aber a nna wɔaboa hɔn ano ekuwekuw akɛse akɛse no, na ofii kuw kor do kɔr kor so do kɛkyerɛkyerɛɛ dɔm no nnuho nye gyedzi wɔ Ewuradze mu."
                },
                {
                    "number": 16,
                    "text": "Na ɔhyɛɛ Limhi nye n’enuanom no a woyii hɔn fii nkowaasom mu no nkuran, ma wɔakaa dɛ Ewuradze na ɔgyee hɔn."
                },
                {
                    "number": 17,
                    "text": "Na ɔbaa dɛ ber a Alma kyerɛkyerɛɛ dɔm no ndzɛmba pii, na ɔnye hɔn wiee kasa no, ɔhen Limhi pɛɛ dɛ wonuma no; na no nkorɔfo nyinara so pɛɛ dɛ wonuma hɔn so."
                },
                {
                    "number": 18,
                    "text": "Dɛm ntsi, Alma kɔr nsu no mu na onumaa hɔn dɛ mbrɛ ɔyɛɛ no pɛpɛɛpɛr dze maa n’enuanom no wɔ Mormon esu mu no; nyew, na dodowara a onumaa hɔn no bɔdɔɔm Nyame n’asɔr; na wɔyɛɛ iyi osian hɔn gyedzi a wɔwɔ no wɔ Alma ne nsɛm no mu ntsi."
                },
                {
                    "number": 19,
                    "text": "Na ɔbaa dɛ ɔhen Mosiah maa Alma kwan dɛ ɔnkyekyer nsɔr wɔ Zarahemla asaase nyinara do; na ɔmaa no tum dɛ ɔnhyɛ asɔfo na onyi akyerɛkyerɛfo mfa hɔn nsisi asɔr biara ano."
                },
                {
                    "number": 20,
                    "text": "Afei ɔmaa wɔyɛɛ no dɛm osiandɛ dɔm no dɔɔ sõ dodow, ma kyerɛkyerɛnyi kor nnkotum ahwɛ hɔn nyina do; anaadɛ hɔn nyinara runntum nntsie Nyame n’asɛm wɔ nhyiamu dan kor pɛr mu."
                },
                {
                    "number": 21,
                    "text": "Dɛm ntsi wɔboaboaa hɔn ano ekuwekuw, na iyi na wɔfrɛɛ hɔn asɔrasɔr no; asɔr biara wɔ n’asɔfoe nye n’akyerɛkyerɛfo, na sɔfo biara so kã asɛmpa a oenya efi Alma n’anomu."
                },
                {
                    "number": 22,
                    "text": "Na dɛm ntsi; nna ɔammfa ho dɛ asɔrasɔr pii wɔ hɔ; hɔn nyinara yɛ asɔr kor, nyew, Nyame n’asɔr; na wɔannka asɛmpa biara wɔ asɔrasɔr no nyinara mu hɔ gyedɛ dza ɔfa nnuho nye gyedzi wɔ Nyame mu."
                },
                {
                    "number": 23,
                    "text": "Na afei nna asɔrasɔr esuon na ɔwɔ Zarahemla asaase do. Na ɔbaa dɛ obiara a onyaa pɛ dɛ ɔdze Christ ne dzin, anaa Nyame ne dze bɔto no do no, ɔkɔdɔɔm Nyame ne nsɔr no."
                },
                {
                    "number": 24,
                    "text": "Na wɔfrɛɛ hɔn Nyame no nkorɔfo. Na Ewuradze huee no Sunsum guu hɔn do, na wohyiraa hɔn, na wɔyɛɛ prɔmprɔm wɔ asaase no do."
                }
            ]
        },
        "/study/scriptures/bofm/mosiah/26": {
            "uri": "/study/scriptures/bofm/mosiah/26",
            "title": "Mosiah 26",
            "data_type": "chapter",
            "chapter_name": "Tsir 26",
            "chapter_summary": [
                "Ekyingyefo gya Asɔrmba no pii kɔ bɔn mu—Wɔdze onnyiewiei nkwa bɔ Alma anohoba—Hɔn a wonu hɔnho na wonuma hɔn no wonya bɔnfakyɛ—Asɔrmba ndzebɔnyɛfo a wonu hɔnho na wɔkã hɔn bɔn kyerɛ Alma nye Ewuradze no benya bɔnfakyɛ; annyɛ dɛm a, wɔrennkan hɔn nka asɔrmba ho. Bɛyɛ mfe 120–100 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei ɔbaa dɛ ebusuasantsen a wɔaba do no mu mba pii enntum anntse ɔhen Benjamin ne nsɛm no ase, osiandɛ ber a ɔkasaa kyerɛɛ no nkorɔfo no nna wɔyɛ mbofra nkakraba ntsi wɔanngye hɔn egyanom no hɔn amambra no enndzi."
                },
                {
                    "number": 2,
                    "text": "Wɔanngye dza wɔakã a ɔfa owusoɛr anaa dza ɔfa Christ ne mbaa ho no enndzi."
                },
                {
                    "number": 3,
                    "text": "Na afei osian hɔn ekyingye ntsi woenntum anntse Nyame n’asɛm ase; na hɔn akoma pirimii."
                },
                {
                    "number": 4,
                    "text": "Na wɔamma woennuma hɔn, eso wɔanndɔm asɔr no. Na wɔyɛ nkorɔfo a hɔnho nntsew osian mbrɛ hɔn gyedzi tse ntsi, na wɔtsenaa wɔ hɔn honam su nye hɔn bɔn tsebew mu dɛmara dze kɔr ewiei, na wɔammpɛ dɛ wobosũ afrɛ Ewuradze hɔn Nyankopɔn."
                },
                {
                    "number": 5,
                    "text": "Na afei Mosiah n’ahendzi aber do no nna hɔn dodow nndu Nyame no nkorɔfo no hɔn mu fã mpo; na mbom ɔnam etuatsew a ɔbaa enuanom no mu no ntsi wɔdɔree."
                },
                {
                    "number": 6,
                    "text": "Na ɔbaa dɛ wɔdze ndaadaasɛm daadaa hɔn a wɔwɔ asɔr no mu pii, na wɔmaa wɔyɛɛ bɔn pii; dɛm ntsi okehiaa dɛ hɔn a wɔwɔ asɔr no mu na wɔyɛɛ bɔn no wɔkã hɔn enyim."
                },
                {
                    "number": 7,
                    "text": "Na ɔbaa dɛ wɔdze hɔn baa asɔfo no na akyerɛkyerɛfo no enyim, na woyii hɔn maa asɔfo no na asɔfo no so dze hɔn baa Alma a ɔyɛ sɔfopanyin no enyim."
                },
                {
                    "number": 8,
                    "text": "Afei nna ɔhen Mosiah ama Alma tum dɛ ɔnhwɛ asɔr no do."
                },
                {
                    "number": 9,
                    "text": "Na ɔbaa dɛ nna Alma nnyim biribiara a ɔfa hɔn ho; na mbom adasegyefo pii gyee dase tsiaa hɔn; nyew, nkorɔfo gyinaa gyee dase wɔ hɔn emumuyɛdze pii ho."
                },
                {
                    "number": 10,
                    "text": "Afei nna adze a ɔtse dɛm biara nnsii da wɔ asɔr no mu; dɛm ntsi Alma haaw wɔ no sunsum mu na ɔmaa wɔdze hɔn baa ɔhen no enyim."
                },
                {
                    "number": 11,
                    "text": "Na ɔsee ɔhen dɛ: Hwɛ, nyimpa dodow a yɛdze hɔn aba w’enyim ha yi, hɔn enuanom agye dase etsia hɔn; nyew, wɔayɛ emumuyɛdze ahorow pii. Na wonnu hɔnho wɔ hɔn emumuyɛ ho; dɛm ntsi yɛdze hɔn aba w’enyim, ama ebu hɔn fɔ dɛ mbrɛ hɔn bɔn tse."
                },
                {
                    "number": 12,
                    "text": "Mbom ɔhen Mosiah see Alma dɛ: Hwɛ, murummbu hɔn atsɛn; dɛm ntsi medze hɔn hyɛ wo nsa ma ɔwoara ebu hɔn atsɛn."
                },
                {
                    "number": 13,
                    "text": "Na afei Alma no sunsum tseetsee bio wɔ no mu; na ɔkɔree na okebisaa Ewuradze dza ɔnyɛ wɔ asɛm yi ho, osiandɛ osuro dɛ ɔbɛyɛ bɔn wɔ Nyame enyim."
                },
                {
                    "number": 14,
                    "text": "Na ɔbaa dɛ aber a ohue ne kra nyinara maa Nyame no, Ewuradze ne ndze baa ne nkyɛn see dɛ:"
                },
                {
                    "number": 15,
                    "text": "Nhyira akã wo, Alma, na nhyira akã hɔn a wonumaa hɔn wɔ Mormon esu mu no so. Woehyira wo osian gyedzi mbordo a enya wɔ m’akowaa Abinadi ne nsɛm ho no ntsi."
                },
                {
                    "number": 16,
                    "text": "Na nhyira akã hɔn so osian hɔn gyedzi mbordo a wonyae wɔ nsɛm a ekãa kyerɛɛ hɔn no ntsi."
                },
                {
                    "number": 17,
                    "text": "Na nhyira akã wo osiandɛ akyekyer asɔr wɔ dɔm yi mu; na wɔbɔdɔr na wɔbɛyɛ mo nkorɔfo."
                },
                {
                    "number": 18,
                    "text": "Nyew, nhyira akã nkorɔfo a wɔagye ato mu dɛ wɔbɛgye me dzin; na wɔdze me dzin bɛfrɛ hɔn; na wɔayɛ medze."
                },
                {
                    "number": 19,
                    "text": "Na osiandɛ ebisa me biribi a ɔfa mbratonyi ho ntsi, nhyira akã wo."
                },
                {
                    "number": 20,
                    "text": "Ɔwo nye m’akowaa; na menye wo edzi ahyɛmu dɛ ibenya onnyiewiei nkwa; na ɔwo ebɔsom me na anantsew wɔ me dzin mu, na edze mo nguan aboa ano."
                },
                {
                    "number": 21,
                    "text": "Na nyia obetsie me ndze no bɛyɛ mo guan; na ɔno na gye no wɔ m’asɔr mu, na mo so mebɛgye no."
                },
                {
                    "number": 22,
                    "text": "Na hwɛ, iyi nye m’asɔr; na obiara a wonuma no no, wobonuma no akɔ nnuho mu. Na obiara a ebɛgye no no bɛgye me dzin edzi na ɔno na medze no bɔn bɛkyɛ no kwa."
                },
                {
                    "number": 23,
                    "text": "Na Emi na mafa wiadze bɔn nyinara ato mo do; na Emi na mobɔɔ hɔn; na Emi na mema hɔn a wɔgye me dzi kɔ ewiei no bea wɔ m’abanyimfa."
                },
                {
                    "number": 24,
                    "text": "Na hwɛ, me dzin mu na wɔafrɛ hɔn; na sɛ wohu me a wobefir aba, na woebenya tsenabew a onnyiewiei wɔ m’abanyimfa."
                },
                {
                    "number": 25,
                    "text": "Na ɔbɛba dɛ aber a totorobɛnto a otsĩa ebien no bɔbɔ mu no, hɔn a wonnyim me no befir aba ebegyina m’enyim."
                },
                {
                    "number": 26,
                    "text": "Na aber no na wobohu dɛ Emi nye Ewuradze hɔn Nyankopɔn no a meyɛ hɔn Pomfo; na mbom wɔrommpon hɔn."
                },
                {
                    "number": 27,
                    "text": "Na mebɛse hɔn dɛ minnyim hɔn; na wobefi hɔ akɔ daapem ogya a woesiesie ama abɔnsam nye n’abɔfoe no mu."
                },
                {
                    "number": 28,
                    "text": "Dɛm ntsi, mese hom dɛ, nyia onnketsie me ndze no, dɛm nyimpa noara so na mma hom nngye no nnto m’asɔr mu, na dɛm nyimpa no merenngye no wɔ da a odzi ewiei no mu."
                },
                {
                    "number": 29,
                    "text": "Dɛm ntsi mese wo dɛ, Kɔ; na obiara a ɔbɛyɛ bɔn etsia me no, hwɛ bɔn a ɔayɛ no ho na bu no atsɛn dɛ mbrɛ ɔsɛ; na sɛ ɔkã no bɔn wɔ ɔwo na Emi enyim na onu no ho nokwar mu wɔ n’akoma mu a fa kyɛ no, na Emi so medze bɛkyɛ no."
                },
                {
                    "number": 30,
                    "text": "Nyew, mber dodow biara a mo nkorɔfo bonu hɔnho no, medze hɔn mfom a wɔayɛ etsia me no bɛkyɛ hɔn."
                },
                {
                    "number": 31,
                    "text": "Na hom so hom mfa hom bɔn nkyekyɛ homho nkorkor; na nokwar mese wo dɛ, nyia ɔammfa ne nyɛnko no bɔn annkyɛ no wɔ aber a ɔakã dɛ oenu noho no, dɛm nyimpa no dze noho ahyɛ afɔbu mu."
                },
                {
                    "number": 32,
                    "text": "Afei Mese wo dɛ, Kɔ; na nyia a oennu noho wɔ no bɔn ho no, dɛm nyimpa no mma wɔnnkan no mmfora mo nkorɔfo; na iyi hom nhyɛ no nsew fitsi aber yi dze kɔ."
                },
                {
                    "number": 33,
                    "text": "Na ɔbaa dɛ aber a Alma tsee dɛm nsɛm yi no ɔkyerɛwee too hɔ ama ɔdze eesie na ɔdze ebu nkorɔfo a wɔwɔ asɔr no mu no atsɛn dɛ mbrɛ Nyame ne mbrasɛm no tse."
                },
                {
                    "number": 34,
                    "text": "Na ɔbaa dɛ Alma kɔree na okobuu hɔn a wɔayɛ emumuyɛ no atsɛn, dɛ mbrɛ Ewuradze n’asɛm se."
                },
                {
                    "number": 35,
                    "text": "Na hɔn a wonuu hɔnho na wɔkãa hɔn bɔn no, hɔn na ɔkaan hɔn foraa asɔrmba no."
                },
                {
                    "number": 36,
                    "text": "Na hɔn a wɔannkã hɔn bɔn na woennu hɔnho wɔ hɔn emumuyɛ ho no, ɔannkan hɔn ammfora asɔrmba no, na ɔpepaa hɔn edzin."
                },
                {
                    "number": 37,
                    "text": "Na ɔbaa dɛ Alma hyehyɛɛ asɔr no mu dwumadzi nyinara; na wɔhyɛɛ ase bio nyaa asomdwee na wɔyɛɛ prɔmprɔm mbordo wɔ asɔr no dwumadzi nyinara mu, wɔnantseew nyimdzee mu wɔ Nyame enyim, wonyaa dɔm pii, na wonnumaa pii so."
                },
                {
                    "number": 38,
                    "text": "Na afei dɛm ndzɛmba yi nyinara na Alma nye n’edwumayɛfo a wɔhwɛ asɔr no do no yɛe, wɔnantseew enyimpi do, kyerɛkyerɛɛ Nyame n’asɛm no wɔ adze nyinara mu, wohun amandze ahorow pii, na hɔn a wɔnndɔm Nyame n’asɔr no tseetsee hɔn ara yie."
                },
                {
                    "number": 39,
                    "text": "Na wɔbɔɔ hɔn enuanom no kɔkɔ, na hɔnara so nyaa kɔkɔbɔ fii Nyame n’asɛm mu, obiara dɛ mbrɛ no bɔn tse, anaa bɔn a ɔayɛ, na Nyame hyɛɛ hɔn dɛ wɔmbɔ mpaa aber nyinara, na wɔnda ase wɔ adze nyinara mu."
                }
            ]
        },
        "/study/scriptures/bofm/mosiah/27": {
            "uri": "/study/scriptures/bofm/mosiah/27",
            "title": "Mosiah 27",
            "data_type": "chapter",
            "chapter_name": "Tsir 27",
            "chapter_summary": [
                "Mosiah bra atseetsee na ɔkã pɛryɛ ho asɛm—Alma kakraba na Mosiah ne mbabanyin baanan no per dɛ wɔbɛsɛɛ Asɔr no—Ɔbɔfo yi noho kyerɛ hɔn na ɔhyɛ hɔn dɛ wongyaa hɔn kwan bɔn a wɔnam do no—Alma tɔ mmum—Ɔwɔ dɛ wɔwo adasamba nyina fofor ama woenya nkwagye—Alma na Mosiah ne mbabanyin no bɔ enyigyesɛm ho dawur. Bɛyɛ mfe 100–92 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ atseetsee a ekyingyefo no dze tseetsee asɔrmba no mu yɛɛ dzen araa ma asɔrmba no hyɛɛ ase hwinhwinii na wɔkasaa ho kyerɛɛ hɔn ahwɛdofo no wɔ dɛm adze no ho; na wɔkasaa ho so kyerɛɛ Alma. Na Alma so dze asɛm no kɔtoo ɔhen Mosiah enyim. Na Mosiah nye asɔfo no dwendween ho."
                },
                {
                    "number": 2,
                    "text": "Na ɔbaa dɛ ɔhen Mosiah bɔɔ dawur wɔ asaase n’afa nyinara do dɛ mma ekyingyefo no nntseetsee Nyame n’asɔr mba no bio."
                },
                {
                    "number": 3,
                    "text": "Na wɔhyɛɛ hɔn dzendzen wɔ nsɔrbansɔrba nyinara mu dɛ mma obiara nntseetsee ne nyɛnko na wɔmma pɛryɛ mbɛda adasamba nyinara mu."
                },
                {
                    "number": 4,
                    "text": "Mma wɔmma ahantanyɛ nye ahopɔwyɛ nnsɛɛ hɔn asomdwee; na dɛ obiara mbu ne nyɛnko dɛ noara noho, na wɔmfa hɔn nsa nyɛ edwuma nhwɛ hɔnho."
                },
                {
                    "number": 5,
                    "text": "Nyew, na hɔn asɔfo nye akyerɛkyerɛfo nyinara mfa hɔn nsa nyɛ edwuma nhwɛ hɔnho, wɔ biribiara mu, gyedɛ yarba anaa ohia dodow nko; na wɔyɛɛ dɛm ndzɛmba yi no, wonyaa adom wɔ Nyame mu."
                },
                {
                    "number": 6,
                    "text": "Na asomdwee hyɛɛ ase baa asaase no do bio; na nkorɔfo no hyɛɛ ase dɔree, na wɔhyɛɛ ase tserɛwee wɔ asaase no enyi, nyew, fitsi etsifi kɛpem anaafo, boka dze kɛpem anee na wɔkyekyeer nkurow akɛse nye nkuraase wɔ asaase ne fã biara."
                },
                {
                    "number": 7,
                    "text": "Na Ewuradze bɛseraa hɔn na ɔyɛɛ hɔn prɔmprɔm, na wɔdɔree na wɔyɛɛ ahonyafo."
                },
                {
                    "number": 8,
                    "text": "Afei Mosiah ne mbabanyin no wɔkaan hɔn foraa ekyingyefo no; na Alma ne mbabanyin no mu kor so wɔ hɔ a wɔkaan no foraa hɔn, ɔno so wɔfrɛɛ no Alma, na wɔdze no too n’egya; naaso ɔbɛyɛɛ omumuyɛnyi nye ɔbosonsɔrnyi kɛsenara. Na ɔyɛ nyimpa a n’anomu dɔ, na ɔkãa atorsɛm pii kyerɛɛ nkorɔfo no; dɛm ntsi, ɔtwee dɔm no mu pii ma wodzii n’ekyir yɛɛ emumuyɛdze ahorow pii."
                },
                {
                    "number": 9,
                    "text": "Na ɔbɛyɛɛ fintsidua maa Nyame n’asɔr no ne prɔmprɔmyɛ; ɔkyer dɔm no hɔn akoma; ma etuatsew baa dɔm no mu; iyi maa Nyame ne tamfo no kwan ma ɔdze no tum dzii dwuma wɔ hɔn do."
                },
                {
                    "number": 10,
                    "text": "Na afei ɔbaa dɛ aber a ɔrokɔ akɛsɛɛ Nyame n’asɔr no, na ɔnye Mosiah ne mbabanyin no peer dɛ wɔbɛsɛɛ asɔr no wɔ nsumaamu, ama Ewuradze no nkorɔfo eefi nokwar kwan no ho, dza otsia Nyankopɔn ne mbrasɛm, anaa ɔhen no mpo."
                },
                {
                    "number": 11,
                    "text": "Na dɛ mbrɛ mekãa kyerɛɛ hom no, aber a wogu do retsew Nyankopɔn do etua no, hwɛ, Ewuradze no bɔfoe puee hɔn do; na ofi biribi tse dɛ fua mu sianee; na ɔdze ndze a ɔtse dɛ wimu mbobɔmu kasae na iyi maa asaase a wogyina do no wosowee."
                },
                {
                    "number": 12,
                    "text": "Na ahobow kese a ɔkaa hɔn no maa wotwae hwee famu, na wɔanntse nsɛm a ɔkãa kyerɛɛ hɔn no ase."
                },
                {
                    "number": 13,
                    "text": "Naaso ekyir no ɔtseaa mu bio dɛ: Alma, soɛr na gyina hɔ, na ebɛnadze ntsi na eretseetsee Nyame n’asɔr yi? Na Ewuradze akã dɛ: Iyi nye m’asɔr, na mebɛma oetsim; na biribiara runntum nntutu n’ase, gyedɛ ɔnam mo nkorɔfo hɔn mbrato nko do."
                },
                {
                    "number": 14,
                    "text": "Na ɔbɔfo no see bio dɛ: Hwɛ, Ewuradze atse no nkorɔfo hɔn mpaabɔ, nye n’akowaa Alma so a ɔyɛ w’egya no ne mpaabɔ; osiandɛ ɔdze gyedzi mapa bɔɔ mpaa wɔ ho ama eenya nokwar yi ho nyimdzee; iyi ntsi na maba merebɛda Nyame no tum nye tumdzi edzi akyerɛ wo ama eehu dɛ Nyame tsie no nkowaa hɔn mpaabɔ dɛ mbrɛ hɔn gyedzi tse."
                },
                {
                    "number": 15,
                    "text": "Na afei hwɛ, ana ebɛgye Nyame no tum ho ekyingye? Na hwɛ, ana me ndze nnwosow asaase? Na innhu dɛ migyina w’enyim so? Na Nyame na ɔasoma me."
                },
                {
                    "number": 16,
                    "text": "Na mese wo dɛ: Kɔ, na kaa w’egyanom hɔn ndɔmmum wɔ Helam asaase, nye Nephi asaase do; na kaa ndzɛmba akɛse a ɔayɛ ama hɔn; na wɔkɔr nkowaasom mu, na ɔagye hɔn. Na afei mese wo dɛ, Alma kɔ wo kwan, na mma mmper dɛ ebɛsɛɛ asɔr no bio, ama woeetsie hɔn mpaabɔ, na iyi mpo sɛ annhwɛ a wobotwa w’ankasa akyen."
                },
                {
                    "number": 17,
                    "text": "Na afei ɔbaa dɛ iyi nye nsɛm a odzi ewiei a ɔbɔfo no kãa kyerɛɛ Alma, na ɔkɔree."
                },
                {
                    "number": 18,
                    "text": "Na afei Alma nye hɔn a wɔkã noho no hwee famu bio, na hɔn suro yɛɛ kɛse, osiandɛ wɔdze hɔnankasa hɔn enyiwa ehu Ewuradze no bɔfoe; na ne ndze gyegye kɛse; na ɔwosow asaase; na wonyim dɛ biribiara nnyi hɔ bio, gyedɛ Nyame no tum nko na obotum awosow asaase na ɔama ehihim dɛ mbrɛ no mu repaa ebien."
                },
                {
                    "number": 19,
                    "text": "Na afei ahobow kɛse kãa Alma araa ma ɔtɔɔ mmum na oenntum emmbue n’ano; nyew, na ɔyɛɛ mberɛw araa ma nna onntum mma ne nsa do mpo; dɛm ntsi hɔn a wɔkã noho no soaa no, nna enyidado biara nnyi no mu, na wɔdze no kɔree kɔtoo n’egya n’enyim."
                },
                {
                    "number": 20,
                    "text": "Na wɔkãa dza osii hɔn do nyinara kyerɛɛ n’egya; na n’egya dzii dɛw, osiandɛ onyim dɛ ɔyɛ Nyame no tum."
                },
                {
                    "number": 21,
                    "text": "Na ɔmaa nyimpa pii bɔboaa hɔn ano wɔ hɔ ama wɔaagye dase wɔ dza Ewuradze ayɛ ama ne babanyin, nye hɔn so a wɔkã ho no ho."
                },
                {
                    "number": 22,
                    "text": "Na ɔmaa asɔfo so boaa hɔn ano; na wɔhyɛɛ ase faa akɔnkye, na wɔbɔɔ mpaa maa Ewuradze hɔn Nyankopɔn dɛ ombue Alma n’ano, ma ɔnkasa, na ahoɔdzen so mbra ne nsa na n’anan mu—ama nyimpa dodow no dze hɔn enyiwa eehu Nyame ne papayɛ nye n’enyimnyam."
                },
                {
                    "number": 23,
                    "text": "Na ɔbaa dɛ aber a wɔkyeen kɔm na wɔbɔɔ mpaa bɛyɛ nda ebien nye adzesaa ebien ntamu no, Alma ne nsa na n’anan mu yɛɛ no dzen, na ɔsoɛree gyinaa hɔ na ɔhyɛɛ ase kasaa kyerɛɛ hɔn dɛ wonya awerɛkyekyer;"
                },
                {
                    "number": 24,
                    "text": "Na ɔsee dɛ, menu moho efi mo bɔn ho, Ewuradze apon me; hwɛ Sunsum no awo me."
                },
                {
                    "number": 25,
                    "text": "Na Ewuradze see me dɛ: Mma ɔnnyɛ wo nwanwa dɛ adasamba nyinara, nyew, mbarimba na mbaa, aman, ebusuafo, kasa horow, na nyimpa nyinara otwar dɛ wɔwo hɔn fofor; nyew, Nyame awo hɔn, wɔasakyer hɔn efi hɔn honam su nye asehwe tsebew mu, dze hɔn akɔ tsenenee mu ama Nyame aapon hɔn ma wɔaabɛyɛ ne mbabanyin na ne mbabaa."
                },
                {
                    "number": 26,
                    "text": "Na dɛm na wɔbɛyɛ abɔdze fofor; na sɛ wɔannyɛ iyi a, kwan biara do worinnya Nyankopɔn n’ahendzi mu kyɛfa."
                },
                {
                    "number": 27,
                    "text": "Mese hom dɛ, sɛ wɔannyɛ no dɛm a, wobotwa hom akyen; na iyi dze minyim, osiandɛ nkyɛ worutwa mo so akyen dɛmara."
                },
                {
                    "number": 28,
                    "text": "Naaso ekyir yi a moduaduaa abɛbrɛsɛ pii mu, na munuu moho fii owu mu, Ewuradze nam n’ehumbɔbɔr do ehu dɛ ɔsɛ dɛ ɔtwe me fi daapem gyaframee mu, na Nyame awo me."
                },
                {
                    "number": 29,
                    "text": "Wɔapon me kra efi bɔwen wenwen mu nye emumuyɛ mpokyerɛ mu. Nna mowɔ sum kebii mu; na mbom afei mehu Nyame ne kan nwanwa no. Onnyiewiei ahohyehye wowɔɔ me kra; na mbom wɔatwe me na me kra nndzi yaw bio."
                },
                {
                    "number": 30,
                    "text": "Mopoow me Pomfo, na dza m’egyanom akã no manngye enndzi; mbom afei wɔama woehu no dada dɛ ɔbɛba, na dɛ ɔbɛkaa n’abɔdze nyinara na ɔada no ho edzi akyerɛ hɔn nyinara."
                },
                {
                    "number": 31,
                    "text": "Nyew, anankroma nyinara bɔkotow no, na tɛkyerɛma nyinara bɛkã nokwar wɔ n’enyim. Nyew, wɔ da a odzi ewiei no mu, ber a adasa nyinara begyina n’enyim ma woebu hɔn atsɛn no, aber no na wɔbɛgye ato mu dɛ, ɔyɛ Nyame ampa; na hɔn a wɔtse wiadze yi mu a wonnyi Nyame no, wobohu dɛ daapem asotwe ho atsɛmbu wɔ hɔn do no tsen; na wɔbɔwosow, na hɔnho apopo wɔ n’enyiwa a ohu adze nyinara no ase."
                },
                {
                    "number": 32,
                    "text": "Na afei Alma hyɛɛ ase fitsi dɛm da no dze kɔ no kyerɛkyerɛɛ nkorɔfo no, na hɔn a wɔkã Alma no ho ma ɔbɔfo no yii noho kyerɛɛ hɔn no kyinkyiin asaase no do bɔɔ dawur kyerɛɛ dɔm no nyinara wɔ dza wɔtsee na wohunii no ho na wɔnam abɛbrɛsɛ pii mu kãa Nyame n’asɛm; na hɔn a wɔnnyɛ agyedzifo no tseetsee hɔn, na hɔn mu dodowara wɔ hwee hɔn."
                },
                {
                    "number": 33,
                    "text": "Mbom iyi nyinara ekyir no, wɔdze mpontu kɛse baa asɔr no mu, wonyaa gyedzi a osi pi na wɔdze penkyɛr kyerɛkyerɛɛ hɔn ma wodzii Nyankopɔn ne mbrasɛm do."
                },
                {
                    "number": 34,
                    "text": "Na hɔn mu baanan yɛ Mosiah ne mbabanyin; na hɔn nye Ammon nye Aaron, nye Omner nye Himni; dɛm na wɔfrɛɛ Mosiah ne mbabanyin no."
                },
                {
                    "number": 35,
                    "text": "Na wokyinkyiin Zarahemla asaase nyinara do, nye dɔm no nyinara a wɔhyɛ ɔhen Mosiah n’ahendzi ase no, na wɔbɔɔ mbɔdzen dɛ ɔsɛɛ a wɔdze asɛɛ asɔr no wɔbɛyɛ no yie, dɛm ntsi wɔkɔr do kãa hɔn bɔn nyinara, na wɔdaa ndzɛmba nyinara a wohunii edzi, na wɔkyerɛkyerɛɛ nkɔnhyɛ nye kyerɛwsɛm no nyinara ase kyerɛɛ hɔn a wonnyaa pɛ dɛ wobetsie hɔn no."
                },
                {
                    "number": 36,
                    "text": "Na dɛm na Nyame duaa hɔn do dze nokwar no ho nyimdzee maa dodowara, nyew, hɔn Pomfo no ho nyimdzee no."
                },
                {
                    "number": 37,
                    "text": "Na wohyiraa hɔn osiandɛ wɔbɔɔ asomdwee ho dawur; na wɔkãa enyigyesɛm mu ndzepa no; na wɔbɔɔ dawur kyerɛɛ dɔm no dɛ Ewuradze na odzi hen."
                }
            ]
        },
        "/study/scriptures/bofm/mosiah/28": {
            "uri": "/study/scriptures/bofm/mosiah/28",
            "title": "Mosiah 28",
            "data_type": "chapter",
            "chapter_name": "Tsir 28",
            "chapter_summary": [
                "Mosiah ne mbabanyin no kɛkã asɛmpa no kyerɛ Lamanfo no—Mosiah dua adzehudze abo ebien a no do kyerɛ nsɛm a ɔwɔ Jaredfo hɔn mprɛtse do no ase. Bɛyɛ mfe 92 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei ɔbaa dɛ ber a Mosiah ne mbabanyin no yɛɛ dɛm ndzɛmba yi nyinara ekyir no, wɔfaa dɔm kakra kãa hɔnho na wɔsaan hɔn ekyir kɔr hɔn egya ɔhen no nkyɛn, na wɔserɛɛ no dɛ ɔmma hɔn kwan ma wɔnye dɔm a wɔasan mu eyi hɔn no nkɔ Nephi asaase do nkɛkã Nyame n’asɛm a wɔatse no nkyerɛ hɔn nuanom Lamanfo no."
                },
                {
                    "number": 2,
                    "text": "Dɛ wobotum dze Ewuradze hɔn Nyankopɔn ho nsɛm ama hɔn na wɔama woehu hɔn egyanom hɔn emumuyɛdze; dɛ wobotum edua hɔn nsɛnkã do eyi okyir a Nephifo dze kyir hɔn no efi hɔ, ama hɔn so woeebenya enyigye wɔ Ewuradze hɔn Nyankopɔn mu, ama woeetum adodɔ hɔnho nkorkor, amma wentwiwentwi ammba hɔn mu bio wɔ asaase nyinara a Ewuradze hɔn Nyankopɔn dze ama hɔn no do."
                },
                {
                    "number": 3,
                    "text": "Afei wɔpɛɛ dɛ wɔbɔbɔ nkwagye ho dawur akyerɛ abɔdze biara, na wɔammpɛ dɛ wɔbɔhwɛ ma nyimpa biara ne kra yew; nyew, adwen bi mpo dɛ ɔkra bi bɔkɔ akɛtsena ahohyehye a onnyi ewiei mu no maa hɔn ho wosowee na ɔpopoe."
                },
                {
                    "number": 4,
                    "text": "Na dɛm na Ewuradze no Sunsum dzii dwuma wɔ hɔn do, osiandɛ nna wɔyɛ abɔn mu abɔn. Na Ewuradze nam n’ehumbɔbɔr a ɔmmbɔadze da no do hun dɛ oye dɛ ɔgye hɔn; naaso wɔsɔɔw abɛbrɛsɛ pii wɔ hɔn kra mu osian hɔn emumuyɛ ntsi, wohun ɔhaw pii na wosuroo dɛ wobotwa hɔn akyen afebɔɔ."
                },
                {
                    "number": 5,
                    "text": "Na ɔbaa dɛ wɔtotɔe serɛɛ hɔn egya nda pii dɛ ɔmma hɔn kwan ma wɔnkɔ Nephi asaase do."
                },
                {
                    "number": 6,
                    "text": "Na ɔhen Mosiah kɔree kebisaa Ewuradze hwɛɛ dɛ ɔsɛ dɛ ɔma ne mbabanyin no kwan ma wɔkɔ Lamanfo mu kɛka nsɛmpa no."
                },
                {
                    "number": 7,
                    "text": "Na Ewuradze see Mosiah dɛ: Ma hɔn kwan ma wɔnkɔ na dodowara bɛgye hɔn nsɛm no edzi, na wobenya onnyiewiei nkwa; na Mebɛgye wo mbabanyin no efi Lamanfo nsa."
                },
                {
                    "number": 8,
                    "text": "Na ɔbaa dɛ Mosiah maa hɔn kwan dɛ wɔnkɔ na wɔnkɛyɛ dza wɔrohwehwɛ no."
                },
                {
                    "number": 9,
                    "text": "Na wotuu hɔn kwan dze faa sar no do dɛ wɔrokɔ akɛkã asɛmpa no wɔ Lamanfo mu; na mebɛkã hɔn akwantu no mu nsɛm ekyir yi."
                },
                {
                    "number": 10,
                    "text": "Afei nna ɔhen Mosiah nnya obiara mmfa n’ahendzi no mma no, osiandɛ ne mbabanyin mu biara mmpɛ ahendzi no."
                },
                {
                    "number": 11,
                    "text": "Dɛm ntsi ɔfaa abakɔsɛm no a woekrukye wɔ ayewa mprɛtse do no, nye Nephi ne mprɛtse no so, nye ndzɛmba nyinara a Nyame maa no ho mbrasɛm dɛ ɔmfa nsie na ɔnhwɛ do yie no, wɔ aber a owiee abakɔsɛm a ɔwɔ sika mprɛtse do no ne nkyerɛase na ɔmaa wɔkyerɛwee too hɔ no, dɛm sika mprɛtse no a Limhi no nkorɔfo hunii a ofi Limhi nsamu baa no hɔ no;"
                },
                {
                    "number": 12,
                    "text": "Na ɔyɛɛ iyi osiandɛ nna no nkorɔfo no reper dɛ wobohu biribi a ɔfa dɛm nkorɔfo no a wɔasɛɛ hɔn no ho."
                },
                {
                    "number": 13,
                    "text": "Na afei ɔnam abo ebien no a wɔdze akyekyer egyen n’asowa ebien no do kyerɛɛ ase."
                },
                {
                    "number": 14,
                    "text": "Afei dɛm ndzɛmba yi ahyɛse no na wɔyɛe ama wɔdze aakyerɛ kasa biara ase, na wɔdze efi ebusuasantsen kesi ebusuasantsen."
                },
                {
                    "number": 15,
                    "text": "Na Ewuradze ne nsa na ɔakora dɛm ndzɛmba yi do, ama ɔada no nkorɔfo hɔn emumuyɛ nye hɔn ebusudze edzi akyerɛ abɔdze biara a ɔbɛtsena asaase no do;"
                },
                {
                    "number": 16,
                    "text": "Na obiara a ɔwɔ dɛm ndzɛmba yi no wɔfrɛ no adzehunyi, dɛ mbrɛ ɔtse wɔ tsetseber do no."
                },
                {
                    "number": 17,
                    "text": "Afei aber a Mosiah wiee nkyerɛwee no ase kyerɛ no; hwɛ, ɔkã nkorɔfo a wɔasɛɛ hɔn no hɔn ho nsɛm, fi ber a wɔsɛɛ hɔn no dze fitsi aber a wosii abantsentsen kɛse no, dɛm aber no na Ewuradze tõtõo dɔm no hɔn kasaa na wɔbɔɔ hɔn petsee asaase nyinara enyi no, nyew, fitsi aber a wɔbɔɔ Adam mpo."
                },
                {
                    "number": 18,
                    "text": "Na dɛm nsɛm yi maa Mosiah no nkorɔfo no sũu mbordo; nyew, awerɛhow hyɛɛ hɔn mã dze, naaso, iyi dze nyimdzee kɛse brɛɛ hɔn na wodzii mu dɛw."
                },
                {
                    "number": 19,
                    "text": "Na dɛm nsɛm yi wɔbɛkyerɛw no ekyir yi; na hwɛ ohia dɛ nyimpa nyinara bohu dza wɔakyerɛw wɔ dɛm nsɛm yi mu."
                },
                {
                    "number": 20,
                    "text": "Na afei, dɛ mbrɛ mekãa kyerɛɛ hom no, aber a ɔhen Mosiah yɛɛ dɛm ndzɛmba yi wiei no, ɔfaa ayewa mprɛtse no, nye ndzɛmba a ɔdze esie nyinara na ɔdze maa Alma, nyia ɔyɛ Alma Panyin ne babanyin no; nyew, nkyerɛwee no nyinara, nye asekyerɛdze no so na ɔdze maa no, na ɔhyɛɛ no dɛ ɔmfa nsie na ɔnkora do yie, na ɔnkyerɛw dɔm no hɔn ho nsɛm so na ɔmfa nto hɔ mma ebusuasantsen kor nkɛpem kor so, dɛ mbrɛ wɔdze ato hɔ fitsi aber a Lehi fii Jerusalem no."
                }
            ]
        },
        "/study/scriptures/bofm/mosiah/29": {
            "uri": "/study/scriptures/bofm/mosiah/29",
            "title": "Mosiah 29",
            "data_type": "chapter",
            "chapter_name": "Tsir 29",
            "chapter_summary": [
                "Mosiah kã to gua dɛ wɔmfa atsɛmbuafo nhyɛ ahemfo ananmu—Ahemfo bɔn gya hɔn nkorɔfo kɔ bɔn mu—Nkorɔfo no yi Alma kakraba ma ɔbɛyɛ ɔtsɛmbuafo panyin—Ɔnoara so nye sɔfopanyin a ɔhwɛ Asɔr no do—Alma panyin na Mosiah wu. Bɛyɛ mfe 92–91 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei aber a Mosiah yɛɛ iyi wiei no, ɔsomaa ma wɔkɔr asaase no nyinara do wɔ no nkorɔfo no nyinara mu kebisaa hɔn nyia wɔpɛ dɛ ɔyɛ hɔn hen."
                },
                {
                    "number": 2,
                    "text": "Na ɔbaa dɛ nkorɔfo no buaa dɛ: Yɛpɛ dɛ wo babanyin Aaron yɛ hɛn hen na hɛn hwɛdofo."
                },
                {
                    "number": 3,
                    "text": "Afei aber yi nna Aaron kɔ Nephi asaase do, dɛm ntsi ɔhen no enntum ammfa ahendzi no amma no; nna Aaron noara so ammpɛ ahendzi no; nna Mosiah ne mbabanyin no so hɔn mu biara ammpɛ dɛ ɔbɛgye ahendzi no ato no do."
                },
                {
                    "number": 4,
                    "text": "Dɛm ntsi, ɔhen Mosiah somaa bio ma wɔkɔr nkorɔfo no mu; nyew ɔkyerɛɛw nwoma mpo ma wɔdze kɔr nkorɔfo no hɔ. Na nsɛm a ɔkyerɛwee nye dɛ:"
                },
                {
                    "number": 5,
                    "text": "Hwɛ, O hom a hom yɛ mo nkorɔfo, anaa mo nuanom, na dɛm na mefa hom dɛ hom yɛ, mepɛ dɛ hom susu dza wɔafrɛ hom dɛ hom nsusu ho yi—osiandɛ hom pɛ dɛ hom nya ɔhen."
                },
                {
                    "number": 6,
                    "text": "Afei merema hom atse ase dɛ nyia ahendzi no dzi wɔ no no atwe asan, na ɔse ɔrenngye ahendzi no."
                },
                {
                    "number": 7,
                    "text": "Na afei sɛ wɔfa obi fofor hyɛ n’ananmu a, hwɛ musuro dɛ wentwiwentwi bɔsoɛr wɔ hom mu. Na woana nyim dɛ annhwɛ a me babanyin no a ahendzi dzi wɔ no no bɛsesa n’adwen na no bo efuw na ɔatwe dɔm yi mu fa akã noho, na dɛm no bɛma akõkoekõ na wentwiwentwi aba hom mu, na dɛm bɛma wɔakã bɔgya pii egu na wɔakontom Ewuradze n’akwan mu, nyew, na wɔasɛɛ akra pii."
                },
                {
                    "number": 8,
                    "text": "Afei mese hom dɛ hom mma yenhu nyansa na yensusu dɛm ndzɛmba yi ho yie, osiandɛ yennyi tum biara a yɛdze bɛsɛɛ me babanyin no, nna yennyi kwan dɛ yɛsɛɛ obiara a wobeyi no dɛ ɔnhyɛ n’ananmu."
                },
                {
                    "number": 9,
                    "text": "Na sɛ me babanyin no san n’ekyir wɔ ahantanyɛ mu na ɔsan dwendwen dza ɔakã ho, na ɔper n’ahendzi ho a ɔbɛma ɔno nye nkorɔfo yi nyinara so ayɛ bɔn pii."
                },
                {
                    "number": 10,
                    "text": "Na afei hom mma yenhu nyansa na yɛnhwɛ dɛm ndzɛmba yi kwan, na yɛnyɛ dza ɔdze asomdwee bɛbrɛ nkorɔfo yi."
                },
                {
                    "number": 11,
                    "text": "Dɛm ntsi, mebɛyɛ hom hen me nda a aka nyinara; naaso, hom mma yenyi atsɛmbuafo, ma wombu nkorɔfo yi atsɛn dɛ mbrɛ hɛn mbra tse; na yɛbɛhyehyɛ ndzɛmba nyinara fofor dze ama hɔn, na yebeyi enyansafo ma wɔayɛ atsɛmbuafo, ama woeebu nkorɔfo yi atsɛn dɛ mbrɛ Nyame ne mbrasɛm tse."
                },
                {
                    "number": 12,
                    "text": "Afei oye ma nyimpa dɛ Nyame bobu no atsɛn sen ɔdasanyi osiandɛ Nyame n’atsɛmbu yɛ pɛrpɛr daa nyinara, na nyimpa dasanyi n’atsɛmbu dze ɔnntse dɛm."
                },
                {
                    "number": 13,
                    "text": "Dɛm ntsi sɛ ɔbɛyɛ yie dɛ hom benya nyimpa a wodzi pɛrpɛr ma wɔayɛ hom ahemfo, hɔn a wobotum ahyehyɛ Nyame ne mbra, na woebu nkorɔfo yi atsɛn dɛ mbrɛ ne mbrasɛm tse a, nyew, sɛ hom benya ahemfo a wobotum mpo ayɛ dza m’egya Benjamin yɛɛ dze maa nkorɔfo yi a—Mese hom dɛ, sɛ dɛm adze yi botum esi daa a nkyɛ obeye dɛ hom benya ahemfo daa ma wɔahwɛ hom do."
                },
                {
                    "number": 14,
                    "text": "Na emi mara mpo medze mo tum nye nyansa a menya nyinara abɔ mbɔdzen dɛ medze bɛkyerɛkyerɛ hom Nyame ne mbrasɛm, na mama asomdwee etsim wɔ asaase nyinara do, amma akõkoekõ anaa wentwiwentwi, anaa adzewia, anaa epoobɔ, anaa ewudzi, anaa emumuyɛ biara ennsi;"
                },
                {
                    "number": 15,
                    "text": "Na obiara a ɔyɛɛ emumuyɛ no, motwee n’aso dɛ mbrɛ mbra a hɛn egyanom dze maa hɛn no tse."
                },
                {
                    "number": 16,
                    "text": "Afei mese hom dɛ, ɔnam dɛ nyimpa nyinara nndzi pɛrpɛr ntsi, onnhia dɛ hom benya ɔhen anaa ahemfo ma wɔahwɛ hom do."
                },
                {
                    "number": 17,
                    "text": "Na hwɛ, emumuyɛ dodow a ɔhen omumuyɛnyi botum ama wɔayɛ, nyew, na hwɛ ɔsɛɛ kɛse botum aba!"
                },
                {
                    "number": 18,
                    "text": "Nyew, hom nkaa ɔhen Noah, n’emumuyɛdze nye n’ebusudze nye no nkorɔfo so hɔn emumuyɛdze nye hɔn ebusudze. Hwɛ ebɛn ɔsɛɛ kɛse na ɔbaa hɔn do; na bio, osian hɔn bɔn ntsi wɔkɔr nkowaasom mu."
                },
                {
                    "number": 19,
                    "text": "Na sɛ nnyɛ hɔn nyansaa nyinara Bɔadze no bɛyɛɛ ntamugyinafo ma wonuu hɔnho nokwar mu a, nkyɛ wɔda ho wɔ nkowaasom mu besi ndɛ."
                },
                {
                    "number": 20,
                    "text": "Mbom hwɛ, ɔgyee hɔn osiandɛ wɔbrɛɛ hɔnho adze wɔ n’enyim; na ɔnam dɛ wosũu dzendzenndzen guu no do ntsi oyii hɔn fii nkowaasom mu; na dɛm na Ewuradze dze no tum yɛ edwuma wɔ adasamba mu wɔ akwan nyinara mu, ɔtsen n’ehumbɔbɔr abasa wɔ hɔn a wɔdze hɔn werɛ twer no no do."
                },
                {
                    "number": 21,
                    "text": "Na afei hwɛ, mese hom dɛ hom runntum nntu ɔhen omumuyɛnyi adze do gyedɛ hom dua wentwiwentwi pii do, na hom kã bɔgya pii gu."
                },
                {
                    "number": 22,
                    "text": "Na hwɛ, ɔwɔ anyɛnkofo wɔ emumuyɛ mu, na ɔwɔ n’aweɔmfo so wɔ ne nkyɛn; na ɔbɛtsetsew hɔn a wodzii adze wɔ tsenenee mu no hɔn mbra mu egu n’enyim; na oetsiatsia Nyame ne mbrasɛm do wɔ n’ananadze."
                },
                {
                    "number": 23,
                    "text": "Na ɔayɛ mbra ama no nkorɔfo, nyew, mbra a ɔnye n’emumuyɛdze bra sɛ; na hɔn a woenndzi ne mbra do no ɔama wɔasɛɛ hɔn; na hɔn a wɔbɛtsew etua wɔ no do no ɔbɛma no nsordaafo akɔ nye hɔn akɔkõ; na dɛm na ɔhen a ɔnnyɛ tseneneenyi yɛ dze kontom akwan tsenenee."
                },
                {
                    "number": 24,
                    "text": "Na afei hwɛ mese hom dɛ, onnyi dɛ dɛm mbusu yi ba hom do."
                },
                {
                    "number": 25,
                    "text": "Dɛm ntsi, hom ndua nkorɔfo no ndze do nyi atsɛmbuafo a wobodua mbra a hom egyanom dze egya no do ebua atsɛn, dza ɔtsen, na ɔyɛ mbra a ofi Ewuradze no."
                },
                {
                    "number": 26,
                    "text": "Afei ɔnntɔ ka dɛ biribi a nkorɔfo no pɛ na wɔbɛma hɔn ndze do akã no rennyɛ adze papa; na mbom ɔtaa ka dɛ dza nkorɔfo no mu kumaabi pɛ no nnyɛ adze pa; dɛm ntsi hom nhwɛ iyi ho mfa nyɛ hom mbra—dɛ hom betsie nkorɔfo no hɔn ndze na hom dze edzi hom dwuma."
                },
                {
                    "number": 27,
                    "text": "Na sɛ mber bi ba ma nkorɔfo yi fa dza ɔyɛ emumuyɛ a, nna mber aso dɛ Nyame n’atsɛmbu bɛba hɔn do; nyew, nna mber asõ dɛ ɔdze ɔsɛɛ kɛse ba hom do dɛ mbrɛ ɔdze aba asaase yi do pɛn no."
                },
                {
                    "number": 28,
                    "text": "Na afei sɛ hom wɔ atsɛmbuafo a wommbu hom atsɛn dɛ mbrɛ mbra no a wɔdze ama hɔn no tse a, hom botum ama ɔtsɛmbuanyi panyin ebu hɔn atsɛn."
                },
                {
                    "number": 29,
                    "text": "Sɛ hom atsɛmbuafo mpanyimfo no emmbu atsɛn tsenenee a, hom mma hom atsɛmbuafo nkumaa no hɔn mu kumaabi mpon nhyia, na wombu atsɛmbuafo mpanyimfo no atsɛn dɛ mbrɛ dɔm no se."
                },
                {
                    "number": 30,
                    "text": "Na mehyɛ hom dɛ hom nyɛ dɛm ndzɛmba yi wɔ Ewuradze ho suro mu; na mese hom dɛ hom nyɛ dɛm ndzɛmba yi, osiandɛ hom nnyi ɔhen; ama sɛ nkorɔfo yi yɛ bɔn nye emumuyɛdze a, no ho mbuae ebogu hɔnankasa hɔn etsifi."
                },
                {
                    "number": 31,
                    "text": "Na hwɛ mese hom dɛ, nyimpa dodowara hɔn bɔnyɛ fir hɔn ahemfo hɔn emumuyɛdze; dɛm ntsi hɔn emumuyɛ ho mbuae gu hɔn ahemfo etsifi."
                },
                {
                    "number": 32,
                    "text": "Na afei memmpɛ dɛ nsonsonee biara ba asaase yi do, nkanka wɔ mo nkorɔfo mu; mbom mepɛ dɛ asaase yi yɛ ahotɔ asaase na ɔdasanyi biara n’enyi bɛgye ne kyɛfa nye ne ndzinoa ho, wɔ mber dodow biara a ɔbɔsɔ Ewuradze enyi dɛ ɔbɛma yɛatsena asaase yi do no, nyew wɔ mber dodow biara a hɛn asefo bɛtsena asaase yi enyi do no."
                },
                {
                    "number": 33,
                    "text": "Na ndzɛmba pii na ɔhen Mosiah kyerɛwee dze maa hɔn, ɔkãa nsɔhwɛ nye akotorka pii a otwar dɛ ɔba ɔhen tseneneenyi do, nyew, dza ɔfa no nkorɔfo hɔn kra mu atseetsee nyinara, nye no nkorɔfo hɔn ehwinhwin so nyinara ho; na ɔkyerɛkyerɛɛ ne nyinara mu kyerɛɛ hɔn."
                },
                {
                    "number": 34,
                    "text": "Na ɔkãa kyerɛɛ hɔn dɛ ɔmmfata dɛ dɛm ndzɛmba yi si; mbom asodzi no bɔsoa hɔn nyinara, ama ɔdasanyi biara aasoa ne kyɛfa."
                },
                {
                    "number": 35,
                    "text": "Na ɔkãa amandzehu a sɛ wonya ɔhen a ɔnnyɛ tseneneenyi ma ɔhwɛ hɔn do a, otwar dɛ ɔba hɔn do kyerɛɛ hɔn."
                },
                {
                    "number": 36,
                    "text": "Nyew, n’emumuyɛ nye n’ebusudze nye akõkoekõ na wentwiwentwi nye bɔgyakã nye adzewia na epoobɔ, nye ndwamambɔ, na emumuyɛ ahorow nyinara a worunntum nnkan—ɔsee hɔn dɛ ɔmmfata dɛ dɛm ndzɛmba yi nyinara si osiandɛ otsia Nyankopɔn ne mbrasɛm."
                },
                {
                    "number": 37,
                    "text": "Na afei ɔbaa dɛ aber a ɔhen Mosiah somaa ma wɔdze dɛm nsɛm yi kɛmaa nkorɔfo no wɔgyee too mu dɛ ne nsɛm no yɛ nokwar."
                },
                {
                    "number": 38,
                    "text": "Dɛm ntsi wɔammper dɛ wɔbɔhwehwɛ ɔhen bio, na ɔbɛyɛɛ hɔn ehiasɛm mbordo dɛ wɔbɔhwɛ ma ɔdasanyi biara enya ne kyɛfa pɛpɛɛpɛr wɔ asaase nyinara do; nyew, na ɔdasanyi biara gyee too mu dɛ obeyi nankasa no bɔn ano."
                },
                {
                    "number": 39,
                    "text": "Dɛm ntsi, ɔbaa dɛ wɔboaboaa hɔn ano ekuwekuw wɔ asaase no do, kyerɛɛ hɔn adwen wɔ hɔn a wɔsɛ dɛ wɔyɛ hɔn atsɛmbuafo, ma woeebu hɔn atsɛn dɛ mbrɛ mbra a wɔdze ama hɔn no tse; na hɔn enyi gyee mbordo osian ahotɔ a wɔdze ama hɔn no ntsi."
                },
                {
                    "number": 40,
                    "text": "Na dɔ a wɔwɔ wɔ Mosiah ho no yɛɛ dzen; nyew, wɔdze enyidzi kɛse maa no sen obiara; na wohun dɛ ɔnnyɛ osisifo a ɔreper hwehwɛ mfaso, nyew, ɔronnhwehwɛ ahonyadze a ɔsɛɛ ɔkra; osiandɛ ɔanngyegye sika emmfi hɔn hɔ, anaadɛ n’enyiwa anngye wɔ bɔgyakã ho; mbom ɔmaa asomdwee baa asaase no do ama wɔaagye no nkorɔfo no efi nkowaasom ahorow nyinara mu; dɛm ntsi, wɔdze enyidzi maa no, nyew, enyidzi kɛse a wɔto ho abaw a onnhyia."
                },
                {
                    "number": 41,
                    "text": "Na ɔbaa dɛ woyii atsɛmbuafo dɛ wɔnhwɛ hɔn do, anaadɛ, wombu hɔn atsɛn dɛ mbrɛ mbra no tse, na wɔyɛɛ iyi wɔ asaase no nyinara do."
                },
                {
                    "number": 42,
                    "text": "Na ɔbaa dɛ woyii Alma ma ɔbɛyɛɛ ɔtsɛmbuanyi panyin a odzi kan, nna ɔyɛ sɔfopanyin so, na n’egya, ɔdze dzibew no hyɛɛ no no, na ɔdze asɔr no mu dwumadzi nyinara hyɛɛ ne nsa."
                },
                {
                    "number": 43,
                    "text": "Na afei ɔbaa dɛ Alma nantseew Ewuradze n’akwan mu, na odzii ne mbrasɛm do, na obuu atsɛn tsenenee, na asomdwee baa asaase no nyinara do kyɛree."
                },
                {
                    "number": 44,
                    "text": "Na dɛm na atsɛmbuafo no hyɛɛ ase dzii adze wɔ Zarahemla asaase nyinara do, wɔ nkorɔfo a wɔfrɛ hɔn Nephifo nyinara do; na Alma nye ɔtsɛmbuanyi panyin a odzii kan."
                },
                {
                    "number": 45,
                    "text": "Na afei ɔbaa dɛ n’egya wui nna oedzi mfe eduowɔtwe ebien, na ne nyinara mu no odzii Nyankopɔn ne mbrasɛm do."
                },
                {
                    "number": 46,
                    "text": "Na ɔbaa dɛ Mosiah so wui wɔ n’ahendzi mfe eduasa ebiasa mu wɔ aber a nna oedzi mfe eduosia ebiasa; na wɔka ne nyinara bɔmu a, ɔyɛ mfe ahaenum nye akron fitsi aber a Lehi fii Jerusalem no."
                },
                {
                    "number": 47,
                    "text": "Na dɛm na Nephi no nkorɔfo hɔn ahemfo hɔn ahendzi sii baa ewiei; na dɛm na Alma a ɔyɛ hɔn asɔr ne farbaa, no nkwa nda sii baa ewiei."
                }
            ]
        },
        "/study/scriptures/bofm/alma/1": {
            "uri": "/study/scriptures/bofm/alma/1",
            "title": "Alma 1",
            "data_type": "chapter",
            "chapter_name": "Tsir 1",
            "chapter_summary": [
                "Nehor ma ator nkyerɛkyerɛ, ɔkyekyer asɔr, ɔhyɛ asɔfoɔtorsom ase, na oku Gideon—Woku Nehor wɔ n’ewudzi ho—Asɔfoɔtorsom nkyerɛkyerɛ na atseetsee petse nkorɔfo no mu—Asɔfo no yɛ pampam suo mu, nkorɔfo no hwɛ ehiafo, na Asɔr no yɛ prɔmprɔm. Bɛyɛ mfe 91–88 Ansaana wɔbɔwo Christ."
            ],
            "book_title": "Alma Nwoma No Alma Ne Babanyin No",
            "book_intro": [
                "Dza Alma kãe, ɔno a ɔyɛ Alma a odzi kan ne babanyin, na ɔyɛ ɔtsɛmbuafo panyin wɔ Nephi no nkorɔfo do, na ɔyɛ ɔsɔfopanyin so wɔ Asɔr no do. Dza ɔfa atsɛmbuafo hɔn aber a wɔdze dzii adze ho nye hɔn akõkoekõ na wentwiwentwi a osii dɔm no mu nye dza ɔfa ɔkõ a osii Nephifo nye Lamanfo ntamu, dɛ mbrɛ Alma a odzi kan na ɔyɛ ɔtsɛmbuafo panyin no ne nkyerɛwee se."
            ],
            "verses": [
                {
                    "number": 1,
                    "text": "Afei ɔbaa dɛ ber a atsɛmbuafo no dzi adze wɔ Nephi no nkorɔfo do n’afe a odzi kan no mu no, ofitsi dɛm aber no dze kɔ, ber a ɔhen Mosiah kɔr asaase nyina kwan no, ɔno a ɔkõo ɔkõ pa, na ɔnantseew tsenenee mu wɔ Nyankopɔn enyim no, oennyi obiara a obesi n’ananmu edzi n’adze no; hwɛ ɔhyehyɛɛ mbra, na dɔm no gyee too mu; dɛm ntsi nna otwar dɛ wodzi mbra no a ɔayɛ no do."
                },
                {
                    "number": 2,
                    "text": "Na ɔbaa dɛ afe a odzi kan a nna Alma dzi adze wɔ atsɛmbu egua no do no, wɔdze ɔbarimba bi baa n’enyim dɛ ondzi n’asɛm, dɛm ɔbarimba no sõ ara yie, na wonyim dɛ noho yɛ dzen so yie."
                },
                {
                    "number": 3,
                    "text": "Nna ɔnenam dɔm no mu rekã nsɛm bi a ɔato no dzin dɛ ɔyɛ Nyankopɔn n’asɛm, na ɔyɛ nsɛm a otsia asɔr no; ɔkãa kyerɛɛ dɔm no dɛ asɔfo nye akyerɛkyerɛfo no wɔ dɛ wɔyɛ atsenkã wɔ dɔm no mu; na ɔnnsɛ dɛ wɔdze hɔn nsa yɛ edwuma, mbom dɔm no na ɔsɛ dɛ wɔhwɛ hɔn."
                },
                {
                    "number": 4,
                    "text": "Na ɔgyee dase kyerɛɛ dɔm no so dɛ wɔbɛgye adasamba nyinara nkwa wɔ da a odzi ewiei no mu, dɛm ntsi onnyi dɛ wosuro anaadɛ hɔn ho popo, na mbom wɔmma hɔn tsir do wɔ sor na wondzi ehurusi; osiandɛ Ewuradze na ɔabɔ nyimpa nyinara, na ɔapon hɔn nyinara so; dɛm ntsi da a odzi ekyir no, nyimpa nyinara benya onnyiewiei nkwa."
                },
                {
                    "number": 5,
                    "text": "Na ɔbaa dɛ ɔkyerɛkyerɛɛ dɛm ndzɛmba yinom araa ma dodowara gyee ne nsɛm no dzii, mpo ara ma wɔhyɛɛ ase dɛ wɔroboa no na wɔrema no sika."
                },
                {
                    "number": 6,
                    "text": "Na ɔhyɛɛ ase dɛ ɔremema noho do na ɔreyɛ ahantan wɔ n’akoma mu, na ɔhyɛɛ ntar a ɔsom bo, nyew, na ɔhyɛɛ ase dɛ ɔnam ne nsɛm kã do rekyekyer asɔr mpo."
                },
                {
                    "number": 7,
                    "text": "Na ɔbaa dɛ ber a ɔrokɔ akɛkyerɛkyerɛ hɔn a wɔagye ne nsɛm no edzi no, ohyiaa ɔbarimba bi a ɔkã Nyame n’asɔr no ho, nyew, hɔn akyerɛkyerɛfo no mu kor; na ɔhyɛɛ ase dɛ ɔnye no regye kyim dzendzenndzen, ama ɔnam do ɔaatwe dɔm a wɔwɔ asɔr no mu no aakɔ; na mbom ɔbarimba no nye no gyinae, na ɔdze Nyame ne nsɛm bɔɔ no kɔkɔ."
                },
                {
                    "number": 8,
                    "text": "Afei dɛm ɔbarimba no ne dzin dze Gideon; na ɔyɛɛ edwindadze wɔ Nyankopɔn ne nsamu dze gyee Limhi no dɔm no fii nkowaasom mu."
                },
                {
                    "number": 9,
                    "text": "Afei, ɔnam dɛ Gideon dze Nyame ne nsɛm no nye no gyinae ntsi no bo fuuw Gideon, na ɔtwee ne nkrantsee na ɔhyɛɛ ase dɛ ɔdze rutwitwa no. Nna Gideon n’enyi efir dodow, dɛm ntsi oenntum enngyina no hwe no ano, dɛm ntsi ɔdze nkrantsee kum no."
                },
                {
                    "number": 10,
                    "text": "Na asɔrmba no suoo ɔbarimba no a okum no no mu, na wɔdze no baa Alma n’enyim dɛ ombu no atsɛn wɔ ewu a oedzi no ho."
                },
                {
                    "number": 11,
                    "text": "Na ɔbaa dɛ obegyinaa Alma n’enyim na ɔdze akokodur kasaa serɛɛ maa noho."
                },
                {
                    "number": 12,
                    "text": "Mbom Alma see no dɛ: Hwɛ, iyi nye mber a odzi kan a wɔdze asɔfoɔtorsom aba dɔm yi mu. Na hwɛ, nndzi fɔ wɔ asɔfoɔtorsom nko no ho, na mbom aper so dɛ idua nkrantsee do edze hyɛ hɔn; na sɛ wɔnam nhyɛ do dze asɔfoɔtorsom reba dɔm yi mu a, nna ɔrebɛsɛɛ hɔn koraa."
                },
                {
                    "number": 13,
                    "text": "Na akã ɔtseneneenyi no bɔgyaa egu, nyew, nyimpa a ɔayɛ papa pii wɔ dɔm yi mu; na hwɛ sɛ yegyaa wo a no bɔgyaa bɔsoɛr hɛn do ebedzi hɛn wer."
                },
                {
                    "number": 14,
                    "text": "Dɛm ntsi woebu wo okumfɔ, dɛ mbrɛ mbra a Mosiah, hɛn hen a odzi ewiei no, dze maa hɛn no tse; na dɔm yi agye ato mu; dɛm ntsi ɔwɔ dɛ dɔm yi dzi mbra no do."
                },
                {
                    "number": 15,
                    "text": "Na ɔbaa dɛ wɔfaa no; na ne dzin dze Nehor; na wɔdze no kɔr koko Manti n’etsifi, na hɔ no wɔmaa, anaadɛ, ɔgyee tõo mu wɔ sor na asaase enyim dɛ dza ɔdze kyerɛkyerɛɛ dɔm no nye Nyankopɔn n’asɛm bɔ ebira; na hɔ na owuu enyimguase wu."
                },
                {
                    "number": 16,
                    "text": "Naaso iyi amma asɔfoɔtorsom no ammbɔ adze wɔ asaase no do; osiandɛ dodowara wɔ hɔ a hɔn enyi gye wɔ wiadze egyangyandze mu, na wɔkɔr do kyerɛkyerɛɛ dza ɔnnyɛ nokwar; na wɔyɛɛ iyi osian ahonya nye enyimnyam ntsi."
                },
                {
                    "number": 17,
                    "text": "Naaso, sɛ wɔkyer hɔn a, osian mbra no ntsi wonntum nndzi ator, ɔnam dɛ wɔtwe atorfo aso ntsi wɔhyɛɛ da dɛ wɔreka nsɛm a hɔnara wɔgye dzi; na mbra no nnyi tum wɔ obiara do wɔ ne gyedzi ho."
                },
                {
                    "number": 18,
                    "text": "Na woenntum ennwia adze, ɔnam dɛ wosuroo mbra no, na wɔtwee aso wɔ dɛm adze yi ho; eso woenntum ammbɔ epoo, anaa woenndzi ewu, ɔnam dɛ nyia odzii ewu no wɔtwee n’aso dze kum no."
                },
                {
                    "number": 19,
                    "text": "Mbom ɔbaa dɛ hɔn a wɔnndɔm Nyame n’asɔr no hyɛɛ ase dɛ wɔretseetsee hɔn a wɔdɔm Nyame n’asɔr, na wɔafa Christ ne dzin ato hɔn do no."
                },
                {
                    "number": 20,
                    "text": "Nyew, wɔtseetsee hɔn, na wɔdze nsɛm ahorow pii tsetsee hɔn, na wɔyɛɛ iyi osian hɔn ahobrɛadze ntsi; na wɔnnyɛ ahantan wɔ hɔn enyi do, na mbom wɔdze Nyame n’asɛm kyerɛkyerɛɛ hɔn ho nkorkor, na wɔanngye sika nna wonntwa bo so."
                },
                {
                    "number": 21,
                    "text": "Afei mbra ketsee bi wɔ hɔ ma nkorɔfo a wɔwɔ asɔr no mu dɛ onnyi dɛ nyimpa biara a ɔdɔm asɔr no, soɛr na ɔtseetsee hɔn a wɔnndɔm asɔr no, na eso onnyi dɛ wɔma atseetsee biara si hɔnankasa so hɔn mu."
                },
                {
                    "number": 22,
                    "text": "Naaso dodowara wɔ hɔn mu a wɔhyɛɛ ase dɛ wɔreyɛ ahantan, na wɔhyɛɛ ase dɛ wɔnye hɔn etsiafo ridzi esi, na wɔbɔɔ atwɛr mpo; nyew, wɔdze ekutuku bobɔɔ hɔn ho nkorkor."
                },
                {
                    "number": 23,
                    "text": "Afei iyi nyina sisii wɔ afe a otsĩa ebien wɔ ber a Alma dzi adze no, na ɔyɛɛ atseetsee kɛse dze maa asɔr no; nyew, ɔyɛɛ nsɔhwɛ kɛse dze maa asɔr no."
                },
                {
                    "number": 24,
                    "text": "Na dodowara hɔn akoma pirimii, na wɔpepaa hɔn edzin mu, na wɔannkan hɔn bio wɔ Nyame no dɔm mu. Na dodowara so twee hɔnho fii hɔn mu."
                },
                {
                    "number": 25,
                    "text": "Afei iyi yɛɛ nsɔhwɛ kɛse bi dze maa hɔn a woegyina pintsinn wɔ gyedzi mu no; naaso wogyinaa pintsinn na woennhihim dɛ wobedzi Nyankopɔn ne mbrasɛm do, na wonyaa abotar dze sɔɔw atseetsee a ɔbaa hɔn do no."
                },
                {
                    "number": 26,
                    "text": "Na sɛ asɔfo no gyaa hɔn ndwuma a wɔyɛ na wɔkɛkã Nyame n’asɛm no kyerɛ dɔm no a, dɔm no so gyaa hɔn ndwuma a wɔyɛ dze tsie Nyame n’asɛm no. Na sɛ ɔsɔfo no kã Nyame n’asɛm no kyerɛ hɔn wie a, hɔn nyinara san hɔn ekyir kɔ bio kedzi hɔn dwuma dɛ mbrɛ ɔsɛ; na ɔsɔfo no mmbu noho nnkyɛn n’etsiefo, osiandɛ ɔsɛnkanyi no nnye nnkyɛn etsiefo no; anaadɛ kyerɛkyerɛnyi no nnye nnkyɛn osuanyi no; na dɛ hɔn nyinara yɛ pɛr, na hɔn nyinara yɛɛ edwuma, obiara yɛɛ mbrɛ n’ahoɔdzen botum."
                },
                {
                    "number": 27,
                    "text": "Na woyiyii hɔn ahodze memae, obiara dɛ mbrɛ ɔwɔ, na wɔdze memaa ehiafo na abɔbɔfo, nye ayarfo, na hɔn a woruhu amandze; na wɔannhyehyɛ ntar a no bo yɛ dzen, nna eso hɔn ho tsew na wodzi hɔn ho nyi."
                },
                {
                    "number": 28,
                    "text": "Na dɛm na wɔdze hyehyɛɛ asɔr no mu dwumadzi; na dɛm na ɔmaa wɔhyɛɛ ase dɛ wɔrokɔdo nya asomdwee ntoado bio, atseetsee nyina ammfa hɔn ho koraa."
                },
                {
                    "number": 29,
                    "text": "Na afei, osiandɛ asɔr no egyina pintsinn ntsi, wɔhyɛɛ ase dɛ wɔreyɛ esikafo mapã, wonyaa ndzɛmba a wohia nyina no mbordo—nguankuw na anantwikuw, nye mbowa ahorow pii, na eburow so pii, nye sika na dwetɛ, nye ndzɛmba a ɔsom bo mapã, nye serekye na atam fɛɛfɛw so ahorow pii."
                },
                {
                    "number": 30,
                    "text": "Na hɔn prɔmprɔmyɛ mber yi mu no, woennyi hɔn a wɔda adagyaw, anaa ɔkɔm dze hɔn, anaa nsukɔm dze hɔn, anaa wɔyaryar, anaa wɔyɛ abɔbɔfo edzi; na wɔammfa hɔn akoma anntaa ahonya do; na wɔyɛɛ ayamuyie maa obiara, mpanyimfo na mbofra, nkowaa na adehye, mbanyin nye mbaa, dɛ wonnyi asɔr no mu anaa wɔwɔ asɔr no mu, wɔannhwɛ nyimpa enyim na wɔyɛɛ obiara n’ehiadze maa no."
                },
                {
                    "number": 31,
                    "text": "Na dɛm na ɔmaa wɔyɛɛ prɔmprɔm na ahonyafo mapa kyɛɛn hɔn a wonnyi asɔr no mu."
                },
                {
                    "number": 32,
                    "text": "Na hɔn a wonnyi asɔr no mu no dze hɔn ho kɛhyɛɛ abayisɛm na abosonsom mu anaa enyihaw, nye kasafĩ ne kã mu, na enyiber na basabasayɛ mu; na wɔhyehyɛɛ ntar a ɔsom bo; na wɔmemaa hɔn ho do wɔ hɔn enyiwa a ɔtratra hɔn ntɔn do; atseetsee, atordzi, adzewia, edwotwa, ndwamambɔ, na ewudzi, nye emumuyɛdze ahorow nyina bɛyɛɛ hɔn suban; naaso, mber dodowara dɛ wobotum no, wɔmaa mbra no yɛɛ edwuma wɔ hɔn a wɔtõe no nyinara do."
                },
                {
                    "number": 33,
                    "text": "Na ɔbaa dɛ wɔdze mbra no yɛɛ edwuma wɔ dɔm no mu, wɔtsẽaa obiara dɛ mbrɛ no bɔn a ɔyɛe no tse, na dɛm maa wɔhwɛɛ hɔn ho yie, na woenntum annyɛ emumuyɛdze biara a ɔbɛma hɔn ho ada hɔ; dɛm ntsi, asomdwee baa Nephi no nkorɔfo no mu kesii ber a atsɛmbuafo no dzii adze no ne mfe a otsĩa enum mu."
                }
            ]
        },
        "/study/scriptures/bofm/alma/2": {
            "uri": "/study/scriptures/bofm/alma/2",
            "title": "Alma 2",
            "data_type": "chapter",
            "chapter_name": "Tsir 2",
            "chapter_summary": [
                "Amlici per dɛ obedzi hen na dɔm no ammpen do—N’akãdofo hyɛ no ɔhen—Amlicifo tu Nephifo do sa na wodzi ɔkogu—Lamanfo na Amlicifo kã hɔn nsordaafo bɔmu na wodzi ɔkogu—Alma ku Amlici. Bɛyɛ mfe 87 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ hɔn adzedzi n’afe a otsĩa enum n’ahyɛse no wentwiwentwi hyɛɛ ase sii dɔm no mu; osiandɛ ɔbarimba bi a wɔfrɛ no Amlici a ɔawea, nyew, ɔyɛ wiadze nyansafo a nna ɔka kuw a dɛm ɔbarimba no a ɔdze nkrantsee kuu Gideon no dɔm no, nyia wokum no bi hyɛɛ ananmu dɛ mbrɛ mbra no tse no—"
                },
                {
                    "number": 2,
                    "text": "Afei Amlici yi nam ndabraba do twee nkorɔfo pii dzii n’ekyir; wɔdɔree araa ma wɔhyɛɛ ase dɛ worinya tum ara yie; na wɔhyɛɛ ase peer dɛ wɔdze Amlici bedzi ɔhen wɔ dɔm no do."
                },
                {
                    "number": 3,
                    "text": "Afei dɛm adze yi haaw asɔrmba na hɔn a Amlici enntum anntwe hɔn enndzi n’ekyir no; osiandɛ wonyim dɛ mbrɛ hɔn mbra no tse no, dɔm no hɔn ndze na wogyina do dze yɛ ndzɛmba a ɔtsetse dɛm."
                },
                {
                    "number": 4,
                    "text": "Dɛm ntsi, sɛ ɔba dɛ dɔm no pen do ma Amlici, dɛ ɔyɛ omumuyɛnyi ntsi, ɔbɛgye hɔn kyɛfa nye dza ɔyɛ asɔr no ne ndzinoa efi hɔn nsamu; osiandɛ n’adwen ara nye dɛ ɔbɛsɛɛ Nyankopɔn n’asɔr."
                },
                {
                    "number": 5,
                    "text": "Na ɔbaa dɛ dɔm a wɔwɔ asaase no do nyina boaa hɔn ano, obiara kyerɛɛ n’adwen dɛ ɔpɛ anaa otsia Amlici, wɔboaa hɔn ano ekuwekuw, na mansotwe wanwa ara yie baa hɔn mu ma wentwiwentwi baa ankorankor ntamu."
                },
                {
                    "number": 6,
                    "text": "Na dɛm na wɔkaa hɔn ho bɔɔ mu dze kyerɛɛ hɔn adwen wɔ asɛm no ho; na wɔdze kɔtoo atsɛmbufo no enyim."
                },
                {
                    "number": 7,
                    "text": "Na ɔbaa dɛ dɔm no maa hɔn ndze do tsiaa Amlici, ma wɔannhyɛ no ɔhen wɔ dɔm no do."
                },
                {
                    "number": 8,
                    "text": "Afei dɛm maa hɔn a wotsia no no dzii dɛw kɛsenara wɔ hɔn akoma mu; na mbom Amlici kenyaan hɔn a wɔwɔ n’afã no ma hɔn bo fuuw hɔn a wonnyi n’afã no."
                },
                {
                    "number": 9,
                    "text": "Na ɔbaa dɛ wɔboaa hɔn ano, na wɔseraa Amlici ngo ma ɔbɛyɛɛ hɔn hen."
                },
                {
                    "number": 10,
                    "text": "Afei ber a wɔyɛɛ Amlici ɔhen wɔ hɔn do no, ɔhyɛɛ hɔn dɛ wɔmfa akodze nkɔ hɔn enuanom no do; na ɔyɛɛ iyi ama ɔdze hɔn aabɛhyɛ n’ase."
                },
                {
                    "number": 11,
                    "text": "Afei Amlici no dɔm no dze Amlici ne dzin too hɔn do na wɔfrɛɛ hɔn Amlicifo; na hɔn a wɔaka no so wɔfrɛɛ hɔn Nephifo, anaadɛ Nyame no dɔm."
                },
                {
                    "number": 12,
                    "text": "Dɛm ntsi Nephi no dɔm no hun dza Amlicifo no rohwehwɛ ayɛ no, hɔn so siesiee hɔn ho dze hyiaa hɔn kwan; nyew, wɔfaa nkrantsee, na mpea, nye egyen na egyen menaba, nye abo na totowabo nye ɔkõ ho akodze ahorow nyina bi."
                },
                {
                    "number": 13,
                    "text": "Na dɛm na wosiesiee hɔn ho dɛ wɔdze behyia Amlicifo no kwan wɔ ber a wɔdze bɛba no mu. Na woyiyii nsordaafo no mu asahen, na asahen mpanyimfo na asahen mu ekunyin dɛ mbrɛ hɔn dodow tse."
                },
                {
                    "number": 14,
                    "text": "Na ɔbaa dɛ Amlici maa no dɔm no ɔkõ ho akodze ahorow nyina bi; na no so yiyii ahwɛdofo na mpanyimfo, dɛ wondzi hɔn enyim nye hɔn enuanom no nkɔkõ."
                },
                {
                    "number": 15,
                    "text": "Na ɔbaa dɛ Amlicifo no baa koko Amnihu do, dza ɔwɔ esutsen Sidon no boka afamu hɔ no, dza ɔpem fa Zarahemla asaase do no, na hɔ na wɔhyɛɛ ase dɛ wɔnye Nephifo rokõ."
                },
                {
                    "number": 16,
                    "text": "Afei Alma na ɔyɛ ɔtsɛmbufo panyin, nye Nephi no dɔm no hɔn ambrado, dɛm ntsi ɔnye no dɔm no kɔree, nyew ɔnye no asahen nye no asahen ekunyin a ɔdze hɔn sisii no nsordaafo no ano no, wɔnye Amlicifo no kɔkõe."
                },
                {
                    "number": 17,
                    "text": "Na wɔhyɛɛ ase dɛ worukuku Amlicifo no wɔ koko a ɔwɔ Sidon boka afamu hɔ no do. Na Amlicifo no dze ahoɔdzen kɛse gyinaa Nephifo no enyim araa ma Nephifo no mu pii totɔree wɔ Amlicifo no enyim."
                },
                {
                    "number": 18,
                    "text": "Naaso Ewuradze maa Nephifo hɔn abasa mu yɛɛ dzen ma wokunkum Amlicifo no ara yie ma wɔhyɛɛ ase dɛ woruguan fi hɔn enyim."
                },
                {
                    "number": 19,
                    "text": "Na ɔbaa dɛ Nephifo no tsiiw Amlicifo no wɔ da no nyina mu, na wokunkum hɔn ara yie, na Amlicifo a wokum hɔn no yɛ akra mpem duebien ahaenum eduasa ebien, na Nephifo a wokum hɔn no so yɛ akra mpemesia ahaenum eduosia ebien."
                },
                {
                    "number": 20,
                    "text": "Na ɔbaa dɛ ber a Alma hun dɛ onnkotum etsiw Amlicifo no bio no, ɔmaa no nkorɔfo no sisii hɔn ntamadan wɔ Gideon bɔnsa no mu, wɔdze Gideon no a owui wɔ Nehor ne nkrantsee ano no ne dzin too dɛm bɔnsa no; na dɛm bɔnsa yi mu na Nephifo no sisii hɔn ntamadan wɔ dɛm anafua da no mu."
                },
                {
                    "number": 21,
                    "text": "Na Alma somaa atsɛwfo dɛ wontsiw Amlicifo nkaa no, ama woeehu hɔn nhyehyɛɛ nye hɔn apam, ama oetum abɔ noho ban wɔ hɔn ho, na oetum abɔ no dɔm so ho ban ma wɔaannsɛɛ hɔn."
                },
                {
                    "number": 22,
                    "text": "Afei hɔn a ɔsomaa hɔn dɛ wɔnkɛtsɛw Amlicifo wɔ hɔn asoɛe no, wɔfrɛ hɔn Zeram, na Amnor, na Manti nye Limher; iyinom nye hɔn a wɔnye hɔn nkorɔfo kɔree kɛtsɛɛw Amlicifo hɔn nseraban no."
                },
                {
                    "number": 23,
                    "text": "Na ɔbaa dɛ adze kyee no wɔsanee baa Nephifo asoɛe ntsɛmara a nna ahobow akã hɔn, na wɔdze suro kɛse see dɛ:"
                },
                {
                    "number": 24,
                    "text": "Hwɛ, yɛtaa Amlicifo nseraban no do, na ahobow kɛse kãa hɛn wɔ Minon asaase a ɔwɔ Zarahemla asaase n’etsifi no, ɔdze rokɔ Nephi asaase do hɔ no, yehun Lamanfo dɔmtutuw; na hwɛ, Amlicifo no akɛkã hɔn ho;"
                },
                {
                    "number": 25,
                    "text": "Na wɔkɔ hɛn enuanom no a wɔwɔ dɛm asaase no do no hɔn do; ma wɔdze hɔn nguankuw, nye hɔn yernom na hɔn mba ruguan wɔ hɔn enyim dze reba hɛn kurow mu afamu, na gyedɛ hɛn ho yɛ har, annyɛ dɛm a, wɔbɛba abɛfa hɛn kurow, na woekuku hɛn egyanom, na hɛn yernom, nye hɛn mba."
                },
                {
                    "number": 26,
                    "text": "Na ɔbaa dɛ Nephi no nkorɔfo no faa hɔn ntamadan, na wofii Gideon bɔnsa mu hɔ dze faa kwan a ɔdze kɔ hɔn kuropɔn a ɔyɛ Zarahemla kuropɔn no do."
                },
                {
                    "number": 27,
                    "text": "Na hwɛ, ber a worutwa esutsen Sidon no, Lamanfo no nye Amlicifo no a hɔn dodow tse dɛ mpoano anhwea no, baa hɔn do dɛ wɔrebɛsɛɛ hɔn."
                },
                {
                    "number": 28,
                    "text": "Naaso, Nephifo no a nna Ewuradze ama n’abasa do dze ahyɛ hɔn dzen no, wɔ ber a wɔbɔɔ mpaa dzendzenndzen maa no dɛ ɔngye hɔn mfi hɔn atamfo nsa no, dɛm ntsi Ewuradze tsiee hɔn sufrɛ, na ɔhyɛɛ hɔn dzen, ma Lamanfo nye Amlicifo no totɔree wɔ hɔn enyim."
                },
                {
                    "number": 29,
                    "text": "Na ɔbaa dɛ Alma nye Amlici dze nkrantsee bɔɔ enyim; na wɔkõo dzendzenndzen."
                },
                {
                    "number": 30,
                    "text": "Na ɔbaa dɛ Alma a ɔyɛ Nyame nyimpa, a gyedzi ahyɛ no mã no, tseaa mu dɛ: O Ewuradze, hu me mbɔbɔr na fa mo nkwa kyɛ me, ama mayɛ edwindadze wɔ wo nsamu dze eetum agye dɔm yi na maakora hɔn do."
                },
                {
                    "number": 31,
                    "text": "Afei ber a Alma kãa dɛm nsɛm yi wiei no, ɔnye Amlici suoo ɔkõ mu bio; na ɔmaa no ahoɔdzen kɛsenara ma ɔdze nkrantsee kum Amlici."
                },
                {
                    "number": 32,
                    "text": "Na ɔnye Lamanfo hɔn hen so suoo ɔkõ mu; na mbom Lamanfo hɔn hen no guanee fii Alma enyim kɔr n’ekyir na ɔsomaa n’aweɔmfo no dɛ wɔnye Alma nkɔkõ."
                },
                {
                    "number": 33,
                    "text": "Mbom Alma na n’aweɔmfo no, nye Lamanfo hɔn hen n’aweɔmfo no kõe araa kesii dɛ okunkum hɔn na ɔpaam hɔn ma wɔkɔr ekyir."
                },
                {
                    "number": 34,
                    "text": "Na iyi maa kwan daa asaase no do, anaadɛ ɔmaa kwan daa esutsen Sidon n’anee afamu, na wɔtoow Lamanfo a woekunkum hɔn no efun guu Sidon esu no mu, ama no dɔm no eenya kwan etwa na wɔnye Lamanfo no nye Amlicifo no akɔkõ wɔ esutsen n’anee afamu hɔ."
                },
                {
                    "number": 35,
                    "text": "Na ɔbaa dɛ ber a hɔn nyinara twaa esutsen Sidon no, Lamanfo nye Amlicifo no hyɛɛ ase dɛ woruguan wɔ hɔn enyim, ammfa hɔn ho koraa dɛ wɔdɔɔ sõ ara ma wonnkotum akan hɔn."
                },
                {
                    "number": 36,
                    "text": "Na woguanee wɔ Nephifo no enyim dze faa sar no do, bea a ɔda anee na etsifi afamu, wɔkɔr ekyir ma wɔtraa asaase n’ahe no; na Nephifo no dze hɔn ahoɔdzen nyina tsiiw hɔn na wokokunkum hɔn."
                },
                {
                    "number": 37,
                    "text": "Nyew, wohyiaa hɔn afã na afã nyina, na wokunkum hɔn na wɔpaam hɔn, kesii dɛ wɔbɔɔ apetse wɔ anee nye etsifi afamu hɔ nyina, kesii dɛ wodur sar a wɔfrɛ no Hermounts no do; na hɔ yɛ sar no bea a mbowa abɔyafo nye mbowa a wɔyɛ ndam hyehyɛe."
                },
                {
                    "number": 38,
                    "text": "Na ɔbaa dɛ dodowara wopirapirae no wowuwui wɔ sar no do, na dɛm mbowa abɔyafo yi nye wimu mpɛtɛ dzii hɔn nam; na wohun hɔn mbiew dɛ ɔboa ano krɔnn wɔ asaase no do."
                }
            ]
        },
        "/study/scriptures/bofm/alma/3": {
            "uri": "/study/scriptures/bofm/alma/3",
            "title": "Alma 3",
            "data_type": "chapter",
            "chapter_name": "Tsir 3",
            "chapter_summary": [
                "Amlicifo hyɛ hɔnho nsew dɛ mbrɛ nkɔnhyɛsɛm se—Ndom akã Lamanfo wɔ hɔn etuatsew ntsi—Nyimpa hɔnara wɔdze ndom ba hɔn do—Nephifo dzi Laman nsordaafo binom so do konyim. Bɛyɛ mfe 87–86 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ Nephifo no a wɔanntɔr wɔ ɔkõ ho akodze ano no, kɔree kesiee hɔn a wokunkum hɔn no—afei hɔn a wokum hɔn no woenntum annkan hɔn osiandɛ wɔdɔɔ sõ dodow—ber a wosiee hɔn ewufo no wiei no, hɔn nyinara saan hɔn ekyir kɔr hɔn nsaase do, na wɔkɔr hɔn efiefi nye hɔn yernom nye hɔn mba nkyɛn."
                },
                {
                    "number": 2,
                    "text": "Na afei mbaa nye mbofra pii totɔree wɔ nkrantsee ano, nye hɔn nguankuw na anantwikuw so pii; na dɔmtutuw tsiatsiaa hɔn ewifua kwã pii so do sɛɛ no."
                },
                {
                    "number": 3,
                    "text": "Na afei Lamanfo na Amlicifo pii a wokum hɔn wɔ esutsen Sidon egya no, wɔtoow hɔn guu Sidon esu no mu; na hwɛ hɔn mbiew wɔ po n’ase, na ɔdɔɔ sõ ara yie."
                },
                {
                    "number": 4,
                    "text": "Na soronko bi bɛdaa Amlicifo nye Nephifo ntamu, osiandɛ wɔdze adze kɔkɔɔ bi hyɛɛ hɔn enyim nsew tse dɛ mbrɛ Lamanfo no ayɛ pɛpɛɛpɛr; na mbom wɔanntwerɛw hɔn tsinhwi dɛ Lamanfo no."
                },
                {
                    "number": 5,
                    "text": "Afei Lamanfo no dze wɔatwerɛw hɔn tsinhwi; na woedzi adagyaw, na mbowa nwoma ara na wɔdze akyekyer hɔn asen, nna hɔn akodze a ɔsɛn hɔnho, nye hɔn egyen, na hɔn egyen-menaba, nye hɔn abo, na totowabo, nye dza ɔkeka ho."
                },
                {
                    "number": 6,
                    "text": "Na Lamanfo no hɔn wer bir dɛ mbrɛ hɔn egyanom dze tse, wɔ ndom a ɔbaa hɔn do osian hɔn mbrato na hɔn etuatsew wɔ hɔn enuanom Nephi, Jacob, na Joseph nye Sam do, mbarimba a wɔyɛ ahotsewfo na wodzi pɛrpɛr."
                },
                {
                    "number": 7,
                    "text": "Na hɔn enuanom no pɛɛ dɛ woku hɔn, dɛm ntsi wɔdoom hɔn; na Ewuradze Nyankopɔn maa hɔn ahyɛnsew, nyew, wɔ Laman nye Lemuel, nye Ishmael ne mbabanyin no so, nye Ishmael mbaa no."
                },
                {
                    "number": 8,
                    "text": "Na ɔyɛɛ iyi ama soronko aabɛda hɔn asefo nye hɔn enuanom asefo ntamu, ama Ewuradze Nyankopɔn eedua do dze akora no nkorɔfo do, amma wɔaannkɔfora hɔn mu na wɔanngye hɔn amambra a ɔnntsen a ɔdze ɔsɛɛ bɛba hɔn do no enndzi."
                },
                {
                    "number": 9,
                    "text": "Na ɔbaa dɛ obiara a ɔnye Lamanfo no bedzi nkitaho no dɛm ndom no baa n’asefo do."
                },
                {
                    "number": 10,
                    "text": "Dɛm ntsi, obiara a ɔmaa no ho kwan ma Lamanfo twee no kɔree no, wɔdze dɛm dzin no frɛɛ no na onyaa ahyɛnsew wɔ no ho."
                },
                {
                    "number": 11,
                    "text": "Na ɔbaa dɛ hɔn a wɔanngye Lamanfo no hɔn amambra enndzi; na mbom wɔgyee dɛm kyerɛwsɛm no a wɔdze fi Jerusalem bae no, nye hɔn egyanom amambra no a ɔtsen no so dzii no, nye hɔn a wɔgyee Nyankopɔn ne mbrasɛm no dzii no, wɔfrɛɛ hɔn Nephifo, anaadɛ Nephi no nkorɔfo fitsi dɛm aber no dze kɔ."
                },
                {
                    "number": 12,
                    "text": "Na woyinom nye hɔn a wɔdze hɔn nkorɔfo ho kyerɛwsɛm a ɔyɛ nokwar nye dza ɔfa Lamanfo so ho no esie."
                },
                {
                    "number": 13,
                    "text": "Afei yɛbɛsan hɛn ekyir akɔ Amlicifo do bio, osiandɛ hɔn so wɔwɔ ahyɛnsew wɔ hɔn ho; nyew, wɔhyɛɛ hɔn ho nsew, nyew, ahyɛnsew memen hɔn moma do mpo."
                },
                {
                    "number": 14,
                    "text": "Na iyi ama Nyankopɔn n’asɛm aahyɛ mã, osiandɛ nsɛm a ɔkãa kyerɛɛ Nephi nye iyi: Hwɛ, medze ndom akã Lamanfo no, na mama hɔn ahyɛnsew ama nsonsonee abada hɔn asefo nye w’asefo mu, ofi aber yi na afebɔɔ, na gyedɛ wonu hɔn ho fi hɔn emumuyɛdze ho, na wɔsan ba me nkyɛn ma muhu hɔn mbɔbɔr."
                },
                {
                    "number": 15,
                    "text": "Na bio: Mebɛma ahyɛnsew aba hɔn a wɔnye w’enuanom no bedzi nkitaho no ndom aakã hɔn so."
                },
                {
                    "number": 16,
                    "text": "Na bio: Mebɛma ahyɛnsew aba hɔn a wɔnye ɔwo nye w’asefo bɔkõ no ho."
                },
                {
                    "number": 17,
                    "text": "Na bio: Mese dɛ nyia obefi wo nkyɛn akɔ no, wɔremmfrɛ no w’aba bio; na mibehyira wo, nye obiara a wɔbɛfrɛ no w’aba, fitsi aber yi na afebɔɔ; na iyinom nye anohoba a Ewuradze dze bɔɔ Nephi na n’asefo."
                },
                {
                    "number": 18,
                    "text": "Afei Amlicifo nnyim dɛ wɔrehyɛ Nyankopɔn ne nsɛm no mã ber a wɔhyɛɛ ase dɛ wɔrehyɛ hɔn ho nsew wɔ hɔn enyim no; afei so wɔatsew Nyankopɔn do etũa wɔ bagua mu; dɛm ntsi ɔsɛ dɛ ndom no ba hɔn do."
                },
                {
                    "number": 19,
                    "text": "Afei mepɛ dɛ ihu dɛ wɔatwe ndom no aba hɔnara hɔn do; na dɛmara so mpo na nyimpa biara a ndom akã no no twe afɔbu ma noho."
                },
                {
                    "number": 20,
                    "text": "Afei ɔbaa dɛ ber a Lamanfo na Amlicifo bɔkõe wɔ Zarahemla asaase do no, annkyɛr biara na Laman no nsordaafo bi so baa Nephifo do wɔ dɛm bea kor noara a nsordaafo edzikamfo no hyiaa Amlicifo wɔ no."
                },
                {
                    "number": 21,
                    "text": "Na ɔbaa dɛ wotuu nsordaafo ma wɔkɛpaam hɔn fii hɔn asaase do."
                },
                {
                    "number": 22,
                    "text": "Afei nna Alma epira ntsi aber yi mu no ɔannkɔ bi nye Lamanfo no annkɔkõ."
                },
                {
                    "number": 23,
                    "text": "Mbom otuu nsordaafo pii ma wɔkɔr hɔn do; na wokokunkuum Lamanfo no pii, na wɔpaam nkaafo no so fii hɔn asaase n’ahe do."
                },
                {
                    "number": 24,
                    "text": "Na afei wɔsaan hɔn ekyir bio, na wɔhyɛɛ ase dɛ worinya asomdwee wɔ asaase no do, na hɔn atamfo biara ammbɛhaw hɔn aber no mu bio."
                },
                {
                    "number": 25,
                    "text": "Na afei wɔyɛɛ dɛm ndzɛmba yi nyina, nyew, dɛm akõkoekõ na wentwiwentwi yi nyina hyɛɛ ase na ɔbaa n’ewiei wɔ mfe a otsĩa enum no mu wɔ atsɛmbuafo no dzi adze no."
                },
                {
                    "number": 26,
                    "text": "Na afe kor mu wɔmaa akra mpempem na pedu-pedu kɔr onnyiewiei wiadze no mu, ama woeenya hɔn akatua dɛ mbrɛ hɔn ndwuma tse, dɛ oye anaa omuo, ama woeenya onnyiewiei ahomka anaa onnyiewiei awerɛhow, dɛ mbrɛ sunsum a wɔpɛ tsiee no no tse, dɛ ɔyɛ sunsum pa anaa sunsum bɔn."
                },
                {
                    "number": 27,
                    "text": "Osiandɛ nyimpa biara nya n’akatua fi nyia otsie no no hɔ, na iyi nye nsɛm a nkɔnhyɛ sunsum no da no edzi pefee; dɛm ntsi wɔmma ɔnyɛ hɔ dɛ mbrɛ nokwar no tse. Na dɛm na atsɛmbuafo no afe a otsĩa enum wɔ ber a wodzi adze no dze baa ewiei."
                }
            ]
        },
        "/study/scriptures/bofm/alma/4": {
            "uri": "/study/scriptures/bofm/alma/4",
            "title": "Alma 4",
            "data_type": "chapter",
            "chapter_name": "Tsir 4",
            "chapter_summary": [
                "Alma numa nyimpa mpempem a wɔasakyer—Emumuyɛ hɛn Asɔr no mu, na Asɔr no no mpontu brɛ adze—Woyi Nephihah ma ɔbɛyɛ ɔtsɛmbuafo panyin—Alma, dɛ ɔyɛ sɔfopanyin no, tu noho si hɔ yɛ ɔsomdwuma no. Bɛyɛ mfe 86–83 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei ɔbaa dɛ atsɛmbuafo a wodzii adze wɔ Nephi no nkorɔfo do no hɔn afe a otsĩa esia mu no, wentwiwentwi nye akõkoekõ ennsi Zarahemla asaase no do;"
                },
                {
                    "number": 2,
                    "text": "Mbom dɔm no hun amandze, nyew wohun amandze kɛsenara osian hɔn enuanom no a woewuwu no, nye hɔn nguankuw na anantwikuw a woewuwu no so, nye hɔn ewifua kwã a Lamanfo no dze hɔn anan tsiatsia do sɛɛ no no ntsi."
                },
                {
                    "number": 3,
                    "text": "Na hɔn amandzehu no yɛɛ kɛse araa ma ɔkra biara dzii awerɛhow; na wɔgyee dzii dɛ ɔyɛ Nyankopɔn n’asotwe na ɔaba hɔn do osian hɔn emumuyɛdze na mbusubɔ ntsi; dɛm ntsi wonyaa nkenyan ma wɔkaa hɔn dwumadzi."
                },
                {
                    "number": 4,
                    "text": "Na wɔhyɛɛ ase dɛ wɔrekyekyer asɔr no yie bio; nyew, na wonumaa dodowara wɔ Sidon esu mu ma wɔbɛkãa Nyame n’asɔrmba no ho; nyew, Alma a n’egya Alma hyɛɛ no ɔsɔfopanyin wɔ asɔrmba no do no na onumaa hɔn,"
                },
                {
                    "number": 5,
                    "text": "Na ɔbaa dɛ atsɛmbuafo no afe a otsĩa esuon a wodzi adze no mu no, akra mpem ebiasa nye ahaenum na wɔdze hɔn ho maa Nyame n’asɔr ma wonumaa hɔn. Na dɛm na afe a otsĩa esuon wɔ atsɛmbuafo a wobedzii adze wɔ Nephi no nkorɔfo do no dze baa ewiei; na asomdwee baa asaase no do dɛm aber no mu kyɛree."
                },
                {
                    "number": 6,
                    "text": "Na ɔbaa dɛ atsɛmbuafo no hɔn afe a otsĩa awɔtwe a wodzi adze no mu no, dɔm a wɔwɔ asɔr no mu no hyɛɛ ase dɛ wɔreyɛ ahantan, osian hɔn ahonya nye hɔn serekye pa, awentam apapa nye hɔn nguankuw na anantwikuw pii, nye hɔn sika na dwetɛ, nye ndzɛmba a ɔsom bo ahorow pii a wɔnam hɔn dwumadzi mu nyae no ntsi; na ndzɛmba yi mu ntsi na wɔmemaa hɔn ho do wɔ hɔn enyiwa a ɔtratra hɔn ntɔn no, na wɔhyehyɛɛ ntar a ɔsom bo ara yie."
                },
                {
                    "number": 7,
                    "text": "Afei dɛm adze yi maa Alma dzii awerɛhow kɛse, nyew, ɔnye nkorɔfo so a Alma hyɛɛ hɔn akyerɛkyerɛfo, na ɔhyɛɛ hɔn asɔfo na elderfo wɔ asɔr no do no; nyew, hɔn mu pii dzii yaw kɛsenara wɔ emumuyɛdze a wohun dɛ ɔrehyɛ ase wɔ dɔm no mu no ho."
                },
                {
                    "number": 8,
                    "text": "Na wɔhwɛɛ na wohunii wɔ awerɛhodzi kɛse mu dɛ dɔm a wɔwɔ asɔr no mu no wɔahyɛ ase dɛ wɔremema hɔn ho do wɔ hɔn enyiwa a ɔtratra hɔn ntɔn no, na wɔdze hɔn akoma esi ahonyadze nye wiadze mu egyangyandze do, ma wɔahyɛ ase rububu hɔn enyimtsia, na wɔahyɛ ase dɛ wɔretseetsee hɔn a osian hɔnankasa hɔn pɛ na enyigye do wɔnngye nndzi no."
                },
                {
                    "number": 9,
                    "text": "Na dɛm na atsɛmbuafo no hɔn afe a otsĩa awɔtwe a wodzi adze no mu no, wentwiwentwi kɛsenara hyɛɛ ase wɔ dɔm a wɔwɔ asɔr no mu no mu; nyew, enyiber, na aperdzi, nye adwembɔn, nye atseetsee, na ahantanyɛ a ɔbor hɔn a wonnyi Nyame n’asɔr mu mpo dze do."
                },
                {
                    "number": 10,
                    "text": "Na dɛm na atsɛmbuafo no hɔn afe a otsĩa awɔtwe a wodzi adze no dze baa ewiei; na asɔrmba no hɔn emumuyɛdze no yɛɛ fintsidua kɛse dze maa hɔn a wonnyi asɔr no mu no; na dɛm na ɔmaa asɔr no mpontu hyɛɛ ase dɛ ɔrebra adze."
                },
                {
                    "number": 11,
                    "text": "Na ɔbaa dɛ afe a otsĩa akron n’ahyɛse mu no, Alma hun asɔrmba no hɔn emumuyɛdze no, na ohunii so dɛ asɔrmba no hɔn fasusu no ahyɛ ase rema hɔn a wɔnngye nndzi no reyɛ emumuyɛ ntoatoado a ɔdze ɔsɛɛ bɛba dɔm no do."
                },
                {
                    "number": 12,
                    "text": "Nyew, ohun dɛ soronko abɛda dɔm no mu, binom amema hɔn ho do reyɛ ahantan, rubu binom enyimtsia, redan hɔn ekyir ma abɔbɔfo nye hɔn a wɔda adagyaw na hɔn a ɔkɔm dze hɔn, nye hɔn a nsukɔm dze hɔn, nye hɔn a wɔyar na woruhu amandze."
                },
                {
                    "number": 13,
                    "text": "Na afei dɛm adze yi dze awerɛhow baa dɔm no mu, aber a binom rebrɛ hɔn ho adze, roboa hɔn a wohia hɔn mboa, tse dɛ woriyiyi hɔn ahodze dze rema ehiafo nye abɔbɔfo, rema hɔn a ɔkɔmdze hɔn edziban, na wɔrosɔw amandzehu ahorow pii osian Christ ntsi, nyia a nkɔnhyɛ sunsum kyerɛ dɛ ɔbɛba no ntsi;"
                },
                {
                    "number": 14,
                    "text": "Wɔrohwɛ dɛm da no kwan, na wonya bɔnfakyɛ; ma dɛw kɛse hyɛ hɔn mã osian owusoɛr no ntsi, dɛ mbrɛ Jesus Christ ne pɛ na no tum bɛgye hɔn efi owu mpokyerɛ mu."
                },
                {
                    "number": 15,
                    "text": "Na afei ɔbaa dɛ Alma hun Nyankopɔn n’akadofo ahobrɛadzefo no, hɔn amandzehu nye hɔn atseetsee a dɔm a wɔaka no dze rema hɔn, na ohun nsonsonee a ɔwɔ hɔn mu no, ɔhyɛɛ ase dzii yaw kɛsenara; naaso Ewuradze no Sunsum ammpoow no."
                },
                {
                    "number": 16,
                    "text": "Na oyii onyansafo bi a ɔkã asɔr mu elderfo no ho, na ɔmaa no tum dɛ mbrɛ dɔm no hɔn ndze se, ama oeenya tum dze ahyɛ mbra dɛ mbrɛ mbra a wɔdze ama hɔn no tse, na ɔahwɛ ma eedzi dwuma dɛ mbrɛ ɔsɛ wɔ dɔm no hɔn emumuyɛdze na hɔn ewurkadze tse."
                },
                {
                    "number": 17,
                    "text": "Afei ɔbarimba yi ne dzin dze Nephihah, na wɔyɛɛ no atsɛmbuafo panyin; na ɔtsenaa atsɛmbu egua no do dze hwɛɛ dɔm no do buu hɔn atsɛn."
                },
                {
                    "number": 18,
                    "text": "Afei Alma ammfa asɔr no mu sɔfopanyin no dzibew no amma no, mbom ɔsɔɔw ne dzibew dɛ ɔyɛ ɔsɔfopanyin no; na mbom ɔdze atsɛmbu egua no maa Nephihah."
                },
                {
                    "number": 19,
                    "text": "Na ɔyɛɛ dɛm ama nankasa oeetum akɔ no dɔm no hɔn mu, anaadɛ Nephi no nkorɔfo mu, ama oeetum akã Nyankopɔn n’asɛmpa no akyerɛ hɔn, dze enunu hɔn ma wɔakaa hɔn dwumadzi, na ɔdze Nyankopɔn n’asɛm edwuruw hɔn ahantanyɛ na ndaadaa nyina nye wentwiwentwi nyina a ɔwɔ dɔm no mu no, na onnhu kwan biara a ɔbɛfa do dze atwe dɔm no, gyedɛ ɔgye dase a ɔyɛ wansawansa tsia hɔn."
                },
                {
                    "number": 20,
                    "text": "Na dɛm na osii wɔ atsɛmbuafo hɔn adzedzi mber mu wɔ Nephi no nkorɔfo, wɔ afe a otsĩa akron n’ahyɛse mu, Alma dze atsɛmbu egua no maa Nephihah, na ɔdze noho nyinara hyɛɛ asɔfodzi a ɔkrɔn mu, dza ɔyɛ Nyankopɔn ne nhyehyɛɛ krɔnkrɔn no, dɛ mbrɛ nyikyerɛ nye nkɔnhyɛ sunsum no gye asɛm no ho dase no."
                }
            ]
        },
        "/study/scriptures/bofm/alma/5": {
            "uri": "/study/scriptures/bofm/alma/5",
            "title": "Alma 5",
            "data_type": "chapter",
            "chapter_name": "Tsir 5",
            "chapter_summary": [
                "Ansaana adasamba benya nkwagye no, ɔwɔ dɛ wonu hɔnho na wodzi mbrasɛm no do, wɔwo hɔn fofor, wɔhor hɔn ntar wɔ Christ no bɔgyaa no mu, wɔyɛ ahobrɛadze na woyi ahantanyɛ na enyitan akwa na wɔyɛ ndwuma a ɔtsen—Oguanhwɛfo Pa no frɛ No nkorɔfo—Hɔn a wɔyɛ ndwuma bɔn no yɛ abɔnsam mba—Alma gye dase dɛ ne nkyerɛkyerɛ no yɛ nokwar na ɔhyɛ adasamba dɛ wonnu hɔnho—Wɔbɛkyerɛw atseneneefo no hɔn edzin wɔ nkwa nwoma no mu. Bɛyɛ mfe 83 Ansaana wɔbɔwo Christ."
            ],
            "book_intro": [
                "Nsɛm a Sɔfopanyin Alma nam Nyame ne nhyehyɛɛ krɔnkrɔn no do dze maa nkorɔfo no wɔ hɔn nkuropɔn na nkuraase a ɔwɔ asaase nyina do no."
            ],
            "verses": [
                {
                    "number": 1,
                    "text": "Afei ɔbaa dɛ Alma hyɛɛ ase dɛ ɔdze Nyankopɔn n’asɛm no rema nkorɔfo no, ɔhyɛɛ ase wɔ Zarahemla asaase do, na ofi hɔ no okyiin asaase no nyina do."
                },
                {
                    "number": 2,
                    "text": "Na nsɛm a ɔkãa kyerɛɛ nkorɔfo a wɔwɔ asɔr a wɔkyekyeree wɔ Zarahemla kuropɔn no mu no dza nankasa ne kyerɛwsɛm no se:"
                },
                {
                    "number": 3,
                    "text": "Emi, Alma, m’egya Alma na ɔhyɛɛ me sɔfopanyin wɔ Nyankopɔn n’asɔr mu, ɔno na ɔwɔ tum na tumdzi a ofi Nyankopɔn hɔ dɛ ɔnyɛ dɛm ndzɛmba yinom, hwɛ, mese hom dɛ ɔhyɛɛ ase kyekyeer asɔr wɔ asaase a ɔwɔ Nephi asaase ne he do; nyew wɔfrɛ dɛm asaase no Mormon asaase; nyew, na onumaa n’enuanom wɔ Mormon esu mu."
                },
                {
                    "number": 4,
                    "text": "Na hwɛ mese hom dɛ, Nyankopɔn nam n’ehumbɔbɔr nye no tum do gyee hɔn fii ɔhen Noah no nkorɔfo nsa."
                },
                {
                    "number": 5,
                    "text": "Na hwɛ ɔno ekyir, Lamanfo dze hɔn baa nkowaasom mu wɔ sar no do; nyew, mese hom dɛ wɔdze hɔn baa ndɔmmum mu, na Ewuradze duaa n’asɛm no tum do yii hɔn fii nkowaasom mu bio; na wɔdze hɛn baa asaase yi do, ha na yɛhyɛɛ ase kyekyeer Nyankopɔn n’asɔr so wɔ asaase yi nyina do."
                },
                {
                    "number": 6,
                    "text": "Na afei hwɛ, mese hom, m’enuanom a hom wɔ asɔr yi mu dɛ, ana hom etum akaa hom egyanom hɔn ndɔmmum no? Nyew, ana hom etum akaa n’ehumbɔbɔr nye ne penkyɛr a ɔwɔ wɔ hɔn ho no? Na dza odzi ewiei, ana hom etum akaa dɛ ɔgyee hɔn akra fii hɛl?"
                },
                {
                    "number": 7,
                    "text": "Hwɛ, ɔsakyeer hɔn akoma; nyew, onyaan hɔn fii nda heii mu, na wonyanee maa Nyankopɔn. Hwɛ, nna wɔwɔ sum mu; naaso, daapem asɛm no ne kan hyerɛɛn hɔn akra mu; nyew, nna owu mpokyerɛ nye hɛl nkɔnsɔnkɔnsɔn akyekyer hɔn, na daapem ɔsɛɛ no rotweɔn hɔn."
                },
                {
                    "number": 8,
                    "text": "Na afei mibisa hom, mo nuanom, ana wɔsɛɛ hɔn? Hwɛ, mese hom dɛ, Oho, wɔannsɛɛ hɔn."
                },
                {
                    "number": 9,
                    "text": "Na bio mibisa hom dɛ, ana owu mpokyerɛ no tsetsewee, na hɛl nkɔnsɔnkɔnsɔn no a otwaa hɔnho hyiae no, ana wosiansianee? Mese hom dɛ, Nyew, wosiansianee, na hɔn akra yeyeree, na wɔtoow ɔpon ho ɔdɔ ndwom. Na mese hom dɛ wɔagye hɔn nkwa."
                },
                {
                    "number": 10,
                    "text": "Na afei mibisa hom dɛ ebɛnadze na wɔhwɛ ho dze gye hɔn nkwa? Nyew, ebɛnadze na wogyina do dze nya enyidado wɔ nkwagye ho? Ebɛnadze na ɔmaa wosiansiaan hɔn fii owu mpokyerɛ mu no, nyew, nye hɛl nkɔnsɔnkɔnsɔn no so?"
                },
                {
                    "number": 11,
                    "text": "Hwɛ, mobotum akã akyerɛ hom—ana m’egya Alma anngye nsɛm a opuei fii Abinadi n’anomu no enndzi? Ana ɔnnyɛ nkɔnhyɛnyi krɔnkrɔn? Ana ɔannkã Nyankopɔn ne nsɛm, nna m’egya Alma gyee dzii?"
                },
                {
                    "number": 12,
                    "text": "Na ɔnam ne gyedzi do ntsi nsakyer kɛse bi baa n’akoma mu. Hwɛ mese hom dɛ iyi nyinara yɛ nokwar."
                },
                {
                    "number": 13,
                    "text": "Na hwɛ, ɔkãa asɛmpa no kyerɛɛ hom egyanom, na nsakyer kɛse bi so baa hɔn akoma mu, na wɔbrɛɛ hɔnho adze na wɔdze hɔn werɛ tweer nokwar tseasefo Nyankopɔn no mu. Na hwɛ wodzii nokwar dze kɛpeem ewiei; dɛm ntsi wɔgyee hɔn nkwa."
                },
                {
                    "number": 14,
                    "text": "Na afei hwɛ, mibisa hom, mo nuanom a hom wɔ asɔr yi mu dɛ, ana Nyankopɔn awo hom wɔ sunsum mu? Ana no su da edzi wɔ hom enyim? Ana hom enya dɛm nsakyer kɛse yi wɔ hom akoma mu?"
                },
                {
                    "number": 15,
                    "text": "Ana hom kyerɛ gyedzi wɔ hom ɔpon ho wɔ nyia ɔbɔɔ hom no mu? Ana hom dze gyedzi enyi hwɛ kan na hom hu dɛm nyimpadua yi a ɔnnkyebo yi dɛ woenyan no abɛyɛ bɛkyebo, na dza ɔyɛ prɔwee yi asoɛr abɛyɛ dza ɔmmprɔw, na oebegyina Nyankopɔn enyim ma oebu no atsɛn wɔ dwuma a odzii wɔ honandua yi mu?"
                },
                {
                    "number": 16,
                    "text": "Mese hom dɛ, ana hom botum esusu ama homho dɛ hom tse Ewuradze ne ndze dɛ ɔrekasa kyerɛ hom wɔ dɛm da no mu dɛ: Hom mbra me nkyɛn hom a woehyira hom, na hwɛ hom ndwuma a hom yɛe wɔ asaase enyi do no yɛ ndwuma tsenenee?"
                },
                {
                    "number": 17,
                    "text": "Anaadɛ hom susu ma homho dɛ hom botum edzi ator akyerɛ Ewuradze wɔ dɛm da no mu, na hom ase dɛ—Ewuradze, hɛn dwuma a yedzii wɔ asaase enyi do no yɛ ndwuma tsenenee—na ɔbɛma ɔagye hom nkwa?"
                },
                {
                    "number": 18,
                    "text": "Anaadɛ hom botum esusu ama homho dɛ wɔdze hom aba Nyankopɔn n’asɛndzibea na afɔbu na awerɛhow edzi afora ahyɛ hom akra mã, na hom bɔn nyina rekaakaa hom, nyew, hom kaa hom emumuyɛdze pefee, nyew, dza ɔkaakaa hom dɛ hom ebu Nyankopɔn ne mbrasɛm no enyimtsia."
                },
                {
                    "number": 19,
                    "text": "Mese hom dɛ, ana hom botum dze akoma a no mu tsew nye nsa a no ho tsew ahwɛ Nyankopɔn enyim? Mese hom dɛ ana hom botum ahwɛ sor a woetsintsim Nyankopɔn no honyi wɔ hom enyim?"
                },
                {
                    "number": 20,
                    "text": "Mese hom dɛ, ana hom dwen dɛ wɔbɛgye hom nkwa wɔ aber a hom egyaa homho mu ma hom abɛyɛ abɔnsam no nkowaa yi?"
                },
                {
                    "number": 21,
                    "text": "Mese hom dɛ, hom bohu wɔ dɛm da no mu dɛ worunntum nngye hom nkwa; osiandɛ worunntum nngye nyimpa nkwa wɔ hɔ, gyedɛ ɔahor ne ntar ma ɔayɛ fitaa; nyew, ɔsɛ dɛ wɔtsew ne ntar ho wɔ nyia hɛn egyanom akã noho asɛm dɛ ɔbɛba abɔpon no nkorɔfo efi hɔn bɔn mu no no bɔgyaa mu kesi dɛ nkekãa biara befi mu."
                },
                {
                    "number": 22,
                    "text": "Na afei mibisa hom, m’enuanom, dɛ sɛ hom kegyina Nyankopɔn enyim wɔ n’asɛndzipon hɔ a, homho bɛyɛ hom dɛn ber a bɔgya nye efĩfĩdze ahorow pii akekã hom ntar mu yi? Hwɛ ebɛn dase na dɛm ndzɛmba yinom bɛgye etsia hom?"
                },
                {
                    "number": 23,
                    "text": "Hwɛ ana ɔnnkɛgye dase dɛ hom yɛ ewudzifo, nyew, na dɛ hom dzi fɔ so wɔ emumuyɛdze ahorow pii ho?"
                },
                {
                    "number": 24,
                    "text": "Hwɛ, m’enuanom, ana hom dwen dɛ nyia ɔtse dɛm botum nye Abraham, nye Isaac, nye Jacob, nye nkɔnhyɛfo krɔnkrɔn no a wɔatsew hɔn ntar ho ma nkekãa biara nnyi mu, ma ho atsew na ɔayɛ fitaa no aatsena Nyankopɔn n’ahenman no mu?"
                },
                {
                    "number": 25,
                    "text": "Mese hom dɛ, Oho; nna gyedɛ hom yɛ hɛn Bɔadze no ɔtorfo fi ahyɛse, anaadɛ hom dwen dɛ ɔyɛ ɔtor fitsi ahyɛse no, mma hom nndwen dɛ hɔn a wɔtse dɛm no benya bea wɔ sor ahenman no mu; mbom wɔbɔtow hɔn akyen osiandɛ wɔyɛ abɔnsam n’ahenman mu mba."
                },
                {
                    "number": 26,
                    "text": "Na afei hwɛ mese hom, mo nuanom, dɛ sɛ hom enya nsakyer wɔ hom akoma mu pɛn, na sɛ hom atse nka dɛ hom atow ɔpon ho ɔdɔ ndwom pɛn a, mebɛpɛ dɛ mibisa dɛ, ana hom tse dɛm nka no sesei?"
                },
                {
                    "number": 27,
                    "text": "Ana hom anantsew wɔ Nyankopɔn enyim a afɔdzi biara nnyi homho? Ana sɛ ɔba dɛ hom ruwu mber yi mu a, hom botum akã wɔ hom mu dɛ hom ayɛ ahobrɛadze ara yie? Dɛ hom atsew hom ntar ho ma wɔaayɛ fitaa wɔ Christ a ɔbɛba abɔpon no nkorɔfo efi hɔn bɔn mu no no bɔgyaa mu?"
                },
                {
                    "number": 28,
                    "text": "Hwɛ, ana hom eyi ahantan akwa? Mese hom dɛ, sɛ hom nnyɛɛ dɛm a nna hom nnsiesiee homho dɛ hom dze rihyia Nyankopɔn. Hwɛ ɔsɛ dɛ hom siesie homho ntsɛntsɛm; osiandɛ sor ahenman no abɛn, na nyia ɔtse dɛm no nnyi onnyiewiei nkwa."
                },
                {
                    "number": 29,
                    "text": "Hwɛ, mese, ana obi wɔ hom mu a onnyii enyiber akwa? Mese hom dɛ nyia ɔtse dɛm no nnsiesiee no ho; na mebɛpɛ dɛ osiesie no ho ntsɛntsɛm, osiandɛ mber no abɛn, na onnyim ber a mber no bɔso; na nyia ɔtse dɛm wonnkohu no dɛ onndzi fɔ."
                },
                {
                    "number": 30,
                    "text": "Na mese hom bio dɛ ana obi wɔ hom mu a osi no nua atwetwe, anaa ɔsoa atseetsee gu no do?"
                },
                {
                    "number": 31,
                    "text": "Nyia ɔtse dɛm no ndue, osiandɛ onnsiesiee noho, na aber no abɛn ma ɔsɛ dɛ onnu noho, annyɛ dɛm a worunntum nngye no nkwa!"
                },
                {
                    "number": 32,
                    "text": "Nyew, wondue hom a hom yɛ emumuyɛdze edwumayɛfo; hom nnu homho, hom nnu homho, osiandɛ Ewuradze Nyankopɔn na ɔakã!"
                },
                {
                    "number": 33,
                    "text": "Hwɛ, ɔato ne nsa refrɛ adasa nyinara, na ɔatserɛw ehumbɔbɔr abasa no mu wɔ hɔn do, na ɔse: Hom nnu homho, na mebɛgye hom."
                },
                {
                    "number": 34,
                    "text": "Nyew, ɔse: Hom mbra me nkyɛn na hom mbedzi nkwadua no n’eduaba; nyew, hom mbedzi nkwa paanoo na hom anom nkwa nsu no kwa."
                },
                {
                    "number": 35,
                    "text": "Nyew, hom mbra me nkyɛn na hom mfa tsenenee ndwuma mbra, na worunntwa hom nngu na wɔnntow hom nnkyen gya no mu—"
                },
                {
                    "number": 36,
                    "text": "Na hwɛ aber no abɛn na obiara a ɔannsow eduaba pa, anaadɛ obiara a ɔnnyɛ ndwuma tsenenee no botwa ewuo na oesi nkrum."
                },
                {
                    "number": 37,
                    "text": "O hom emumuyɛdze edwumayɛfo; hom a wiadze egyangyandze ahyɛ hom mã, hom a hom gye to mu dɛ hom nyim tsenenee akwan na eso hom aman efi ho dɛ nguan a wonnyi nguanhwɛfo, naaso oguanhwɛfo afrɛ hom na ogu do refrɛ hom, na mbom hom nntsie ne ndze!"
                },
                {
                    "number": 38,
                    "text": "Hwɛ, mese hom dɛ, oguanhwɛfo pa no refrɛ hom; nyew, ɔrefrɛ hom wɔ nankasa ne dzin a ɔyɛ Christ no mu; na sɛ hom enntsie oguanhwɛfo pa no ne ndze, nye dzin a ɔdze frɛ hom no a, hwɛ, nna hom nnyɛ oguanhwɛfo pa no no nguan."
                },
                {
                    "number": 39,
                    "text": "Na afei sɛ hom nnyɛ oguanhwɛfo pa no no nguan a, nna ebɛn nguanbuw nye hom? Hwɛ mese hom dɛ abɔnsam nye hom oguanhwɛfo, na hom yɛ no nguanbuw; na afei, woana na obotum agye iyi ho kyim? Hwɛ, mese hom dɛ obiara a ɔgye iyi ho kyim no yɛ ɔtorfo na abɔnsam ne ba."
                },
                {
                    "number": 40,
                    "text": "Na mese hom dɛ biribiara a oye no fi Nyame, na biribiara a omuo no fi abɔnsam."
                },
                {
                    "number": 41,
                    "text": "Dɛm ntsi, obiara a ɔyɛ ndwuma pa no otsie oguanhwɛfo pa no ne ndze, na odzi n’ekyir; na mbom obiara a ɔyɛ ndwuma bɔn no, ɔnoara so na ɔyɛ abɔnsam ne ba, na otsie ne ndze, na odzi n’ekyir."
                },
                {
                    "number": 42,
                    "text": "Na obiara a ɔyɛ iyi no, ne nsa kã n’akatua fi no hɔ; dɛm ntsi, ne nsa kã n’akatua a ɔyɛ owu, na ɔfa ndzɛmba a ɔyɛ tsenenee nye ndwuma pa no dze, ɔyɛ ho owufo."
                },
                {
                    "number": 43,
                    "text": "Na afei, m’enuanom, mebɛpɛ dɛ hom tsie me, osiandɛ mekã wɔ me kra n’ahoɔdzen mu; na hwɛ makasa akyerɛ hom pefee ama hom aammfom, anaadɛ makasa dɛ mbrɛ Nyankopɔn ne mbrasɛm se."
                },
                {
                    "number": 44,
                    "text": "Na ɔafrɛ me dɛ menkasa wɔ dɛm kwan yi do dɛ mbrɛ Nyankopɔn ne nhyehyɛɛ krɔnkrɔn no a ɔwɔ Christ Jesus mu no tse; nyew, ɔahyɛ me dɛ mingyina hɔ na mengye dase nkyerɛ dɔm yi wɔ ndzɛmba a hɛn egyanom akã ho nsɛm a ɔfa ndzɛmba a ɔbɛba no ho."
                },
                {
                    "number": 45,
                    "text": "Na nnyɛ ne nyinara nye yi. Ana hom nndwen dɛ mankasa minyim dɛm ndzɛmba yinom? Hwɛ, megye dase kyerɛ hom dɛ minyim dɛ dɛm ndzɛmba yinom a makã ho asɛm yi yɛ nokwar. Na hom si dɛn hu dɛ minyim dɛ ɔyɛ nokwar?"
                },
                {
                    "number": 46,
                    "text": "Hwɛ, mese hom dɛ Nyame no Sunsum Krɔnkrɔn no na ɔdaa no edzi kyerɛɛ me. Hwɛ, makye kɔm na mabɔ mpaa nda pii ama mankasa meehu dɛm ndzɛmba yinom. Na afei mankasa mehu dɛ ɔyɛ nokwar; osiandɛ Ewuradze Nyankopɔn nam no Sunsum Krɔnkrɔn no do ada no edzi akyerɛ me; na iyi nye nyikyerɛ sunsum no a ɔwɔ mo mu no."
                },
                {
                    "number": 47,
                    "text": "Na bio, mese hom dɛ oeyi akyerɛ me dɛ nsɛm a hɛn egyanom kãe no yɛ nokwar, na nkɔnhyɛ sunsum a ɔwɔ mo mu no a ɔyɛ Nyankopɔn no Sunsum no so mpo ada no edzi akyerɛ me."
                },
                {
                    "number": 48,
                    "text": "Mese hom dɛ, mankasa minyim dɛ biribiara a mebɛkã akyerɛ hom a ɔfa dza ɔbɛba ho no yɛ nokwar; na mese hom dɛ minyim dɛ Jesus Christ bɛba, nyew, Ɔba no, nyia Egya Woo no Kortoo no a adom nye ehumbɔbɔr nye nokwar ahyɛ no mã no. Na hwɛ, ɔno na ɔreba ebeyi wiadze bɔn akɔ, nyew, nyimpa biara a ɔbɛgye ne dzin edzi nokwar mu no no bɔn."
                },
                {
                    "number": 49,
                    "text": "Na afei mese hom dɛ iyi nye nhyehyɛɛ a wɔafrɛ me wɔ mu no, nyew, dɛ membɛkã asɛmpa no nkyerɛ m’enuanom adɔfo, nyew, nye obiara a ɔtse asaase yi do; nyew, dɛ menka asɛmpa no nkyerɛ obiara, nkɔkora na mbofra nyina, hɔn a wɔwɔ nkowaasom mu nye hɔn a hɔnara wɔdze hɔnho nyina; nyew, mese hom dɛ nkɔkora na mberantsɛ nye ebusuasantsen a wɔbɛba nyina; nyew, dɛ mentsẽa mu nse hɔn dɛ otwar dɛ wonu hɔnho na wɔwo hɔn fofor."
                },
                {
                    "number": 50,
                    "text": "Nyew, dɛm na Sunsum no se: Hom nnu homho, hom asaase n’ano n’ano nyina, na sor ahenman no abɛn; nyew, Nyankopɔn ne Ba no reba wɔ n’enyimnyam mu, wɔ n’ahoɔdzen, tumdzi, tum, na ahendzi mu. Nyew, m’enuanom adɔfo, mese hom dɛ, Sunsum no se: Hom nhwɛ asaase nyina do Ɔhen no n’enyimnyam; na eso ɔsor Ɔhen no rennkyɛr koraa na ɔaba abɛhyerɛn wɔ adasamba nyinara mu."
                },
                {
                    "number": 51,
                    "text": "Na Sunsum no so see me dɛ, nyew, ɔdze ndze dzendzen tsẽaa mu see me dɛ: Kɔ na kɛkã kyerɛ nkorɔfo yi dɛ—Hom nnu homho, na gyedɛ hom nu homho annyɛ dɛm a hom rinnya sor ahenman no nntsena mu."
                },
                {
                    "number": 52,
                    "text": "Na mese hom bio dɛ, Sunsum no se: Hom nhwɛ, wɔdze ekuma no ato dua no ndwow ho; dɛm ntsi dua biara a ɔannsow eduaba pa no wobotwa no egu na wɔatow no akyen gya mu, nyew, gya a orunntum nnhyew nnwie, gya a onntum nndum mpo da. Hom nhwɛ, na hom nkaa dɛ, Krɔnkrɔnnyi no na ɔakã iyi."
                },
                {
                    "number": 53,
                    "text": "Na afei m’enuanom adɔfo, mese hom dɛ, ana hom botum egyina nsɛm yi ano, nyew, ana hom botum eyi dɛm ndzɛmba yinom ato nkyɛn, na hom etsiatsia Krɔnkrɔnnyi no do wɔ hom ananadze; nyew, ana hom bɛmema hom akoma do wɔ ahantanyɛ mu; nyew, ana hom bɔkɔ do ahyehyɛ ntar a ɔsom bo na hom dze hom akoma ato wiadze n’egyangyandze do, ato hom ahonyadze do?"
                },
                {
                    "number": 54,
                    "text": "Nyew, ana hom bɔkɔ do adwen dɛ hom ye sen binom; nyew, ana hom bɔkɔ do atseetsee hom enuanom a wɔbrɛ hɔnho adze na wɔnantsew Nyankopɔn ne nhyehyɛɛ krɔnkrɔn do no, dɛm adze yi na ɔdze hɔn baa asɔr yi mu, na Sunsum Krɔnkrɔn no atsew hɔnho, na hɔn ndwuma kyerɛ dɛ woenya nnuho."
                },
                {
                    "number": 55,
                    "text": "Nyew, ana hom bɔkɔ do adan hom ekyir dze ama ehiafo na abɔbɔfo na hom dze hom ahodze akam hɔn?"
                },
                {
                    "number": 56,
                    "text": "Na ma odzi ewiei nye dɛ, hom a hom bɔkɔ do wɔ hom emumuyɛdze mu, mese hom dɛ, hɔn na wobotwa hɔn egu na wɔatow hɔn akyen gya no mu, nna gyedɛ wonu hɔnho ntsɛntsɛm."
                },
                {
                    "number": 57,
                    "text": "Na afei mese hom dɛ hom a hom pɛ dɛ hom dzi oguanhwɛfo pa no ne ndze ekyir no, hom mfi emumuyɛfo no mu mbra, na hom mpaa homho, na mma hom nnsuo hɔn ndzɛmba a no ho nntsew mu; na hwɛ, wɔbɛpepa hɔn edzin, amma wɔannkan emumuyɛfo hɔn edzin ammfora atseneneefo dze, ama Nyankopɔn n’asɛm no aahyɛ mã, dza ɔkã dɛ: Wɔnnkɛfa emumuyɛfo edzin afora mo nkorɔfo edzin no;"
                },
                {
                    "number": 58,
                    "text": "Na wɔbɛkyerɛw atseneneefo hɔn edzin wɔ nkwa nwoma no mu, na hɔn na mebɛma hɔn egyapadze wɔ m’abanyimfa hɔ. Na afei, m’enuanom, ebɛnadze na hom wɔ kã tsia iyi? Mese hom dɛ sɛ hom kasa tsia a, ɔnnyɛ hwee, osiandɛ ɔwɔ dɛ Nyame n’asɛm hyɛ mã."
                },
                {
                    "number": 59,
                    "text": "Na ebɛn oguanhwɛfo na ɔwɔ hom mu a sɛ ɔwɔ nguan pii a ɔnnkɔweɔn hɔn yie, amma mpataku annkɛhɛn hɔn mu annkɔwe nguankuw no? Na hwɛ sɛ pataku kɛhɛn no nguankuw no mu a, ɔnnkɛpam no? Nyew, na ekyir no sɛ obotum mpo a, ɔbɛsɛɛ no."
                },
                {
                    "number": 60,
                    "text": "Na afei mese hom dɛ oguanhwɛfo pa no refrɛ hom; na sɛ hom tsie ne ndze a, ɔdze hom bɛba no nguanbuw mu, na hom yɛ no nguan; na ɔhyɛ hom dɛ mma hom mma kwan ma pataku bɔyafo biara nnhɛn hom mu, amma ɔannsɛɛ hom."
                },
                {
                    "number": 61,
                    "text": "Na afei emi, Alma, mehyɛ hom wɔ nyia ɔahyɛ me no ne kasaa mu dɛ hom nhwɛ na hom ndzi nsɛm a makã akyerɛ hom no do."
                },
                {
                    "number": 62,
                    "text": "Mekasa dze hyɛ hom a hom wɔ asɔr no mu; na hom a hom nnyi asɔr no mu no so, medze kasa to nsa frɛ hom dɛ: Hom mbra ma wonuma hom nkɔ nnuho mu, na ama hom so hom eebedzi nkwadua no do eduaba no bi."
                }
            ]
        },
        "/study/scriptures/bofm/alma/6": {
            "uri": "/study/scriptures/bofm/alma/6",
            "title": "Alma 6",
            "data_type": "chapter",
            "chapter_name": "Tsir 6",
            "chapter_summary": [
                "Wɔtsew Asɔr a ɔwɔ Zarahemla no ho na wɔhyehyɛ no mu dwumadzi no yie—Alma kɔ Gideon kɛkã asɛmpa no. Bɛyɛ mfe 83 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ Alma kasaa kyerɛɛ dɔm a wɔwɔ asɔr a wɔakyekyer wɔ Zarahemla kuropɔn mu no wiei no, ɔdze ne nsa guu binom do hyɛɛ hɔn asɔfo nye elderfo dɛ mbrɛ Nyankopɔn ne nhyehyɛɛ no tse, dɛ wondzi bano wɔ asɔr no do na wɔnhwɛ no mu dwumadzi so do."
                },
                {
                    "number": 2,
                    "text": "Na ɔbaa dɛ hɔn a wonnyi asɔr no mu na wonuu hɔnho wɔ hɔn bɔn ho no, wonumaa hɔn kɔr nnuho mu, na wɔgyee hɔn too asɔr no mu."
                },
                {
                    "number": 3,
                    "text": "Na ɔbaa so dɛ hɔn a wɔwɔ asɔr no mu na woennu hɔnho wɔ hɔn emumuyɛdze ho na wɔammbrɛ hɔnho adze wɔ Nyame enyim no—mekyerɛ hɔn a ahantanyɛ ahyɛ hɔn akoma mu no—wɔpoow hɔn, na wɔpepaa hɔn edzin ntsi wɔannkan hɔn ammfora atseneneefo no."
                },
                {
                    "number": 4,
                    "text": "Na dɛm na wɔhyɛɛ ase dze hyehyɛɛ asɔr no mu dwumadzi wɔ Zarahemla kuropɔn no mu."
                },
                {
                    "number": 5,
                    "text": "Afei mepɛ dɛ hom tse ase dɛ Nyame n’asɛm wɔ hɔ ma obiara, na obiara nnyi hɔ a wosiiw ne ndzinoa kwan dɛ wobehyia mu etsie Nyame n’asɛm."
                },
                {
                    "number": 6,
                    "text": "Naaso wɔhyɛɛ Nyankopɔn ne mba no dɛ wɔntaa mboa hɔnho ano, na wɔmbɔ mu mfa akɔnkye na mpaabɔ a ɔyɛ dzen mma akra a wonnyim Nyankopɔn no wɔ hɔn yieyɛ ntsi."
                },
                {
                    "number": 7,
                    "text": "Na afei ɔbaa dɛ aber a Alma yɛɛ mbra yinom wiei no, ofii hɔn nkyɛn kɔree, nyew, ofii asɔr a ɔwɔ Zarahemla kuropɔn mu no, na ɔdze faa esutsen Sidon no boka afamu kɔr Gideon mbɔnsa no mu mbrɛ wɔakyekyer kuropɔn bi wɔ hɔ a wɔfrɛ no Gideon a wɔdze too ɔbarimba no a owui wɔ Nehor ne nkrantsee ano no no."
                },
                {
                    "number": 8,
                    "text": "Na Alma kɔree kɛhyɛɛ ase dɛ ɔreda Nyame n’asɛm no edzi akyerɛ asɔr a wɔkyekyeree wɔ Gideon bɔnsa mu no, dɛ mbrɛ asɛm no no nokwar ho nyikyerɛ a n’egyanom akã ho asɛm no, na dɛ mbrɛ nkɔnhyɛ sunsum a ɔwɔ no mu tse na dɛ mbrɛ Jesus Christ Nyankopɔn ne Ba no ho dasegye tse, ɔno a ɔbɛba abɔpon no nkorɔfo efi hɔn bɔn mu, nye nhyehyɛɛ krɔnkrɔn a osian dɛm ntsi wɔfrɛɛ no no. Na dɛm na wɔakyerɛw. Amen."
                }
            ]
        },
        "/study/scriptures/bofm/alma/7": {
            "uri": "/study/scriptures/bofm/alma/7",
            "title": "Alma 7",
            "data_type": "chapter",
            "chapter_name": "Tsir 7",
            "chapter_summary": [
                "Mary na ɔbɔwo Christ—Obobubu owu mpokyerɛ mu na Ɔasoa No nkorɔfo hɔn bɔn—Hɔn a wonu hɔnho, wonuma hɔn, na wodzi mbrasɛm no do no benya onnyiewiei nkwa—Efĩfĩdze runntum nntsena Nyankopɔn ahenman mu—Ahobrɛadze, gyedzi, enyidado, na ayamuyie na wohia. Bɛyɛ mfe 83 Ansaana wɔbɔwo Christ."
            ],
            "book_intro": [
                "Alma ne nsɛm a ɔkã kyerɛ nkorɔfo a wɔwɔ Gideon no, dɛ mbrɛ nankasa ne nkyerɛwee no se."
            ],
            "verses": [
                {
                    "number": 1,
                    "text": "Hwɛ m’enuanom adɔfo, hom nhwɛ dɛ wɔama mo kwan dɛ me mbra hom nkyɛn, dɛm ntsi mobɔbɔ mbɔdzen makasa akyerɛ hom wɔ me kasaa mu; nyew, obefi mankasa m’anomu, hom ehu dɛ iyi nye aber a odzi kan a makasa akyerɛ hom ma hom aatse m’anomukasa, medze me mber nyina tsenaa atsɛmbu egua no do, na ɔnam dɛ m’edwuma dɔɔ sõ so ntsi ɔamma menntum ammba hom nkyɛn."
                },
                {
                    "number": 2,
                    "text": "Na nkyɛ murunntum mpo mmba dɛm aber yi mu sɛ nnyɛ dɛ wɔdze atsɛmbu egua no ama obi dɛ ɔnhyɛ m’ananmu a; na ɔnam Ewuradze n’ehumbɔbɔr do na ɔama me kwan dɛ membra hom nkyɛn."
                },
                {
                    "number": 3,
                    "text": "Na hwɛ, medze enyidado kɛse na pɛ na medze aba robɔhwɛ dɛ hom abrɛ homho adze wɔ Nyankopɔn enyim, na dɛ hom kɔ do kotoserɛ n’adom, ama meehu dɛ hom nndzi fɔ biara wɔ n’enyim, ama meehu dɛ hom nngye kyim dɛ mbrɛ hɛn enuanom a wɔwɔ Zarahemla no nna wɔyɛ no."
                },
                {
                    "number": 4,
                    "text": "Mbom nhyira nka Nyankopɔn ne ndzin, dɛ ɔama mehu, nyew, ɔama menya enyigye mbordo dɛ mobohu dɛ ɔama woetsim bio wɔ ne tsenenee kwan no mu."
                },
                {
                    "number": 5,
                    "text": "Na Nyankopɔn no Sunsum a ɔwɔ mo mu no ma megye dzi dɛ mibenya enyigye wɔ hom so homho; na mammpɛ dɛ mobodua amandzehu pii mu na medzi yaw ansaana medzi dɛw wɔ homho dɛ mbrɛ minyaa wɔ enuanom a wɔwɔ Zarahemla ho no, na hwɛ, muduaa amandzehu na awerɛhow mu ansaana mirinya enyigye wɔ hɔn ho."
                },
                {
                    "number": 6,
                    "text": "Mbom hwɛ, megye dzi dɛ hom nnyɛ ekyingyefo pii dɛ hom enuanom no; megye dzi dɛ hom mma ahantanyɛ nnhyɛ hom akoma mu; nyew, megye dzi dɛ hom mmfaa hom akoma nntaa wiadze mu ahonya nye egyangyandze do; nyew, megye dzi dɛ hom nnsom abosom, na mbom hom som nokwar na tseasefo Nyankopɔn no, na dɛ hom dze daapem gyedzi rohwɛ hom bɔnfakyɛ a ɔbɛba no kwan."
                },
                {
                    "number": 7,
                    "text": "Na hwɛ, mese hom dɛ ndzɛmba pii bɛba; na hwɛ, adze kor na noho hia kyɛn ne nyinara—na hwɛ, mber no nnyi ekyir koraa, na Ɔpomfo tseasefo no bɛba abɛtsena no nkorɔfo mu."
                },
                {
                    "number": 8,
                    "text": "Hwɛ, mennka dɛ ɔdze ne nyimpadua no bɛba abɛtsena hɛn mu dɛm mber no mu; na hwɛ, Sunsum no annse me dɛ ɔtse dɛm. Afei ɔfa dɛm adze yi ho no minnyim; na mbom ɔfa iyi dze minyim dɛ, Ewuradze Nyankopɔn wɔ tum dɛ ɔyɛ ndzɛmba nyinara dɛ mbrɛ n’asɛm se."
                },
                {
                    "number": 9,
                    "text": "Mbom hwɛ, Sunsum no akã iyi akyerɛ me dɛ: Tsẽa mu kã kyerɛ dɔm yi dɛ—Hom nnu homho na hom nsiesie Ewuradze no kwan mu, na hom nnantsew n’akwan a ɔtsen no mu; na hwɛ, sor ahenman no abɛn, na Nyankopɔn ne Ba no reba asaase enyi do."
                },
                {
                    "number": 10,
                    "text": "Na hwɛ, Mary na ɔbɔwo no, wɔ Jerusalem mantam a ɔyɛ hɛn egyanom asaase no do, ɔno na ɔyɛ ɔbaabun soronko, a ɔasan mu eyi no, nyia Sunsum Krɔnkrɔn no tum bɛhyɛ no do ma oenyinsen, na ɔawo babanyin, nyew, Nyankopɔn ne Ba no mpo."
                },
                {
                    "number": 11,
                    "text": "Na obefir edzi, ɔatse yaw na oehu amandze na obenya nsɔhwɛ ahorow biara bi; na iyi bɛma asɛm no aahyɛ mã, dza ɔkã dɛ, na ɔbɛfa no nkorɔfo hɔn yaw nye yarba ato noho do."
                },
                {
                    "number": 12,
                    "text": "Na ɔbɛfa owu ato no do, ama oesiansian owu mpokyerɛ a ɔkyekyer no nkorɔfo no, na ɔbɛfa hɔn mberɛwyɛ ato no do, ama ehumbɔbɔr aahyɛ n’abadaa mã dɛ mbrɛ ɔtse wɔ honam mu, ama ɔnam honam mu, eehu mbrɛ obesi aboa no nkorɔfo dɛ mbrɛ hɔn mberɛwyɛ tse no."
                },
                {
                    "number": 13,
                    "text": "Na Sunsum no nyim ndzɛmba nyina; naaso Nyankopɔn ne Ba no bohu amandze wɔ honam mu ama ɔaafa no nkorɔfo hɔn bɔn ato no do, ama ɔnam no nkwagye tum no do aapepa hɔn mbrato; na afei hwɛ, iyi nye dasegye a ɔwɔ mo mu."
                },
                {
                    "number": 14,
                    "text": "Afei mese hom dɛ hom nnu homho, na wɔnwo hom fofor; osiandɛ Sunsum no se, sɛ wɔannwo hom fofor a hom runntum nnya sor ahenman no; dɛm ntsi hom mbra ma wonuma hom nkɔ nnuho mu, ama wɔaahohor hom ho efi hom bɔn mu, ama hom eenya gyedzi wɔ Nyame n’Eguambaa no a oyi wiadze bɔn kɔ no mu, nyia ɔwɔ tum a ɔdze gye nkwa na ɔtsew adze nyinara a no ho nntsew ho no."
                },
                {
                    "number": 15,
                    "text": "Nyew, mese hom dɛ hom mbra na mma hom nnsuro, na hom nyi bɔn biara a ɔnnkyɛr na wɔatõtõ hom no akwa, dza ɔkyekyer hom to hɔ ma ɔsɛɛ hom, nyew, hom mbra na hom nkeyi homho nkyerɛ Nyankopɔn dɛ hom apen do dɛ hom bonu homho efi hom bɔn ho na hom nye no edzi ahyɛmu dɛ hom bedzi ne mbrasɛm do, dɛ hom bɔkɔ enuma esu mu dze agye dase ama no ndɛ da yi."
                },
                {
                    "number": 16,
                    "text": "Na obiara a ɔyɛ iyi na obedzi Nyankopɔn ne mbrasɛm do ofi ndɛ dze kɔ no, ɔnoara kor so bɛkaa dɛ mese dɛm nyimpa no, nyew, mese no dɛ, obenya onnyiewiei nkwa, dɛ mbrɛ Sunsum Krɔnkrɔn ne dasegye tse, dza ɔgye ho dase wɔ mo mu no."
                },
                {
                    "number": 17,
                    "text": "Na afei m’enuanom adɔfo, ana hom gye dɛm ndzɛmba yinom dzi? Hwɛ, mese hom dɛ minyim dɛ hom gye dzi; na Sunsum a ɔwɔ mo mu no na ɔda no edzi ma muhu dɛ hom gye dzi. Na afei osiandɛ hom gyedzi a ɔwɔ mu no yɛ dzen ntsi, nyew, wɔ ne ndzɛmba a makã no ho ntsi midzi dɛw mbordo."
                },
                {
                    "number": 18,
                    "text": "Na dɛ mbrɛ ahyɛse no mekãa kyerɛɛ hom, dɛ memmpɛ dɛ hom behihim dɛ mbrɛ hom enuanom no yɛe no ntsi, mehu dɛ m’ebisadze ayɛ hɔ."
                },
                {
                    "number": 19,
                    "text": "Osiandɛ muhu hom dɛ hom nam tsenenee akwan do; muhu hom dɛ hom nam kwan a ɔdze hom bɔkɔ Nyankopɔn n’ahenman mu no do; nyew, muhu hom dɛ hom retsentsen n’akwan."
                },
                {
                    "number": 20,
                    "text": "Muhu dɛ n’asɛm gye dase ma hom hu dɛ, orunntum nnantsew akwan akyewakyew do; anaadɛ ɔnnsakyer dza ɔakã; anaaso dɛ ɔnndan mmfi nyimfa nnkɔ bankum, anaadɛ ommfi dza oye ho nnkɔ dza omuo ho; dɛm ntsi, n’akwan yɛ kor na ɔkɔ aprɔw onnyiewiei."
                },
                {
                    "number": 21,
                    "text": "Na ɔnntsena temple a no mu nntsew mu; anaa efĩfĩdze anaa biribiara a no ho nntsew no wɔrenngye no wɔ Nyankopɔn n’ahenman mu hɔ; dɛm ntsi mese hom dɛ mber bɛba, nyew, na ɔbɛyɛ da a odzi ewiei, a nyia ɔyɛ fĩ no bɛda ho atsena n’efĩfĩdze mu."
                },
                {
                    "number": 22,
                    "text": "Na afei m’enuanom adɔfo, makã dɛm nsɛm yinom akyerɛ hom dze ekenyan hom ma hom akaa hom dwuma a ɔsɛ dɛ hom dzi dze ma Nyankopɔn, ama hom aanantsew a fɔdzi biara nnyi hom ho wɔ n’enyim, ama hom aanantsew Nyame ne nhyehyɛɛ krɔnkrɔn no a wɔagye hom ato mu no do."
                },
                {
                    "number": 23,
                    "text": "Na afei mepɛ dɛ hom brɛ hom ho adze, na hom yɛ setsie na botoo; hom yɛ asomberɛw; hom ma abotar nye penkyɛr hyɛ hom mã; hom to hom bo ase wɔ adze nyinara mu; hom mia homho dzi Nyankopɔn ne mbrasɛm do mber nyina; hom bisa dza hom hia, wɔ sunsum nye honam afamu nyina; na aber nyinara hom mfa ndaase mma Nyankopɔn wɔ biribiara a hom benya ho."
                },
                {
                    "number": 24,
                    "text": "Na hom nhwɛ nnya gyedzi, eyidado, na ayamuyie; na afei no ndwuma pa bɛhyɛ hom mã daa."
                },
                {
                    "number": 25,
                    "text": "Na Ewuradze nhyira hom, na ɔnhwɛ ma nkekãa biara mmba hom ntar mu, ama ewiei no wɔnye hom aabɛkã Abraham, Isaac, na Jacob, nye nkɔnhyɛfo krɔnkrɔn no a ofitsi wiadze ahyɛse wɔaba no ho, na hom ntar a nkekãa biara nnyi mu dɛ hɔn so hɔn ntar so nkekãa biara nnyi mu no, ama hom nye hɔn aabɔmu atsena sor ahenman no mu a hom rimmfi edzi bio."
                },
                {
                    "number": 26,
                    "text": "Na afei m’enuanom adɔfo, Sunsum no a ɔgye dase wɔ mo mu no do na menam kã dɛm nsɛm yi kyerɛ hom; na me kra dzi dɛw kɛse osiandɛ hom agye m’asɛm no ato mu enyiber do."
                },
                {
                    "number": 27,
                    "text": "Na afei, Nyame n’asomdwee mbra hom nye hom efiefi na nsaase, nye hom nguankuw na anantwikuw, nye dza hom wɔ nyina, nye hom mbaa nye mba banyin nyinara do, dɛ mbrɛ hom gyedzi na ndwuma pa tse, ofi aber yi dze kɛpem afebɔɔ. Na dɛm na mese. Amen."
                }
            ]
        },
        "/study/scriptures/bofm/alma/8": {
            "uri": "/study/scriptures/bofm/alma/8",
            "title": "Alma 8",
            "data_type": "chapter",
            "chapter_name": "Tsir 8",
            "chapter_summary": [
                "Alma kã asɛmpa na onuma wɔ Melek—Wɔpow no wɔ Ammonihah na ofi hɔ—Ɔbɔfo hyɛ no dɛ ɔnsan na ɔnkɔbɔ nnuho ho dawur nkyerɛ nkorɔfo no—Amulek gye no, na hɔn beenu kã nsɛmpa wɔ Ammonihah. Bɛyɛ mfe 82 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ aber a Alma kyerɛkyerɛɛ nkorɔfo a wɔwɔ Gideon ndzɛmba pii a worunntum nnkyerɛw no, na ɔhyehyɛɛ asɔr no mu dwumadzi dɛ mbrɛ ɔyɛɛ no ahyɛse no wɔ Zarahemla asaase do wiei no, ɔsaan n’ekyir fii Gideon asaase do bae, nyew, ɔsanee baa nankasa ne fie wɔ Zarahemla dɛ ɔrebɛgye n’ahom wɔ dwuma a okedzii no ho."
                },
                {
                    "number": 2,
                    "text": "Na dɛm na atsɛmbuafo no hɔn afe a otsĩa akron a wodzi adze wɔ Nephi no nkorɔfo do no dze baa ewiei."
                },
                {
                    "number": 3,
                    "text": "Na ɔbaa dɛ atsɛmbuafo no hɔn afe a otsĩa du a wodzi adze wɔ Nephi no nkorɔfo do n’ahyɛse no, Alma fii hɔ tuu no kwan kɔr Melek asaase do, wɔ esutsen Sidon n’ahe do anee afamu, wɔ sar no n’anee afamu."
                },
                {
                    "number": 4,
                    "text": "Na ɔhyɛɛ ase dɛ ɔrekyerɛkyerɛ nkorɔfo a wɔwɔ Melek asaase no do dɛ mbrɛ Nyankopɔn ne nhyehyɛɛ krɔnkrɔn no a wɔafrɛ no wɔ ho no tse; na ɔhyɛɛ ase dɛ ɔrekyerɛkyerɛ dɔm no wɔ Melek asaase nyina do."
                },
                {
                    "number": 5,
                    "text": "Na ɔbaa dɛ dɔm no fii sar n’ahe do afã nyinara baa hɔn nkyɛn. Na onumaa hɔn wɔ asaase nyina do."
                },
                {
                    "number": 6,
                    "text": "Dɛm ntsi aber a owiee n’edwuma yɛ wɔ Melek no, ofii hɔ na otuu kwan ndaansa dze faa Melek asaase n’etsifi afamu; na ɔbaa kurow bi a wɔfrɛ no Ammonihah mu."
                },
                {
                    "number": 7,
                    "text": "Afei ɔyɛ Nephi no nkorɔfo hɔn amambra dɛ hɔn nsaase, nye hɔn nkuropɔn, na hɔn nkuraase, nyew, hɔn nkuraase nketsenketse mpo nyina dɛ wɔdze nyia odzii kan kɛdaa hɔ no ne dzin to do; na dɛm na Ammonihah asaase no so tse."
                },
                {
                    "number": 8,
                    "text": "Na ɔbaa dɛ aber a Alma baa Ammonihah kurow mu no, ɔhyɛɛ ase dɛ ɔrekã Nyame n’asɛm kyerɛ hɔn."
                },
                {
                    "number": 9,
                    "text": "Afei Satan esuo nkorɔfo a wɔwɔ Ammonihah kurow mu no akoma mu dzendzenndzen; dɛm ntsi wɔammpɛ dɛ wobetsie Alma n’asɛm no."
                },
                {
                    "number": 10,
                    "text": "Naaso Alma dzii dwuma ara yie wɔ sunsum mu, ɔnye Nyame dzii aper wɔ mpaabɔ dzendzenndzen mu, dɛ onhue no Sunsum ngu dɔm a wɔwɔ kurow no mu no do; na dɛ ɔmma no tum so mma onuma hɔn nkɔ nnuho mu."
                },
                {
                    "number": 11,
                    "text": "Naaso, wopiriim hɔn akoma, na wɔsee no dɛ: Hwɛ, yenyim dɛ ɔwo nye Alma; na yenyim dɛ ɔwo nye sɔfopanyin a ehwɛ asɔr a akyekyer wɔ mbeambea pii no do dɛ mbrɛ ɔwoara w’amambra tse; na yennyi w’asɔr mu, na yɛnngye dɛm amambra nkwaseasɛm yi so nndzi."
                },
                {
                    "number": 12,
                    "text": "Na afei yenyim dɛ innyi tum wɔ hɛn do osiandɛ yenyim dɛ yennyi w’asɔr no mu; na ɔwo egyaa atsɛmbu egua no mu ama Nephihah; dɛm ntsi nnyɛ ɔwo nye hɛn atsɛmbuafo panyin."
                },
                {
                    "number": 13,
                    "text": "Afei aber a nkorɔfo no kãa dɛm no, wɔsoɛree tsiaa ne nsɛm no, na wɔkasaa tsiaa no na wohimaa no ntafi, na wɔyɛɛ dɛ wɔbepam no efi hɔn kurow no mu, ntsi ofii hɔ na ɔtoaa n’akwantu no do dze faa kurow a wɔfrɛ hɔ Aaron no mu."
                },
                {
                    "number": 14,
                    "text": "Na ɔbaa dɛ aber a ɔrokɔ no, nna awerɛhow ahyɛ no do, nna orudua abɛbrɛsɛ mu nna ne kra resi nkrum na oridzi yaw, osian dɔm a wɔwɔ Ammonihah kurow mu hɔn emumuyɛdze ntsi, na ɔbaa dɛ aber a awerɛhow hyɛɛ Alma no do no, hwɛ Ewuradze no bɔfoe puee ne nkyɛn bɛsee no dɛ:"
                },
                {
                    "number": 15,
                    "text": "Nhyira akã wo, Alma; dɛm ntsi, ma wo tsir do wɔ sor na dzi dɛw; osiandɛ ɔwɔ dɛ idzi dɛw wɔ siantsir bi ntsi; osiandɛ ayɛ nokwafo na edzi Nyankopɔn ne mbrasɛm do fitsi aber a wo nsa kãa asɛm no fii no hɔ no. Hwɛ, emi nye nyia ɔdze maa wo no."
                },
                {
                    "number": 16,
                    "text": "Na hwɛ, ɔasoma me dɛ me mebɛse wo dɛ san w’ekyir kɔ Ammonihah kurow mu, na kɛkã nsɛmpa no bio kyerɛ dɔm a wɔwɔ kurow no mu no; nyew, kã asɛmpa no kyerɛ hɔn. Nyew, se hɔn dɛ, gyedɛ wonu hɔnho annyɛ dɛm a Ewuradze Nyankopɔn bɛsɛɛ hɔn."
                },
                {
                    "number": 17,
                    "text": "Na hwɛ, woesua wɔ aber yi mu dɛ wɔbɛsɛɛ wo nkorɔfo hɔn ahotɔ, (na dɛm na Ewuradze se) na iyi nye ahyɛdze na atsɛmbu, nye mbrasɛm a ɔdze ama no nkorɔfo no bɔ ebira."
                },
                {
                    "number": 18,
                    "text": "Afei ɔbaa dɛ Alma ne nsa kãa asɛm no fii Ewuradze no bɔfoe hɔ wiei no, ɔsaan n’ekyir ntsɛmara dɛ ɔrokɔ Ammonihah asaase do. Na ɔfaa kwan fofor do kɔr kurow no mu, nyew, ɔfaa kwan a ɔda Ammonihah kurow no anaafo afamu no do."
                },
                {
                    "number": 19,
                    "text": "Na aber a ɔhɛɛn kurow no mu no nna ɔkɔm dze no, na ɔsee ɔbarimba bi dɛ: Ana ebɛma Nyankopɔn n’akowaa ahobrɛadzenyi biribi ma oedzi?"
                },
                {
                    "number": 20,
                    "text": "Na ɔbarimba no see no dɛ: Meyɛ Nephinyi, na minyim dɛ eyɛ Nyankopɔn no nkɔnhyɛnyi krɔnkrɔn, na ɔwo nye ɔbarimba no a ɔbɔfo kãa noho asɛm wɔ enyido-adzehu mu no: Wo nsa bɛkã. Dɛm ntsi, enye me nkɔ me fie na medze m’edziban bɛma wo; na minyim dɛ ɔbɛyɛ nhyira dze ama emi nye me fifo."
                },
                {
                    "number": 21,
                    "text": "Na ɔbaa dɛ ɔbarimba no gyee no wɔ ne fie; na wɔfrɛɛ ɔbarimba no Amulek; na ɔdze paanoo na nam besii Alma n’enyim."
                },
                {
                    "number": 22,
                    "text": "Na ɔbaa dɛ Alma dzii paanoo no na ɔmee; na ohyiraa Amulek nye ne fifo, na ɔdze ndaase maa Nyankopɔn."
                },
                {
                    "number": 23,
                    "text": "Na aber a odzidzii na ɔmee wiei no, ɔsee Amulek dɛ: Emi nye Alma, na meyɛ ɔsɔfopanyin a mohwɛ Nyankopɔn n’asɔr a ɔwɔ asaase nyina do."
                },
                {
                    "number": 24,
                    "text": "Na hwɛ, ɔafrɛ me dɛ membɛkã Nyame n’asɛm wɔ dɔm yi nyinara mu, dɛ mbrɛ nyikyerɛ nye nkɔnhyɛ sunsum no kyerɛ; na mebaa asaase yi do na wɔammpɛ dɛ wɔgye me, mbom wɔpaam me, na meyɛɛ dɛ nkyɛ meredan m’ekyir dze ama asaase yi afebɔɔ."
                },
                {
                    "number": 25,
                    "text": "Mbom hwɛ, ɔahyɛ me dɛ mensan bio na membɛhyɛ nkɔm nkyerɛ dɔm yi, nyew, na mengye dase ntsia hɔn wɔ hɔn emumuyɛ ho."
                },
                {
                    "number": 26,
                    "text": "Na afei, Amulek, osiandɛ ama me biribi ma medzi na agye me ato mu ntsi, oehyira wo; nna ɔkɔm dze me, osiandɛ nna makye ɔkɔm nda pii."
                },
                {
                    "number": 27,
                    "text": "Na Alma dzii nda pii wɔ Amulek nkyɛn ansaana ɔrehyɛ ase akã asɛmpa no akyerɛ dɔm no."
                },
                {
                    "number": 28,
                    "text": "Na ɔbaa dɛ dɔm no hɔn emumuyɛ yɛɛ kɛse."
                },
                {
                    "number": 29,
                    "text": "Na asɛm no baa Alma nkyɛn dɛ: Kɔ; na kɛkã kyerɛ m’akowaa Amulek so dɛ, kɔ na kɛhyɛ nkɔm kyerɛ dɔm yi, se dɛ—Hom nnu homho, na dɛm na Ewuradze se, gyedɛ hom nu homho annyɛ dɛm a medze m’ebufuw bɛba abɛsera nkorɔfo yi; nyew, na merenndan m’ebufuhyew no mmfi hom do."
                },
                {
                    "number": 30,
                    "text": "Na Alma nye Amulek so kɔr dɔm no hɔn mu dɛ wɔrekɛda Nyame ne nsɛm edzi akyerɛ hɔn; na Sunsum Krɔnkrɔn no hyɛɛ hɔn mã."
                },
                {
                    "number": 31,
                    "text": "Na wɔmaa hɔn tum araa ma nna wonntum mmfa hɔn nngu efiadze, nna nyimpa so nntum nnku hɔn; naaso wɔannkyerɛ hɔn tum no kesii dɛ wɔkyekyeer hɔn na wɔdze hɔn guu efiadze. Afei, iyi sii ama Ewuradze aakyerɛ no tum wɔ hɔn mu."
                },
                {
                    "number": 32,
                    "text": "Na ɔbaa dɛ wɔkɔree kɛhyɛɛ ase dɛ wɔrekã asɛmpa no na wɔrehyɛ nkɔm kyerɛ dɔm no, dɛ mbrɛ sunsum nye tum a Ewuradze dze ama hɔn no tse."
                }
            ]
        },
        "/study/scriptures/bofm/alma/9": {
            "uri": "/study/scriptures/bofm/alma/9",
            "title": "Alma 9",
            "data_type": "chapter",
            "chapter_name": "Tsir 9",
            "chapter_summary": [
                "Alma hyɛ nkorɔfo a wɔwɔ Ammonihah dɛ wonnu hɔnho—Ewuradze bohu Lamanfo mbɔbɔr wɔ nda a odzi ekyir no mu—Sɛ Nephifo pow kan no a, Lamanfo bɛsɛɛ hɔn—Nyankopɔn ne Ba no reba ntsɛm—Ɔbɔpon hɔn a wonu hɔnho na wonuma hɔn na wonya gyedzi wɔ Ne dzin mu. Bɛyɛ mfe 82 Ansaana wɔbɔwo Christ."
            ],
            "book_intro": [
                "Alma ne nsɛm, nye Amulek so ne nsɛm a wɔdaa no edzi dze kyerɛɛ dɔm no a wɔwɔ Ammonihah asaase do no. Na wɔdze hɔn guu efiadze so, na Nyankopɔn no tum nwanwa a ɔwɔ hɔn mu no yii hɔn fii mu, dɛ mbrɛ Alma ne kyerɛwsɛm no tse."
            ],
            "verses": [
                {
                    "number": 1,
                    "text": "Na emi, Alma, Nyankopɔn hyɛɛ me bio dɛ memfa Amulek na yɛnkɔ nkɛkã asɛmpa no bio nkyerɛ dɔm yi, anaadɛ dɔm a wɔwɔ Ammonihah kurow mu no, na ɔbaa dɛ aber a mehyɛɛ ase dɛ merekã asɛmpa no kyerɛ hɔn no, wɔhyɛɛ ase dɛ wɔnye me rifimfen se dɛ:"
                },
                {
                    "number": 2,
                    "text": "Woana nye wo? Ana edwen dɛ yɛbɛgye nyimpa kor ne dasegye edzi, wɔ ber a ɔkã kyerɛ hɛn dɛ asaase yi botwa mu akɔ no?"
                },
                {
                    "number": 3,
                    "text": "Afei nna wɔnntse nsɛm a wɔkãa no ase; osiandɛ wonnyim dɛ asaase yi botwa mu akɔ."
                },
                {
                    "number": 4,
                    "text": "Na wɔkãa so dɛ: Sɛ ehyɛ nkɔm dɛ kurow kɛse yi bɛsɛɛ wɔ da kor mpo mu a yerinntsie wo nsɛm."
                },
                {
                    "number": 5,
                    "text": "Afei wonnyim dɛ Nyankopɔn botum ayɛ dɛm anwanwa dwuma no, osiandɛ wɔyɛ nkorɔfo a hɔn akoma yɛ dzen na wɔyɛ akɔnkyefo."
                },
                {
                    "number": 6,
                    "text": "Na wɔsee dɛ: Woana nye Nyankopɔn a ɔnnsoma tumdzinyi biara na ɔsoma nyimpa kor pɛr wɔ no dɔm mu, dɛ ɔmbɛda nokwar a ɔwɔ dɛm ndzɛmba nwanwa akɛse yi edzi nkyerɛ?"
                },
                {
                    "number": 7,
                    "text": "Na wɔmaa hɔn mu do dɛ wɔdze hɔn nsa rebɛkã me; mbom hwɛ, woenntum. Na medze akokodur soɛree dɛ merebɛkasa akyerɛ hɔn, nyew, megyee dase akokodur mu kyerɛɛ hɔn dɛ:"
                },
                {
                    "number": 8,
                    "text": "Hwɛ, O hom emumuyɛfo etuatsewfo ebusuasantsen, ebɛnadze ntsi na hom werɛ efir hom egyanom amambra; nyew, ebɛnadze ntsi na hom werɛ efir Nyankopɔn ne mbrasɛm."
                },
                {
                    "number": 9,
                    "text": "Ana hom nnkaa dɛ hɛn egya Lehi, Nyankopɔn ne nsa na oyii no fii Jerusalem bae? Ana hom nkaa dɛ ɔno na ɔdze hɔn faa sar no do?"
                },
                {
                    "number": 10,
                    "text": "Ana seseiara hom werɛ efir mber pii a ɔgyee hɛn egyanom fii hɔn atamfo nsa, na ɔkoraa hɔn do ma wɔannsɛɛ hɔn, na ɔgyee hɔn fii hɔnankasa hɔn enuanom nsa?"
                },
                {
                    "number": 11,
                    "text": "Nyew, na sɛ nnyɛ no tum a onnyi kabea, na n’ebumbɔbɔr, nye ne penkyɛr a ɔwɔ hɛn do a, nkyɛ oetwa hɛn efi asaase yi enyi do akyen ma yɛnnda ho nnyi do bio besi mber yi, na annhwɛ a nkyɛ yɛwɔ awerɛhow a onnyi ewiei nye mbusu asetsena mu."
                },
                {
                    "number": 12,
                    "text": "Hwɛ, afei mese hom dɛ ɔahyɛ hom dɛ hom nnu homho; na gyedɛ hom nu homho, annyɛ dɛm a hom nsa rennka Nyankopɔn n’ahenman no da. Mbom hwɛ, nnyɛ ne nyinara nye iyi—ɔahyɛ hom dɛ hom nnu homho annyɛ dɛm a ɔbɛsɛɛ hom koraa efi asaase yi enyi do; nyew, ɔdze n’ebufuw bɛba hom nkyɛn, na ɔrenndan noho wɔ n’ebufuhyew mu."
                },
                {
                    "number": 13,
                    "text": "Hwɛ, ana hom nnkaa nsɛm a ɔkãa kyerɛɛ Lehi dɛ: Susuampaara dɛ hom bedzi me mbrasɛm do no, hom bɛyɛ prɔmprɔm wɔ asaase yi do no? Na ɔakã no bio dɛ: Susuampaara dɛ hom nnkedzi me mbrasɛm do no, wobotwa hom efi Ewuradze enyim akyen."
                },
                {
                    "number": 14,
                    "text": "Afei mepɛ dɛ hom kaa dɛ, susuampaara a Lamanfo no enndzi Nyankopɔn ne mbrasɛm do no, woetwa hɔn efi Ewuradze enyim akyen. Afei yehu dɛ Ewuradze n’asɛm ada edzi wɔ dɛm adze yi mu, na woetwa Lamanfo no efi n’enyim akyen, fi hɔn mbrato n’ahyɛse wɔ asaase yi do."
                },
                {
                    "number": 15,
                    "text": "Naaso mese hom dɛ sɛ hom da ho tsena hom bɔn mu a obeye koraa ama hɔn wɔ atsɛmbu da no mu akyɛn hom, nyew, obeye koraa ama hɔn mpo wɔ nkwa yi mu akyɛn hom, nna gyedɛ hom nu homho."
                },
                {
                    "number": 16,
                    "text": "Na anohoba pii wɔ hɔ a ɔatserɛw mu akɔ Lamanfo do; na osian hɔn egyanom hɔn amambra ntsi na ɔama wɔda ho tse hɔn ekotoboyɛ mu yi; dɛm ntsi Ewuradze bohu hɔn mbɔbɔr na ɔama hɔn nkwa awar wɔ asaase yi do."
                },
                {
                    "number": 17,
                    "text": "Na dɛm aber no ara so mu no ɔbɛma wɔagye n’asɛm no edzi; na woehu mfomdo a ɔwɔ hɔn egyanom hɔn amambra mu no; na wɔbɛgye hɔn mu dodowara nkwa, na Ewuradze bohu hɔn a wɔbɔbɔ ne dzin nyina mbɔbɔr."
                },
                {
                    "number": 18,
                    "text": "Mbom hwɛ, mese hom dɛ, sɛ hom kɔ do wɔ hom emumuyɛdze mu a hom nda ronnwar wɔ asaase yi do, osiandɛ wɔbɛma Lamanfo no aba hom do; na sɛ hom ennu homho a ɔno wɔbɛba hom do wɔ mber a hom nnyim, na wɔdze ɔsɛɛ kɛse bɛba hom do; na Ewuradze n’ebufuhyew na ɔbɛma ɔaba no dɛm."
                },
                {
                    "number": 19,
                    "text": "Na ɔremma kwan ma hom nntsena hom emumuyɛ mu mfa nnsɛɛ no dɔm. Mese hom dɛ, Oho; na mbom ɔbɛpɛ dɛ ɔbɛma Lamanfo no asɛɛ no dɔm nyina a wɔfrɛ hɔn Nephi no nkorɔfo no, sɛ ɔba dɛ wɔhwe ase wɔ bɔn nye mbrato mu wɔ aber a woehu kan kɛse a ɔtse dɛm na wɔama woenya hɔn Ewuradze Nyankopɔn ho nyimdzee kɛse a ɔtse dɛm;"
                },
                {
                    "number": 20,
                    "text": "Nyew, wɔ aber a wɔyɛ nkorɔfo a hɔn enyim wɔ nyam wɔ Ewuradze enyim; nyew, wɔ aber a n’enyi gye hɔnho kyɛn ɔman, ebusuafo, kasa horow, anaa nyimpa biara no; wɔ aber a ɔada ndzɛmba nyina edzi akyerɛ hɔn dɛ mbrɛ hɔn pɛ, nye hɔn gyedzi, na mpaabɔ tse, wɔ dza wɔabɛsen, na dza ɔwɔ hɔ, nye dza ɔbɛba no;"
                },
                {
                    "number": 21,
                    "text": "Wɔ aber a Nyankopɔn no Sunsum aba hɔn nkyɛn; na wɔnye abɔfo atwetwe nkɔmbɔ, na Ewuradze ne ndze akasa akyerɛ hɔn; na wɔwɔ nkɔnhyɛ sunsum, nye nyikyerɛ sunsum, na akyɛdze pii so, kasa horow akyɛdze, nye nsɛmpakã ho akyɛdze, nye Sunsum Krɔnkrɔn n’akyɛdze, na kasa nkyerɛase ho akyɛdze;"
                },
                {
                    "number": 22,
                    "text": "Nyew, aber a Nyankopɔn nam Ewuradze ne nsa do gyee hɔn fii Jerusalem asaase do no, na ɔagye hɔn efi ɔkɔm nye yarba, nye ɔyardɔm ahorow nyina mu; na ɔama hɔn ahoɔdzen wɔ ɔkõ mu, amma wɔannsɛɛ hɔn, oeyi hɔn efi nkowaasom mu ofi ber to ber, na ɔakora hɔn do araa ebesi aber yi; na wɔayɛ prɔmprɔm araa ebesi dɛ wɔayɛ esikafo wɔ ndzɛmba ahorow nyinara mu—"
                },
                {
                    "number": 23,
                    "text": "Na afei hwɛ mese hom dɛ, sɛ dɛm nkorɔfo yi a woenya nhyira pii a ɔtse dɛm efi Ewuradze nsamu yi, wɔyɛ dza ɔtõ kan nye nyimdzee a wɔwɔ a, mese hom dɛ sɛ ɔba no dɛm, na wɔhwe mbrato mu a, ɔno obeye koraa ama Lamanfo no akyɛn hɔn."
                },
                {
                    "number": 24,
                    "text": "Na hwɛ, Ewuradze n’anohoba asõ Lamanfo do, na mbom sɛ hom tõ a ɔronnso hom do; ana Ewuradze nnhyɛɛ bɔ dzendzen nna ɔnnhyɛɛ ɔmom nntoo hɔ dɛ sɛ hom tsew no do etua a ɔbɛsɛɛ hom korakora efi asaase yi enyi do?"
                },
                {
                    "number": 25,
                    "text": "Na afei iyi ntsi, amma ɔannsɛɛ hom ntsi, Ewuradze asoma no bɔfoe dɛ ɔmbɛsera no nkorɔfo no mu pii, na ɔnda no edzi nkyerɛ hɔn dɛ wɔnkɔ na wɔnkɛpaamu nkã nkyerɛ dɔm yi dɛ: Hom nnu homho, na ɔsor ahenman no abɛn hom;"
                },
                {
                    "number": 26,
                    "text": "Na ɔrennkyɛr biara na Nyankopɔn ne Ba no aba wɔ n’enyimnyam mu; na n’enyimnyam no nye nyia Egya Woo no Kortoo no no n’enyimnyam, ɔno na adom, pɛrpɛrdzi, nye nokwar na abotar, nye ehumbɔbɔr, nye penkyɛr ahyɛ no mã no, noho yɛ har wɔ no dɔm hɔn sũfrɛ ho na otsie hɔn mpaabɔ."
                },
                {
                    "number": 27,
                    "text": "Na hwɛ, ɔreba abɔpon hɔn a wɔnam gyedzi wɔ ne dzin mu wobonuma hɔn akɔ nnuho mu no."
                },
                {
                    "number": 28,
                    "text": "Dɛm ntsi, hom nsiesie Ewuradze no kwan mu, na aber a adasa nyinara benya hɔn ndwuma ho akatua dɛ mbrɛ ɔtse no abɛn—sɛ wɔyɛɛ no tsenenee mu a wobenya nkwagye ama hɔn akra, dɛ mbrɛ Jesus Christ no tum a ɔdze gye nkwa no tse; na sɛ wɔyɛɛ no bɔn mu a wobenya afɔbu ama hɔn akra dɛ mbrɛ abɔnsam no tum na ndɔmmumfa no tse."
                },
                {
                    "number": 29,
                    "text": "Afei hwɛ, iyi nye ɔbɔfo no ne ndze a ɔretsea mu kyerɛ dɔm no."
                },
                {
                    "number": 30,
                    "text": "Na afei, m’enuanom adɔfo, hom yɛ m’enuanom ntsi ɔsɛ dɛ hom yɛ adɔfo, na ɔsɛ dɛ hom yɛ ndwuma a ɔdze nnuho ba, hom ehu dɛ hom akoma epirim wɔ Nyame n’asɛm ho, na hom ehu dɛ hom yɛ nkorɔfo a hom ayew na hom ahwe ase."
                },
                {
                    "number": 31,
                    "text": "Na afei ɔbaa dɛ aber a emi, Alma, mekãa nsɛm yinom wiei no, hwɛ, dɔm no bo fuuw me, osiandɛ makã akyerɛ hɔn dɛ wɔyɛ nkorɔfo a hɔn akoma yɛ dzen na wɔyɛ akɔnkyefo."
                },
                {
                    "number": 32,
                    "text": "Na bio osiandɛ makã akyerɛ hɔn dɛ wɔyɛ nkorɔfo a wɔayew na wɔahwe ase, ntsi hɔn bo fuuw me, na wɔpeer dɛ wɔdze hɔn nsa bɛkã me, na wɔakyer me ato efiadze."
                },
                {
                    "number": 33,
                    "text": "Mbom ɔbaa dɛ Ewuradze amma kwan ma hɔn nsa annka me dɛm aber no mu ammfa me annto efiadze."
                },
                {
                    "number": 34,
                    "text": "Na ɔbaa dɛ Amulek so kɔree kegyinaa hɔ na ɔhyɛɛ ase dɛ ɔrekã asɛmpa no akyerɛ hɔn. Na afei Amulek ne nsɛm no, wɔannkyerɛw ne nyina, naaso wɔakyerɛw bi wɔ nwoma yi mu."
                }
            ]
        },
        "/study/scriptures/bofm/alma/10": {
            "uri": "/study/scriptures/bofm/alma/10",
            "title": "Alma 10",
            "data_type": "chapter",
            "chapter_name": "Tsir 10",
            "chapter_summary": [
                "Lehi yɛ Manasseh n’asenyi—Amulek kaa ɔbɔfo n’ahyɛdze dɛ ɔnhwɛ Alma do no—Atseneneefo hɔn mpaabɔ ma wɔgye dɔm no—Mbranyimfo nye atsɛmbuafo a wɔnntsen a bɔ fapem to hɔ ma dɔm no hɔn nsɛe. Bɛyɛ mfe 82 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei iyi nye nsɛm a Amulek kãa kyerɛɛ dɔm a wɔwɔ Ammonihah asaase do no, ɔse:"
                },
                {
                    "number": 2,
                    "text": "Emi nye Amulek; meyɛ Giddonah ne babanyin, ɔno nye Ishmael a ɔyɛ Aminadi n’asenyi no ne babanyin no; na dɛm Aminadi yi na ɔkyerɛɛ kyerɛwee no a Nyankopɔn dze ne nsatseaba kyerɛwee wɔ temple n’afasu no ho no ase."
                },
                {
                    "number": 3,
                    "text": "Na Aminadi yɛ Nephi n’asenyi, ɔno nye Lehi ne babanyin no a ofii Jerusalem asaase do baa no, ɔno a ɔyɛ Joseph a no nuanom tɔɔn no ma wɔdze no kɔr Egypt no ne babanyin Manasseh n’asenyi."
                },
                {
                    "number": 4,
                    "text": "Na hwɛ, meyɛ nyimpa bi so a me dzibew nnyɛ kakraba koraa wɔ nkorɔfo a wonyim me nyinara hɔn mu; nyew, na hwɛ, mowɔ ebusuafo nye anyɛnkofo pii, na me nam mo ndwuma do enya sika pii."
                },
                {
                    "number": 5,
                    "text": "Naaso, iyi nyina ekyir no, nna minnyim Ewuradze n’akwan, nye n’esumasɛm nye n’anwanwa tum no. Mese dɛ nna minnyim dɛm ndzɛmba yinom yie; mbom hwɛ, mofom, osiandɛ mehu n’esumasɛm nye n’anwanwa tum no pii; nyew, mpo dɛ ɔakora dɔm yi hɔn nkwa do."
                },
                {
                    "number": 6,
                    "text": "Naaso, mipiriim m’akoma, osiandɛ ɔfrɛɛ me mpɛn pii na menntsie, dɛm ntsi minyim dza ɔfa dɛm ndzɛmba yinom ho, naaso mammpɛ dɛ muhu; dɛm ntsi menam m’akoma n’emumuyɛdze do tseew etua wɔ Nyankopɔn do araa dze kesii bosoom a otsĩa esuon yi mu ne da a otsĩa anan no a ɔyɛ afe a otsĩa du no wɔ ber a atsɛmbuafo no dzi adze no."
                },
                {
                    "number": 7,
                    "text": "Ber a murutu kwan akɔhwɛ mo busuanyi bi no, hwɛ Ewuradze no bɔfoe yii noho kyerɛɛ me na ɔsee dɛ: Amulek, san w’ekyir kɔ wo fie, na ebɛma Ewuradze ne nkɔnhyɛnyi edziban ma oedzi; nyew, nyimpa ɔhotsewnyi a Nyankopɔn asan mu eyi no; na ɔakye kɔm nda pii osian dɛm nkorɔfo yi hɔn bɔn ntsi, na ɔkɔm dze no, na gye no wɔ wo fie na ma no biribi ma ondzi, na obehyira ɔwo nye wo fifo; na Ewuradze ne nhyira bɛba ɔwo nye wo fifo do."
                },
                {
                    "number": 8,
                    "text": "Na ɔbaa dɛ mitsiee ɔbɔfo no ndze, na mesaan m’ekyir dɛ morokɔ me fie. Na aber a morokɔ no muhun ɔbarimba no a ɔbɔfo no kãa kyerɛɛ me dɛ: Memfa no nkɔ me fie no—na hwɛ ɔno nye dɛm ɔbarimba yi a ɔrekã ndzɛmba a ɔfa Nyankopɔn ho kyerɛ hom yi."
                },
                {
                    "number": 9,
                    "text": "Na ɔbɔfo no see me dɛ ɔyɛ nyimpa krɔnkrɔn; dɛm ntsi minyim dɛ ɔyɛ nyimpa krɔnkrɔn osiandɛ Nyankopɔn no bɔfoe na ɔkãa kyerɛɛ me."
                },
                {
                    "number": 10,
                    "text": "Na minyim bio so dɛ, ndzɛmba a ɔagye ho dase no yɛ nokwar; na hwɛ mese hom dɛ, dɛ Ewuradze tse ase yi, dɛmara so mpo na ɔsomaa no bɔfoe ma ɔabɛda dɛm ndzɛmba yinom edzi akyerɛ me; na ɔyɛɛ iyi wɔ ber a Alma tse me fie no."
                },
                {
                    "number": 11,
                    "text": "Na hwɛ, oehyira me fie, oehyira emi, nye me mbasiafo, nye me mba, na m’egya na m’ebusuafo; nyew, oehyira m’ebusuafo nyinara mpo, na Ewuradze ne nhyira egu hɛn do dɛ mbrɛ nsɛm a ɔkãa no tse pɛpɛɛpɛr."
                },
                {
                    "number": 12,
                    "text": "Na afei, aber a Amulek kãa dɛm nsɛm yinom no, dɔm no hɔn ho hyɛɛ ase boow hɔn; ber a wohun dɛ dasefo bi so, na ɔregye dase tsia hɔn wɔ dza wɔayɛ ho, nye ndzɛmba so a ɔbɛba ho, dɛ mbrɛ nkɔnhyɛ sunsum a ɔwɔ hɔn mu no kyerɛ."
                },
                {
                    "number": 13,
                    "text": "Naaso, nna binom wɔ hɔn mu a wɔdwen dɛ wobebisa hɔn nsɛm, ama woedua hɔn ndzebɔn ndaadaa do hɔn nsa aakã hɔn wɔ hɔn kasaa mu, ama woeenya biribi dze agye dase etsia hɔn, ama woeeyi hɔn dze ama hɔn atsɛmbuafo ma wɔnye hɔn edzi dɛ mbrɛ mbra no se, ama woeeku hɔn anaadɛ wɔdze hɔn ato efiadze, dɛ mbrɛ bɔn a wobotum akã ato hɔn do anaadɛ wɔbɛgye ho dase etsia hɔn no tse."
                },
                {
                    "number": 14,
                    "text": "Afei dɛm nkorɔfo no a nna wɔrohwehwɛ asɛɛ hɔn no nye mbranyimfo no a dɔm no abɔ hɔn paa anaa weyiyi hɔn esi hɔ ama hɔn tum dɛ wɔmfa mbra no ndzi nkorɔfo a wɔyɛ bɔn no hɔn nsɛm ansaana wɔdze hɔn akɔ atsɛmbuafo no enyim no."
                },
                {
                    "number": 15,
                    "text": "Afei dɛm mbranyimfo yi awea wɔ nkorɔfo no hɔn abrabɔ na ndaadaa nyinara ho; na iyi na ɔbɛma wotum edzi hɔn dwuma no yie."
                },
                {
                    "number": 16,
                    "text": "Na ɔbaa dɛ wɔhyɛɛ ase dɛ woribisa Amulek nsɛm, ama woeetum ayɛ ma ɔatõtõ ne nsɛm no anaadɛ ɔadandan ne nsɛm a ɔbɛkã no."
                },
                {
                    "number": 17,
                    "text": "Afei nna wonnyim dɛ Amulek botum ehu hɔn nhyehyɛɛ no. Na mbom ɔbaa dɛ ber a wɔhyɛɛ ase dɛ woribisabisa no nsɛm no, ohun hɔn adwen, na ɔsee hɔn dɛ: O hom emumuyɛfo ekyingyefo ebusuasantsen, hom mbranyimfo na enyisomakyerɛfo, hom rotow fapem dze ama abɔnsam no; osiandɛ hom rusua mfir dze apa Nyankopɔn n’ahotsewfo no."
                },
                {
                    "number": 18,
                    "text": "Hom reyɛ nhyehyɛɛ dze akontom atseneneefo akwan, na hom dze atwe Nyankopɔn n’ebufuhyew no dze egu hom tsir do, ma ɔsɛɛ kɛse aba dɔm yi do."
                },
                {
                    "number": 19,
                    "text": "Nyew, ne yie mu ara na Mosiah a nna ɔyɛ hɛn hen a odzi ekyir no kãe, wɔ ber a nna ɔpɛ dɛ ɔdze ahendzi no ma, na onnhu nyia a ɔmfa mma no no, ɔkyerɛɛ dɛ wɔmma dɔm yi hɔnankasa nyi nyia wɔpɛ dɛ ɔhwɛ hɔn do—nyew, ne yie mu ara na ɔkãa dɛ sɛ mber no ba ma dɔm yi fa emumuyɛ a, ɔno nye dɛ sɛ aber no ba ma dɔm yi hwe mbrato mu a, nna aber no aso dɛ wɔsɛɛ hɔn."
                },
                {
                    "number": 20,
                    "text": "Na afei mese hom dɛ Ewuradze ebua hom yie wɔ hom bɔn ho; na oye dɛ ɔmaa n’abɔfoe dze ndze tseaa mu see dɔm yi dɛ: Hom nnu homho, hom nnu homho, na ɔsor ahenman no abɛn."
                },
                {
                    "number": 21,
                    "text": "Nyew, na oye dɛ ɔmaa n’abɔfoe dze ndze tseaa mu dɛ: Medze pɛryɛ na pɛrpɛrdzi ribesian mo dɔm mu."
                },
                {
                    "number": 22,
                    "text": "Nyew, na mese hom dɛ, sɛ nnyɛ atseneneefo a, wɔwɔ asaase yi do, hɔn mpaabɔ a, nkyɛ obodu aber yi wɔasɛɛ hom korakora mpo; naaso nkyɛ ɔremmfa nsuyirii, dɛ mbrɛ ɔdze yɛɛ Noah n’aber do nkorɔfo no, na mbom ɔdze ɔkɔm, nye ɔyardɔm na afõwa."
                },
                {
                    "number": 23,
                    "text": "Mbom ɔnam atseneneefo mpaabɔ do ntsi na wɔdze hom nkwa akyɛ hom; afei dɛm ntsi, sɛ hom bɛpam atseneneefo efi hom mu a nna Ewuradze remmfa ne nsa nnto hɔ; na mbom ɔbɛba hom do wɔ n’ebufuhyew mu; na ɔkɔm, nye ɔyardɔm, na afõwa bɛtsetsew hom; na mber no abɛn gyedɛ hom nu homho."
                },
                {
                    "number": 24,
                    "text": "Na afei ɔbaa dɛ dɔm no hɔn bo fuuw Amulek mbordo, na wɔtsẽatsẽaa mu see dɛ: Ɔbarimba yi rekasa tsia hɛn mbra a ɔtsen no, nye hɛn mbranyimfo enyansafo no a yeyiyi hɔn no."
                },
                {
                    "number": 25,
                    "text": "Mbom Amulek tseen ne nsa mu, na ɔtseaa mu dzendzenndzen see hɔn dɛ: O hom emumuyɛfo ekyingyefo ebusuasantsen, ebɛnadze ntsi na Satan esuo hom akoma mu dzendzenndzen dɛm yi? Ebɛnadze ntsi na hom egyaa homho ama no ma oenya tum wɔ hom do, dze efura hom enyiwa, amma hom anntse nsɛm a wɔakã yi ase ma hom ehu no nokwar no?"
                },
                {
                    "number": 26,
                    "text": "Na hwɛ, ana magye dase etsia hom mbra? Hom nntse ase; hom se dɛ makasa etsia hom mbra; mbom mennkasaa nntsiae, na mbom makasa dze ama hom mbra, dze ebu hom fɔ."
                },
                {
                    "number": 27,
                    "text": "Na afei hwɛ, mese hom dɛ, hom mbranyimfo nye hom atsɛmbuafo hɔn brakyew na wɔahyɛ ase rotow ɔsɛɛ ne fapem dze ama dɔm yi."
                },
                {
                    "number": 28,
                    "text": "Na afei ɔbaa dɛ aber a Amulek kãa dɛm nsɛm yinom wiei no, dɔm no tseatseaa mu guu no do dɛ: Afei yehu dɛ ɔbarimba yi yɛ abɔnsam ne ba, osiandɛ oedzi ator akyerɛ hɛn; na ɔakasa etsia hɛn mbra. Na afei ɔse dɛ ɔannkasa enntsia."
                },
                {
                    "number": 29,
                    "text": "Na ɔakasa bio so dze etsia hɛn mbranyimfo, nye hɛn atsɛmbuafo."
                },
                {
                    "number": 30,
                    "text": "Na ɔbaa dɛ mbranyimfo no dze too hɔn tsirmu dɛ wɔbɛkaa dɛm nsɛm yi dze etsia no."
                },
                {
                    "number": 31,
                    "text": "Na hɔn mu kor bi wɔ mu a ne dzin dze Zeezrom. Afei ɔno na ogyee n’enyim kɛse kasaa tsiaa Amulek na Alma, ɔno na ɔawea kɛse wɔ hɔn mu, ɔno na ɔwɔ dwumadzi kɛse dzi wɔ dɔm no mu."
                },
                {
                    "number": 32,
                    "text": "Afei botae a osi mbranyimfo yinom enyi do nye dɛ wobenya hɔnho; na wɔnam hɔn dwumadzi do nya hɔnho."
                }
            ]
        },
        "/study/scriptures/bofm/alma/11": {
            "uri": "/study/scriptures/bofm/alma/11",
            "title": "Alma 11",
            "data_type": "chapter",
            "chapter_name": "Tsir 11",
            "chapter_summary": [
                "Wɔkyerɛkyerɛ Nephifo sika mu—Amulek nye Zeezrom fimfɛn—Christ renngye nkorɔfo nkwa wɔ hɔn bɔn mu—Hɔn a wobenya sor ahenman no edzi nko na wɔbɛgye hɔn nkwa—Nyimpa nyina dze bɛkyebo honandua bɔsoɛr—Owu biara nnyi Owusoɛr ekyir. Bɛyɛ mfe 82 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei ɔwɔ Mosiah ne mbra no mu dɛ obiara a obu atsɛn, anaadɛ hɔn a wɔayɛ hɔn atsɛmbuafo no wɔ dɛ wonya akatua wɔ mber dodow a wobedzi dze ebua hɔn a wɔnye hɔn bɛba hɔn enyim no hɔn nsɛm no."
                },
                {
                    "number": 2,
                    "text": "Afei sɛ obi dze obi kaw, na ɔmmpɛ dɛ otua kaw a ɔdze no a, wɔtoa no ma ɔtsɛmbuafo; na ɔtsɛmbuafo nam no tumdzi do soma ma wɔkɛfa dɛm nyimpa no ba n’enyim; na obua dɛm nyimpa no atsɛn dɛ mbrɛ mbra no se nye dase a wɔagye dze etsia no no tse, na wɔma dɛm nyimpa no tua kaw a ɔdze no, anaadɛ wɔgye ne nsamu ndzɛmba nyina, anaadɛ woyi no edzi fi dɔm mu tse dɛ mbrɛ wɔdze yɛ ewi nye edwotwafo ara pɛr."
                },
                {
                    "number": 3,
                    "text": "Na ɔtsɛmbuafo n’akatua a onya no gyina mber dodow a ɔdze yɛ edwuma do—sika senine da kor, anaadɛ dwetɛ senum a ɔnye sika senine yɛ pɛr; na iyi nye nhyehyɛɛ a ɔwɔ hɔ."
                },
                {
                    "number": 4,
                    "text": "Afei dɛm edzin yinom na wɔdze frɛ sika, nye dwetɛ ahorow, dɛ mbrɛ hɔn bo tse. Na Nephifo no na wɔtotoo dɛm edzin no, osiandɛ wɔammfa edzin a Jewfo no dze frɛ hɔn dze wɔ Jerusalem no; nna wɔammfa esusudze so a Jewfo no dze susu hɔn dze no; na mbom wɔnam hɔnankasa hɔn adwen nye ma ndzɛmba tse do asakyer hɔn sika nye hɔn esusudze no fi ber to ber wɔ ebusuasantsen biara aber do dze kesi ber a ɔhen Mosiah hyehyɛɛ too hɔ dɛ atsɛmbuafo ndzi adze no."
                },
                {
                    "number": 5,
                    "text": "Afei sika ne nkyekyɛmu no nye yi—sika senine, sika seon, sika shum, nye sika limnah."
                },
                {
                    "number": 6,
                    "text": "Dwetɛ senum, dwetɛ amnor, dwetɛ ezrom, nye dwetɛ onti."
                },
                {
                    "number": 7,
                    "text": "Dwetɛ senum yɛ sika senine kor, anaadɛ atoko etwadze kor, anaadɛ eburow etwadze kor."
                },
                {
                    "number": 8,
                    "text": "Afei sika seon yɛ senine mbɔho ebien."
                },
                {
                    "number": 9,
                    "text": "Na sika shum yɛ seon mbɔho ebien."
                },
                {
                    "number": 10,
                    "text": "Na sika limnah yɛ ne nyinara a wɔakã abɔmu kor."
                },
                {
                    "number": 11,
                    "text": "Na dwetɛ amnor yɛ senum mbɔho ebien."
                },
                {
                    "number": 12,
                    "text": "Na dwetɛ ezrom yɛ senum mbɔho anan."
                },
                {
                    "number": 13,
                    "text": "Na onti yɛ ne nyinara a wɔakã abɔmu bo."
                },
                {
                    "number": 14,
                    "text": "Afei sika no ne nkakraba so nye iyinom—"
                },
                {
                    "number": 15,
                    "text": "Shiblon yɛ senum ne fã; dɛm ntsi, shiblon yɛ atoko etwadze fã."
                },
                {
                    "number": 16,
                    "text": "Na shiblum yɛ shiblon ne fã."
                },
                {
                    "number": 17,
                    "text": "Na leah yɛ shiblum ne fã."
                },
                {
                    "number": 18,
                    "text": "Afei iyi nye no dodow, dɛ mbrɛ ne nkyekyɛmu no tse."
                },
                {
                    "number": 19,
                    "text": "Afei sika antion yɛ shiblon ebiasa."
                },
                {
                    "number": 20,
                    "text": "Afei, hɔn adwentsitsir ara nye dɛ wobenya hɔnho, na osiandɛ mber dodow a wɔdze yɛ edwuma no ho akatua na wonya ntsi, wonunuu dɔm no ma wɔyɛɛ basabasa nye emumuyɛdze ahorow pii, ama woeenya edwuma pii ayɛ, ama woeenya sika efi nsɛm a wɔdze bɛba hɔn enyim ma woedzi no ho; dɛm ntsi wonunuu dɔm no ma wɔsoɛree tsiaa Alma na Amulek."
                },
                {
                    "number": 21,
                    "text": "Na dɛm Zeezrom yi hyɛɛ ase dɛ oribisa Amulek nsɛm dɛ: Ana ibeyiyi nsɛm kakra yi a miribebisa wo yi ano? Afei Zeezrom yɛ nyimpa bi a ɔawea wɔ abɔnsam ne ndzeyɛbɔn mu ara yie ama oetum asɛɛ adze a oye; dɛm ntsi, ɔsee Amulek dɛ: Ana ibeyiyi nsɛm a mibebisa wo yi ano?"
                },
                {
                    "number": 22,
                    "text": "Na Amulek see no dɛ: Nyew, sɛ Ewuradze no Sunsum a ɔwɔ mo mu no ma mo ho kwan a, osiandɛ mennkɛkã biribiara a ɔnye Ewuradze no Sunsum bɔ ebira. Na Zeezrom see no dɛ: Hwɛ, dwetɛ onti esia nye yi, na medze iyi nyina bɛma wo sɛ ebɛkã dɛ Nyame tumfo biara nnyi hɔ a."
                },
                {
                    "number": 23,
                    "text": "Afei Amulek see dɛ: O ɔwo hɛl ba, ebɛnadze ntsi na esɔ me hwɛ yi? Ana innyim dɛ ɔtseneneenyi nngyaa noho mu mma nsɔhwɛ a ɔtsetse dɛm?"
                },
                {
                    "number": 24,
                    "text": "Ana enngye nndzi dɛ Nyankopɔn wɔ hɔ? Mese wo dɛ, Oho, na inyim dɛ Nyankopɔn wɔ hɔ, na mbom edɔ ahonyadze sen ɔno."
                },
                {
                    "number": 25,
                    "text": "Na afei edzi akɔhwi akyerɛ me wɔ Nyame enyim. Ese me dɛ—Hwɛ dɛm onti esia yi a ɔsom bo kɛse yi, medze bɛma wo—wɔ aber a ɔwɔ w’akoma mu dɛ eremmfa mma me; na mbom erohwehwɛ me ma mapow Nyankopɔn tseasefo nokwafo no, ama eenya kwan asɛɛ me. Na afei hwɛ, osian dɛm bɔn kɛse yi ntsi ibenya w’akatua."
                },
                {
                    "number": 26,
                    "text": "Na Zeezrom bisaa no dɛ: Ese dɛ Nyankopɔn tseasefo nokwafo bi wɔ hɔ?"
                },
                {
                    "number": 27,
                    "text": "Na Amulek see dɛ: Nyew, Nyankopɔn tseasefo nokwafo bi wɔ hɔ."
                },
                {
                    "number": 28,
                    "text": "Afei Zeezrom bisaa dɛ: Ana Nyame binom so wɔ hɔ bio kã noho?"
                },
                {
                    "number": 29,
                    "text": "Na oyii ano dɛ, Oho."
                },
                {
                    "number": 30,
                    "text": "Afei Zeezrom bisaa no bio dɛ: Eyɛ dɛn hu dɛm ndzɛmba yinom?"
                },
                {
                    "number": 31,
                    "text": "Na ɔsee dɛ: Ɔbɔfo na ɔdaa iyinom edzi kyerɛɛ me."
                },
                {
                    "number": 32,
                    "text": "Na Zeezrom bisaa no bio dɛ: Woana nye nyia ɔbɛba no? Ɔyɛ Nyame ne Ba?"
                },
                {
                    "number": 33,
                    "text": "Na ɔsee no dɛ, Nyew."
                },
                {
                    "number": 34,
                    "text": "Na Zeezrom bisaa no bio dɛ: Ana ɔbɛgye no nkorɔfo wɔ hɔn bɔn mu? Na Amulek yii no ano dɛ: Mese wo dɛ ɔrennyɛ dɛm, osiandɛ orunntum mmpow n’asɛm."
                },
                {
                    "number": 35,
                    "text": "Afei Zeezrom see dɔm no dɛ: Hom nhwɛ na hom akaa dɛm ndzɛmba yinom; osiandɛ ɔse dɛ Nyankopɔn kor pɛr na ɔwɔ hɔ; na bio, ɔse dɛ Nyame ne Ba bɛba, na mbom ɔrenngye no nkorɔfo—tse dɛ obi a ɔwɔ tum wɔ Nyankopɔn do."
                },
                {
                    "number": 36,
                    "text": "Afei Amulek see no bio dɛ: Hwɛ edzi akɔhwi, osiandɛ ese dɛ makasa tse dɛ obi a ɔwɔ tum wɔ Nyankopɔn do osiandɛ makã dɛ ɔrenngye no nkorɔfo nkwa wɔ hɔn bɔn mu ntsi."
                },
                {
                    "number": 37,
                    "text": "Na mese wo bio dɛ orunntum nngye hɔn nkwa wɔ hɔn bɔn mu; osiandɛ murunntum mmpow n’asɛm, na ɔakã dɛ adze fĩ biara runntum nntsena sor ahenman no mu; dɛm ntsi, wobesi dɛn agye hom nkwa, gyedɛ hom nya sor ahenman no? Dɛm ntsi, worunntum nngye hom nkwa wɔ hom bɔn mu."
                },
                {
                    "number": 38,
                    "text": "Afei Zeezrom bisaa no bio dɛ: Ana Nyankopɔn ne Ba no nye Onnyiewiei Egya no ampa?"
                },
                {
                    "number": 39,
                    "text": "Na Amulek see no dɛ: Nyew, ɔno nye sor na asaase nye ndzɛmba nyina a ɔwɔ mu no ne Onnyiewiei Egya no ampa; ɔno nye ahyɛse nye ewiei no, ɔkandzifo nye okyidzifo;"
                },
                {
                    "number": 40,
                    "text": "Na ɔbɛba wiadze yi mu abɔpon no nkorɔfo; na ɔbɛfa hɔn a wɔgye ne dzin dzi no hɔn mbrato ato no do; na iyinom nye hɔn a wobenya onnyiewiei nkwa, na nkwagye nnyi hɔ ma obiara bio."
                },
                {
                    "number": 41,
                    "text": "Dɛm ntsi emumuyɛfo bɛda ho atsena hɔ dɛ mbrɛ ɔpon biara nnyi hɔ, gyedɛ wosiansian owu mpokyerɛ no; na hwɛ, da bi bɛba a obiara bɔsoɛr efi owu mu na oekegyina Nyame kokroko enyim, na woebu no atsɛn dɛ mbrɛ no ndwuma tse."
                },
                {
                    "number": 42,
                    "text": "Afei, owu bi wɔ hɔ a wɔfrɛ no honam mu owu; na Christ no wu no besiansian honam mu owu yi no mpokyerɛ, ma obiara asoɛr efi honam mu owu yi mu."
                },
                {
                    "number": 43,
                    "text": "Sunsum nye nyimpadua bɛsan abɔmu bio ma ne nyimpa su edzi mu; nsa na anan nye akwaado akwaado nyina bɛkã esisi enyim bio ma eedzi mu, mpo dɛ mbrɛ yɛtse seseiara yi; na wɔdze hɛn bɛba ebegyina Nyame enyim, na yebohu dɛ mbrɛ yehu sesei, na yɛbɛkaa hɛn afɔdzi nyinara pefee."
                },
                {
                    "number": 44,
                    "text": "Afei, dɛm nsanananmu yi bɛba obiara do, ɔpanyin nye abofra, ndɔmmumnyi nye fahodzinyi, ɔbanyin nye ɔbaa, omumuyɛnyi nye ɔtseneneenyi; na hɔn tsir do nhwi kor mpo rennyew; na mbom adze biara bɛsan esi n’ananmu emudzi mu dɛ mbrɛ ɔtse seseiara yi, anaadɛ ɔtse wɔ nyimpadua yi mu yi, na wɔdze hɔn bɛba ebegyina Christ Ɔba no, na Nyame Egya no nye Sunsum Krɔnkrɔn no a ɔyɛ Onnyiewiei Nyankopɔn kor no asɛndzipon no enyim ma woebu hɔn atsɛn dɛ mbrɛ hɔn ndwuma tse, dɛ oye anaa omuo."
                },
                {
                    "number": 45,
                    "text": "Afei, hwɛ, makã dza ɔfa nyimpadua yi a ɔnnkye bo mu owu nye nyimpadua yi a ɔnnkye bo mu owusoɛr ho asɛm akyerɛ wo. Mese wo dɛ wobenyan nyimpadua yi a ɔnnkye bo ma ɔabɛyɛ nyimpadua bɛkyebo, ɔno nye dɛ obefi owu mu, owu a odzi kan mu dze akɔ nkwa mu, amma oennwu bio; hɔn esunsum bɛba abɛhɛn hɔn nyimpadua mu, na hɔn mu renntsetsew bio ara da; dɛm no bɛma ne nyinara ayɛ sunsum mu dze na bɛkyebo, amma woennhu prɔwee bio."
                },
                {
                    "number": 46,
                    "text": "Afei, aber a Amulek kãa dɛm nsɛm yinom wiei no, nkorɔfo no hɔnho hyɛɛ ase dɛ ɔrobow hɔn bio, na Zeezrom noho hyɛɛ ase popoe. Na dɛm na Amulek dze ne nsɛm no baa ewiei, na iyi ara nye dza makyerɛw."
                }
            ]
        },
        "/study/scriptures/bofm/alma/12": {
            "uri": "/study/scriptures/bofm/alma/12",
            "title": "Alma 12",
            "data_type": "chapter",
            "chapter_name": "Tsir 12",
            "chapter_summary": [
                "Alma kasa kyerɛ Zeezrom—Wobotum eyi Nyame n’esumasɛm no akyerɛ agyedzifo nko—Wobodua dza nyimpa dwen, gye dzi, nsɛm na ndwuma do ebu hɔn atsɛn—Emumuyɛfo bowu sunsum mu wu—Dɛm asetsena a ɔnnkye bo a yɛwɔ mu yi yɛ nsɔhwɛber tsebew—Ɔpon ho nhyehyɛɛ no dze owusoɛr ba, na wɔnam gyedzi do nya bɔnfakyɛ—Wɔnam Ɔba a Wɔwoo no Kortoo no no do bohu nyia oenu noho no mbɔbɔr. Bɛyɛ mfe 82 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei Alma hun dɛ Amulek ne nsɛm no ama Zeezrom ayɛ komm, osiandɛ ohun dɛ Amulek akyerɛ no wɔ n’atordzi na ne ndaadaa mu dze asɛɛ no, na ohun dɛ ne tsibowa ebu no fɔ ma noho ropopo no, obuee n’ano na ɔhyɛɛ ase dɛ ɔrekasa kyerɛ no, dze si Amulek ne nsɛm no pi, na ɔrekyerɛkyerɛ ndzɛmba mu kɔ ekyir, anaadɛ orisiansian kyerɛwsɛm no mu yie kyɛn dza Amulek akã no mpo."
                },
                {
                    "number": 2,
                    "text": "Afei nsɛm a Alma kãa kyerɛɛ Zeezrom no, dɔm a wɔwɔ hɔ no nyina tsee; na nyimpa a wɔwɔ hɔ no dɔɔ sõ, na ɔkasaa wɔ dɛm saso do:"
                },
                {
                    "number": 3,
                    "text": "Afei Zeezrom, ehu dɛ w’akohwi nye wo ndabraba ada edzi, na inndzii akɔhwi nnkyerɛɛ nyimpa nko na mbom edzi akɔhwi akyerɛ Nyankopɔn; na hwɛ, onyim w’adwendwen nyina, na ehu dɛ no Sunsum ama yeehu w’adwen;"
                },
                {
                    "number": 4,
                    "text": "Na ehu dɛ yenyim dɛ wo nhyehyɛɛ no yɛ ndabraba nhyehyɛɛ, tse dɛ abɔnsam ne ndabraba, na dɛ ibedzi akɔhwi na adaadaa dɔm yi ama woeetsia hɛn na wɔakã nsɛmbɔn akyerɛ hɛn na woeyi hɛn edzi—"
                },
                {
                    "number": 5,
                    "text": "Afei iyi yɛ wo tamfo ne nhyehyɛɛ, na ɔada no tum edzi wɔ wo mu. Afei mepɛ dɛ ekaa dɛ dza makã akyerɛ wo yi mekã kyerɛ obiara."
                },
                {
                    "number": 6,
                    "text": "Na hwɛ mese hom nyina dɛ iyi yɛ ɔtamfo no n’efir a oesua dze repa dɔm yi, ama ɔdze hom abɛhyɛ n’ase, ama ɔdze no nkɔnsɔnkɔnsɔn etwa homho ehyia, ama ɔaakyekyer hom ato hɔ dze ama daapem ɔsɛɛ, dɛ mbrɛ no ndɔmmum tum no tse."
                },
                {
                    "number": 7,
                    "text": "Afei aber a Alma kãa dɛm nsɛm yi no, Zeezrom noho hyɛɛ ase dɛ ɔropopo mbordo, osiandɛ ɔgyee Nyame no tum no dzii mbordo; na ɔgyee dzii so dɛ Alma na Amulek nyim noho nsɛm, osiandɛ ohun dɛ wonyim n’akoma nye ne tsirmu nsɛm nyina; osiandɛ onyaa tum ma wɔnam nkɔnhyɛ sunsum mu hun dɛm ndzɛmba yinom."
                },
                {
                    "number": 8,
                    "text": "Na Zeezrom hyɛɛ ase bisabisaa nsɛm enyiberdo, ama oeehu Nyankopɔn n’ahenman no ho nsɛm pii. Na obisaa Alma dɛ: Na dza Amulek kãa a ɔfa owusoɛr ho no kyerɛ dɛn, dɛ obiara bɔsoɛr efi owu mu, hɔn a wɔtsen nye hɔn a wɔnntsen nyina, na wɔnye hɔn bɛba ma woeebegyina Nyankopɔn enyim ma woeebu hɔn atsɛn dɛ mbrɛ hɔn ndwuma tse?"
                },
                {
                    "number": 9,
                    "text": "Na afei Alma hyɛɛ ase dɛ ɔrekyerɛkyerɛ ndzɛmba yinom ase akyerɛ no dɛ: Wɔama dodowara kwan ma woehu Nyankopɔn n’esumasɛm; naaso wɔabra hɔn dzendzenndzen dɛ mma wɔnnda no edzi nnkyerɛ gyedɛ n’asɛm no mu kakra a ɔhwɛ hɔn setsie na mbɔdzembɔ a, ɔma ho kwan ma wɔdze ma adasamba."
                },
                {
                    "number": 10,
                    "text": "Na dɛm ntsi, nyia obepirim n’akoma no, ɔno so na onya asɛm no no mu kumaabi; na nyia ommpirim n’akoma no, ɔno so na wɔma no asɛm no no mu kɛsenara kesi dɛ wɔma no kwan ma ohu Nyankopɔn n’esumasɛm no nyinara."
                },
                {
                    "number": 11,
                    "text": "Na hɔn a wobepirim hɔn akoma no, hɔn na wɔbɛma hɔn asɛm no mu kumaabi kesi dɛ wonnkohu biribiara a ɔfa n’esumasɛm ho; na afei abɔnsam bɛfa hɔn ndɔmmum, na ɔnam ne pɛ do dze hɔn akɔ ɔsɛɛ mu. Afei iyi nye hɛl nkɔnsɔnkɔnsɔn no."
                },
                {
                    "number": 12,
                    "text": "Na Amulek akasa pefee wɔ dza ɔfa owu ho, nye dɛ wobenyan adasa efi asetsena a ɔnnkye bo yi mu dze hɔn aba bɛkyebo asetsena mu, na wɔdze hɔn ebegyina Nyankopɔn n’asɛndzipon enyim ma woeebu hɔn atsɛn dɛ mbrɛ hɛn ndwuma tse."
                },
                {
                    "number": 13,
                    "text": "Na sɛ hɛn akoma epirim a, nyew, sɛ yepirim hɛn akoma wɔ ne nsɛm ho ara ma wonnhu no wɔ hɛn mu a, nna hɛn gyinabew bɛyɛ hu, osiandɛ nna wobobu hɛn fɔ."
                },
                {
                    "number": 14,
                    "text": "Osiandɛ hɛn nsɛm bobu hɛn fɔ, nyew, hɛn ndwuma nyina bobu hɛn fɔ, wonnkohu dɛ nkekãa biara nnyi hɛnho; na hɛn adwendwen so bobu hɛn fɔ; na tsebew huhu a ɔtse dɛm yi mu no, yerunntum mma hɛn tsir do nnhwɛ hɛn Nyankopɔn; na nkyɛ yɛbɛpɛ dɛ yebotum ase abotan na mbepɔw dɛ wontutu mbɔhwehwe hɛn do mfa hɛn nsuma mfi Nyankopɔn enyim."
                },
                {
                    "number": 15,
                    "text": "Mbom ɔremmba no dɛm; na ɔsɛ dɛ yɛba na yebegyina n’enyim wɔ n’enyimnyam, nye no tum, nye n’ahoɔdzen nye tumdzi nye n’ahendzi mu, ama yɛdze aagye dase wɔ daapem enyito mu dɛ n’atsɛmbu yɛ nokwar; na dɛ odzi pɛrpɛr wɔ no ndwuma nyina mu, na dɛ ɔwɔ ehumbɔbɔr ma adasamba, na dɛ ɔwɔ tum nyina dɛ ɔdze gye ɔdasanyi biara a ɔgye ne dzin dzi na ɔsow nnuho eduaba no nkwa."
                },
                {
                    "number": 16,
                    "text": "Na afei hwɛ, mese hom dɛ nkyii na owu bɛba, owu a otsĩa ebien a ɔyɛ sunsum mu owu no; ɔno nye dɛ, dɛm mber no na obiara a owu honam mu owu wɔ no bɔn mu no bowu wɔ sunsum mu so; nyew, obowu ɔfa wɔ tsenenee ndzɛmba ho."
                },
                {
                    "number": 17,
                    "text": "Na dɛm aber yi mu hɔn ahohyehye bɛyɛ dɛ ogya baka nye brimstone a ne gyaframee fow kɔ sor afebɔɔ kesi afebɔɔ; na aber no na wɔdze nkɔnsɔnkɔnsɔn bɛkyekyer hɔn dze ama daapem ɔsɛɛ dɛ mbrɛ Satan no ndɔmmumfa tum tse, dza ɔnam ne pɛ do dze twe hɔn ma wɔbɛhyɛ n’ase."
                },
                {
                    "number": 18,
                    "text": "Na mese hom dɛ, ɔbɛyɛ dɛ mbrɛ ɔpon biara nnyi hɔ; osiandɛ, mbrɛ Nyankopɔn ne pɛrpɛrdzi tse no ntsi worunntum mmpon hɔn nkwa; na worunntum nnwu so, osiandɛ mprɔwee nnyi hɔ bio."
                },
                {
                    "number": 19,
                    "text": "Afei ɔbaa dɛ aber a Alma wiee dɛm nsɛm yi kã no, ahobow kɛse hyɛɛ ase kãa nkorɔfo no;"
                },
                {
                    "number": 20,
                    "text": "Mbom nna obi wɔ hɔ a wɔfrɛ no Antionah a ɔyɛ ɔhwɛdofopanyin wɔ hɔn mu, ɔno na ɔsoɛree na ɔsee no dɛ: Ebɛn asɛm na akã yi, dɛ nyimpa bɔsoɛr efi owu mu na n’asetsena a ɔnnkyebo yi asakyer abɛyɛ dza ɔkyebo na dɛ ɔkra no runnwu da?"
                },
                {
                    "number": 21,
                    "text": "Na kyerɛwsɛm no kyerɛ dɛn, dza ɔkã dɛ Nyankopɔn dze cherubfo nye nkrantsee a gya wɔ ano sisii Eden ture no boka afamu, amma hɛn awofo a wodzii kan no annhɛn mu ennkedzi nkwadua n’eduaba no na wɔanntsena ase afebɔɔ? Na iyi ma yehu dɛ kwan biara nnyi hɔ a wobotum edua do atsena ase afebɔɔ."
                },
                {
                    "number": 22,
                    "text": "Afei Alma see no dɛ: Iyi nye adze a nkyɛ merebɛkyerɛkyerɛ mu. Afei yehu dɛ Adam hwee ase osiandɛ odzii eduaba no a wɔabra no, dɛ mbrɛ Nyankopɔn n’asɛm no se; na iyi ma yehu dɛ n’asehwe no ntsi, adasamba nyina bɛyɛɛ nkorɔfo a wɔayew na wɔahwe ase."
                },
                {
                    "number": 23,
                    "text": "Na afei hwɛ, mese wo dɛ sɛ Adam nyaa kwan kedzii nkwadua n’eduaba no dɛm aber no mu a, nkyɛ owu ammba, na nkyɛ asɛm no yɛɛ kwa, ma Nyankopɔn bɛyɛɛ ɔtorfo, osiandɛ ɔkãa dɛ: Sɛ hom dzi a ampaara hom bowu."
                },
                {
                    "number": 24,
                    "text": "Na yehu dɛ owu baa adasamba do, nyew, owu no a Amulek kãa dɛ ɔyɛ honandua no wu no; naaso wɔama nyimpa mber a obotum dze enu noho; dɛm ntsi nkwaber yi abɛyɛ nsɔhwɛber; mber a yɛdze siesie hɛnho dze hyia Nyame kwan; mber a yɛdze siesie hɛnho dze ma tsebew a onnyi ewiei no a yɛakã ho asɛm no a ɔyɛ owusoɛr ekyir no."
                },
                {
                    "number": 25,
                    "text": "Afei, sɛ nnyɛ ɔpon ho nhyehyɛɛ no a wɔahyehyɛ ato hɔ fitsi ber a wɔtoow wiadze ne fapem no a, nkyɛ owusoɛr nnyi hɔ; na mbom wɔayɛ ɔpon ho nhyehyɛɛ ato hɔ, dza ɔbɛma owusoɛr a yɛakã ho asɛm no aba."
                },
                {
                    "number": 26,
                    "text": "Na afei hwɛ, sɛ hɛn awofo a wodzii kan no nyaa kwan kedzii nkwadua n’eduaba no bi a nkyɛ wobedzi awerɛhow afebɔɔ osiandɛ nkyɛ worinnya mber mmfa nnsiesie hɔnho; na nkyɛ iyi sɛɛ ɔpon ho nhyehyɛɛ no, ma Nyame n’asɛm no yɛɛ gyan, ma mfaso ammba ho."
                },
                {
                    "number": 27,
                    "text": "Mbom hwɛ, ɔnntse dɛm; na mbom ɔahyehyɛ ato hɔ dɛ otwar dɛ nyimpa wu; na owu ekyir no, ɔwɔ dɛ wɔba atsɛmbu ase, dɛm atsɛmbu no a yɛakã ho asɛm no, dza ɔyɛ ewiei no."
                },
                {
                    "number": 28,
                    "text": "Na Nyankopɔn hyehyɛɛ dɛm ndzɛmba yinom maa nyimpa wiei no, hwɛ, ohun dɛ oye dɛ nyimpa bohu ndzɛmba a wɔahyehyɛ ato hɔ ama hɔn;"
                },
                {
                    "number": 29,
                    "text": "Dɛm ntsi ɔsomaa abɔfo ma wɔnye hɔn bɔtwetwee nkɔmbɔ, ɔno maa nyimpa hun n’enyimnyam."
                },
                {
                    "number": 30,
                    "text": "Na wɔhyɛɛ ase fitsi dɛm aber no dɛ wɔrobɔ ne dzin; dɛm ntsi Nyankopɔn nye adasamba twetwee nkɔmbɔ, na ɔmaa wohun no ɔpon ho nhyehyɛɛ no a oesiesie fitsi wiadze ne fapem no; na ɔdaa iyi edzi kyerɛɛ hɔn dɛ mbrɛ hɔn gyedzi nye nnuho nye hɔn ndwuma pa tse."
                },
                {
                    "number": 31,
                    "text": "Dɛm ntsi, ɔmaa adasamba mbrasɛm, osiandɛ nna woedzi kan atõ mbrasɛm a odzi kan a ɔfa ndzɛmba a ɔwɔ honam afamu no, ma wɔabɛyɛ dɛ enyame, ma woehu papa na bɔn, na wɔdze hɔnho esi tsebew a ɔbɛma woedzi dwuma, anaadɛ, wɔdze hɔn egyina gyinabew a ɔbɛma wɔayɛ hɔn apɛdze nye dza ɔyɛ hɔn ahomka, dɛ wɔbɛyɛ bɔn anaa wɔbɛyɛ papa—"
                },
                {
                    "number": 32,
                    "text": "Dɛm ntsi Nyankopɔn maa hɔn mbrasɛm, ber a ɔmaa wohun ɔpon ho nhyehyɛɛ no, dɛ mma wɔnnyɛ bɔn, na asotwe a ɔda hɔ nye owu a otsĩa ebien, dza ɔyɛ daapem owu wɔ ndzɛmba a ɔfa tsenenee ho no; osiandɛ ɔfa dɛm adze yi ho dze, ɔpon ho nhyehyɛɛ no nnyi tum wɔ do, osiandɛ worunntum nnsɛɛ ndwuma a ɔyɛ pɛrpɛr no a ɔfa mbrɛ Nyankopɔn ne papayɛ kokroko tse no."
                },
                {
                    "number": 33,
                    "text": "Mbom Nyankopɔn frɛɛ nyimpa wɔ ne Ba ne dzin mu, (iyi nye ɔpon ho nhyehyɛɛ a ɔayɛ ato hɔ) dɛ: Sɛ hom nu homho, na hom emmpirim hom akoma a, mobohu hom mbɔbɔr wɔ me Ba a Mowoo no Kortoo no no mu;"
                },
                {
                    "number": 34,
                    "text": "Dɛm ntsi, obiara a onu noho, na ommpirim n’akoma no, obotum enya ehumbɔbɔr efi me Ba a Mowoo no Kortoo no na wenya bɔnfakyɛ, na iyinom na wɔbɛhɛn m’ahomgye mu."
                },
                {
                    "number": 35,
                    "text": "Na obiara a obepirim n’akoma na ɔayɛ emumuyɛ no, hwɛ, mekã ntam wɔ m’ebufuhyew mu dɛ ɔrennhɛn m’ahomgye mu."
                },
                {
                    "number": 36,
                    "text": "Na afei, m’enuanom, hom nhwɛ, mese hom dɛ, sɛ hom pirim hom akoma a hom rennhɛn Ewuradze n’ahomgye mu; dɛm ntsi hom emumuyɛ hyɛ no ebufuw ma ɔma n’ebufuhyew ba hom do dɛ mbrɛ hom hyɛɛ no ebufuw a odzi kan no, nyew, dɛ mbrɛ n’asɛm se ber a wɔhyɛɛ no ebufuw a odzi ewiei no dɛmara na ɔtse ma odzi kan no so, dɛ hom akra bɛsɛɛ daapem; dɛm ntsi, dɛ mbrɛ n’asɛm tse wɔ owu a odzi ewiei ho no, dɛmara na ɔtse wɔ dza odzi kan no so ho."
                },
                {
                    "number": 37,
                    "text": "Na afei, m’enuanom, hom ehu dɛ yenyim dɛm ndzɛmba yinom, na ne nyina yɛ nokwar, ntsi hom mma yennu hɛnho, na mma yemmpirim hɛn akoma, amma yɛannhyɛ Ewuradze hɛn Nyankopɔn ebufuw mma ɔamma n’ebufuhyew ammba hɛn do wɔ ne mbrasɛm a otsĩa ebien a ɔdze ama hɛn yi ho, mbom hom mma yɛnhɛn Nyankopɔn n’ahomgye no a oesiesie ato hɔ no mu dɛ mbrɛ n’asɛm se."
                }
            ]
        },
        "/study/scriptures/bofm/alma/13": {
            "uri": "/study/scriptures/bofm/alma/13",
            "title": "Alma 13",
            "data_type": "chapter",
            "chapter_name": "Tsir 13",
            "chapter_summary": [
                "Wɔnam mbarimba hɔn gyedzi kɛse nye hɔn ndwuma pa do frɛ hɔn ma wɔbɛyɛ asɔfo mpanyin—Ɔwɔ dɛ wɔkyerɛkyerɛ mbrasɛm no—Wɔnam ndzeyɛtsenenee do wɔtsew hɔnho na wɔhɛn Ewuradze n’ahomgye mu—Melchizedek yɛ hɔn mu kor—Abɔfo robɔ enyigyesɛm no dawur wɔ asaase nyina do—Wɔbɛda Christ ne mbae ankasa edzi. Bɛyɛ mfe 82 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na bio, m’enuanom, mepɛ dɛ motwe hom adwen dze kɔ aber no a Ewuradze Nyankopɔn dze mbrasɛm yi maa ne mba no do; na mepɛ dɛ hom kaa dɛ Ewuradze Nyankopɔn hyɛɛ asɔfo wɔ ne nhyehyɛɛ krɔnkrɔn no a ɔyɛ ne Ba ne nhyehyɛɛ no do, ama wɔaakyerɛkyerɛ dɔm no dɛm ndzɛmba yinom."
                },
                {
                    "number": 2,
                    "text": "Na wɔhyɛɛ dɛm asɔfo no wɔ ne Ba ne nhyehyɛɛ no do, wɔ kwan bi do a ɔbɛma dɔm no ehu kwan a wɔbɛfa do dze ahwɛ ne Ba no no ɔpon no kwan."
                },
                {
                    "number": 3,
                    "text": "Na iyi nye kwan a wɔnam do dze hyɛɛ hɔn asɔfo—na wɔafrɛ hɔn na woesiesie hɔn fitsi wiadze ne fapem dɛ mbrɛ Nyankopɔn no husie tse osian hɔn gyedzi mapã nye hɔn ndwuma pa ntsi; odzi kan no wogyaa hɔn dɛ wɔmfa papa anaa bɔn; dɛm ntsi osiandɛ wɔfaa papa na wɔkyerɛɛ gyedzi kɛse ntsi, wonyaa ɔfrɛ krɔnkrɔn, nyew, ɔfrɛ krɔnkrɔn no a, wɔnam ɔpon nyienyim nye hɔn hyehyɛe dze ma hɔn no."
                },
                {
                    "number": 4,
                    "text": "Na dɛm na wɔdze ɔfrɛ krɔnkrɔn yi afrɛ hɔn wɔ hɔn gyedzi ntsi, wɔ aber a binom so poow Nyankopɔn no Sunsum, osian hɔn akomadzen na hɔn adwen a efura ntsi, na sɛ annyɛ dɛm a nkyɛ hɔn so nyaa dɛm ndzinoa soronko yi dɛ mbrɛ hɔn enuanom no nyae no."
                },
                {
                    "number": 5,
                    "text": "Ne sin ara nye dɛ, ahyɛse no nna wogyina dɛm gyinabew kor noara a hɔn enuanom no gyinae no; dɛm ntsi dɛm ɔfrɛ krɔnkrɔn yi woesiesie fitsi wiadze ne fapem dze ama hɔn a wommpirim hɔn akoma no, na wɔnam Ɔba a Wɔwoo no Kortoo no no werdambɔ do siesiee no—"
                },
                {
                    "number": 6,
                    "text": "Na wɔdze dɛm ɔfrɛ krɔnkrɔn yi frɛɛ hɔn, na wɔhyɛɛ hɔn asɔfodzi a ɔkrɔn wɔ Nyankopɔn ne nhyehyɛɛ krɔnkrɔn no mu, dɛ wɔnkyerɛkyerɛ adasamba ne mbrasɛm no, ama hɔn so wɔaahɛn n’ahomgye no mu—"
                },
                {
                    "number": 7,
                    "text": "Dɛm asɔfodzi yi a ɔkrɔn nam ne Ba no ne nhyehyɛɛ do, dza ɔhyehyɛɛ fitsi wiadze ne fapem no; anaadɛ mber a onnyi nda ahyɛse anaadɛ onnyi mfe ewiei a wɔahyehyɛ ato hɔ fi mbersantsen kesi mbersantsen nyina, osian ne nyimdzee a ɔwɔ no wɔ ndzɛmba a onnyaa nnsii mpo ho ntsi—"
                },
                {
                    "number": 8,
                    "text": "Afei wɔhyɛɛ hɔn asɔfo wɔ dɛm kwan yi do—wɔdze ɔfrɛ krɔnkrɔn no frɛɛ hɔn, na wɔfaa ayɛdze krɔnkrɔn kwan no do hyɛɛ hɔn asɔfo, na wɔfaa nhyehyɛɛ krɔnkrɔn no a ɔyɛ asɔfodzi a ɔkrɔn no kwan no too hɔn do, dɛm ɔfrɛ nye ayɛdze nye asɔfodzi a ɔkrɔn no a onnyi ahyɛse anaa ewiei—"
                },
                {
                    "number": 9,
                    "text": "Dɛm na ɔma wɔyɛ asɔfompanyin afebɔɔ, wɔ Ɔba no a Egya Woo no Kortoo no no a ne nda nnyi ahyɛse anaa ne mfe nnyi ewiei, nyia adom nye pɛryɛ nye nokwar ahyɛ no mã no ne nhyehyɛɛ do. Na dɛm na ɔtse. Amen."
                },
                {
                    "number": 10,
                    "text": "Afei, dza mekãe a ɔfa dɛm nhyehyɛɛ krɔnkrɔn no ho anaa asɔfodzi a ɔkrɔn yi ho no, dodowara wɔ hɔ a wɔhyɛɛ hɔn na wɔbɛyɛɛ Nyame n’asɔfoe mpanyimfo; na ɔnam hɔn gyedzi mapa nye nnuho nye hɔn tseneneeyɛ wɔ Nyame enyim, na wɔpɛɛ dɛ wonu hɔnho na wodzi dwuma a ɔtsen kyɛn dɛ wɔbɛhera;"
                },
                {
                    "number": 11,
                    "text": "Dɛm ntsi na wɔfrɛɛ hɔn wɔ dɛm nhyehyɛɛ krɔnkrɔn yi mu na wɔtseew hɔnho, na wɔhoor hɔn ntar wɔ Eguambaa no bɔgyaa no mu ma ɔyɛɛ fitaa."
                },
                {
                    "number": 12,
                    "text": "Afei ber a Sunsum Krɔnkrɔn no tseew hɔnho wiei, na hɔn ntar yɛɛ fitaa nye wansanwansa a nkekãa biara nnyi mu wɔ Nyame enyim no, woenntum annhwɛ bɔn na mbom wokyirii; na hɔn a wɔyɛɛ wansanwansa na wɔhɛɛn Ewuradze hɔn Nyankopɔn n’ahomgye mu no, hɔn dodow dɔɔ sõ ara yie."
                },
                {
                    "number": 13,
                    "text": "Na afei, m’enuanom, mepɛ dɛ hom brɛ homho adze wɔ Nyame enyim, na hom sow eduaba a ɔfata nnuho, ama hom so hom aahɛn dɛm ahomgye no mu."
                },
                {
                    "number": 14,
                    "text": "Nyew, hom mbrɛ homho adze mpo dɛ Melchizedek n’aber do nkorɔfo no, nyia nna no so yɛ ɔsɔfopanyin wɔ nhyehyɛɛ yi a makã ho asɛm yi mu, nyia no so faa asɔfodzi yi a ɔkrɔn no too no do afebɔɔ no."
                },
                {
                    "number": 15,
                    "text": "Na dɛm Melchizedek yi na Abraham tuaa ebupɛn du maa no no; nyew, hɛn egya Abraham so mpo tuaa ebupɛn du a ɔyɛ n’egyapadze nyina a ɔakyɛ mu du no mu kor maa no."
                },
                {
                    "number": 16,
                    "text": "Afei dɛm ayɛdze yi wɔnam dɛm kwan yi do dze mae, ama dɔm no aafa do etum ahwɛ Nyankopɔn ne Ba no kwan, ɔyɛ ne nhyehyɛɛ no ne ngyinahɔmadze, anaadɛ dɛ ɔtse dɛ ne nhyehyɛɛ, na ama wɔdze hɔn enyi ato no do dze ahwehwe bɔnfakyɛ, ama woeetum ahɛn Ewuradze n’ahomgye mu."
                },
                {
                    "number": 17,
                    "text": "Afei dɛm Melchizedek yi yɛ ɔhen wɔ Salem asaase do; na no nkorɔfo no yɛɛ emumuyɛ na ekyiwadze pii; nyew, hɔn nyina afom kwan no; emumuyɛdze ahorow nyina hyɛɛ hɔn mã;"
                },
                {
                    "number": 18,
                    "text": "Mbom Melchizedek a ɔwɔ gyedzi a ɔyɛ dzen, na onyaa asɔfodzi dzibew a ɔkrɔn wɔ Nyankopɔn ne nhyehyɛɛ krɔnkrɔn yi mu no, kãa nnuho nsɛm kyerɛɛ ne dɔm no. Na hwɛ, wonuu hɔnho; na Melchizedek maa asomdwee baa asaase no do wɔ n’aber do; dɛm ntsi na wɔfrɛɛ no asomdwee-hen no, osiandɛ ɔyɛ Salem ɔhen; na odzii hen hyɛɛ n’egya n’ase."
                },
                {
                    "number": 19,
                    "text": "Afei, dodowara na wodzii n’enyim na dodowara so na wodzii n’ekyir, naaso hɔn mu biara nnyi hɔ a ɔyɛɛ kɛse kyɛn no; dɛm ntsi, ɔno na wɔbɔ ne dzin kɛse."
                },
                {
                    "number": 20,
                    "text": "Afei onnhia dɛ mobɔkɔ asɛm no do bio; dza makã noara dɔɔ sõ. Hwɛ kyerɛwsɛm no da hom enyim; sɛ hom dandan no a ɔno hom bɔtwetwe ɔsɛɛ ama homankasa homho."
                },
                {
                    "number": 21,
                    "text": "Na afei ɔbaa dɛ ber a Alma kãa nsɛm yi kyerɛɛ hɔn wiei no, ɔtseen ne nsa wɔ hɔn do na ɔdze ndze a ɔyɛ dzen tseaa mu dɛ: Seseiara nye aber a ɔsɛ dɛ hom nu homho, osiandɛ nkwagye da no abɛn;"
                },
                {
                    "number": 22,
                    "text": "Nyew, Ewuradze ne ndze nam abɔfo ano reda no edzi kyerɛ amanaman nyina; nyew, ɔreda no edzi, ama hɔn nsa aakã enyigyesɛm kɛse; nyew, ɔrobɔ enyigyesɛm no dawur wɔ no dɔm nyina mu; nyew, ɔdze rema hɔn a wɔabɔ apetse mpo wɔ asaase nyina enyi do; dɛm ntsi ebodu hɛn do."
                },
                {
                    "number": 23,
                    "text": "Na wɔada no edzi pefee akyerɛ hɛn, ama yɛatse ase, amma yɛammfom; na iyi osiandɛ yekyinkyin wɔ ananabea do ntsi; dɛm ntsi, enyi asɔ hɛn, osiandɛ wɔada enyigyesɛm yi edzi akyerɛ hɛn wɔ hɛn mbea nyina do."
                },
                {
                    "number": 24,
                    "text": "Na hwɛ, abɔfo gu do reda no edzi kyerɛ dodowara wɔ aber yi mu wɔ hɛn asaase yi do; dze esiesie adasamba akoma ma sɛ aber no du ma ɔreba wɔ n’enyimnyam mu a wɔagye n’asɛm edzi."
                },
                {
                    "number": 25,
                    "text": "Na afei yɛrotweɔn dɛ yɛbɛtse dɛ abɔfo no bɛda enyigyesɛm no a ɔfa ne mbae no ho edzi akyerɛ hɛn; osiandɛ aber no reba, na mbom yennyim aber no. Kɛtseankyɛ Nyankopɔn ama ayɛ m’aber do; na mbom sɛ ɔbɛyɛ seseiara anaadɛ ɔbɛkyɛr ansaana a, no mu biara mowɔ enyigye wɔ mu."
                },
                {
                    "number": 26,
                    "text": "Na abɔfo bɛda ne mbae no edzi akyerɛ ahotsewfo nokwafo no, ama hɛn egyanom hɔn nsɛm no aahyɛ mã, dɛ mbrɛ wɔnam nkɔnhyɛ sunsum a ɔwɔ hɔn mu no do akã wɔ noho no."
                },
                {
                    "number": 27,
                    "text": "Na afei, m’enuanom, ɔyɛ me pɛ fi m’akoma mu totɔ serɛ hom dɛ, nyew, medze ahohiahia na yaw kɛse dze serɛ mpo dɛ hom ntsie me nsɛm yi na hom nyi hom bɔn akwa, na mma hom nntu hom nnuho da nnhyɛ da fofor."
                },
                {
                    "number": 28,
                    "text": "Mbom hom mbrɛ homho adze wɔ Ewuradze enyim, na hom mbɔ ne dzin krɔnkrɔn no, na hom nweɔn na hom mbɔ mpaa aber nyina, amma hom nsɔhwɛ ammbor dza hom ahom botum asɔw, ama Sunsum Krɔnkrɔn no agye hom ma hom ayɛ ahobrɛadze, ɔdwe, setsie, abotar, ɔdɔ na penkyɛr ahyɛ hom mã."
                },
                {
                    "number": 29,
                    "text": "Hom nya gyedzi wɔ Ewuradze mu; na hom nya enyidado a ɔbɛma ama hom eenya onnyiewiei nkwa; na hom nya Nyame ne dɔ wɔ hom akoma mu, ama wɔaama hom do wɔ da a odzi ewiei no mu na hom ahɛn n’ahomgye no mu."
                },
                {
                    "number": 30,
                    "text": "Na Ewuradze mma hom nya nnuho, amma hom anntwe n’ebufuhyew no ammba hom do, amma hɛl no nkɔnsɔnkɔnsɔn no annkyekyer hom annto hɔ, amma hom ennwu owu a otsĩa ebien no."
                },
                {
                    "number": 31,
                    "text": "Na Alma kãa nsɛm pii bio kyerɛɛ dɔm no a wɔannkyerɛw no wɔ nwoma yi mu."
                }
            ]
        },
        "/study/scriptures/bofm/alma/14": {
            "uri": "/study/scriptures/bofm/alma/14",
            "title": "Alma 14",
            "data_type": "chapter",
            "chapter_name": "Tsir 14",
            "chapter_summary": [
                "Wɔdze Alma na Amulek gu efiadze na wɔhwe hɔn—Wɔdze gya hyew agyedzifo no nye hɔn kyerɛwsɛm krɔnkrɔn no—Ewuradze gye dɛm nkorɔfo yi a wokunkum hɔn wɔ hɔn gyedzi ho no wɔ enyimnyam mu—Efiadze afasu no mu paa na odwuruw gu famu—Wɔgye Alma na Amulek na woku hɔn atseetseefo no. Bɛyɛ mfe 82–81 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ ber a ɔkasaa kyerɛɛ dɔm no wiei no, hɔn mu pii gyee ne nsɛm no dzii, na wɔhyɛɛ ase dɛ worunu hɔnho, na wɔreyɛ kyerɛwsɛm no no mu mpɛnsampɛnsamu."
                },
                {
                    "number": 2,
                    "text": "Na mbom hɔn mu dodowara na wɔpɛɛ dɛ wɔsɛɛ Alma nye Amulek; na hɔn bo fuuw Alma osian ne nsɛm a ɔkãa kyerɛɛ Zeezrom no ne pefeeyɛ ntsi, na wɔkãa so dɛ Amulek edzi ator, na ɔakã nsɛmbɔn etsia hɔn mbra nye hɔn mbranyimfo na atsɛmbuafo so."
                },
                {
                    "number": 3,
                    "text": "Na hɔn bo fuuw Alma nye Amulek; osiandɛ wɔagye dase pefee dze etsia hɔn emumuyɛdze, ntsi wɔpɛɛ dɛ wɔyew hɔn wɔ nsumaamu."
                },
                {
                    "number": 4,
                    "text": "Na mbom ɔbaa dɛ wɔannyɛ; mbom wɔfaa hɔn na wɔdze ntampehoma a ɔyɛ dzen kyekyeer hɔn, na wɔdze hɔn kɔr ɔtsɛmbuafo panyin a ɔwɔ asaase no do no enyim."
                },
                {
                    "number": 5,
                    "text": "Na dɔm no kɔree kedzii dase tsiaa hɔn—hɔn dasegye nye dɛ wɔakasa etsia mbra no, nye hɔn mbranyimfo nye hɔn atsɛmbuafo a wɔwɔ asaase no do no, nye dɔm nyina so a wɔwɔ asaase no do; na wɔgyee dase so dɛ Nyame kor pɛr na ɔwɔ hɔ, na dɛ ɔbɔsoma ne Ba ma ɔaba dɔm yi mu, na mbom ɔremmbɛgye hɔn nkwa; na nsɛm pii a ɔtsetse dɛm na dɔm no dze gyee dase tsiaa Alma nye Amulek. Afei dɛm adze yi na wɔyɛe wɔ ɔtsɛmbuafo panyin a ɔwɔ asaase no do no enyim."
                },
                {
                    "number": 6,
                    "text": "Na ɔbaa dɛ Zeezrom noho boow no wɔ nsɛm a wɔkãe no ho; na onyim so dɛ atorsɛm a ɔkãe no na oefura dɔm no hɔn adwen; ntsi n’afɔdzi ho adwendwen maa ne kra hyɛɛ ase hawee; nyew, hɛl amandzehu no hyɛɛ ase dɛ ɔrobɔ noho aprɔw."
                },
                {
                    "number": 7,
                    "text": "Na ɔbaa dɛ ɔhyɛɛ ase dɛ ɔretsẽatsẽa mu kã kyerɛ dɔm no dɛ: Hom nhwɛ, emi na midzi fɔ, na nkekãa biara nnyi mbarimba yinom ho wɔ Nyame enyim. Na ɔhyɛɛ ase dɛ ɔreserɛ ma hɔn fi dɛm aber no dze kɔ; na mbom wɔyaaw no see dɛ: Ana abɔnsam ne nsa akã wo so? Na wohimaa no ntafi, na woyii no edzi fii hɔn mu, na hɔn so a wɔgyee nsɛm a Alma na Amulek kãe no dzii no; woyii hɔn edzi na wɔsomaa mbarimba binom dɛ wondzi hɔn ekyir na wɔntow abo mbɔ hɔn."
                },
                {
                    "number": 8,
                    "text": "Na wɔdze hɔn yernom nye hɔn mba nyinara bɔɔ mu bae, nye obiara a ɔagye edzi anaadɛ obiara a wɔakyerɛkyerɛ no ma ɔagye Nyankopɔn n’asɛm no edzi no, wɔhyɛɛ dɛ wɔntow hɔn ngu gyamu, na wɔdze hɔn kyerɛwsɛm krɔnkrɔn no so bae na wɔtowee guu gya no so mu, ama gya no aahyew asɛɛ no."
                },
                {
                    "number": 9,
                    "text": "Na ɔbaa dɛ wɔkɛfaa Alma na Amulek, na wɔdze hɔn kɔr bea a worukum nkorɔfo wɔ hɔn gyedzi ntsi, ama wɔaahwɛ hɔn a gya rehyew hɔn no."
                },
                {
                    "number": 10,
                    "text": "Na aber a Amulek hun mbaa no nye mbofra no a wɔrehyew wɔ ogya no mu no hɔn yaw no, ɔno so n’ahom hyehyewee; na ɔsee Alma dɛ: Dɛn ntsi na yɛhwɛ dɛm enyinyandze yi? Ɔyɛ dɛn ntsi na yɛnntsen hɛn nsa, na yɛnkyerɛ Nyankopɔn no tum a ɔwɔ hɛn mu, na yɛnngye hɔn mmfi ogyaframee yi mu."
                },
                {
                    "number": 11,
                    "text": "Mbom Alma see no dɛ: Sunsum no pem me adze dɛ mma menntsen me nsa; na hwɛ Ewuradze regye hɔn ama noho, wɔ enyimnyam mu; na ɔnoara na ɔama kwan ma wɔayɛ dɛm adze yi, anaadɛ dɛm dɔm yi nyɛ hɔn dɛm adze yi, dɛ mbrɛ hɔn akomadzen tse no ama atsɛn a ɔdze bobu hɔn wɔ n’abufuhyew mu no aafata; na hɔn a wonnyim hwee no hɔn bɔgyaa bɔsoɛr agye dase etsia hɔn, nyew, na ɔbɛtsẽa mu dzendzenndzen etsia hɔn wɔ da a odzi ewiei no mu."
                },
                {
                    "number": 12,
                    "text": "Afei Amulek see Alma dɛ: Hwɛ, annhwɛ a wɔbɛhyew hɛn so."
                },
                {
                    "number": 13,
                    "text": "Na Alma see dɛ: Ɔnyɛ hɔ dɛ mbrɛ Ewuradze ne pɛ tse. Na mbom, hwɛ yennwiee hɛn edwuma yɛ; dɛm ntsi wɔrennhyew hɛn."
                },
                {
                    "number": 14,
                    "text": "Afei ɔbaa dɛ ber a hɔn a wɔdze hɔn guu gyamu no hɔn nyimpadua nye kyerɛwsɛm no so a wɔdze guu gyamu kãa hɔnho no hyewee no, ɔtsɛmbuafo panyin a ɔwɔ asaase no do no begyinaa Alma na Amulek hɔn enyim, nna wɔakyekyer hɔn; na ɔdze ne nsa bɔɔ hɔn aso mu, na ɔsee hɔn dɛ: Dza hom ehu yi, ana n’ekyir yi hom bɛkã akyerɛ dɔm yi bio dɛ wɔbɔtow hɔn egu ogya baka nye brimstone mu?"
                },
                {
                    "number": 15,
                    "text": "Hwɛ, hom ehu dɛ hom enntum anngye hɔn a wɔtoow hɔn guu ogyamu no; dɛmara so na Nyankopɔn anngye hɔn osiandɛ hom gyedzi yi ara na wɔwɔ mu. Na ɔtsɛmbuafo no bɔɔ hɔn asotɔr bio, na obisaa dɛ: Hom kã dɛn ma homho?"
                },
                {
                    "number": 16,
                    "text": "Afei dɛm ɔtsɛmbuafo yi kã Nehor no a okum Gideon no no fɛkuwfo no ho."
                },
                {
                    "number": 17,
                    "text": "Na ɔbaa dɛ Alma na Amulek ennyi no ano; na ɔbɔɔ hɔn bio, na ɔdze hɔn maa ahwɛdofo no dɛ wɔmfa hɔn ngu efiadze."
                },
                {
                    "number": 18,
                    "text": "Na ber a wɔdze hɔn guu efiadze nda ebiasa no, mbranyimfo, nye atsɛmbuafo, nye asɔfo, nye akyerɛkyerɛfo pii a wɔyɛ Nehor akadofo no baa hɔ, na wɔkɔr efiadze hɔ dɛ wɔrokɔhwɛ hɔn, na wobisabisaa hɔn nsɛm pii; na mbom woennyi hɔn ano."
                },
                {
                    "number": 19,
                    "text": "Na ɔbaa dɛ ɔtsɛmbuafo no kegyinaa hɔn enyim, na ɔsee dɛ: Ebɛnadze ntsi na hom mmbua nkorɔfo yi? Ana hom nnyim dɛ mowɔ tum dɛ medze hom gu ogyaframee mu? Na ɔhyɛɛ hɔn dɛ wɔnkasa; na mbom wɔannkasa."
                },
                {
                    "number": 20,
                    "text": "Na ɔbaa dɛ wofii hɔ kɔr hɔn kwan, na mbom adze kyee no wɔbaa hɔ bio; na ɔtsɛmbuafo no bɔɔ hɔn asotɔr bio. Na dodowara so bɔbobɔɔ hɔn asotɔr na wɔsee hɔn dɛ: Ana hom bɔsoɛr egyina bio ebu dɔm yi atsɛn na hom ebu hɛn mbra enyimtsia? Sɛ hom wɔ tum kɛse bi a nkyɛ ebɛnadze ntsi na hom nngye homho?"
                },
                {
                    "number": 21,
                    "text": "Na nsɛm pii a ɔtsetse dɛm na wɔkãa kyerɛɛ hɔn, na wɔtwɛɛr hɔn sẽ guu hɔn do, na wohimaa hɔn ntafi na wɔsee dɛ: Sɛ wobu hɛn fɔ a hɛn hwɛbew bɛyɛ dɛn?"
                },
                {
                    "number": 22,
                    "text": "Na nsɛm pii a ɔtsetse dɛm, nyew, nsɛm ahorow pii a ɔtsetse dɛm na wɔkãa kyerɛɛ hɔn; na wodzii hɔnho fɛw nda pii. Na wɔamma hɔn edziban nye nsu ama kɔm na nsukɔm aadze hɔn; na woyii hɔn ntar fii hɔnho ma wɔdaa adagyaw; na wɔdze ntampee kyekyeer hɔn na wɔdze hɔn guu efiadze."
                },
                {
                    "number": 23,
                    "text": "Na ɔbaa dɛ wohun amandze a ɔtse dɛm nda pii n’ekyir no, (nna ɔyɛ da a otsĩa duebien, wɔ bosoom a otsĩa du no mu, wɔ atsɛmbuafo no hɔn afe a otsĩa du wɔ ber a wodzi adze wɔ Nephi no nkorɔfo do) ɔtsɛmbuafo panyin no a ɔhwɛ Ammonihah asaase no do no nye hɔn akyerɛkyerɛfo no pii nye hɔn asɛndzifo no kɔr efiadze beebi a wɔdze ntampehoma akyekyer Alma na Amulek dze hɔn egu no."
                },
                {
                    "number": 24,
                    "text": "Na ɔtsɛmbuafo panyin no kegyinaa hɔn enyim, na ɔbɔɔ hɔn bio, na ɔsee hɔn dɛ: sɛ hom wɔ Nyame no tum a hom ngye homho mfi nkyehoma yi mu, ma yɛngye ndzi dɛ Ewuradze bɛsɛɛ dɔm yi dɛ mbrɛ hom nsɛm se."
                },
                {
                    "number": 25,
                    "text": "Na ɔbaa dɛ hɔn nyina kɔree kɔbobɔɔ hɔn, na wɔkãa dɛm nsɛm no ara so kyerɛɛ hɔn, hɔn nyinara kɔree dze kesii nyia odzi ewiei no mpo do; na ber a nyia odzi ewiei no kasaa kyerɛɛ hɔn wiei no, Nyankopɔn no tum baa Alma na Amulek do, ma wɔsoɛree gyinaa hɔn anan do."
                },
                {
                    "number": 26,
                    "text": "Na Alma tsẽaa mu, see dɛ: Yenhu amandze kɛse a ɔtse dɛm nkodu aber bɛn, O Ewuradze? O Ewuradze, ma hɛn ahoɔdzen tse dɛ ma hɛn gyedzi a ɔwɔ Christ mu no tse, ma yɛngye hɛnho. Na wɔtsetseew ntampehoma a wɔdze akyekyer hɔn no mu; na ber a nkorɔfo no hun dɛm no, wɔhyɛɛ ase dɛ woruguan, osiandɛ nna ɔsɛɛ ho suro aba hɔn do."
                },
                {
                    "number": 27,
                    "text": "Na ɔbaa dɛ hɔn suro no yɛɛ kɛse araa ma wɔhwehwee famu, ntsi woenndu efiadze n’abowano kwan no; na asaase wosoow kɛsenara, na efiadze afasu no mu paa ebien ma odwuruwii guu famu; na ɔtsɛmbuafo panyin no nye asɛndzifo, nye asɔfo nye akyerɛkyerɛfo no a wɔbɔbɔɔ Alma na Amulek no, totɔree wɔ no mbui no ase."
                },
                {
                    "number": 28,
                    "text": "Na Alma na Amulek fii efiadze no mu puei na woemmpira; osiandɛ Ewuradze maa hɔn tum dɛ mbrɛ hɔn gyedzi a ɔwɔ Christ mu no tse. Na wofii efiadze hɔ puee ntsɛmara; na wosansaan hɔn fii hɔn nkyehoma ho; na efiadze no dwuruwii guu famu, na ɔkra biara ɔwɔ afasu no mu no kã Alma na Amulek nko, wui; na wofii hɔ ntsɛmara puei na wɔkɔr kuropɔn no mu."
                },
                {
                    "number": 29,
                    "text": "Afei ber a dɔm no tsee dede kɛse no, dɔmtutuw tuu mbirika baa dɛ wɔrobɔhwɛ dza esi; na aber a wohun dɛ Alma na Amulek fi efiadze hɔ rupue na afasu no nyina edwuruw egu famu no, suro kɛse kãa hɔn, ma woguanee fii Alma na Amulek enyim, tse dɛ mbrɛ apɔnkye nye ne mba guan fi nwendadze ebien enyim no; na dɛm na woguanee fii Alma na Amulek enyim."
                }
            ]
        },
        "/study/scriptures/bofm/alma/15": {
            "uri": "/study/scriptures/bofm/alma/15",
            "title": "Alma 15",
            "data_type": "chapter",
            "chapter_name": "Tsir 15",
            "chapter_summary": [
                "Alma na Amulek kɔ Sidom na wɔkyekyer asɔr—Alma sa Zeezrom yarba na ɔbɛkã Asɔr no ho—Wonuma dodowara na Asɔr no yɛ prɔmprɔm—Alma na Amulek kɔ Zarahemla. Bɛyɛ mfe 81 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ wɔhyɛɛ Alma na Amulek dɛ womfi kurow no mu nkɔ; ntsi wofii hɔ, na wɔbaa Sidom asaase do; na hwɛ, hɔ na wohun dɔm nyinara no a wofii Ammonihah asaase do no, hɔn a woyii hɔn edzi na wosiiw hɔn abo no, osiandɛ wɔgyee Alma ne nsɛm dzii no ntsi."
                },
                {
                    "number": 2,
                    "text": "Na wɔkãa adze nyinara a esi hɔn yernom nye hɔn mba do, nye dza ɔfa hɔn so hɔnho, nye tum a wonyaa dze gyee hɔnho nyina kyerɛɛ hɔn."
                },
                {
                    "number": 3,
                    "text": "Na papu akã Zeezrom so ma ɔyar da Sidom, na adze a ɔdze yarba no bae nye abɛbrɛsɛ kɛse a akã n’adwen wɔ n’emumuyɛdze ho no, osiandɛ ɔdween dɛ Alma na Amulek nnyi hɔ bio; na ɔdween dɛ woeku hɔn osian n’emumuyɛ ntsi. Na dɛm bɔn kɛse yi nye pii a ɔkekã ho no haaw n’adwen araa kesii dɛ no mu yɛɛ dzen kɛse, ma nna onnyi ɔgyefo biara; dɛm ntsi no ho dɔɔ hyehyeehyew."
                },
                {
                    "number": 4,
                    "text": "Afei, ber a ɔtsee dɛ Alma na Amulek wɔ Sidom asaase do no, n’akoma hyɛɛ ase dɛ orinya akokodur; na ɔsomaa ntsɛmara ma wɔdze nkra kɛmaa hɔn dɛ ɔpɛ dɛ wɔba ne nkyɛn."
                },
                {
                    "number": 5,
                    "text": "Na ɔbaa dɛ ber a hɔn nsa kãa nkra no, wɔkɔr Zeezrom ne fie; na wohun dɛ ɔyar da ne mpa do, na papu akã no ma ɔayɛ bɛtɛɛ; na n’adwen so rofona no osian n’emumuyɛ ntsi; na ber a ohun hɔn no ɔtseen ne nsa na ɔserɛɛ hɔn dɛ wɔnsa no yarba."
                },
                {
                    "number": 6,
                    "text": "Na ɔbaa dɛ Alma suoo ne nsamu na ɔsee no dɛ: Ana egye dzi dɛ tum wɔ Christ dze kɔ nkwagye mu?"
                },
                {
                    "number": 7,
                    "text": "Na obuae see dɛ: Nyew, megye wo nsɛm a ekãa nyina dzi."
                },
                {
                    "number": 8,
                    "text": "Na Alma see dɛ: Sɛ egye Christ no ɔpon no dzi a ibenya ayarsa."
                },
                {
                    "number": 9,
                    "text": "Na ɔsee dɛ: Nyew, megye dzi dɛ mbrɛ wo nsɛm no se."
                },
                {
                    "number": 10,
                    "text": "Na afei Alma tseaa mu frɛɛ Ewuradze, dɛ: O Ewuradze hɛn Nyankopɔn, hu ɔbarimba yi mbɔbɔr, na sa no yarba dɛ mbrɛ ne gyedzi a ɔwɔ Christ mu no tse."
                },
                {
                    "number": 11,
                    "text": "Na ber a Alma kãa dɛm nsɛm yi no, Zeezrom huruwii gyinaa n’anan do, na ɔhyɛɛ ase dɛ ɔrenantsew; na dɛm adze a osii yi maa ahobow kɛse kãa dɔm no nyinara; na asɛm no petsee Sidom asaase nyina do."
                },
                {
                    "number": 12,
                    "text": "Na Alma numaa Zeezrom maa Ewuradze; na ɔhyɛɛ ase dɛm aber no dɛ ɔrekã nsɛmpa no kyerɛ dɔm no."
                },
                {
                    "number": 13,
                    "text": "Na Alma kyekyeer asɔr wɔ Sidom asaase do, na ɔhyɛɛ asɔfo na oyii akyerɛkyerɛfo na ohyiraa hɔn wɔ asaase no do, dɛ wonuma mma Ewuradze obiara a ɔpɛ dɛ wonuma no."
                },
                {
                    "number": 14,
                    "text": "Na ɔbaa dɛ nna wɔdɔɔ sõ ara yie, osiandɛ wɔpemee fi mbea a ɔabɔ Sidom ho aprɔw nyina baa ma wonumaa hɔn."
                },
                {
                    "number": 15,
                    "text": "Mbom ɔfa no dɔm a wɔwɔ Ammonihah asaase do no dze, wɔdaa ho piriim hɔn akoma na wɔyɛɛ akɔnkyefo; na woennu hɔnho wɔ hɔn bɔn ho, na wɔsee dɛ Alma na Amulek hɔn tum nyinara fi abɔnsam; osiandɛ wɔyɛ Nehor akãdofo, na wɔanngye enndzi dɛ ɔwɔ dɛ wonu hɔnho wɔ hɔn bɔn ho."
                },
                {
                    "number": 16,
                    "text": "Na ɔbaa dɛ Alma na Amulek, na Amulek apow ne sika nyina, nye dwetɛ, nye ne ndzɛmba a ɔsom bo a ɔwɔ Ammonihah asaase do osian Nyame n’asɛm ntsi, na hɔn a nkyɛ wɔyɛ n’anyɛnkofo no, na n’egya nye n’ebusuafo so apow no;"
                },
                {
                    "number": 17,
                    "text": "Dɛm ntsi, ber a Alma kyekyeer asɔr wɔ Sidom no, ɔhwɛɛ siesiee na ɔtotoo biribiara yie, nyew, ɔhwɛɛ ma wɔkasaa ara yie kyerɛɛ dɔm no wɔ dza ɔfa hɔn akoma n’ahantanyɛ ho, ma ɔmaa wɔhyɛɛ ase brɛɛ hɔnho adze wɔ Nyankopɔn enyim, na wɔhyɛɛ ase dɛ wɔroboa hɔn ano wɔ hɔn krɔnkrɔnbea mu dɛ wɔrosom Nyame wɔ afɔrmbukyia enyim, wɔroweɔn na wɔrobɔ mpaa daadaa, ama ɔaagye hɔn efi abɔnsam nye owu, nye ɔsɛɛ nsa—"
                },
                {
                    "number": 18,
                    "text": "Afei dɛ mbrɛ mekãa no, Alma hun dɛm ndzɛmba yi nyinara, dɛm ntsi ɔfaa Amulek na ɔnye no baa Zarahemla asaase do, na ɔnye no kɔr nankasa ne fie na ɔkyekyee no werɛ wɔ n’abɛbrɛsɛ mu, na ɔhyɛɛ no dzen wɔ Ewuradze mu."
                },
                {
                    "number": 19,
                    "text": "Na dɛm na afe a otsĩa du wɔ atsɛmbuafo no wɔ ber a wodzi adze wɔ Nephi no nkorɔfo do no dze baa ewiei."
                }
            ]
        },
        "/study/scriptures/bofm/alma/16": {
            "uri": "/study/scriptures/bofm/alma/16",
            "title": "Alma 16",
            "data_type": "chapter",
            "chapter_name": "Tsir 16",
            "chapter_summary": [
                "Lamanfo sɛɛ Ammonihah no nkorɔfo no—Zoram dzi Nephifo enyim ma wokedzi Lamanfo do konyim—Alma nye Amulek nye binom so kã asɛmpa no—Wɔkyerɛkyerɛ dɛ Christ No Wusoɛr ekyir no, obeyi noho akyerɛ Nephifo no. Bɛyɛ mfe 81–77 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ atsɛmbuafo no dzii adze wɔ Nephi no nkorɔfo do no hɔn afe a otsĩa dubiako wɔ bosoom ebien ne da a otsĩa enum no, akõkoekõ anaa wentwiwentwi biara ennsi, na asomdwee ara yie baa Zarahemla asaase do no, araa ma mfe kakra mpo twaa mu dze kesii bosoom ebien ne da a otsĩa enum wɔ afe a otsĩa dubiako no mu, nna wɔtsee ɔkõ nka wɔ asaase no do."
                },
                {
                    "number": 2,
                    "text": "Na hwɛ, Laman nsordaafo fi sar n’afamu hɔ baa asaase n’ahe do, na wɔbaa Ammonihah kurow no mu hɔ mpo, na wɔhyɛɛ ase dɛ worukuku dɔm no na wɔresɛɛ kurow no."
                },
                {
                    "number": 3,
                    "text": "Na afei ɔbaa dɛ aber a Nephifo no enyi baa hɔnho do dɛ wɔroboaboa hɔn nsordaafo ano dze apam hɔn efi asaase no do no, nna wɔasɛɛ dɔm a wɔwɔ Ammonihah, nye hɔn so a wɔwɔ nkurow a etwa Noah ho ehyia no, na wɔafa binom so ndɔmmum dze hɔn kɔ sar no do."
                },
                {
                    "number": 4,
                    "text": "Afei ɔbaa dɛ nna Nephifo no pɛ dɛ wɔkɛgye hɔn a wɔafa hɔn ndɔmmum dze hɔn kɔ sar no do no."
                },
                {
                    "number": 5,
                    "text": "Dɛm ntsi, nyia wɔdze no edzi ɔsahen panyin wɔ Nephi nsordaafo do no, (ne dzin dze Zoram, na ɔwɔ mbabanyin beenu, Lehi nye Aha)—afei Zoram nye ne mbabanyin beenu no nyim dɛ Alma nye sɔfopanyin a ɔhwɛ asɔr no do, na ɔatse so dɛ ɔwɔ nkɔnhyɛ sunsum, dɛm ntsi wɔkɔr no hɔ kɛsee no dɛ wɔpɛ dɛ wohu dɛ sɛ Ewuradze bɛpɛ dɛ wɔkɔ sar no do kɔhwehwɛ hɔn enuanom no a Lamanfo no afa hɔn ndɔmmum kɔ sar no do no."
                },
                {
                    "number": 6,
                    "text": "Na ɔbaa dɛ Alma kɔree kebisaa Ewuradze wɔ dɛm asɛm no ho. Na Alma sanee bae bɛsee hɔn dɛ: Hwɛ, Lamanfo no rubotwa esutsen Sidon wɔ sar no n’anaafo afamu, dze kɔ Manti asaase ne he do. Na hwɛ, hɔ na hom nhyia hɔn, wɔ esutsen Sidon no boka afamu, na hɔ na Ewuradze beyi hom enuanom no a Lamanfo afa hɔn ndɔmmum no ama hom."
                },
                {
                    "number": 7,
                    "text": "Na ɔbaa dɛ Zoram na ne mbabanyin nye hɔn nsordaafo no twaa esutsen Sidon no, na wosii mu dze faa Manti ne he do dze kɔr sar a ɔda anaafo no do wɔ esutsen Sidon ne boka afamu."
                },
                {
                    "number": 8,
                    "text": "Na wobopuee Laman nsordaafo no do, na wɔbɔɔ Lamanfo no petsee na wɔpaam hɔn kɔr sar no do; na wɔfaa hɔn enuanom no a Lamanfo faa hɔn ndɔmmum no, na akra a wɔfaa hɔn ndɔmmum no mu ɔkra kor mpo annyew. Na hɔn enuanom no dze hɔn bae ma wɔbɛtsenaa hɔnankasa hɔn nsaase do."
                },
                {
                    "number": 9,
                    "text": "Na dɛm na atsɛmbuafo hɔn afe a otsĩa dubiako no dze baa ewiei, na wɔpaam Lamanfo no fii asaase no do, na wɔsɛɛ dɔm a wɔwɔ Ammonihah no; nyew, wɔsɛɛ Ammonihah ɔkra a ɔtse ase biara, nye hɔn kuropɔn kɛse no so a wɔkãa dɛ Nyankopɔn nnkotum asɛɛ no osiandɛ ɔsõ no ntsi."
                },
                {
                    "number": 10,
                    "text": "Mbom hwɛ, da kor pɛr mu na ɔbɛyɛɛ amamfõ; na mbɔdɔm nye mbowa abɔyafo tsetseew efun no mu."
                },
                {
                    "number": 11,
                    "text": "Naaso nda pii ekyir no, wɔboaboaa efun no ano wɔ asaase no enyi do, na wɔdze dɛtse kakraabi kataa do. Na afei hɔ bɔnee araa ma dɔm no annkɔ annkɛtsena Ammonihah asaase no do hɔ ma mfe pii bɛsenee. Na wɔfrɛɛ hɔ Nehorfo hɔn Amamfõ; osiandɛ hɔn a wokum hɔn no yɛ Nehor akãdofo, na hɔn nsaase bɛyɛɛ amamfõ."
                },
                {
                    "number": 12,
                    "text": "Na Lamanfo no ammba bio nye Nephifo no ammbɔkõ araa kesii afe a otsĩa duanan no mu wɔ ber a atsɛmbuafo no dzi adze wɔ Nephi no nkorɔfo do no. Na dɛm maa Nephi no nkorɔfo no nyaa asomdwee ntoado mfe ebiasa wɔ asaase nyina do."
                },
                {
                    "number": 13,
                    "text": "Na Alma na Amulek kyinii kãa nnuho ho nsɛm kyerɛɛ dɔm no wɔ hɔn temple mu, nye hɔn krɔnkrɔnbea na hɔn nhyiamudan a wosisii dɛ Jewfo hɔn dze ne saso no mu."
                },
                {
                    "number": 14,
                    "text": "Na dodowara a wotsiee hɔn nsɛm no, hɔn na wɔdze Nyame n’asɛm no maa hɔn daadaa, a wɔannyɛ enyimhwɛ biara."
                },
                {
                    "number": 15,
                    "text": "Na dɛm na Alma na Amulek nye dodowara so a wɔasan mu eyi hɔn dɛ wɔmbɛyɛ edwuma no bi no kyinkyinii kãa nsɛmpa no wɔ asaase nyina do. Na wɔkyekyeer asɔr no pii wɔ asaase nyina do, nye mbeambea a etwa hɔn ho ehyia nyina do, wɔ Nephi no nkorɔfo nyina hɔn mu."
                },
                {
                    "number": 16,
                    "text": "Na nsonsonee biara ammbɛda hɔn ntamu; na Ewuradze huee no Sunsum guu asaase no nyina enyi do dze siesiee adasamba hɔn adwen, anaadɛ ɔdze siesiee hɔn akoma ama sɛ ɔba a wɔaagye asɛm no a ɔbɛkã akyerɛ hɔn no—"
                },
                {
                    "number": 17,
                    "text": "Amma hɔn akoma annyɛ dzen ma woenntsia asɛm no, amma wɔannyɛ ekyingyefo, na wɔannkɔ ɔsɛɛ mu, na mbom wɔdze enyigye agye asɛm no, na wɔayɛ dɛ abaw a wɔdze abata nokwar wenyin dua no mu ama woeetum ahɛn Ewuradze hɔn Nyankopɔn n’ahomgye no mu."
                },
                {
                    "number": 18,
                    "text": "Afei dɛm asɔfo no a wokyinkyiin dɔm no mu no kãa asɛmpa no tsĩaa atorsɛm ne kã, na ndaadaa, nye ɔtan, nye wentwiwentwi ne yɛ, na basabasayɛ nye kasafĩ, na adzewia, nye edwotwa na epoobɔ, nye ewudzi, na awartõ, nye ntantan bra ahorow pii nyina, na wɔmaa wɔtsee ase dɛ dɛm ndzɛmba yinom nyina nnyi dɛ osi—"
                },
                {
                    "number": 19,
                    "text": "Na wɔdaa ndzɛmba a ɔrennkyɛr na ɔaba no edzi, nyew, wɔdaa Nyankopɔn ne Ba ne mbae no, n’amandzehu nye no wu no, nye no wusoɛr no so edzi kyerɛɛ hɔn."
                },
                {
                    "number": 20,
                    "text": "Na dɔm no hɔn mu pii bisaa bea a Nyankopɔn ne Ba no bɛba na wɔkyerɛkyerɛɛ hɔn dɛ no wusoɛr ekyir no obeyi noho akyerɛ hɔn; na dɔm no tsee dɛm no, wonyaa enyigye na dɛw kɛsenara."
                },
                {
                    "number": 21,
                    "text": "Na afei wɔkyekyeer asɔr no wɔ asaase no nyinara do wiei na wodzii abɔnsam do konyim, na wɔkãa Nyame n’asɛm no wɔ no nokwar kwan do wɔ asaase no nyinara do na Ewuradze huee ne nhyira guu dɔm no do—dɛm na atsɛmbuafo no hɔn afe a otsĩa duanan wɔ Nephi no nkorɔfo do no dze baa ewiei."
                }
            ]
        },
        "/study/scriptures/bofm/alma/17": {
            "uri": "/study/scriptures/bofm/alma/17",
            "title": "Alma 17",
            "data_type": "chapter",
            "chapter_name": "Tsir 17",
            "chapter_summary": [
                "Mosiah ne mbabanyin nya nkɔnhyɛ nye nyikyerɛ sunsum—Wɔpaapaa hɔn mu na obiara fa no kwan dɛ ɔrokɔbɔ asɛm no dawur akyerɛ Lamanfo no—Ammon kɔ Ishmael asaase do na ɔbɛyɛ ɔhen Lamoni n’akowaa—Ammon gye ɔhen no nguankuw na oku n’atamfo wɔ Sebus esu ho. Nkyekyɛmu 1–3, bɛyɛ mfe 77 Ansaana wɔbɔwo Christ; nkyekyɛmu 4, bɛyɛ mfe 91–77 Ansaana wɔbɔwo Christ; nye nkyekyɛmu 5–39, bɛyɛ mfe 91 Ansaana wɔbɔwo Christ."
            ],
            "book_intro": [
                "Dza ɔfa Mosiah ne mbabanyin a wɔpoow dɛ wobenya kyɛfa wɔ ahenman no mu na wɔfa Nyankopɔn n’asɛm, na wɔkɔr Nephi asaase do dɛ wɔrekɛkã asɛmpa no akyerɛ Lamanfo; hɔn amandzehu nye ɔgye—de mbrɛ Alma ne kyerɛwsɛm tse."
            ],
            "verses": [
                {
                    "number": 1,
                    "text": "Na afei ɔbaa dɛ ber a Alma fi Gideon asaase do rokɔ Manti asaase do no, hwɛ, ahobowsɛm, ohyiaa Mosiah ne mbabanyin no dɛ wɔrokɔ Zarahemla asaase do."
                },
                {
                    "number": 2,
                    "text": "Afei dɛm Mosiah ne mbabanyin yi na wɔkã Alma ho wɔ ber a ɔbɔfo yii noho kyerɛɛ hɔn ahyɛse no; dɛm ntsi Alma n’enyi gyee mbordo dɛ oehu n’enuanom; na dza ɔmaa n’enyi gyee mbordo no nye dɛ wɔda ho yɛ n’enuanom wɔ Ewuradze mu; nyew, na woenya nokwar no ho nyimdzee kɛsenara; osiandɛ wɔyɛ nkorɔfo a wɔwɔ ntsease na wɔapɛnsapɛnsa kyerɛwsɛm no mu ara yie, ama woeehu Nyame n’asɛm no."
                },
                {
                    "number": 3,
                    "text": "Mbom nnyɛ ne nyinara nye yi; wɔdze hɔnho ama mpaabɔ, na akɔnkye; dɛm ntsi wɔwɔ nkɔnhyɛ sunsum, nye nyikyerɛ sunsum, na wɔkyerɛkyerɛ a, wɔkyerɛkyerɛ wɔ Nyankopɔn no tum na tumdzi mu."
                },
                {
                    "number": 4,
                    "text": "Na wɔakã Nyankopɔn n’asɛm no wɔ Lamanfo mu mfe duanan ntamu, na wotumii dze nkorɔfo dodowara baa nokwar nyimdzee no ho; nyew, ɔnam hɔn nsɛm no tum do twee dodowara baa Nyankopɔn n’afɔrmbukyia enyim, ma wɔbɔɔ ne dzin na wɔkãa hɔn bɔn wɔ n’enyim."
                },
                {
                    "number": 5,
                    "text": "Afei dɛm ndzɛmba yinom na osisii hɔn akwan mu wɔ hɔn akwantu mu, na ɔhaw pii baa hɔn do; na wohun amandze pii; wɔhaaw pii, wɔ honam nye adwen mu tse dɛ ɔkɔm, nsukɔm nye ɔfona, na sunsum mu nkodzen so."
                },
                {
                    "number": 6,
                    "text": "Afei hɔn akwantu mu nsɛm nye iyinom: Na wogyaa hɔn egya Mosiah hɔ wɔ atsɛmbuafo no hɔn afe a odzi kan no mu, na wɔpoow ahendzi a hɔn egya pɛɛ dɛ ɔdze ma hɔn no, na ɔwɔ dɔm no so hɔn adwen mu dɛmara;"
                },
                {
                    "number": 7,
                    "text": "Naaso wofii Zarahemla asaase do, na wɔfaa hɔn nkrantsee nye hɔn pea, nye hɔn egyen na hɔn egyen-menaba, nye hɔn totowabo; na wɔyɛɛ dɛm ama ber a wɔwɔ sar no do no woeetum enya hɔn edziban."
                },
                {
                    "number": 8,
                    "text": "Na dɛm na wɔdze fii Zarahemla asaase do kɔr sar no do, na woyii binom so kãa hɔnho dɛ wɔrokɔ Nephi asaase do akɛkã Nyame n’asɛm akyerɛ Lamanfo no."
                },
                {
                    "number": 9,
                    "text": "Na ɔbaa dɛ wɔnantseew nda pii wɔ sar no do, na wɔkyee kɔm ara yie na wɔbɔɔ mpaa so pii ama Ewuradze aadom hɔn no Sunsum ma ɔnye hɔn aakɔ na wɔakã hɔnho, ama wɔayɛ edwindadze wɔ Nyankopɔn ne nsamu ma, sɛ ɔyɛ na ɔbɛyɛ a, nkyɛ wɔama hɔn enuanom Lamanfo no eehu nokwar no, na woehu hɔn egyanom no hɔn amambra hun no a nokwar nnyi mu no so."
                },
                {
                    "number": 10,
                    "text": "Na ɔbaa dɛ Ewuradze dze no Sunsum bɛseraa hɔn, na ɔsee hɔn dɛ: Hom nya awerɛkyekyer. Na wonyaa awerɛkyekyer."
                },
                {
                    "number": 11,
                    "text": "Na Ewuradze see hɔn bio dɛ: Hom nkɔ hom enuanom, Lamanfo no mu, na hom mfa m’asɛm nkɔbɔ adze; na hom nya abotar wɔ penkyɛr mu na wɔ hɔn amandzehu mu ama hom aakyerɛ su pa a ɔwɔ mo mu akyerɛ hɔn, na mebɛyɛ hom edwindadze wɔ me nsamu dze ama akra pii enya nkwagye."
                },
                {
                    "number": 12,
                    "text": "Na ɔbaa dɛ Mosiah ne mbabanyin no nye hɔn a wɔkã hɔnho no so nyaa akokodur dɛ wɔbɔkɔ Lamanfo no mu akɔbɔ Nyame n’asɛm no dawur akyerɛ hɔn."
                },
                {
                    "number": 13,
                    "text": "Na ɔbaa dɛ ber a wodur Lamanfo asaase no ne he do no, wɔpaapaa hɔn mu na obiara faa no kwan, na wonyaa gyedzi wɔ Ewuradze mu dɛ ɔbɛma woehyia mu bio ber a hɔn twaber no reba ewiei no; na wonyim dɛ dwumadzi a wɔafa ato hɔn do no sõ."
                },
                {
                    "number": 14,
                    "text": "Na nokwar ɔsõ ampa, osiandɛ wɔafa ato hɔn do dɛ wɔbɛkã Nyame n’asɛm no akyerɛ nkorɔfo a wɔyɛ yerɛyerɛw na woepirim hɔn akoma na hɔn tsir mu yɛ dzen; nkorɔfo a hɔn enyi gye dɛ wobokuku Nephifo, woetwa hɔn edwoo na wɔabɔ hɔn epoo; na hɔn akoma taa sika do, anaadɛ sika na dwetɛ, nye abo pa a ɔsom bo mapa na wɔper hwehwɛ; na wɔnam ewudzi nye epoobɔ do per hwehwɛ dɛm ndzɛmba yinom, amma wɔammfa hɔnankasa hɔn nsa ammbrɛ annyɛ edwuma ammfa ennya."
                },
                {
                    "number": 15,
                    "text": "Dɛm ntsi wɔyɛ enyihafo, hɔn mu dodowara som abosom, na Nyame ne ndom aba hɔn do osian hɔn egyanom amambra ntsi; iyi nyinara ekyir no Ewuradze n’anohoba no tserɛɛw duu hɔn do wɔ nnuhu ne ngyinado do."
                },
                {
                    "number": 16,
                    "text": "Iyi ho ntsi na ɔmaa Mosiah ne mbabanyin no faa dɛm dwumadzi yi too hɔn do, dɛ gyangyanbiara wobotum ama woeenya nnuho a; dɛ gyangyanbiara wobotum wɔama wɔagye ɔpon ho nhyehyɛɛ no."
                },
                {
                    "number": 17,
                    "text": "Dɛm ntsi wɔpaapaa hɔn mu na wɔkɛforaforaa hɔn mu, na wɔkɔr no nkorkor dɛ mbrɛ Nyame n’asɛm nye no tum no a wɔdze ama hɔn no tse."
                },
                {
                    "number": 18,
                    "text": "Afei, Ammon nye panyin wɔ hɔn mu, anaadɛ ɔno na ɔhwɛ hɔn do, na ohyiraa hɔn wiei no, dɛ mbrɛ obiara ne gyinabew tse no ɔdze Nyame n’asɛm no maa hɔn, anaa ɔsoom hɔn ansaana ɔredan hɔn egya akɔ; dɛm na wotuu hɔn akwan horow no na wɔpetsee asaase no nyina do."
                },
                {
                    "number": 19,
                    "text": "Na Ammon kɔr Ishmael asaase do, na wɔdze hɔ too Ishmael ne mbabanyin a hɔn so wɔbɛyɛɛ Lamanfo no."
                },
                {
                    "number": 20,
                    "text": "Na aber a Ammon hɛn Ishmael asaase do no, Lamanfo no kyeer no na wɔkyekyeer no, dɛ mbrɛ hɔn mbra no tse dɛ wɔnkyekyer Nephifo a hɔn nsa bɛkã hɔn no, na wɔdze hɔn kɔr ɔhen no enyim; na wogyaa hɔn maa ɔhen no dɛ sɛ ɔbɛpɛ dɛ oku hɔn anaadɛ ɔbɛfa hɔn ndɔmmum, anaadɛ ɔdze hɔn bɔto efiadze, anaadɛ ɔbɛpam hɔn efi n’asaase no do, dɛ mbrɛ ɔnoara ne pɛ tse."
                },
                {
                    "number": 21,
                    "text": "Na dɛm ntsi wɔsoaa Ammon kɔr ɔhen a ɔhwɛ Ishmael asaase no do no enyim; na ne dzin dze Lamoni; na ɔyɛ Ishmael n’asenyi."
                },
                {
                    "number": 22,
                    "text": "Na ɔhen no pɛɛ dɛ ohu dɛ Ammon bɛpɛ dɛ ɔbɛtsena Lamanfo no mu wɔ asaase no do anaa ɔbɛpɛ dɛ ɔkɛtsena no nkorɔfo no mu."
                },
                {
                    "number": 23,
                    "text": "Na Ammon see no dɛ: Nyew, mepɛ dɛ metsena nkorɔfo yi mu mber kakra; nyew, na annhwɛ a mebɛtsena dze ekodu mo wu da."
                },
                {
                    "number": 24,
                    "text": "Na ɔbaa dɛ ɔhen Lamoni n’eyi gyee Ammon ho, na ɔmaa wosiansiaan ne mpokyerɛ no; na ɔpɛɛ dɛ Ammon war ne mbabaa no mu kor."
                },
                {
                    "number": 25,
                    "text": "Mbom Ammon see no dɛ: Oho, mbom mebɛyɛ w’akowaa. Dɛm ntsi Ammon bɛyɛɛ ɔhen Lamoni n’akowaa. Na ɔbaa dɛ wɔdze no kãa no nkowaa binom ho dɛ wɔnhwɛ Lamoni no nguankuw do, dɛ mbrɛ Lamanfo hɔn mbra tse."
                },
                {
                    "number": 26,
                    "text": "Na ɔsoom ɔhen no bɛyɛ nda ebiasa ekyir no, ɔnye Lamanfo nkowaa no faa hɔn nguankuw no kɔr bea a nsu wɔ a wɔfrɛ hɔ Sebus, hɔ na Lamanfo nyina dze hɔn nguankuw kɔ, ma wɔkɔnom nsu—"
                },
                {
                    "number": 27,
                    "text": "Dɛm ntsi, ber a Ammon na ɔhen no nkowaa no rekã hɔn nguankuw no kɔ dɛm bea yi a nsu wɔ no, hwɛ, Lamanfo binom a wɔnye hɔn nguankuw wɔ nsu noho no soɛree gyinae na wɔbɔɔ Ammon na ɔhen no nkowaa no hɔn nguankuw no petsee, na wɔbɔɔ hɔn petsee araa ma woguanee faa akwan pii do."
                },
                {
                    "number": 28,
                    "text": "Afei ɔhen no nkowaa no hwinhwinii see dɛ: Afei ɔhen no bokuku hɛn dɛ mbrɛ ɔdze yɛɛ hɔn enuanom no wɔ aber a dɛm nkorɔfo yi nam emumuyɛdze do bɔɔ hɔn nguankuw petsee no. Na wɔhyɛɛ ase dɛ worusũ dzendzenndzen na wɔrese dɛ: Hwɛ, hɛn nguankuw no abɔ apetse dada."
                },
                {
                    "number": 29,
                    "text": "Afei wosũi osiandɛ wosuroo dɛ woboku hɔn. Afei ber a Ammon hun dɛm no, dɛw hyɛɛ n’akoma mu mã; na ɔsee dɛ, mebɛkyerɛ mo tum akyerɛ me mfɛfo nkowaa yi, anaadɛ mebɛkyerɛ tum a ɔwɔ mo mu no dze agye nguankuw yi ama ɔhen no, ama me nsa akã me mfɛfo nkowaa yi hɔn akoma, ama meetum mama wɔagye me nsɛm edzi."
                },
                {
                    "number": 30,
                    "text": "Na afei, dɛm adwen yi na ɔbaa Ammon ne tsir mu ber a ohun dɛm nkorɔfo yi a ɔfa hɔn dɛ wɔyɛ n’enuanom yinom amandzehu no."
                },
                {
                    "number": 31,
                    "text": "Na ɔbaa dɛ ɔdzɛfɛdzɛfɛw hɔn see hɔn dɛ: M’enuanom, hom nya awerɛkyekyer na hom mma yɛnkɔ nkɔhwehwɛ nguankuw no, na yɛnkã hɔn mboa ano na yɛmfa hɔn nsan mbra bea a nsu wɔ yi; ama yɛaakora nguankuw no do yie dze akɛma ɔhen no na orunnku hɛn."
                },
                {
                    "number": 32,
                    "text": "Na ɔbaa dɛ wɔkɔr dɛ wɔrokɔhwehwɛ nguankuw no, na wodzii Ammon n’ekyir na wɔkãa hɔn ho ntsɛntsɛm kedzii ɔhen no nguankuw no kan, na wɔkãa hɔn boaa ano bio na wɔnye hɔn kɔr bea a nsu no wɔ no."
                },
                {
                    "number": 33,
                    "text": "Na dɛm nkorɔfo no begyinaa hɔ bio dɛ wɔrobɔbɔ hɔn nguankuw no apetse; na mbom Ammon see n’enuanom no dɛ: Hom ntwa nguankuw no ho nhyia amma woennguan; na morokɔ menye dɛm nkorɔfo yi a wɔbɔ hɛn nguankuw petse yi ekedzi esi."
                },
                {
                    "number": 34,
                    "text": "Dɛm ntsi, wɔyɛɛ dza Ammon see hɔn no, na ɔkɔr dɛ ɔnye hɔn a wogyina Sebus esu no ho no rikedzi esi; na hɔn dodow nnsuar koraa."
                },
                {
                    "number": 35,
                    "text": "Dɛm ntsi woennsuro Ammon, na wosusuu dɛ hɔn nkorɔfo no mu kor botum eku no wɔ kwan biara a wɔpɛ do, osiandɛ wonnyim dɛ Ewuradze abɔ Mosiah anohoba dɛ ɔbɛgye ne mbabanyin no efi hɔn nsamu; afei so wonnyim biribiara a ɔfa Ewuradze ho; dɛm ntsi wonyaa enyigye dɛ wɔbɛsɛɛ hɔn enuanom; na iyi ho ntsi na woegyina hɔ dɛ wɔrobɔbɔ ɔhen no nguankuw no apetse no."
                },
                {
                    "number": 36,
                    "text": "Mbom Ammon gyinaa hɔ na ɔhyɛɛ ase dɛ ɔdze no totowabo no rotow abo abɔ hɔn; nyew, ɔdze tum kɛse totoow abo guu hɔn do; na dɛm no maa okum hɔn mu binom, na iyi maa hɔnho hyɛɛ ase boow hɔn wɔ no tum no ho; na eso hɔn bo fuwii osian hɔn enuanom no a oekuku hɔn no ntsi, na wɔyɛɛ hɔn adwen dɛ ɔwɔ dɛ ɔtɔr; dɛm ntsi, ber a wohun dɛ wonntum mmbɔ no abo no, wɔdze mpɔtsibaa baa no do dɛ woruboku no."
                },
                {
                    "number": 37,
                    "text": "Mbom hwɛ, nyimpa biara a ɔmaa n’apɔtsibaa do dɛ ɔdze robɔbɔ Ammon no, ɔdze ne nkrantsee twaa n’abasa kyenee; na ogyinaa hɔn ekutuku ano dze ne nkrantsee n’ano twitwaa hɔn mbasa ara yie ma hɔnho hyɛɛ ase boow hɔn, na wɔhyɛɛ ase dɛ woruguan efi n’enyim; nyew, hɔn dodow nnsuar koraa; na ɔnam n’abasa n’ahoɔdzen do maa woguanee."
                },
                {
                    "number": 38,
                    "text": "Afei hɔn mu esia tɔree wɔ abo ano, na mbom oennku hɔn mu biara gyedɛ hɔn banodzinyi no nko na ɔdze ne nkrantsee no kum no; na otwitwaa dodow biara a wɔmaa hɔn mbasa do wɔ no do no kyenee na hɔn dodow nnsuar koraa."
                },
                {
                    "number": 39,
                    "text": "Na ber a ɔpaam hɔn kɔr ekyirekyir no, ɔsaan n’ekyir bae, na wɔmaa hɔn nguankuw nsu ma wɔnomee na wɔdze hɔn sanee baa ɔhen no no nguan edzidzibea no do, na wɔkɔr ɔhen no hɔ a nna wokura mbasa no a Ammon dze ne nkrantsee twitwae fii hɔn a wɔpɛɛ dɛ woku no no; na wɔsoae kɔr ɔhen no hɔ dze kedzii dase wɔ ndzɛmba a wɔayɛ ho."
                }
            ]
        },
        "/study/scriptures/bofm/alma/18": {
            "uri": "/study/scriptures/bofm/alma/18",
            "title": "Alma 18",
            "data_type": "chapter",
            "chapter_name": "Tsir 18",
            "chapter_summary": [
                "Ɔhen Lamoni susu dɛ Ammon nye Sunsum Kɛse no—Ammon kyerɛkyerɛ ɔhen no ndzɛmba a ɔfa Abɔdze ho, kwan a Nyankopɔn nye nyimpa nam do nye ɔpon no a ɔnam Christ mu ba—Lamoni gye dzi na ɔhwe ase dɛ ma oewu. Bɛyɛ mfe 90 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ ɔhen Lamoni maa no nkowaa no gyinae gyee dase wɔ ndzɛmba nyina a wohunii wɔ asɛm no ho."
                },
                {
                    "number": 2,
                    "text": "Na ber a hɔn nyinara gyee dase wɔ ndzɛmba a wohunii ho no, na ɔtsee Ammon ne nokwardzi a odzii dze bɔɔ no nguankuw ho ban nye tum kɛse so a ɔwɔ ma otumii nye hɔn a wɔpɛɛ dɛ woku no no dzii esi no, noho boow no kɛsenara, ma ɔsee dɛ: Ampa, iyi nnyɛ nyimpa gyan. Hwɛ, ana nnyɛ oyi nye Sunsum Kɛse no a osian hɔn ewudzi ntsi ɔdze asotwe kɛse aba dɔm yi do no?"
                },
                {
                    "number": 3,
                    "text": "Na wobuaa ɔhen no dɛ: Sɛ ɔno nye Sunsum Kɛse no, anaadɛ ɔyɛ nyimpa a yennyim; na mbom iyi dze yenyim, dɛ ɔhen n’atamfo runntum nnku no; anaadɛ sɛ ɔkã hɛn ho a worunntum mmbɔ ɔhen no nguankuw nngu, osian ne nyimdzee soronko nye n’ahoɔdzen kɛse no ntsi; dɛm ntsi yenyim dɛ ɔyɛ ɔhen ne nyɛnko. Na afei, O ɔhen yɛnngye nndzi dɛ nyimpa wɔ dɛm tum kɛse a ɔtse dɛm na yenyim dɛ worunntum nnku no."
                },
                {
                    "number": 4,
                    "text": "Na afei, ber a ɔhen no tsee dɛm nsɛm yi no, ɔsee hɔn dɛ: Afei minyim dɛ ɔyɛ Sunsum Kɛse no; na ɔaba famu dɛm mber yi mu dɛ ɔrobɔbɔ hom nkwa ho ban, amma mennku hom dɛ mbrɛ medze yɛɛ hom nuanom no. Afei iyi nye Sunsum Kɛse no a hɛn egyanom akã ho nsɛm no."
                },
                {
                    "number": 5,
                    "text": "Afei iyi yɛ asɛm a Lamoni n’egya akã akyerɛ no, dɛ Sunsum Kɛse bi wɔ hɔ. Ɔmmfa ho koraa dɛ wɔgye Sunsum Kɛse bi dzi, na wɔdwen dɛ biribiara a wɔyɛ no ye; naaso, Lamoni hyɛɛ ase dɛ orusuro mbordo, osuroo dɛ bi a ɔayɛ bɔn dɛ okum no nkowaa no;"
                },
                {
                    "number": 6,
                    "text": "Na oeku hɔn mu pii osiandɛ hɔn nuanom no bɔɔ hɔn nguankuw petsee wɔ bea a nsu no wɔ no; na okum hɔn osiandɛ wɔbɔɔ hɔn nguankuw no petsee ntsi."
                },
                {
                    "number": 7,
                    "text": "Afei iyi yɛ adze a Lamanfo no taa dɛ wɔyɛ dɛ wogyina Sebus nsu ho na wɔbɔ nkorɔfo hɔn nguankuw petse ama wɔnam do wɔakã dodowara a wɔabɔ hɔn apetse no aakɔ hɔnankasa hɔn asaase do, iyi yɛ epoobɔ dwuma bi a wodzi wɔ hɔn mu."
                },
                {
                    "number": 8,
                    "text": "Na ɔbaa dɛ ɔhen Lamoni bisaa no nkowaa no dɛ: Dɛm nyimpa yi a ɔwɔ tum kɛse a ɔtse dɛm yi wɔ hen?"
                },
                {
                    "number": 9,
                    "text": "Na wɔsee no dɛ: Hwɛ, ɔrema wo mpɔnkɔ no edziban. Afei ansaana ɔhen no rebɛse no nkowaa no dɛ wɔnkɛma no nguankuw no nsu no, nna wɔase hɔn dɛ wonsiesie no mpɔnkɔ nye ntseaseanam no, na wɔnye no nkɔ Nephi asaase do; osiandɛ nna Lamoni n’egya a ɔyɛ ɔmanhen wɔ asaase ne nyinara do no ato pon kɛse bi wɔ Nephi asaase do hɔ."
                },
                {
                    "number": 10,
                    "text": "Afei ber a ɔhen Lamoni tsee dɛ Ammon risiesie no mpɔnkɔ nye ntseaseanam no, noho boow no kɛse, osian Ammon no nokwardzi ntsi, na ɔsee dɛ: Ampa dɛ akowaa biara nnyi mo nkowaa nyina mu wɔ ha a ɔyɛ nokwafo kyɛn dɛ dɛm banyin yi; osiandɛ ɔkaa me mbrasɛm nyina na odzi do."
                },
                {
                    "number": 11,
                    "text": "Afei ampa minyim dɛ iyi nye Sunsum Kɛse no, na mebɛpɛ dɛ ɔba me nkyɛn, na mbom mo suro."
                },
                {
                    "number": 12,
                    "text": "Na ɔbaa dɛ ber a Ammon yɛɛ mpɔnkɔ nye ntseaseanam krado dze maa ɔhen no na no nkowaa no wiee no, ɔkɔr ɔhen no ne nkyɛn, na ohun dɛ ɔhen no n’enyim asesã; dɛm ntsi nkyɛ orifi n’enyim asan akɔ."
                },
                {
                    "number": 13,
                    "text": "Na ɔhen no nkowaa no hɔn mu kor see no dɛ, Rabbanah, n’ase nye dɛ otumfo anaadɛ ɔhen kɛse, nna wɔfa no dɛ hɔn ahemfo yɛ etumfo; na dɛm ntsi ɔsee no dɛ: Rabbanah, ɔhen pɛ dɛ igyina hɔ."
                },
                {
                    "number": 14,
                    "text": "Dɛm ntsi Ammon daan noho hwɛɛ ɔhen no, na ɔsee no dɛ: O ɔhen ebɛnadze na epɛ dɛ meyɛ ma wo? Na ɔhen no emmbua no wɔ bɛyɛ dɔnhwer kor ntamu, dɛ mbrɛ hɔn mber no tse, osiandɛ nna onnyim asɛm a ɔnkã nkyerɛ no."
                },
                {
                    "number": 15,
                    "text": "Na ɔbaa dɛ Ammon see no bio dɛ: Ebɛnadze na erohwehwɛ efi mo hɔ? Na mbom ɔhen no emmbua no."
                },
                {
                    "number": 16,
                    "text": "Na ɔbaa dɛ nna Nyame no Sunsum ahyɛ Ammon mã, dɛm ntsi ohun ɔhen no n’adwen. Na ɔsee no dɛ: Ɔnam dɛ etsee dɛ mobɔɔ wo nkowaa nye wo nguankuw ho ban, na medze totowabo nye nkrantsee kum hɔn enuanom beesuon na mutwitwaa binom so hɔn abasa fii hɔ, ama maabɔ wo nguankuw nye wo nkowaa ho ban; Hwɛ, ana iyi na wɔama bobor abow wo yi?"
                },
                {
                    "number": 17,
                    "text": "Mese wo dɛ, Ebɛnadze na ɔama w’ahobow ayɛ kɛse dɛm yi? Hwɛ, meyɛ nyimpa, na meyɛ w’akowaa; dɛm ntsi, biribiara a epɛ no sɛ oye a mebɛyɛ."
                },
                {
                    "number": 18,
                    "text": "Afei ber a ɔhen no tsee dɛm nsɛm yi no, bobor boow no bio, osiandɛ ohun dɛ Ammon tum hu n’adwen mu; ɔtse dɛm dze, naaso ɔhen Lamoni buee n’ano na ɔsee no dɛ: Woana nye wo? Ɔwo nye dɛm Sunsum Kɛse no a onyim adze nyina no?"
                },
                {
                    "number": 19,
                    "text": "Ammon buae see dɛ: Nnyɛ emi a."
                },
                {
                    "number": 20,
                    "text": "Na ɔhen no see dɛ: Eyɛɛ dɛn hun m’akoma mu nsɛm? Ibotum akasa akokodur do, na akã dza ɔfa dɛm ndzɛmba yinom ho akyerɛ me; na kã iyi so kyerɛ me, ebɛn tum na enam do dze kum na edze twitwaa m’enuanom no a wɔbɔɔ mo nguankuw apetse no hɔn mbasa fii do—"
                },
                {
                    "number": 21,
                    "text": "Na afei, sɛ ebɛkã dza ɔfa dɛm ndzɛmba yinom ho akyerɛ me a, ɔno biribiara a epɛ no, medze bɛma wo; na sɛ obehia mpo a mebɛma mo nsordaafo aweɔn wo; na mbom minyim dɛ ewɔ tum sen hɔn nyinara; naaso, biribiara a epɛ dɛ inya fi mo hɔ no, medze bɛma wo."
                },
                {
                    "number": 22,
                    "text": "Afei Ammon a ɔyɛ onyansafo, na ɔdwe no, see ɔhen Lamoni dɛ: Ana sɛ mekã tum kor a menam do dze yɛɛ dɛm ndzɛmba yinom a ibetsie me nsɛm a? Na iyi nye adze a mepɛ efi wo hɔ."
                },
                {
                    "number": 23,
                    "text": "Na ɔhen no buaa no dɛ: Nyew, mibetsie wo nsɛm nyina. Na dɛm na ɔdze ne ndaadaa paa no."
                },
                {
                    "number": 24,
                    "text": "Na Ammon hyɛɛ ase dɛ ɔrekasa akokodur do kyerɛ no, na ɔsee no dɛ: Ana egye dzi dɛ Nyankopɔn bi wɔ hɔ?"
                },
                {
                    "number": 25,
                    "text": "Na obuaa see no dɛ: Menntse dza erekã yi ase."
                },
                {
                    "number": 26,
                    "text": "Na Ammon see dɛ: Ana egye dzi dɛ Sunsum Kɛse bi wɔ hɔ?"
                },
                {
                    "number": 27,
                    "text": "Na ɔsee dɛ, Nyew."
                },
                {
                    "number": 28,
                    "text": "Na Ammon see dɛ: Iyi nye Nyankopɔn no. Na Ammon see no bio dɛ: Ana egye dzi dɛ dɛm Sunsum Kɛse yi a ɔyɛ Nyankopɔn yi na ɔbɔɔ ndzɛmba nyinara a ɔwɔ sor nye asaase do?"
                },
                {
                    "number": 29,
                    "text": "Na ɔsee dɛ: Nyew, megye dzi dɛ ɔno na ɔbɔɔ ndzɛmba nyinara a ɔwɔ asaase yi do; na mbom minnyim sor hɔ."
                },
                {
                    "number": 30,
                    "text": "Na Ammon see no dɛ: Sor hɔ nye bea a Nyankopɔn nye n’abɔfoe krɔnkrɔn nyinara tse."
                },
                {
                    "number": 31,
                    "text": "Na ɔhen Lamoni see dɛ: Ana ɔwɔ asaase no sor?"
                },
                {
                    "number": 32,
                    "text": "Na Ammon see dɛ: Nyew, na ɔhwɛ adasamba nyina do wɔ ase; na onyim akoma no mu nsɛm nye nsusui nyina; na ne nsa na fitsi ahyɛse no ɔdze bɔɔ hɔn nyina."
                },
                {
                    "number": 33,
                    "text": "Na ɔhen Lamoni see dɛ: Megye ndzɛmba yinom nyina a akã yi dzi. Ana wɔsomaa wo fi Nyankopɔn nkyɛn?"
                },
                {
                    "number": 34,
                    "text": "Ammon see no dɛ: Meyɛ nyimpa; na ahyɛse no wɔbɔɔ nyimpa wɔ Nyankopɔn ne su do, na no Sunsum Krɔnkrɔn no na ɔfrɛɛ me dɛ mebɛkyerɛkyerɛ nkorɔfo yi dɛm ndzɛmba yinom, ama woeebohu dza ɔyɛ pɛrpɛr na nokwar;"
                },
                {
                    "number": 35,
                    "text": "Na dɛm Sunsum no kakra tse mo mu a ɔma minya nyimdzee na tum so dɛ mbrɛ me gyedzi na mepɛ a ɔwɔ Nyame mu tse."
                },
                {
                    "number": 36,
                    "text": "Afei ber a Ammon kãa dɛm nsɛm yi no, ɔhyɛɛ ase fitsi wiadze ne mbɔe, nye mbrɛ wosii bɔɔ Adam so, na ɔkãa mbrɛ osii ma nyimpa hwee ase kyerɛɛ no, na osii nsɛm no do bio na ɔdze kyerɛwsɛm krɔnkrɔn nye nkyerɛwee a wɔakyerɛw wɔ dɔm no ho boguu n’enyim, dza nkɔnhyɛfo no akã mpo dze kesi aber no a hɔn egya, Lehi, fii Jerusalem no."
                },
                {
                    "number": 37,
                    "text": "Na ɔdze too hɔn enyim bio (ɔhen no na no nkowaa no) wɔ dza ɔfa hɔn egyanom hɔn akwantu a wotui wɔ sar no do, nye hɔn amandzehu nyina, nye ɔkɔm na nsukɔm a ɔdzee hɔn, nye hɔn ɔkodzen, na dza ɔkekã ho nyina ho asɛm."
                },
                {
                    "number": 38,
                    "text": "Na ɔkãa dza ɔfa Laman na Lemuel, nye Ishmael ne mbabanyin no hɔn etuatsew ho asɛm so kyerɛɛ hɔn, nyew, hɔn etuatsew nyinara ɔkãa kyerɛɛ hɔn; na ɔkyerɛkyerɛɛ abakɔsɛm nye kyerɛwsɛm nyina mu yie kyerɛɛ hɔn, fitsi aber a Lehi fii Jerusalem dze besi dɛm aber no mu."
                },
                {
                    "number": 39,
                    "text": "Mbom nnyɛ ne nyinara nye no; na mbom ɔkãa ɔpon ho nhyehyɛɛ kyerɛɛ hɔn, dza woesiesie ato hɔ fitsi wiadze ne fapem; na ɔkãa dza ɔfa Christ ne mbae ho so asɛm kyerɛɛ hɔn, na Ewuradze no ndwuma nyina so ɔkãa ho nsɛm kyerɛɛ hɔn."
                },
                {
                    "number": 40,
                    "text": "Na ɔbaa dɛ ɔkãa dɛm nsɛm yi nyina wiee, na ɔkyerɛkyerɛɛ mu yie kyerɛɛ ɔhen no, ɔhen no gyee ne nsɛm no nyina dzii."
                },
                {
                    "number": 41,
                    "text": "Na ɔhyɛɛ ase dɛ orusũ frɛ Ewuradze se dɛ: O Ewuradze, hu me mbɔbɔr; dɛ mbrɛ w’ehumbɔbɔr kɛse no a edze hun Nephi no nkorɔfo no tse, hu emi nye mo nkorɔfo yi mbɔbɔr."
                },
                {
                    "number": 42,
                    "text": "Na afei, ber a ɔkãa dɛm no, ɔhwee famu, tse dɛ ma oewu."
                },
                {
                    "number": 43,
                    "text": "Na ɔbaa dɛ no nkowaa no maa no do soaa no dze no kɛmaa ne yer, na wɔdze no too mpa do; na ɔdaa hɔ tse dɛ ma oewu bɛyɛ nda ebien ntamu, adzekyee na adzesaa ebien; na ne yer nye ne mbabanyin nye ne mbabaa sũu no, dɛ mbrɛ Lamanfo yɛ, na wotwaa kwadwom kɛsenara maa no wu."
                }
            ]
        },
        "/study/scriptures/bofm/alma/19": {
            "uri": "/study/scriptures/bofm/alma/19",
            "title": "Alma 19",
            "data_type": "chapter",
            "chapter_name": "Tsir 19",
            "chapter_summary": [
                "Lamoni ne nsa kã daapem nkwa kan no na ohu Ɔpomfo no—Ne fifo hɔn akra tɔɔ gon na pii huhuu abɔfo—Wɔkora Ammon do wɔ nwanwa kwan do—Onuma pii na ɔkyekyer asɔr wɔ hɔn mu. Bɛyɛ mfe 90 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ nda ebien na adzesaa ebien twaa mu no nna nkyɛ wɔrebɛfa no akɔto nda mu, dza wɔayɛ wɔ hɔ a wosie hɔn efun wɔ."
                },
                {
                    "number": 2,
                    "text": "Afei ɔhembaa no tsee Ammon ne nka, dɛm ntsi ɔsomaa dɛ wɔnkɛse no dɛ ɔpɛ dɛ ɔba bohu no."
                },
                {
                    "number": 3,
                    "text": "Na ɔbaa dɛ Ammon yɛɛ dza wɔsee no no, na ɔkɔr ɔhembaa no nkyɛn, na obisaa no dza ɔpɛ dɛ ɔyɛ ma no."
                },
                {
                    "number": 4,
                    "text": "Na ɔsee no dɛ: Mo kun no nkowaa ama matse dɛ eyɛ Nyame krɔnkrɔn bi no nkɔnhyɛnyi, na ewɔ tum bi a edze dzi dwuma akɛse pii wɔ ne dzin mu;"
                },
                {
                    "number": 5,
                    "text": "Dɛm ntsi, sɛ ɔtse dɛm a, nna mebɛpɛ dɛ ebɔkɔ akɔhwɛ mo kun, osiandɛ wɔdze no ato mpa do bɛyɛ nda ebien, ntamu, adzekyee na adzesaa ebien; mbom binom se dɛ onnwui, na binom so se dɛ oewu na dɛ ɔabɔn ntsi ɔwɔ dɛ wɔdze no kɔto nda mu; na mbom emi dze menntse dɛ ɔabɔn."
                },
                {
                    "number": 6,
                    "text": "Afei, iyi nye dza nna Ammon rohwehwɛ, osiandɛ onyim dɛ Nyankopɔn no tum na ɔahyɛ ɔhen Lamoni do; onyim dɛ woriyi ekyingye akataenyim no efi n’adwen mu, na kan a ɔahyerɛn n’adwen mu no yɛ Nyankopɔn n’enyimnyam kan no, dza ɔyɛ ne papayɛ kan nwanwa no—nyew, dɛm kan yi na oepuw enyigye a ɔtse dɛm egu ne kra mu, ma oeyi fua kebii no efi hɔ, na daapem nkwa kan no asɔ wɔ ne kra mu, nyew, onyim dɛ iyi na ɔahyɛ ne nyimpasu do, na ɔasoa no kɔ Nyame mu—"
                },
                {
                    "number": 7,
                    "text": "Dɛm ntsi, dza ɔhembaa no rohwehwɛ efi no hɔ no nye adze ara a no so ɔrohwehwɛ, dɛm ntsi, ɔkɔr dɛ ɔrokɔhwɛ ɔhen no dɛ mbrɛ ɔhembaa no rohwehwɛ ma ɔayɛ no; na ohun ɔhen no, na onyim dɛ onnwui."
                },
                {
                    "number": 8,
                    "text": "Na ɔsee ɔhembaa no dɛ: Onnwui, na mbom ɔada wɔ Nyame mu, na adze kyee no ɔbɔsoɛr bio; dɛm ntsi mma hom nnsie no."
                },
                {
                    "number": 9,
                    "text": "Na Ammon bisaa no dɛ: Egye iyi dzi? Na ɔsee no dɛ: Minnyi adasefo biara kã w’asɛm nye hɛn nkowaa hɔn asɛm ho; naaso megye dzi dɛ ɔbɛyɛ hɔ dɛ mbrɛ akã no."
                },
                {
                    "number": 10,
                    "text": "Na Ammon see no dɛ: Nhyira akã wo osian wo gyedzi kɛse ntsi; Ɔbaa, mekã kyerɛ wo dɛ, gyedzi kɛse a ɔtse dɛm yi bi nnyi Nephifo mu."
                },
                {
                    "number": 11,
                    "text": "Na ɔbaa dɛ ɔweɔɔn no kun ne mpa no, fi dɛm aber no araa kesii adze kyee no a Ammon hyɛe dɛ ɔbɔsoɛr no."
                },
                {
                    "number": 12,
                    "text": "Na ɔbaa dɛ ɔsoɛree, dɛ mbrɛ Ammon kãe no; na ber a ɔsoɛree no, ɔtseen ne nsa wɔ ɔbaa no do, na ɔsee dɛ: Nhyira nkã Nyankopɔn ne dzin, na nhyira akã wo so."
                },
                {
                    "number": 13,
                    "text": "Na ampa dɛ etse ase yi, hwɛ, mehu me Pomfo; na ɔbɛba, na ɔbaa na ɔbɔwo no, na ɔbɔpon adasamba nyinara a wɔbɛgye ne dzin edzi no. Afei, ber a ɔkãa dɛm nsɛm yi wiei no, n’akoma tserɛɛw wɔ no mu na ɔdze dɛw hwee famu bio; na ɔhembaa no so hwee ase a nna Sunsum no ahyɛ hɔn do."
                },
                {
                    "number": 14,
                    "text": "Afei Ammon hun dɛ Ewuradze no Sunsum nam ne mpaabɔ a ɔbɔe maa Lamanfo a wɔyɛ n’enuanom no a osian hɔn ntsi awerɛhow kɛse aba Nephifo mu, anaadɛ Nyankopɔn no nkorɔfo mu osian hɔn emumuyɛ nye hɔn amambra no ntsi, otwae hwee no nkotodwe do, na ɔhyɛɛ ase dɛ ɔdze ne kra mu mpaabɔ nye ndaase rema Nyankopɔn wɔ dza ɔayɛ ama n’enuanom no ntsi; na dɛw hyɛɛ no so mã; na iyi ntsi hɔn baasa nyina hwee ase."
                },
                {
                    "number": 15,
                    "text": "Afei, ber a ɔhen no nkowaa no hun dɛ wɔahwehwe ase no, hɔn so hyɛɛ ase dɛ wɔrusũ frɛ Nyankopɔn, osiandɛ nna Ewuradze ho suro aba hɔn so hɔn do, na hɔn na wogyinaa ɔhen n’enyim na wɔgyee dase wɔ tum kɛse a Ammon wɔ no ho."
                },
                {
                    "number": 16,
                    "text": "Na ɔbaa dɛ wɔdze hɔn ahoɔdzen bɔɔ Ewuradze ne dzin araa kesii dɛ hɔn nyina hwehwee ase ma ɔkaa Lamannyi basia bi a ne dzin dze Abish, ɔnodze nna ɔasakyer aba Ewuradze hɔ bɛyɛ mfe pii osian enyido-adzehu nwanwa bi a n’egya nyaa ntsi—"
                },
                {
                    "number": 17,
                    "text": "Na ber a onyaa nsakyer na ɔbaa Ewuradze nkyɛn no, ɔannka annkyerɛ obiara, dɛm ntsi ber a ohun dɛ Lamoni no nkowaa nyina na no so n’ewuraba ɔhembaa no na ɔhen no, na Ammon ahwehwe ase na wɔda hɔ kegyaa no, na onyim dɛ ɔyɛ Nyame no tum no; osusuu dɛ obodua iyi do ɔama dɔm no nyinara atse asɛm a esi ama sɛ wobohu a wɔagye Nyame no tum edzi, dɛm ntsi otuu mbirika fii fie kor mu kɔr kor mu kɛkãa dza esi kyerɛɛ dɔm no."
                },
                {
                    "number": 18,
                    "text": "Na wɔhyɛɛ ase dɛ wɔroboa hɔn ano wɔ ɔhen no ne fie hɔ. Na dɔmtutuw baa hɔ, na hɔnho boow hɔn, ber a wohun ɔhen no na ɔhembaa no na hɔn nkowaa dɛ wɔdeda famu kegyaa, na hɔn nyina deda hɔ dɛ mbrɛ woewuwu no; na wohun Ammon so, na wohun dɛ ɔyɛ Nephinyi."
                },
                {
                    "number": 19,
                    "text": "Na afei dɔm no hyɛɛ ase hwinhwiin wɔ hɔn mu; binom kãa dɛ mbusu kɛse bi na ɔaba hɔn do, anaadɛ ɔaba ɔhen no nye ne fifo do, osiandɛ ɔama Nephinyi abɛtsena asaase no do."
                },
                {
                    "number": 20,
                    "text": "Mbom binom so kasaa tsiaa hɔn dɛ: Ɔhen noara na ɔatwe mbusu aba ne fi do, osiandɛ okum no nkowaa no a wɔbɔɔ hɔn nguankuw petsee wɔ Sebus esu ho no."
                },
                {
                    "number": 21,
                    "text": "Na dɛm nkorɔfo no a wogyinaa Sebus esu ho na wɔbɔɔ ɔhen no nguankuw no petsee no so kasaa tsiaa hɔn osiandɛ nna hɔn bo efuw Ammon osian hɔn enuanom mu binom a okum hɔn wɔ Sebus esu ho no wɔ ber a ɔrobɔ ɔhen no nguankuw ho ban no."
                },
                {
                    "number": 22,
                    "text": "Afei, hɔn mu kor a Ammon dze ne nkrantsee kum no nuabanyin no, osiandɛ no bo efuw Ammon dodow ntsi, ɔtwee ne nkrantsee na ɔkɔr dɛ ɔdze rukoku Ammon; na ber a ɔmaa nkrantsee no do dɛ ɔdze ruku no no, hwɛ, ɔhwee famu wui."
                },
                {
                    "number": 23,
                    "text": "Afei yehu dɛ worunntum nnku Ammon, osiandɛ Ewuradze akã akyerɛ n’egya Mosiah dɛ: Mebɛgye no nkwa, na ɔbɛyɛ hɔ ama no dɛ mbrɛ wo gyedzi tse—dɛm ntsi, Mosiah tuu no hyɛɛ Ewuradze nsa."
                },
                {
                    "number": 24,
                    "text": "Na ɔbaa dɛ ber a dɔmtutuw no hun dɛ ɔbarimba no ahwe ase ewu no, nyia ɔmaa nkrantsee do dɛ ɔdze ruku Ammon no, suro baa hɔn nyina do, na woenntum anntsen hɔn nsa ammfa annka ɔno anaa hɔn a wɔahwehwe famu no mu biara; na wɔhyɛɛ ase dze nwanwa bisaabisaa hɔnho bio dɛ dɛm tum kɛse yi fi hen, anaadɛ dɛm ndzɛmba yi fi hen, anaadɛ dɛm ndzɛmba yi nyina n’asekyerɛ nye dɛn?"
                },
                {
                    "number": 25,
                    "text": "Na ɔbaa dɛ dodowara wɔ hɔn mu a wɔkãa dɛ Ammon nye Sunsum Kɛse no, na binom so see dɛ Sunsum Kɛse no na ɔasoma no;"
                },
                {
                    "number": 26,
                    "text": "Mbom binom so kasaa tsiaa hɔn nyina see dɛ, ɔyɛ abowa bɔn kɛse bi na Nephifo no asoma no dɛ ɔmbɛma hɔnho nhyehye hɔn."
                },
                {
                    "number": 27,
                    "text": "Na binom so wɔ hɔ a wɔkãa dɛ Sunsum Kɛse no na osian hɔn emumuyɛ ntsi ɔasoma Ammon dɛ ɔmbra mbɛhaw hɔn; na dɛm Sunsum Kɛse no na ɔhwɛ Nephifo do aber nyina, na ɔnoara so na ber biara ɔgye hɔn fi hɔn nsamu; na wɔkãa so dɛ dɛm Sunsum Kɛse yi na ɔasɛɛ hɔn enuanom Lamanfo no hɔn mu pii no."
                },
                {
                    "number": 28,
                    "text": "Na wentwiwentwi no ano hyɛɛ ase yɛɛ dzen kɛse wɔ hɔn mu. Na ber a wogu do refimfɛn no, abaawa no a ɔmaa dɔmtutuw no behyiaa mu wɔ hɔ no bae, na ber a ohun hɔn wentwiwentwi no, a ɔwɔ dɔmtutuw no mu no, awerɛhow kɛse kãa no araa mpo ma osũi."
                },
                {
                    "number": 29,
                    "text": "Na ɔbaa dɛ ɔkɔree kosuoo ɔhembaa no ne nsamu dɛ sɛ obotum ɔama no do efi famu a; na osuoo ne nsamu ara pɛr na ɔsoɛree gyinaa n’anan do, na ɔdze ndze kɛse tsẽaa mu dɛ: O nhyiranyi nye Jesus a ɔagye me efi hɛl huhu no mu! O nhyiranyi Nyankopɔn, hu dɔm yi mbɔbɔr!"
                },
                {
                    "number": 30,
                    "text": "Na ber a ɔkãa dɛm no, nna dɛw a hyɛ no mã ma ɔbɔɔ ne nsamu, na ɔkãa nsɛm pii a wɔnntse ase; na ber a ɔyɛɛ dɛm no, osuoo ɔhen Lamoni ne nsamu, na hwɛ ɔsoɛree gyinaa n’anan do."
                },
                {
                    "number": 31,
                    "text": "Na ber a ohun wentwiwentwi a aba no dɔm no mu no, ntsɛmara, ɔkɔree na ɔhyɛɛ ase dɛ ɔrekã hɔn enyim na ɔrekyerɛkyerɛ hɔn nsɛm a ɔtsee fii Ammon n’ano no; na dodowara a wɔtsee ne nsɛm no gyee dzii, na wɔsakyeree na wɔbaa Ewuradze hɔ."
                },
                {
                    "number": 32,
                    "text": "Mbom dodowara so wɔ hɔn mu a wɔammpɛ dɛ wobetsie ne nsɛm no; dɛm ntsi wɔkɔr hɔn kwan."
                },
                {
                    "number": 33,
                    "text": "Na ɔbaa dɛ ber a Ammon soɛree no, no so soom hɔn, na Lamoni no nkowaa no nyinara so yɛɛ dɛmara; na hɔn nyinara kãa dɛm nsɛm kor noara dɛ woenya akoma mu nsakyer; na dɛ wɔnnyi pɛ bio dɛ wɔbɛyɛ bɔn."
                },
                {
                    "number": 34,
                    "text": "Na hwɛ, dodowara kãa dɛ woehu abɔfo na wɔnye hɔn akasa; na dɛ wɔakã dza ɔfa Nyankopɔn nye ne ndzeyɛtsenenee no ho asɛm akyerɛ hɔn."
                },
                {
                    "number": 35,
                    "text": "Na ɔbaa dɛ dodowara gyee hɔn nsɛm no dzii; na dodowara a wɔgyee dzii no wonumaa hɔn; na wɔbɛyɛɛ atseneneefo, na wɔkyekyeer asɔr wɔ hɔn mu."
                },
                {
                    "number": 36,
                    "text": "Na dɛm na Ewuradze n’edwuma hyɛɛ ase wɔ Lamanfo mu; dɛm na Ewuradze hyɛɛ ase huee no Sunsum guu hɔn do; na yehu dɛ ɔabaa n’abasa mu ama dodowara a wobonu hɔnho na wɔagye ne dzin edzi."
                }
            ]
        },
        "/study/scriptures/bofm/alma/20": {
            "uri": "/study/scriptures/bofm/alma/20",
            "title": "Alma 20",
            "data_type": "chapter",
            "chapter_name": "Tsir 20",
            "chapter_summary": [
                "Ewuradze soma Ammon dɛ ɔnkɔ Midoni nkeyi n’enuanom no a wɔda efiadze no—Ammon na Lamoni hyia Lamoni n’egya, ɔno na ɔyɛ ɔmanhen wɔ asaase no nyina do—Ammon hyɛ ɔhen akɔkora no ma ɔpen do dɛ obeyi n’enuanom no efi efiadze. Bɛyɛ mfe 90 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ ber a wɔkyekyeer asɔr wɔ asaase no do no, ɔhen Lamoni pɛɛ dɛ Ammon bɛkã noho ma wɔkɔ Nephi asaase do, ama ɔdze no aakyerɛ n’egya."
                },
                {
                    "number": 2,
                    "text": "Na Ewuradze ne ndze baa Ammon hɔ dɛ: Mma nnkɔ Nephi asaase do, na hwɛ, ɔhen no bɛper eyi wo nkwa efi hɔ, na mbom kɔ Middoni asaase do na hwɛ, wo nua Aaron nye Muloki na Ammah so da efiadze."
                },
                {
                    "number": 3,
                    "text": "Afei ɔbaa dɛ ber a Ammon tsee iyi no, ɔkãa kyerɛɛ Lamoni dɛ: Hwɛ, na m’enuanom da efiadze wɔ Middoni na morokɔ akɛgye hɔn."
                },
                {
                    "number": 4,
                    "text": "Afei Lamoni see Ammon dɛ: Minyim dɛ ibotum ayɛ adze nyina wɔ Ewuradze n’ahoɔdzen mu. Na mbom hwɛ, menye wo bɔkɔ Middoni asaase do; na ɔhen a ɔwɔ Middoni asaase do no a ne dzin dze Antiomno no yɛ me nyɛnko; dɛm ntsi mobɔkɔ Middoni asaase do ama maakɔ akɛdzɛfɛdzɛfɛw ɔhen no a ɔwɔ asaase no do no, na obeyi w’enuanom no efi efiadze. Afei Lamoni see no dɛ: Woana see wo dɛ w’enuanom da efiadze?"
                },
                {
                    "number": 5,
                    "text": "Na Ammon see no dɛ: Obiara nnkaa nnkyerɛɛ me, gyedɛ Nyankopɔn nko; na ɔsee me dɛ—Kɔ na kɛgye w’enuanom no, osiandɛ wɔda efiadze wɔ Middoni asaase do."
                },
                {
                    "number": 6,
                    "text": "Afei ber a Lamoni tsee iyi no ɔhyɛɛ no nkowaa no dɛ wɔnyɛ no mpɔnkɔ nye ntseaseanam no krado."
                },
                {
                    "number": 7,
                    "text": "Na ɔsee Ammon dɛ: Bra, menye wo bɔkɔ Middoni asaase do, na hɔ na mobɔtotɔ aserɛ ɔhen no ma oeyi w’enuanom no efi efiadze."
                },
                {
                    "number": 8,
                    "text": "Na ɔbaa dɛ ber a Ammon na Lamoni rokɔ no, wohyiaa Lamoni n’egya no a ɔyɛ ɔmanhen wɔ asaase nyinara do no."
                },
                {
                    "number": 9,
                    "text": "Na hwɛ, Lamoni n’egya see no dɛ: Ebɛnadze ntsi na ammba daano aponto kɛse no a motoe maa me mbabanyin nye mo nkorɔfo no ase yi?"
                },
                {
                    "number": 10,
                    "text": "Na obisaa bio dɛ: Henfa na enye Nephinyi ɔtorfo ne mba mu kor yi rokɔ?"
                },
                {
                    "number": 11,
                    "text": "Na ɔbaa dɛ Lamoni kãa bea a ɔrokɔ kyerɛɛ no, osiandɛ osuroo dɛ ɔbɔfom no."
                },
                {
                    "number": 12,
                    "text": "Na ɔkãa dza ɔmaa otsintsimii wɔ n’ahenman mu ma oenntum annkɔ n’egya n’aponto no ase no kyerɛɛ no."
                },
                {
                    "number": 13,
                    "text": "Na afei ber a Lamoni kãa dɛm nsɛm yinom nyina kyerɛɛ no no, hwɛ, ahobowsɛm, n’egya no bo fuuw no, na ɔsee no dɛ: Lamoni, ana erokɔ akɛgye Nephifo yi a wɔyɛ akɔhwifo yi hɔn mbabanyin yi. Hwɛ, otwa hɛn egyanom edwoo; na afei ne mba so aba hɛn mu ama wɔdze hɔn ndabraba na hɔn atordzi, dze abadaadaa hɛn, ama hɔn so woeebotwa hɛn ahodze edwoo bio."
                },
                {
                    "number": 14,
                    "text": "Afei Lamoni n’egya hyɛɛ no dɛ ɔmfa ne nkrantsee nku Ammon. Na ɔhyɛɛ no so dɛ mma ɔnye no nnkɔ Middoni asaase do, na mbom ɔnsan n’ekyir nye no nkɔ Ishmael asaase do."
                },
                {
                    "number": 15,
                    "text": "Mbom Lamoni see no dɛ: Murunnku Ammon, nna merennsan m’ekyir nnkɔ Ishmael asaase do so, mbom mobɔkɔ Middoni asaase do akɛgye Ammon no nuanom no, na minyim dɛ wodzi pɛrpɛr nna wɔyɛ Nyame nokwafo no no nkɔnhyɛfo krɔnkrɔn."
                },
                {
                    "number": 16,
                    "text": "Afei ber a n’egya tsee dɛm nsɛm yi no, no bo fuuw no, na ɔtwee ne nkrantsee dɛ ɔdze rubotwitwa no egu famu."
                },
                {
                    "number": 17,
                    "text": "Mbom Ammon gyinae na ɔsee no dɛ: Hwɛ, mma nnku wo ba; osiandɛ oye dɛ ɔno bɔtɔr sen ɔwo, na hwɛ oenu noho wɔ no bɔn ho; na mbom sɛ ɔwo etɔr aber yi mu wɔ w’ebufuhyew mu a, wo kra rinnya nkwa."
                },
                {
                    "number": 18,
                    "text": "Na bio, oye dɛ inya abotar; osiandɛ sɛ iku wo ba yi a, osiandɛ onndzi fɔ ntsi no bɔgyaa bosu efi asaase tsir mu afrɛ Ewuradze hɛn Nyankopɔn dɛ ɔmma werdzi mbra wo do; na annhwɛ a nna ayew wo kra."
                },
                {
                    "number": 19,
                    "text": "Afei ber a Ammon kãa dɛm nsɛm yi kyerɛɛ no no, obuaa no dɛ: Minyim dɛ sɛ muku me babanyin yi a nna makã bɔgya a afɔdzi nnyi ho egu; osiandɛ nna ɔwo na erohwehwɛ asɛɛ no."
                },
                {
                    "number": 20,
                    "text": "Na ɔtseen ne nsa dɛ oruboku Ammon. Na hwɛ, Ammon nye no dzii esi, na otwaa n’abasa mma oenntum ɔammfa annyɛ hwee bio."
                },
                {
                    "number": 21,
                    "text": "Afei ber a ɔhen no hun dɛ Ammon botum eku no no, ɔhyɛɛ ase dɛ ɔrototɔ serɛ no dɛ ɔmfa no nkwa nkyɛ no."
                },
                {
                    "number": 22,
                    "text": "Mbom Ammon maa ne nkrantsee do na ɔsee no dɛ: Hwɛ, mubotwitwa wo, nna gyedɛ ema kwan dɛ wonyi m’enuanom no mfi efiadze."
                },
                {
                    "number": 23,
                    "text": "Afei ɔhen no suroo dɛ bɛyɛ na ɔayew no nkwa ntsi ɔsee dɛ: Sɛ edze mo nkwa kyɛ me a ɔno biribiara a ibebisa me no mebɛyɛ ama wo, sɛ ɔyɛ m’ahenman ne fã mpo a."
                },
                {
                    "number": 24,
                    "text": "Afei ber a Ammon hun dɛ ne nsa akã dza ɔrohwehwɛ efi ɔhen akɔkora no nkyɛn no, ɔsee no dɛ: Sɛ ebɛma woeyi m’enuanom no efi efiadze, na ama Lamoni so ada ho edzi adze wɔ n’ahenman mu, na wo bo rummfuw no, na mbom ebɛma no kwan ma ɔayɛ dza ɔnoara ɔdwen dɛ oye na ɔpɛ biara dɛ ɔyɛ a, ɔno medze wo nkwa bɛkyɛ wo; annyɛ dɛm a ɔno mubotwitwa wo egu famu."
                },
                {
                    "number": 25,
                    "text": "Afei ber a Ammon kãa dɛm nsɛm yi no, ɔhen no hyɛɛ ase dɛ oridzi dɛw osian no nkwa ntsi."
                },
                {
                    "number": 26,
                    "text": "Na ber a ohun dɛ Ammon nnyipɛ biara dɛ oboku no no, na ohun ɔdɔ kɛse so a Ammon wɔ dze ma ne babanyin Lamoni no, noho boow no kɛsenara, na ɔsee no dɛ: Osiandɛ iyi ara na erohwehwɛ, dɛ minyi w’enuanom no, na memma me babanyin Lamoni ndzi adze wɔ n’ahenman mu no, hwɛ, mebɛma me babanyin no afa n’ahenman no fitsi aber yi mu dze kesi afebɔɔ; na mirinndzi no do hen bio—"
                },
                {
                    "number": 27,
                    "text": "Na mebɛma woeyi w’enuanom no efi efiadze, na enye w’enuanom no botum aba me nkyɛn wɔ m’ahenman mu; osiandɛ mebɛ pɛ papaapa dɛ mobohu wo. Na ɔhen no noho boow no kɛsenara wɔ nsɛm a ɔkãa no ho, nye nsɛm so a ne babanyin Lamoni kãa no, dɛm ntsi ɔpɛɛ dɛ osũa."
                },
                {
                    "number": 28,
                    "text": "Na ɔbaa dɛ Ammon na Lamoni sɔɔw hɔn akwantu no do dɛ wɔrokɔ Middoni asaase do. Na Lamoni n’enyim baa nyam wɔ ɔhen a ɔwɔ asaase no do no enyim; dɛm ntsi woyii Ammon n’enuanom no fii efiadze."
                },
                {
                    "number": 29,
                    "text": "Na ber a Ammon hyiaa hɔn no, awerɛhow kɛse kãa no, osiandɛ nna wɔda adagyaw na hɔn honam so etwitwa pii osian nkyehoma dzendzen a wɔdze kyekyeer hɔn no ntsi. Na ɔkɔm na nsukɔm adze hɔn, na woehu amandze ahorow pii so; naaso wonyaa abotar wɔ hɔn amandzehu pii no mu."
                },
                {
                    "number": 30,
                    "text": "Na ɔbaa dɛ hɔn dze wɔkɔtɔɔ nkorɔfo a hɔn akoma epirim na wɔyɛ akɔnkyefo kɛse nsamu; dɛm ntsi woenntsie hɔn nsɛm no, na wɔpaam hɔn, na wɔhwee hɔn, na woyii hɔn edzi fii efiefi mu nye mbeambea do kesii dɛ wodur Middoni asaase do; hɔ wɔkyeer hɔn na wɔdze hɔn guu efiadze, na wɔdze nkyehoma dzendzen kyekyeer hɔn, na wɔmaa wɔdaa efiadze nda pii kesii dɛ Lamoni na Ammon bɛgyee hɔn."
                }
            ]
        },
        "/study/scriptures/bofm/alma/21": {
            "uri": "/study/scriptures/bofm/alma/21",
            "title": "Alma 21",
            "data_type": "chapter",
            "chapter_name": "Tsir 21",
            "chapter_summary": [
                "Aaron kã Christ nye No Werdambɔ ho asɛm kyerɛ Amalekifo—Wɔdze Aaron na n’enuanom gu efiadze wɔ Middoni—Woyii hɔn n’ekyir no wɔkyerɛkyerɛ wɔ nhyiamudan no mu na wɔsakyer akra pii—Lamoni dze nyamesom ho fahodzi ma nkorɔfo a wɔwɔ Ishmael asaase do no. Bɛyɛ mfe 90–77 Ansaana wɔbɔwo Christ."
            ],
            "book_intro": [
                "Mbrɛ Aaron na Muloki nye hɔn enuanom no sii kãa nsɛmpa no kyerɛɛ Lamanfo no."
            ],
            "verses": [
                {
                    "number": 1,
                    "text": "Afei ber a Ammon nye n’enuanom dzii mpaapaamu wɔ Lamanfo hɔn asaase ne he do no, hwɛ Aaron sii mu dɛ ɔrokɔ asaase a Lamanfo no frɛ hɔ Jerusalem no a wɔdze too hɔn egyanom asaase no do na ɔnye Mormon asaase bɔ he."
                },
                {
                    "number": 2,
                    "text": "Afei Lamanfo nye Amalekifo nye nkorɔfo a wɔwɔ Amulon akyekyer kuropɔn kɛse bi a wɔfrɛɛ no Jerusalem."
                },
                {
                    "number": 3,
                    "text": "Afei Lamanfo no yɛ nkorɔfo a wɔyɛ dzen ara yie, na mbom Amalekifo no nye Amulonfo no yɛ dzen sen hɔn; dɛm ntsi wɔyɛɛ Lamanfo no ma wopiriim hɔn akoma, ama wɔayɛ emumuyɛdze nye mbusudze kɛse."
                },
                {
                    "number": 4,
                    "text": "Na ɔbaa dɛ Aaron baa Jerusalem kuropɔn no mu, na odzii kan dɛ ɔrekã nsɛmpa no akyerɛ Amalekifo no. Na ɔhyɛɛ ase dɛ ɔrekã nsɛmpa no akyerɛ hɔn wɔ hɔn nhyiamudan mu, nna woesisi nhyiamudan dɛ mbrɛ Nehor fɛkuw nhyehyɛɛ no tse; osiandɛ Amalekifo nye Amulonfo no hɔn mu dodowara dɔm Nehor fɛkuw no."
                },
                {
                    "number": 5,
                    "text": "Dɛm ntsi, ber a Aaron kɔr hɔn nhyiamudan kor mu dɛ ɔrekɛkã nsɛmpa no akyerɛ dɔm no, na ɔhyɛɛ ase dɛ ɔrekasa akyerɛ hɔn no, hwɛ Amalekinyi bi a ɔwɔ hɔ soɛree na ɔhyɛɛ ase dɛ ɔnye no rifimfen se dɛ: Ebɛnadze na agye ho dase yi? Ana ehu ɔbɔfo? Ebɛnadze ntsi na abɔfo nnyi hɔnho nnkyerɛ hɛn? Hwɛ ana dɔm yi nnyɛ apapafo dɛ wo nkorɔfo?"
                },
                {
                    "number": 6,
                    "text": "Erekã so dɛ, gyedɛ yenu hɛnho annyɛ dɛm a yerinnya nkwa. Eyɛ dɛn hu hɛn akoma mu nsɛm? Eyɛ dɛn hu dɛ ɔwɔ dɛ yenu hɛnho? Eyɛ dɛn hu dɛ yɛnnyɛ atseneneefo? Hwɛ, yesisi krɔnkrɔnbea na yehyia mu som Nyankopɔn. Yɛgye dzi dɛ Nyankopɔn bɛgye adasamba nyinara nkwa."
                },
                {
                    "number": 7,
                    "text": "Afei Aaron see no dɛ: Ana egye dzi dɛ Nyankopɔn ne Ba no bɛba abɔpon adasamba efi hɔn bɔn mu?"
                },
                {
                    "number": 8,
                    "text": "Na ɔbarimba no see no dɛ: Yɛnngye nndzi dɛ iyim adze a ɔtse dɛm. Yɛnngye dɛm nkwaseasɛm amambra yi nndzi. Yɛnngye nndzi dɛ iyim ndzɛmba a ɔbɛba, eso yɛnngye nndzi dɛ hom egyanom nye hɛn so hɛn egyanom nyim biribi a ɔfa ndzɛmba a wɔakã dɛ ɔbɛba ho nsɛm."
                },
                {
                    "number": 9,
                    "text": "Afei Aaron hyɛɛ ase dɛ orubuebue kyerɛwsɛm no n’enyi do kyerɛ hɔn, nye dza ɔfa Christ ne mbaa ho, nye dza ɔfa owusoɛr so ho, na dɛ ɔpon biara nnyi hɔ mma adasamba gyedɛ ɔnam Christ no wu nye n’amandzehu do, nye no bɔgyaa a ɔdze bɔbɔ werdam no do."
                },
                {
                    "number": 10,
                    "text": "Na ɔbaa dɛ ber a ɔhyɛɛ ase dɛ ɔrekyerɛkyerɛ dɛm ndzɛmba yi mu akyerɛ hɔn no, hɔn bo fuuw no, na wɔhyɛɛ ase dɛ woridzi noho fɛw; na woenntsie nsɛm a ɔrekã no."
                },
                {
                    "number": 11,
                    "text": "Dɛm ntsi, ber a ohun dɛ worinntsie ne nsɛm no, ofii hɔn nhyiamudan no mu na ɔbaa ekuraase bi a wɔfrɛ no Ani-Anti, hɔ na ohun Muloki dɛ ɔrekã asɛmpa no kyerɛ hɔn; na Ammah nye n’enuanom so wɔ hɔ. Na wɔnye dodowara fimfenee wɔ asɛm no ho."
                },
                {
                    "number": 12,
                    "text": "Na ɔbaa dɛ wohun dɛ dɔm no epirim hɔn akoma, dɛm ntsi wofii hɔ baa Middoni asaase do. Na wɔkãa asɛmpa no kyerɛɛ dodowara, na kumaabi na wɔgyee nsɛm a wɔkãa kyerɛɛ hɔn no dzii."
                },
                {
                    "number": 13,
                    "text": "Naaso, wɔdze Aaron na n’enuanom no mu binom guu efiadze, na hɔn a wɔkae no so guanee fii Middoni asaase do kɔr mbeambea a wɔabɔ ho aprɔw no."
                },
                {
                    "number": 14,
                    "text": "Na hɔn a wɔnye hɔn guu efiadze no hun amandze pii, na Lamoni na Ammon bɛgyee hɔn, na wɔmaa hɔn edziban ma wodzii na wɔmaa hɔn ntar ma wɔhyɛe."
                },
                {
                    "number": 15,
                    "text": "Na wɔkɔr bio dɛ wɔrekɛkã asɛm no, na dɛm na wɔdze yii hɔn fii efiadze ahyɛse no; na dɛm so ntsi na wohun amandze."
                },
                {
                    "number": 16,
                    "text": "Na wɔkɔr beebiara a Ewuradze no Sunsum gyaa hɔn dɛ wɔnkɔ kɛkãa Nyame n’asɛm wɔ Amalekifo hɔn nhyiamudan biara mu na Lamanfo hɔn ehyiadzi biara a wɔmaa hɔn ho kwan mu."
                },
                {
                    "number": 17,
                    "text": "Na ɔbaa dɛ Ewuradze hyɛɛ ase dɛ orihyira hɔn araa ma wɔmaa dodowara bohun nokwar no, nyew, wɔmaa dodowara gyee hɔn bɔn na hɔn egyanom amambra no a ɔnntsen too mu."
                },
                {
                    "number": 18,
                    "text": "Na ɔbaa dɛ Ammon na Lamoni saan hɔn ekyir fii Middoni asaase do baa Ishmael asaase do, dza ɔyɛ hɔnara hɔn egyapadze asaase no."
                },
                {
                    "number": 19,
                    "text": "Na ɔhen Lamoni amma kwan dɛ Ammon bɔsom no, anaa ɔbɛyɛ n’akowaa."
                },
                {
                    "number": 20,
                    "text": "Mbom ɔmaa wosisii nhyiamudan wɔ Ishmael asaase do; na ɔmaa no nkorɔfo, anaa nkorɔfo a wɔhyɛ n’ahenman ase no boaboaa hɔn ano."
                },
                {
                    "number": 21,
                    "text": "Na odzii dɛw wɔ hɔnho, na ɔkyerɛkyerɛɛ hɔn ndzɛmba pii. Na ɔkãa kyerɛɛ hɔn dɛ wɔyɛ nkorɔfo a wɔhyɛ n’ase na wɔyɛ nkorɔfo a wɔdze hɔn fahodzi ama hɔn, na woeyi hɔn efi n’egya ɔmanhen no ne nhyɛ ase; osiandɛ n’egya ama no kwan dɛ ondzi hen wɔ dɔm a wɔwɔ Ishmael asaase nye asaase nyinara a etwa ho ehyia no do."
                },
                {
                    "number": 22,
                    "text": "Na ɔkãa kyerɛɛ hɔn dɛ wɔwɔ kwan dɛ wɔsom Ewuradze hɔn Nyankopɔn ahotɔ mu wɔ hɔn pɛ do na bea biara a wɔwɔ do, dɛ sɛ ɔyɛ asaase a ɔhyɛ ɔhen Lamoni n’ahendzi ase a."
                },
                {
                    "number": 23,
                    "text": "Na Ammon kãa nsɛmpa no kyerɛɛ ɔhen Lamoni no dɔm no; na ɔbaa dɛ ɔkyerɛkyerɛɛ hɔn ndzɛmba nyinara a ɔfa tseneneeyɛ ho. Na osii nketse tuu hɔn fo daa nyina; na wotsiee n’asɛm na wɔpeen do dɛ wobedzi Nyankopɔn ne mbrasɛm do."
                }
            ]
        },
        "/study/scriptures/bofm/alma/22": {
            "uri": "/study/scriptures/bofm/alma/22",
            "title": "Alma 22",
            "data_type": "chapter",
            "chapter_name": "Tsir 22",
            "chapter_summary": [
                "Aaron kã Abɔdze, Adam n’Asehwe na ɔpon ho nhyehyɛɛ a ɔnam Christ mu ba ho asɛm kyerɛ Lamoni n’egya—Ɔmanhen no nye ne fifo nyina sakyer—Wɔkyerɛ mbrɛ wosi kyɛ asaase no mu ma Nephifo na Lamanfo no kyerɛ hɔn. Bɛyɛ mfe 90–77 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei, ber a Ammon gu do rekyerɛkyerɛ Lamoni no nkorɔfo no, yɛbɛsan hɛn ekyir akɔsɔw Aaron na n’enuanom no hɔnho nsɛm no do; na ber a ofii Middoni asaase do no, Sunsum no dze no kɔr Nephi asaase do, dze no kɔr ɔmanhen no a ɔhwɛ asaase a ɔwɔ hɔ nyina do no ne fie, na Ishmael asaase nko na ɔnnka ho; na ɔno nye Lamoni n’egya."
                },
                {
                    "number": 2,
                    "text": "Na ɔbaa dɛ ɔnye n’enuanom no kɔr ɔmanhen no nkyɛn wɔ n’ahemfie, na ɔbɔɔ no mu adze wɔ ɔhen no enyim na ɔsee no do: Hwɛ, O ɔhen, yɛyɛ Ammon n’enuanom no a ɔgyee hɛn fii efiadze no."
                },
                {
                    "number": 3,
                    "text": "Na afei, O ɔhen, sɛ edze hɛn nkwa kyɛ hɛn a, yɛbɛyɛ wo nkowaa. Na ɔhen no see hɔn dɛ: Hom nsoɛr, na medze hom nkwa bɛkyɛ hom, na meremma kwan mma hom nnyɛ mo nkowaa; mbom mebɛma hom akyerɛkyerɛ me; osiandɛ hom nua Ammon n’ayamuyie nye ne nsɛm akɛse no ama m’adwen rehaw me; na mepɛ dɛ muhu siantsir a ɔnam do ma ɔnye hom emmfi Middoni ammba."
                },
                {
                    "number": 4,
                    "text": "Na Aaron see ɔhen no dɛ: Hwɛ Ewuradze no Sunsum afrɛ no wɔ beebi fofor; ɔkɔ Ishmael asaase do, rekɛkyerɛkyerɛ Lamoni no nkorɔfo."
                },
                {
                    "number": 5,
                    "text": "Afei ɔhen no see hɔn dɛ: Ebɛnadze nye dɛm Ewuradze no Sunsum yi a hom akã ho asɛm yi? Hwɛ, iyi nye adze a ɔrehaw me."
                },
                {
                    "number": 6,
                    "text": "Na ebɛnadze so nye dɛm asɛm yi a Ammon kãe dɛ—Sɛ inu woho a wɔbɛgye wo nkwa, na sɛ ennu woho a, wobotwa wo akyen wɔ nda a odzi ewiei no mu no?"
                },
                {
                    "number": 7,
                    "text": "Na Aaron buaa no see dɛ: Ana egye dzi dɛ Nyankopɔn bi wɔ hɔ? Na ɔhen no see dɛ: minyim dɛ Amalekifo no kã dɛ Nyankopɔn bi wɔ hɔ, na mama hɔn kwan dɛ wonsisi krɔnkrɔnbea, ama woeehyia mu dze asom no. Na sɛ afei erekã dɛ Nyankopɔn wɔ hɔ a, hwɛ mebɛgye edzi."
                },
                {
                    "number": 8,
                    "text": "Na afei ber a Aaron tsee iyi no, n’akoma hyɛɛ ase dɛ oridzi dɛw, na ɔsee dɛ: Hwɛ, nokwar dɛ ber a etse ase yi, O ɔhen, Nyankopɔn bi wɔ hɔ."
                },
                {
                    "number": 9,
                    "text": "Na ɔhen no bisaa dɛ: Ana dɛm Nyankopɔn no nye dɛm Sunsum Kɛse no a ɔnye hɛn egyanom fii Jerusalem asaase do bae no?"
                },
                {
                    "number": 10,
                    "text": "Na Aaron see no dɛ: Nyew, ɔno nye dɛm Sunsum Kɛse no, na ɔno na ɔbɔɔ ndzɛmba nyinara a ɔwɔ sor nye asaase. Egye iyi dzi anaa?"
                },
                {
                    "number": 11,
                    "text": "Na ɔsee dɛ: Nyew, megye dzi dɛ Sunsum Kɛse no na ɔbɔɔ ndzɛmba nyina, na mepɛ dɛ ekã dɛm ndzɛmba yinom ho nsɛm kyerɛ me, na mebɛgye wo nsɛm edzi."
                },
                {
                    "number": 12,
                    "text": "Na ɔbaa dɛ ber a Aaron hun dɛ ɔhen no bɛgye ne nsɛm no edzi no, ɔhyɛɛ ase kenkaan kyerɛwsɛm no kyerɛɛ ɔhen no fitsi ber a wɔbɔɔ Adam—mbrɛ Nyankopɔn sii bɔɔ nyimpa wɔ nankasa no su do, na dɛ Nyankopɔn maa no mbrasɛm, na osian mbrato ntsi, nyimpa hwee ase."
                },
                {
                    "number": 13,
                    "text": "Na Aaron kyerɛkyerɛɛ no kyerɛwsɛm no mu fitsi ber a wɔbɔɔ Adam, na ɔmaa ohun nyimpa n’asehwe nye no honam su tsebew na ɔpon ho nhyehyɛɛ no so, dza wosiesiei too hɔ fitsi wiadze ne fapem wɔ Christ mu ma obiara a ɔbɛgye ne dzin edzi no."
                },
                {
                    "number": 14,
                    "text": "Na susuampaara dɛ nyimpa ahwe ase no, nankasa runntum nnyɛ biribi pa biara mmfa mma nankasa noho; na mbom Christ n’amandzehu nye no wu no bɔ werdam dze ma hɔn bɔn wɔ gyedzi nye nnuho nye dza ɔkekã ho biara mu; na oebubu owu no mpokyerɛ mu na owumaa nnyi konyimdzi biara, na ɔama enyimnyam mu enyidado amen owu no bɔr; na Aaron kyerɛkyerɛɛ dɛm ndzɛmba yinom nyina mu kyerɛɛ ɔhen no."
                },
                {
                    "number": 15,
                    "text": "Na ɔbaa dɛ ber a Aaron kyerɛkyerɛɛ dɛm ndzɛmba yinom nyina mu kyerɛɛ ɔhen no wiei no, ɔhen no see dɛ: Ebɛnadze na menyɛ ma minya dɛm onnyiewiei nkwa yi a akã ho asɛm yi? Nyew, ebɛnadze na menyɛ ma Nyankopɔn nwo me fofor na woetutu emumuyɛ sunsum aagye ndwow wɔ mo mu yi, na meebenya no Sunsum, ama dɛw aahyɛ me mã, amma woenntwa me annkyen wɔ da a odzi ewiei no mu? Hwɛ, ɔse, mibegyaa m’ahodze nyina mu, nyew, mobɔpow m’ahenman, ama me nsa akã dɛm dɛw kɛse yi."
                },
                {
                    "number": 16,
                    "text": "Mbom Aaron see no dɛ: Sɛ epɛ dɛm adze yi, na sɛ ebɔbɔ wo mu adze wɔ Nyame enyim, nyew, sɛ ibonu woho wɔ wo bɔn nyina ho, na ebɔbɔ wo mu adze wɔ Nyame enyim, na abɔ ne dzin wɔ gyedzi mu, na agye edzi dɛ wo nsa bɛkã a, ɔno wo nsa bɛkã enyidado no a erohwehwɛ no."
                },
                {
                    "number": 17,
                    "text": "Na ɔbaa dɛ ber a Aaron kãa dɛm nsɛm yi no, ɔhen no bɔɔ no mu adze buu ntwɛr wɔ Ewuradze enyim; nyew, ɔdze noho too famu koraa, na osũu dzendzenndzen dɛ:"
                },
                {
                    "number": 18,
                    "text": "O Nyankopɔn, Aaron akã akyerɛ me dɛ Nyame bi wɔ hɔ, na sɛ Nyame bi wɔ hɔ a, na sɛ ɔwo nye Nyankopɔn no a nna yi woho kyerɛ me, na mibegyaa mo bɔn nyina yɛ ama meehu wo, ama woeenyan me efi owu mu, na wɔaagye me nkwa wɔ da a odzi ewiei no mu. Na afei ber a ɔhen no kãa dɛm nsɛm yi no, ɔyɛɛ dɛ mbrɛ oewu."
                },
                {
                    "number": 19,
                    "text": "Na ɔbaa dɛ no nkowaa no tuu mbirika kɛkãa dza esi ɔhen no do nyina kyerɛɛ ɔhembaa no. Na ɔbaa ɔhen no nkyɛn; na ber a ohun dɛ ɔda kegyaa dɛ mbrɛ oewu, na Aaron nye n’enuanom no gyina hɔ dɛ mbrɛ hɔn na wɔayɛ ma ɔahwe ase no, no bo fuuw hɔn, na ɔhyɛɛ no nkowaa no, anaadɛ ɔhen no nkowaa no dɛ wɔmfa hɔn nkɔ nkoku hɔn."
                },
                {
                    "number": 20,
                    "text": "Afei nkowaa no hun siantsir a ɔhen no hwee ase, dɛm ntsi wɔammpɛ dɛ wɔdze hɔn nsa bɛka Aaron nye no nuanom no; na woserɛɛ ɔhembaa no dɛ: Ebɛnadze ntsi na ehyɛ hɛn dɛ yenku dɛm nkorɔfo yi, ber a ehwɛ a hɔn mu kor mpo noho yɛ dzen sen hɛn nyinara yi? Dɛm ntsi yɛbɔtɔr wɔ hɔn enyim."
                },
                {
                    "number": 21,
                    "text": "Afei ber a ɔhembaa no hun dɛ nkowaa no suro no, suro kɛse hyɛɛ ase dɛ ɔrekã no so, dɛ annhwɛ a mbusu bi bɛba no do. Na ɔsee no nkowaa no dɛ wɔnkɔ nkɛfrɛ dɔm no ama woeetum eku Aaron nye no nuanom no."
                },
                {
                    "number": 22,
                    "text": "Afei ber a Aaron hun dɛ ɔhembaa no esi n’adwen pi na onyim so dɛ nkorɔfo no hɔn akomadzen no, osuroo dɛ annhwɛ a dɔmtutuw no bɔboa hɔn ano aba, na wentwiwentwi na basabasayɛ bɛba hɔn mu; dɛm ntsi ɔtseen ne nsa na ɔmaa ɔhen no do fii famu hɔ, na ɔsee no dɛ: Soɛr. Na ogyinaa n’anan do, na onyaa ahoɔdzen;"
                },
                {
                    "number": 23,
                    "text": "Mbom dɛm adze yi sii wɔ ɔhembaa no nye nkowaa no hɔn mu pii enyim. Na ber a wohun dɛm no, hɔnho boow hɔn kɛsenara, na wɔhyɛɛ ase dɛ worusuro. Ɔhen no soɛree gyinae, na ɔhyɛ ase soom hɔn. Na wɔkyerɛkyerɛɛ hɔn araa ma ne fifo nyina nyaa nsakyer na wɔbaa Ewuradze hɔ."
                },
                {
                    "number": 24,
                    "text": "Afei nna dɔmtutuw aboa hɔn ano wɔ hɔ osian ɔhembaa no ne mbra a ɔhyɛɛ no ntsi, na wɔhyɛɛ ase dɛ woruhwinhwin kɛsenara wɔ hɔn mu osian Aaron nye n’enuanom no ntsi."
                },
                {
                    "number": 25,
                    "text": "Mbom ɔhen no soɛree gyinaa hɔn mu na ɔkyerɛkyerɛɛ hɔn. Na wonyaa abodwee wɔ Aaron nye hɔn a wɔkã noho no ho."
                },
                {
                    "number": 26,
                    "text": "Na ɔbaa dɛ ber a ɔhen no hun dɛ dɔm no hɔn bo adwe no, ɔsee Aaron nye n’enuanom no dɛ wɔmbra mbegyina dɔmtutuw no finimfin na wɔnkãa nsɛm no nkyerɛ hɔn."
                },
                {
                    "number": 27,
                    "text": "Na ɔbaa dɛ ɔhen no maa wɔbɔɔ dawur wɔ asaase no nyina do, wɔ no nkorɔfo a wɔwɔ mbeambea a etwa hɔnho ehyia nyina mu, mbea a ɔbɔ asaase noho aprɔw dze kɔ po mu afamu, wɔ boka nye anee afamu, dza ɔkyɛ Zarahemla asaase mu a ɔyɛ sar tseabaa a ɔda po no boka dze kɔ po n’anee mpo, wɔ mpoano, sar a ɔda Zarahemla asaase n’etsifi afamu dze fa Manti ɔhe do wɔ Sidon esutsen ne tsir afamu fi boka dze kɔ anee—na dɛm na ɔdze kyɛ Lamanfo nye Nephifo mu ebien."
                },
                {
                    "number": 28,
                    "text": "Afei Lamanfo no hɔn mu dodow a wɔyɛ enyiahafo no tse sar no do, na wɔtse ntamadan mu; na wɔabɔ apetse wɔ sar no n’anee afamu wɔ Nephi asaase do; nyew, nye Zarahemla asaase n’anee afamu, wɔ mpoano, nye Nephi asaase n’anee afamu, wɔ bea a ahyɛse no nna ɔyɛ hɔn egyanom egyapadze asaase a odzi kan no, na iyi nye ɔhe a ɔda mpoano hɔ."
                },
                {
                    "number": 29,
                    "text": "Na Lamanfo pii so wɔ mpoano no boka afamu hɔ na Nephifo no paam hɔn. Na dɛm na ɔama Lamanfo no etwa Nephifo ho ehyia; naaso Nephifo no afa etsifi afamu nsaase a etwa sar no ho ehyia nyina, wɔ Sidon esutsen n’etsifi afamu, fi boka dze kɛpem anee, abɔ sar n’afã ho aprɔw; fi etsifi dze ba asaase a wɔfrɛ hɔ Dzifuu no."
                },
                {
                    "number": 30,
                    "text": "Na ɔda asaase a wɔfrɛ no Amamfõ ne he do, ɔda etsifi afamu papaapa na ɔtsen dze ba asaase no a nkyɛ nyimpa pii wɔ do na wɔsɛɛ hɔn no a yɛakã hɔn mbiew ho asɛm dada no, dza nkorɔfo a wofi Zarahemla kopuee do no, hɔ nye bea a wodzii kan soɛe."
                },
                {
                    "number": 31,
                    "text": "Na wofii hɔ baa sar no n’anaafo afamu. Dɛm na ɔmaa wɔfrɛɛ asaase a ɔda etsifi afamu no Amamfõ no, na asaase a ɔda anaafo afamu no wɔfrɛɛ no Dzifuu, hɔ yɛ sar a mbowa abɔyafo ahorow biara wɔ, wofi etsifi afamu hɔ bɔhwehwɛ edziban."
                },
                {
                    "number": 32,
                    "text": "Na afei, Nephinyi dze da kor na fã tu kwan fi Dzifuu dze kɔ Amamfo, fi po no boka dze kɔ n’anee; aka kakraabi ma nsu etwa Nephifo hɔn asaase nye Zarahemlafo hɔn asaase ho ehyia, asaase tseabaa na ɔda etsifi afamu nye anaafo afamu."
                },
                {
                    "number": 33,
                    "text": "Na ɔbaa dɛ Nephifo no kɛtsenaa asaase Dzifuu do, fi boka dze kɔ anee afamu, na dɛm na Nephifo no nye hɔn aweɔmfo nye hɔn nsordaafo no nam hɔn nyansaa do esiw Lamanfo no kwan wɔ anaafo afamu hɔ amma hɔn nsa annka asaase a ɔda etsifi afamu amma woenntum anntserɛw asaase no mu ammfa annkɔ etsifi afamu hɔ."
                },
                {
                    "number": 34,
                    "text": "Dɛm ntsi Lamanfo no nsa enntum nnkã asaase biara bio ammfa gyedɛ Nephi asaase no nko, nye sar no a etwa hɔnho ehyia no. Afei iyi nye Nephifo hɔn nyansaa, na osiandɛ Lamanfo no yɛ hɔn atamfo ntsi wɔammpɛ dɛ wɔbɛma hɔn kwan ma wɔahaw hɔn wɔ kwan biara do, na woenya kurow bi a sɛ wɔpɛ a wobotum eguan akɔ do."
                },
                {
                    "number": 35,
                    "text": "Na afei ber a makã iyi ewie yi, mebɛsan m’ekyir akɔ Ammon na Aaron, Omner na Himni, nye hɔn enuanom no hɔnho nsɛm do bio."
                }
            ]
        },
        "/study/scriptures/bofm/alma/23": {
            "uri": "/study/scriptures/bofm/alma/23",
            "title": "Alma 23",
            "data_type": "chapter",
            "chapter_name": "Tsir 23",
            "chapter_summary": [
                "Wɔbɔ nyamesom ho fahodzi ho dawur—Lamanfo a wɔwɔ nsaase esuon nye nkurow mu sakyer—Wɔfrɛ hɔnho Anti-Nephi-Lehifo na woyi hɔn fi ndom ase—Amalekifo nye Amulonfo pow nokwar no. Bɛyɛ mfe 90–77 Ansaana wɔbɔwo Christ."
            ],
            "verses": [
                {
                    "number": 1,
                    "text": "Hwɛ, afei ɔbaa dɛ Lamanfo hɔn hen no maa wɔbɔɔ dawur wɔ no nkorɔfo nyinara mu, dɛ mma wɔmmfa hɔn nsa nnka Ammon, anaa Aaron, anaa Omner, anaa Himni, anaa hɔn enuanom no a wɔbɔkɔ akɛkã Nyame n’asɛm wɔ asaase n’afã beebiara no."
                },
                {
                    "number": 2,
                    "text": "Nyew, ɔdze ɔmom maa hɔn, dɛ mma wɔmmfa hɔn nsa nkã hɔn nkyekyer hɔn, anaa wɔmmfa hɔn nngu efiadze; anaa wonnhimahima hɔn ntafi, anaa wɔnnhwe hɔn, anaa wonnyi hɔn edzi mmfi hɔn nhyiamudan mu, anaa wonnsi hɔn mpire anaa wɔnntow abo mmbɔ hɔn, na mbom wɔmma hɔn kwan mma wɔmbra hɔn efiefi, nye hɔn temple mu, nye hɔn nhyiamudan so do."
                },
                {
                    "number": 3,
                    "text": "Na dɛm bɛma woeetum akɔ beebiara a wɔpɛ akɛkã asɛm no, osiandɛ ɔhen no asakyer aba Ewuradze hɔ, ɔnye ne fifo nyina; dɛm ntsi ɔmaa wɔbɔɔ dawur wɔ no nkorɔfo no mu wɔ asaase no do nyina, amma fintsidua biara ennsiw Nyame n’asɛm kwan, na mbom apetse asaase nyina do, ama no nkorɔfo eetum ehu dza ɔfa hɔn egyanom hɔn emumuyɛdze amambra, na wɔama woehu dɛ hɔn nyina yɛ enuanom, na dɛ onnyi dɛ wodzi ewu, anaa wɔbɔ epoo, anaa wowia adze, anaa wɔto awar, anaa wɔyɛ emumuyɛdze biara."
                },
                {
                    "number": 4,
                    "text": "Na afei ɔbaa dɛ ber a ɔhen no maa wɔbɔɔ dɛm dawur yi no, Aaron nye n’enuanom no fii kurow kor mu kɔr kor so mu, fii asɔrfi kor mu kɔr kor so mu, kyekyeer asɔrasɔr, na wɔhyɛɛ asɔfo na woyiyii akyerɛkyerɛfo fii Lamanfo no mu wɔ asaase no do hɔ nyina dɛ wɔnkã Nyame n’asɛm no na wɔnkyerɛkyerɛ hɔn; na dɛm maa hɔn edwuma kɔr do yie."
                },
                {
                    "number": 5,
                    "text": "Na wɔtwee mpempem baa Ewuradze ho nyimdzee ho, nyew, wɔmaa mpempem nyaa gyedzi wɔ Nephifo hɔn amambra ho; na wɔkyerɛkyerɛɛ hɔn kyerɛwsɛm nye nkɔnhyɛ a wɔdze egyaa hɔn fi tsetse dze besi dɛm aber no mu."
                },
                {
                    "number": 6,
                    "text": "Na nokwar dɛ Ewuradze tse ase yi, dodowara a wɔgyee dzii no, anaadɛ dodowara a ɔnam Ammon nye n’enuanom no hɔn nsɛmpa a wɔrekã no do nyaa nokwar no ho nyimdzee, wɔ ɔfa no nyikyerɛ sunsum nye nkɔnhyɛ, nye Nyankopɔn no tum a ɔreyɛ anwanwadze wɔ hɔn mu no—nyew, mese hom dɛ, dɛ Ewuradze tse ase yi, Lamanfo dodowara a wɔgyee hɔn nsɛm no dzii no na wɔsakyeree baa Ewuradze hɔ no, annkɔ asehwe mu ara da."
                },
                {
                    "number": 7,
                    "text": "Na wɔbɛyɛɛ atseneneefo; na wɔdze hɔn akodze a wɔdze tsew etua guu famu dɛ wɔronnkõ nntsia Nyankopɔn anaa hɔn enuanom bio."
                },
                {
                    "number": 8,
                    "text": "Afei, iyinom nye hɔn a wɔsakyeree na wɔbaa Ewuradze hɔ:"
                },
                {
                    "number": 9,
                    "text": "Lamanfo no a wɔwɔ Ishmael asaase do;"
                },
                {
                    "number": 10,
                    "text": "Nye Lamanfo no so a wɔwɔ Middoni asaase do."
                },
                {
                    "number": 11,
                    "text": "Nye Lamanfo so a wɔwɔ Nephi kuropɔn mu;"
                },
                {
                    "number": 12,
                    "text": "Nye Lamanfo so a wɔwɔ Shilom asaase do, nye hɔn a wɔwɔ Shemlon, nye Lemuel kuropɔn mu, nye Shimnilom."
                },
                {
                    "number": 13,
                    "text": "Na woyinom nye Lamanfo no a wɔsakyeree na wɔbaa Ewuradze hɔ no hɔn nkurow edzin; woyinom so na wɔdze hɔn etuatsew ho akodze guu famu, nyew, hɔn ɔkõ ho akodze; na hɔn nyinara wɔyɛ Lamanfo."
                },
                {
                    "number": 14,
                    "text": "Na Amalekifo no annsakyer, gyedɛ nyimpa kor pɛr; na Amulonfo no so annsakyer; na mbom wopiriim hɔn akoma na Lamanfo no a wɔtse asaase ne mbea a wɔtse no so dɛmara, nyew, hɔn a wɔtsetse hɔn nkuraase nyina nye hɔn nkurow nyina mu."
                },
                {
                    "number": 15,
                    "text": "Dɛm ntsi na yɛabobɔ nkurow a Lamanfo a woenu hɔnho na woehu nokwar no na wɔasakyer no edzin no."
                },
                {
                    "number": 16,
                    "text": "Na afei ɔbaa dɛ ɔhen no nye hɔn a wɔasakyer pɛɛ dɛ wonya dzin ama soronko aabɛda hɔn nye hɔn enuanom no ntamu; dɛm ntsi ɔhen no nye Aaron nye hɔn asɔfoe mu pii dwendween dzin a wɔmfa nto hɔn do, ama wɔaabɛyɛ soronko."
                },
                {
                    "number": 17,
                    "text": "Na ɔbaa dɛ wɔfrɛɛ hɔnho Anti-Nephi-Lehifo; na dɛm na wɔdze frɛɛ hɔn na wɔammfrɛ hɔn Lamanfo bio."
                },
                {
                    "number": 18,
                    "text": "Na wɔhyɛɛ ase dɛ wɔreyɛ edwuma papanara; nyew, na wɔfaa Nephifo no anyɛnkofo; dɛm ntsi, wɔnye hɔn dzii nkitaho, na Nyankopɔn ne ndom no enndzi hɔn ekyir bio."
                }
            ]
        },
        "/study/scriptures/bofm/alma/24": {
            "uri": "/study/scriptures/bofm/alma/24",
            "title": "Alma 24",
            "data_type": "chapter",
            "chapter_name": "Tsir 24",
            "chapter_summary": [
                "Lamanfo no ba Nyankopɔn no nkorɔfo no do—Anti-Nephi-Lehifo dzi dɛw wɔ Christ mu na abɔfo bɛsera hɔn—Wɔpɛ dɛ wowu kyɛn dɛ wɔbɔkõ agye hɔnho—Lamanfo pii so sakyer. Bɛyɛ mfe 90–77 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ Amalekifo nye Amulonfo nye Lamanfo a wɔwɔ Amulon no, nye Helam asaase so do no, nye hɔn a wɔwɔ Jerusalem asaase do no, ne sin ara nye dɛ nsaase a etwa ho ehyia nyina a wonnyaa nsakyer no na wɔammfa Anti-Nephi-Lehi dzin annto hɔn do no, Amalekifo nye Amulonfo no nunuu hɔn ma wonyaa ebufuw wɔ hɔn enuanom no ho."
                },
                {
                    "number": 2,
                    "text": "Na hɔn ebufuw a ɔwɔ hɔnho no mu yɛɛ dzen mbordo araa mpo ma wɔtseew etua wɔ hɔn hen do; na wɔammpɛ dɛ obedzi hɔn do hen dɛm ntsi, wɔfaa akodze dze kɔr Anti-Nephi-Lehi dɔm do."
                },
                {
                    "number": 3,
                    "text": "Afei ɔhen no dze ahendzi no maa ne ba, na ɔtoo no dzin Anti-Nephi-Lehi."
                },
                {
                    "number": 4,
                    "text": "Na ɔhen no wui wɔ dɛm afe no a Lamanfo no hyɛɛ ase dɛ wɔroboaboa hɔnho nye Nyame ne mba abɔkõ no mu."
                },
                {
                    "number": 5,
                    "text": "Afei ber a Ammon na n’enuanom nye hɔn a wɔnye hɔn bae no hun dɛ Lamanfo no roboaboa hɔnho dze akɛsɛɛ hɔn enuanom no, wɔbaa Midian asaase do na Ammon hyiaa n’enuanom no nyina; na wofii hɔ baa Ishmael asaase do dɛ wɔnye Lamoni nye no nua Anti-Nephi-Lehi robɔbɔ ngua na wɔadwendwen adze a wɔbɛyɛ dze abɔ hɔnho ban wɔ Lamanfo ho."
                },
                {
                    "number": 6,
                    "text": "Afei hɔn a wɔasakyer aba Ewuradze hɔ no mu kor mpo ammpɛ dɛ ɔbɛfa akodze na ɔnye n’enuanom no akɔkõ; nna wɔammpɛ mpo dɛ wɔbɛyɛ ahoboaboa biara dze akɔkõ; nyew, na hɔn hen so hyɛɛ hɔn dɛ mma wɔnnyɛ."
                },
                {
                    "number": 7,
                    "text": "Afei, dɛm nsɛm yi na ɔkãa kyerɛɛ no nkorɔfo no wɔ asɛm yi ho: Mo nkorɔfo adɔfo, meda Nyankopɔn ase dɛ hɛn Nyame kokroko nam ne papayɛ do asoma hɛn enuanom Nephifo yi ma wɔaba hɛn nkyɛn dɛ wɔmbɛkã nsɛmpa no nkyerɛ hɛn ma yenhu hɛn egyanom emumuyɛfo hɔn amambra no."
                },
                {
                    "number": 8,
                    "text": "Na hwɛ, meda me Nyame kokroko no ase dɛ ɔama hɛn no Sunsum no bi ma ɔagow hɛn akoma, ma yɛnye hɛn enuanom Nephifo yi ridzi nkitaho."
                },
                {
                    "number": 9,
                    "text": "Na hwɛ, meda me Nyame ase dɛ oebue dɛm nkitahodzi kwan yi ato hɔ na yehu hɛn bɔn nye ewudzi pii a yedzi."
                },
                {
                    "number": 10,
                    "text": "Na meda me Nyame ase so, nyew, me Nyame kokroko no, dɛ ɔama yennu hɛnho wɔ dɛm ndzɛmba yinom ho, na eso dɛ ɔdze hɛn bɔn pii yi nye ewudzi a yedzi akyɛ hɛn, na ɔnam ne Ba no ndwuma pa mu oeyi hɛn afɔdzi efi hɛn akoma mu."
                },
                {
                    "number": 11,
                    "text": "Na afei hwɛ, m’enuanom, ber yi dza yebotum ayɛ ara nye dɛ (osiandɛ hɛn nye adasamba a yɛayew koraa) yebonu hɛnho wɔ hɛn bɔn nyina ho nye ewudzi pii a yedzi ho, na yebisa Nyankopɔn ma oeyi efi hɛn akoma mu, osiandɛ iyinom ara na yebotum ayɛ dze enu hɛnho yie wɔ Nyankopɔn enyim ama oeeyi hɛnho nkekãa efi hɔ—"
                },
                {
                    "number": 12,
                    "text": "Afei, mo nuanom adɔfo, ber a Nyankopɔn eyi hɛnho nkekaa efi hɔ, hɛn nkrantsee ho atsew yi, mma hom mma yɛmmfa hɛn nuanom hɔn bɔgyaa nnkekã ho bio."
                },
                {
                    "number": 13,
                    "text": "Hwɛ, mese hom dɛ, Oho, hom mma yɛmfa hɛn nkrantsee nsie amma hɛn nuanom hɔn bɔgyaa annkekã ho; annyɛ na sɛ yɛma nkekãa ba hɛn nkrantsee ho bio a worunntum nhohor ho ma noho atsew bio wɔ hɛn Nyame kokroko no ne Ba no bɔgyaa a obekyi dze ayɛ werdambɔ dze ama hɛn bɔn."
                },
                {
                    "number": 14,
                    "text": "Na Nyame kokroko no ehu hɛn mbɔbɔr, na ɔama yehu dɛm ndzɛmba yinom amma yɛannhera; nyew, ɔama yehu dɛm ndzɛmba yinom dada osiandɛ ɔdɔ hɛn akra so dɛ mbrɛ ɔdze dɔ hɛn mba: dɛm ntsi, ɔnam n’ehumbɔbɔr do ama n’abɔfoe abɛsera hɛn, ama yeehu nkwagye nhyehyɛɛ no na ndaamba hɛn ebusuasantsen so ehu."
                },
                {
                    "number": 15,
                    "text": "O hɛn Nyankopɔn yɛ mbɔbɔrhufo! Na afei hwɛ, susuampaara dɛ yɛfona ara yie ansaana yerutum eyi hɛn nkekãa efi hɛnho, na hɛn nkrantsee ho atsew yi, hom mma yemfa nsuma ama noho ada ho atsew ma ayɛ dasegye ama hɛn Nyankopɔn wɔ da a odzi ewiei no mu, anaadɛ wɔ da a wɔdze hɛn bɛba ebegyina n’enyim ma oebu hɛn atsɛn no mu, dɛ yɛammfa hɛn enuanom hɔn bɔgyaa annkekã hɛn nkrantsee ho fi ber a ɔdze n’asɛm no maa hɛn ma ɔnam do tseew hɛnho no."
                },
                {
                    "number": 16,
                    "text": "Na afei, m’enuanom, sɛ hɛn nuanom no rohwehwɛ asɛɛ hɛn a, hwɛ, yɛdze hɛn nkrantsee bosuma, nyew, yɛdze besie wɔ asaasetsirmu, ama noho ada ho aatsew ma ayɛ dasegye dɛ yɛammfa annyɛ hwee da, wɔ da a odzi ewiei no mu; na sɛ hɛn enuanom no sɛɛ hɛn a, hwɛ, yɛbɔkɔ hɛn Nyankopɔn nkyɛn na ɔbɛgye hɛn nkwa."
                },
                {
                    "number": 17,
                    "text": "Na afei ɔbaa dɛ ber a ɔhen no wiee dɛm nsɛm yi kã no, dɔm no nyinara boaa hɔn ano na wɔfaa hɔn nkrantsee, nye akodze biara a wɔdze kã nyimpa bɔgya gu no, na wosiee no wɔ asaasetsirmu."
                },
                {
                    "number": 18,
                    "text": "Na wɔyɛɛ iyi dze yɛɛ dasegye maa Nyankopɔn nye adasamba, dɛ wɔremmfa nnkã nyimpa no bɔgyaa nngu bio da; na dɛm na wɔyɛe dze kyerɛɛ hɔn awerɛhyɛmu na wɔnye Nyankopɔn dzii ahyɛmu dɛ mbom wobegyaa hɔnankasa hɔn nkwa mu ama sen dɛ wɔbɛkã hɔn enuanom bɔgya egu; na dɛ wɔbɛgye efi onua bi nsamu no, mbom hɔnankasa wɔdze bɛma no; na dɛ wɔbɛsɛɛ hɔn nda wɔ enyihaw mu no, mbom wɔdze hɔn nsa bɛyɛ edwuma mbordo."
                },
                {
                    "number": 19,
                    "text": "Na dɛm na ɔma yehu dɛ ber a Lamanfo no gyee dzii no na wohun nokwar no, wogyinaa pintsinn na wɔpɛɛ dɛ wobohu amandze dze akɔ owu mu mpo sen dɛ wɔbɛyɛ bɔn; na yehu dɛ wosiee hɔn asomdwee ho akodze, anaadɛ wosiee hɔn ɔkõ ho akodze dze hwehwɛɛ asomdwee."
                },
                {
                    "number": 20,
                    "text": "Na ɔbaa dɛ hɔn enuanom no, Lamanfo no boaboaa hɔnho dɛ wɔrokɔkõ, na wɔbaa Nephi asaase do dɛ wɔrebɛsɛɛ ɔhen no, na wɔdze fofor esi n’ananmu, na wɔasɛɛ Anti-Nephi-Lehi dɔm efi asaase no do."
                },
                {
                    "number": 21,
                    "text": "Afei ber a dɔm no hun dɛ wɔreba hɔn do no wɔkɔr dɛ worikehyia hɔn kwan, na wɔdze hɔnho too famu wɔ hɔn enyim, na wɔhyɛɛ ase dɛ wɔrobɔ Ewuradze ne dzin, na wɔdaa famu hɔ dɛmara kesii dɛ Lamanfo no bae na wobotui hyɛɛ hɔn do, na wɔhyɛɛ ase dɛ wɔdze hɔn nkrantsee rukuku hɔn."
                },
                {
                    "number": 22,
                    "text": "Na wɔnye hɔn enndzi aper biara ntsi wokum hɔn mu apem nye enum; na yenyim dɛ woehyira hɔn, osiandɛ wɔnye hɔn Nyankopɔn rekɛtsena."
                },
                {
                    "number": 23,
                    "text": "Afei Lamanfo no hun dɛ hɔn enuanom no nnguan mmfi hɔn nkrantsee ano anaadɛ wɔnndan hɔnho nnkɔ hɔn nsa enyimfa anaa bakum, na mbom wɔdaa famu hɔ kesii dɛ wobowu, na ber a woruwu wɔ nkrantsee ano no mpo nna woriyi Nyame ayɛw."
                },
                {
                    "number": 24,
                    "text": "Afei ber a Lamanfo no hun dɛm no, wogyaa dɛ wokuku hɔn; na hɔn mu dodowara wɔ mu a awerɛhow hyɛɛ hɔn akoma mã wɔ hɔn enuanom a wɔatɔr wɔ nkrantsee ano no ntsi, na wonuu hɔnho wɔ dza wɔayɛ no ho."
                },
                {
                    "number": 25,
                    "text": "Na ɔbaa dɛ wɔtoow hɔn ɔkõ ho akodze no gui, na wɔammpɛ dɛ wɔbɛfa bio, osiandɛ nna yaw akã hɔn wɔ ewudzi a woedzi no ho; na wɔdaa famu dɛ mbrɛ hɔn enuanom no ayɛ no mpo hwɛɛ dɛ hɔn a wɔamema hɔn nsa do dze rukuku hɔn no benya ehumbɔbɔr anaa."
                },
                {
                    "number": 26,
                    "text": "Na ɔbaa dɛ nkorɔfo a wɔbɛkãa Nyankopɔn no nkorɔfo ho no dɔɔ sõ sen hɔn a woeku hɔn no; na hɔn a wokum hɔn no yɛ atseneneefo, dɛm ntsi ekyingye biara nnyi ho, yenyim dɛ wɔagye hɔn nkwa."
                },
                {
                    "number": 27,
                    "text": "Na omumuyɛnyi biara nnyi hɔn a wokum hɔn no mu; mbom dɔm a wɔbor apem na wonyaa nokwar no ho nyimdzee; dɛm ma yehu dɛ Ewuradze nam akwan pii do ma no nkorɔfo nya nkwagye."
                },
                {
                    "number": 28,
                    "text": "Afei Lamanfo a wokum hɔn enuanom no hɔn mu dodowara yɛ Amalekifo nye Amulonfo, na hɔn mu dodowara na wɔdɔm Nehor ne fɛkuw no."
                },
                {
                    "number": 29,
                    "text": "Afei, hɔn a wɔbɛkãa Ewuradze no nkorɔfo ho no mu biara nnyi hɔ a wɔyɛ Amalekifo anaa Amulonfo, anaa hɔn a wɔdɔm Nehor ne fɛkuw no, na mbom hɔn a wɔyɛ Laman nye Lemuel asefo."
                },
                {
                    "number": 30,
                    "text": "Na dɛm ma yehu pefee dɛ nkorɔfo a woenya Nyame no Sunsum ne kan da, na woenya tsenenee ndzɛmba ho nyimdzee kɛse no, na nkyii wɔhwe ase wɔ bɔn nye mbrato mu a, hɔn akoma pirim mbordo, na dɛm ma hɔn tsebew sɛɛ koraa sen hɔn a wonnyim dɛm ndzɛmba yinom ho hwee koraa."
                }
            ]
        },
        "/study/scriptures/bofm/alma/25": {
            "uri": "/study/scriptures/bofm/alma/25",
            "title": "Alma 25",
            "data_type": "chapter",
            "chapter_name": "Tsir 25",
            "chapter_summary": [
                "Lamanfo hɔn ntoabɔ no tserɛw—Noah n’asefo asɔfo no hera dɛ mbrɛ Abinadi hyɛ ho nkɔm no—Lamanfo pii sakyer na wɔkɛkã Anti-Nephi-Lehifo ho—Wɔgye Christ dzi na wodzi Moses mbra do. Bɛyɛ mfe 90–77 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na hwɛ, afei ɔbaa dɛ dɛm Lamanfo no bo fuuw mbordo osian hɔn enuanom no a woekuku hɔn no ntsi; dɛm ntsi wɔkãa ntam dɛ wobedzi Nephifo no awer; na woeku Anti-Nephi-Lehifo no wɔ dɛm mber no mu bio."
                },
                {
                    "number": 2,
                    "text": "Mbom wɔfaa hɔn nsordaafo no na wɔkɔr Zarahemla asaase no kurotsia, na wɔkɔr dɔm a wɔwɔ Ammonihah asaase do no do, na wɔkɛsɛɛ hɔn."
                },
                {
                    "number": 3,
                    "text": "Na ɔno ekyir, wɔnye Nephifo no dzii akõ pii a no mu no wɔpaam hɔn na wokum hɔn."
                },
                {
                    "number": 4,
                    "text": "Na Lamanfo no a wokum hɔn no mu dodowara yɛ Amulon nye n’enuanom hɔn asefo, wɔyɛ Noah n’asɔfoe, na wɔtotɔree wɔ Nephifo nsaano;"
                },
                {
                    "number": 5,
                    "text": "Na hɔn a wɔkaa no guanee kɔr sar no boka afamu, hɔ na wonyaa tum wɔ Lamanfo no do, na wɔmaa wɔdze gya hyeew Lamanfo no mu pii osian hɔn gyedzi ntsi—"
                },
                {
                    "number": 6,
                    "text": "Na hɔn mu dodowara yeew hɔn nkorɔfo pii na wohun amandze pii n’ekyir no, wɔhyɛɛ ase dɛ wɔrekaa nsɛm a Aaron nye n’enuanom no kãa kyerɛɛ hɔn wɔ hɔn asaase no do no; dɛm ntsi wɔhyɛɛ ase dɛ woruhu dɛ hɔn egyanom hɔn amambra no nyinara nnyɛ nokwar, na wɔgyee Ewuradze dzii, na wohun dɛ ɔno na ɔdze tum kɛse maa Nephifo no; na iyi maa hɔn mu dodowara nyaa nsakyer wɔ sar no do."
                },
                {
                    "number": 7,
                    "text": "Na ɔbaa dɛ ahwɛdofo no a wɔyɛ Amulon ne mba nkaase no hyɛɛ mbra dɛ wonku hɔn, nyew, hɔn a wɔgye dɛm ndzɛmba yinom dzi nyina."
                },
                {
                    "number": 8,
                    "text": "Afei hɔn a osian hɔn gyedzi ntsi woeku hɔn wɔ Nyame mu no maa hɔn enuanom no bo fuwii; na wentwiwentwi hyɛɛ ase wɔ sar no do; na Lamanfo no hyɛɛ ase dɛ woritsiw Amulon nye no nuanom hɔn asefo no, na wɔhyɛɛ ase dɛ worukuku hɔn; na iyi maa woguanee kɔr sar no boka afamu."
                },
                {
                    "number": 9,
                    "text": "Na hwɛ, Lamanfo no gu do rohwehwɛ hɔn dze besi ndɛ da yi. Iyi ama Abinadi ne nsɛm no a ɔkãe no ayɛ hɔ, dza ɔkãe a ɔfa asɔfo no a wɔmaa wɔdze ogya hyeew no no hɔn asefo."
                },
                {
                    "number": 10,
                    "text": "Osiandɛ ɔsee hɔn dɛ: Dza hom dze rebɛyɛ me yi bɛyɛ ngyinahɔmadze ama ndaamba."
                },
                {
                    "number": 11,
                    "text": "Na afei Abinadi nye nyia odzii kan wui wɔ ogya mu osian ne gyedzi a ɔwɔ no wɔ Nyame mu ntsi; afei iyi nye dza ɔrohwehwɛ akã, dɛ, dodowara bowu wɔ ogya mu dɛ mbrɛ wɔdze ayɛ no yi."
                },
                {
                    "number": 12,
                    "text": "Na ɔkãa kyerɛɛ Noah n’asɔfoe no dɛ hɔn asefo bɛma woekuku nyimpa pii, dɛ mbrɛ wɔdze ayɛ no no, na dɛ wɔbɔbɔ hɔn apetse na woekuku hɔn dɛ nguan a wonnyi oguanhwɛfo a mbowa abɔyafo taa hɔn do na worukuku hɔn mpo; na afei hwɛ, dɛm nsɛm yi ada edzi, osiandɛ Lamanfo no ataa hɔn do etsiw hɔn na wɔahwe hɔn."
                },
                {
                    "number": 13,
                    "text": "Na ɔbaa dɛ ber a Lamanfo no hun dɛ worunntum nndzi Nephifo do konyim no, wɔsaan hɔn ekyir baa hɔnankasa hɔn asaase do; na hɔn mu dodowara baa bɛtsenaa Ishmael asaase nye Nephi asaase do, na wɔdze hɔnho kɔbɔɔ Nyame no nkorɔfo a wɔyɛ Anti-Nephi-Lehifo no ho."
                },
                {
                    "number": 14,
                    "text": "Na hɔn so siee hɔn ɔkõ ho akodze dɛ mbrɛ hɔn nuanom no yɛe no, na wɔhyɛɛ ase dɛ wɔreyɛ atseneneefo; na wɔnantseew Ewuradze n’akwan mu, na wosii nketse dɛ wobesie ne mbrasɛm nye n’ahyɛdze."
                },
                {
                    "number": 15,
                    "text": "Nyew, wodzii Moses mbra do; osiandɛ okehiaa dɛ wodzi Moses mbra do wɔ mber no mu, osiandɛ ne nyina nnhyɛɛ mã. Mbom Moses mbra no nyina ekyir no, wɔhwɛɛ Christ ne mbae no so kwan, nna wosusu ho dɛ Moses mbra no yɛ ne mbae no ho ngyinahɔmadze, na wɔgyee dzii dɛ ɔwɔ dɛ wodzi baguamu ayɛdze no do kesi aber a wobeyi no akyerɛ hɔn."
                },
                {
                    "number": 16,
                    "text": "Afei nna wonnsusu dɛ nkwagye nam Moses mbra do bɛba; na mbom Moses mbra no na ɔhyɛ hɔn gyedzi dzen wɔ Christ mu; na iyi maa wɔnam gyedzi do gyinaa pintsinn wɔ enyidado mu dze kɔr onnyiewiei nkwagye mu, na aber nyina wɔtwer nkɔnhyɛ sunsum no a ɔkã ndzɛmba a ɔbɛba ho asɛm kyerɛ no."
                },
                {
                    "number": 17,
                    "text": "Na afei hwɛ, Ammon, na Aaron, nye Omner, nna Himni, nye hɔn enuanom no nyaa enyigye mbordo; osian dza wɔyɛɛ wɔ Lamanfo no mu a asow aba ntsi, na wohun dɛ Ewuradze etsie hɔn mpaabɔ, na ɔada n’asɛm no so edzi wɔ hɔn mu wɔ kwan biara mu."
                }
            ]
        },
        "/study/scriptures/bofm/alma/26": {
            "uri": "/study/scriptures/bofm/alma/26",
            "title": "Alma 26",
            "data_type": "chapter",
            "chapter_name": "Tsir 26",
            "chapter_summary": [
                "Ammon tuw noho wɔ Ewuradze mu—Ewuradze hyɛ agyedzifo dzen na ɔma hɔn nyimdzee—Nyimpa botum edua gyedzi do dze akra mpempem aba nnuho mu—Nyankopɔn wɔ tum nyina na adze nyina mu ntseasee. Bɛyɛ mfe 90–77 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, nsɛm a Ammon kãa kyerɛɛ n’enuanom no nye dɛ: Mo nuanom na m’enuanom, nhwɛ mese hom dɛ, ebɛnadze tsitsir ntsi na ɔwɔ dɛ yedzi dɛw; ana yesusuu wɔ ber a yesii mu fii Zarahemla asaase do no dɛ Nyankopɔn bɛma hɛn nhyira kɛse a ɔtse dɛm?"
                },
                {
                    "number": 2,
                    "text": "Na afei, mibisa hom dɛ, ebɛn nhyira kɛse na oehue egu hɛn do yi? Ana hom botum akã?"
                },
                {
                    "number": 3,
                    "text": "Hwɛ, miriyi ano ama hom; osiandɛ nna hɛn enuanom Lamanfo no wɔ sum mu, nyew, nna wɔwɔ sum kebii mu, na mbom hwɛ, hɔn mu baahen na woebohu Nyankopɔn ne kan nwanwa yi? Na iyi nye nhyira a oehue egu hɛn do, ma yɛayɛ edwindadze wɔ Nyame ne nsamu ma ɔdze hɛn edzi dwuma kɛse."
                },
                {
                    "number": 4,
                    "text": "Hwɛ, hɔn mu mpempem ridzi dɛw, na wɔdze hɔn aba Nyame no nguanbuw mu."
                },
                {
                    "number": 5,
                    "text": "Hwɛ, kwã no aber, na nhyira akã hom, osiandɛ hom atow hom kantankrankye ato mu dze hom ahoɔdzen rutwa, nyew, hom ayɛ edwuma wɔ da no nyina mu; na hom nhwɛ hom efi-efi no dodow? Na wɔbɔboaboa ano dze ekogu san do, amma ɔannsɛɛ."
                },
                {
                    "number": 6,
                    "text": "Nyew, ehum runnhwe hɔn no wɔ da a odzi ewiei no mu; nyew, ekyinehyia mframa runnhuw hɔn nnkɔ sor; na mbom sɛ ehum bɔ a wɔbɔbom aboa hɔn ano wɔ hɔn bea do amma ehum no enntum annhɛn hɔn mu; nyew, nna mframa dzendzen so runntum nnhuw hɔn nnkɔ beebiara a ɔtamfo no pɛ dɛ ɔdze hɔn kɔ."
                },
                {
                    "number": 7,
                    "text": "Mbom hwɛ, wɔwɔ otwa ber Wura no ne nsamu, na wɔyɛ nedze; na ɔbɛma hɔn do wɔ da a odzi ewiei no mu."
                },
                {
                    "number": 8,
                    "text": "Nhyira nkã hɛn Nyankopɔn; hom mma yɛntow ndwom nyi no ayɛw, nyew, hom mma yɛmfa ndaase mma ne dzin krɔnkrɔn no, osiandɛ ne tseneneeyɛ wɔ hɔ afebɔɔ."
                },
                {
                    "number": 9,
                    "text": "Na sɛ yemmfi Zarahemla asaase do ammba a nkyɛ hɛn enuanom adɔfo yi a wɔwɔ hɛnho ɔdɔ nwanwa yi, bɛda ho ekyir hɛn dzendzenndzen, nyew, na nkyɛ wɔda ho so yɛ ananaben ama Nyankopɔn."
                },
                {
                    "number": 10,
                    "text": "Na ɔbaa dɛ ber a Ammon kãa dɛm nsɛm yi wiei no, no nuabanyin Aaron kãa n’enyim see dɛ: Ammon, musuro dɛ mebɛkã dɛ w’enyigye rotwe wo akɔ ntuw mu."
                },
                {
                    "number": 11,
                    "text": "Mbom Ammon see no dɛ: Munntuw wɔ mankasa m’ahoɔdzen mu, anaadɛ wɔ mankasa me nyansaa mu; na mbom hwɛ, me dɛw ahyɛ mã, nyew, dɛw ahyɛ m’akoma mu mã, na mibedzi dɛw wɔ me Nyame mu."
                },
                {
                    "number": 12,
                    "text": "Nyew, minyim dɛ mennsɛ hwee; sɛ mohwɛ m’ahoɔdzen ho a nna meyɛ mberɛw koraa; dɛm ntsi murunntuw moho, na mbom mobotuw wɔ Nyame mu, osiandɛ n’ahoɔdzen mu na mutum meyɛ ndzɛmba nyina; nyew, yɛayɛ etumdze akɛse pii wɔ asaase yi do, na iyi ho ntsi yebeyi ne dzin ayɛw afebɔɔ."
                },
                {
                    "number": 13,
                    "text": "Hwɛ, hɛn nuanom mpem ahen na oeyi hɔn efi hɛl ne yaw mu; na wɔaba robɔtow ɔdɔ ɔpon ho ndwom, na iyi osian n’asɛm no tum a ɔwɔ hɛn mu ntsi, dɛm ntsi ana yennyi siantsir tsitsir bi a yɛhwɛ ho dzi dɛw?"
                },
                {
                    "number": 14,
                    "text": "Nyew, yɛwɔ siantsir bi a yɛhwɛ ho dze yi no ayɛw afebɔɔ, osiandɛ ɔno nye Ɔsorsor Nyankopɔn no, na oesian hɛn nuanom efi hɛl no nkɔnsɔnkɔnsɔn no mu."
                },
                {
                    "number": 15,
                    "text": "Nyew, nna daapem sum nye ɔsɛɛ etwa hɔnho ehyia; na mbom hwɛ, ɔdze hɔn aba ne daapem kan mu, nyew, wɔaba daapem nkwagye mu; na no dɔ kɛse no etwa hɔnho ehyia; nyew, na hɛn na yɛayɛ edwindadze wɔ ne nsamu edzi dɛm dwuma a ɔsõ na ɔyɛ nwanwa yi."
                },
                {
                    "number": 16,
                    "text": "Dɛm ntsi, hom mma yenhyɛ hɛnho enyimnyam, nyew, yɛbɛhyɛ hɛnho enyimnyam wɔ Ewuradze mu; nyew, yebedzi dɛw, osiandɛ hɛn dɛw ahyɛ mã; nyew, yebeyi hɛn Nyame ayɛw afebɔɔ. Hwɛ, woana na obotum ahyɛ noho enyimnyam kɛse wɔ Ewuradze mu? Nyew, woana na obotum akã no tum kɛse no nye n’ehumbɔbɔr, nye ne penkyɛr a ɔwɔ wɔ adasamba ho asɛm pii? Hwɛ, mese hom dɛ, dza ɔyɛ wɔ mo mu no murunntum nnkã no mu ketseketse mpo."
                },
                {
                    "number": 17,
                    "text": "Woana dwen dɛ hɛn Nyame bohu hɛn mbɔbɔr ara ekesi dɛ ɔbɔtwe hɛn efi hɛn bɔn kɛse nye ɔsɛɛ no mu?"
                },
                {
                    "number": 18,
                    "text": "Hwɛ, yɛdze ebufuhyew kɛse mpo na ehunahuna kɔr dɛ yɛrekɛsɛɛ n’asɔr."
                },
                {
                    "number": 19,
                    "text": "Ao, ebɛnadze ntsi na oenngyaa hɛn amma ɔsɛɛ kɛse, nyew, ebɛnadze ntsi na ɔamma ne pɛrpɛrdzi nkrantsee no ammba hɛn do, mma yɛammba abagura a onnyiewiei mu?"
                },
                {
                    "number": 20,
                    "text": "Ao, sɛ modwen ho a, ɔma me kra mpo guan. Hwɛ, ɔamma ne pɛrpɛrdzi no enndzi dwuma wɔ hɛn do, na mbom ɔnam n’ehumbɔbɔr kɛse do dze hɛn atra daapem owu no bun nye awerɛhow no mpo ma hɛn akra enya nkwagye."
                },
                {
                    "number": 21,
                    "text": "Na afei hwɛ, mo nuanom, honammunyi bi wɔ hɔ a onyim dɛm ndzɛmba yinom? Mese hom dɛ, obiara nnyi hɔ a onyim dɛm ndzɛmba yinom, gyedɛ nyia oenya nnuho."
                },
                {
                    "number": 22,
                    "text": "Nyew, nyia oenu noho na ɔma ne gyedzi yɛ edwuma, na ɔyɛ ndwuma pa, na ɔbɔ mpaa daadaa a onngyaa da—nyimpa ɔtse dɛm yi na ɔwɔ ho kwan dɛ ohu Nyankopɔn n’esumasɛm; nyew, dɛm nyimpa yi na wɔbɛma oeyi ndzɛmba a wonnyii nnkyerɛɛ da no akyerɛ; nyew, wɔbɛma dɛm nyimpa no atwe mpempem aba nnuho mu mpo dɛ mbrɛ wɔama yɛatwe hɛn enuanom yinom aba nnuho mu yi."
                },
                {
                    "number": 23,
                    "text": "Afei hom akaa, m’enuanom, dɛ yɛkãa kyerɛɛ hɛn enuanom wɔ Zarahemla asaase do dɛ yɛrokɔ Nephi asaase do akɛkã nsɛmpa no akyerɛ hɛn enuanom Lamanfo no wɔsereew hɛn, sii hɛn atwetwe?"
                },
                {
                    "number": 24,
                    "text": "Na wɔsee hɛn dɛ: Ana hom susuu dɛ hom botum atwe Lamanfo aba nokwar no ho? Ana hom susuu dɛ hom botum ama Lamanfo yinom agye edzi dɛ hɔn egyanom hɔn amambra no a ɔnntsen, nkorɔfo a wɔyɛ akɔnkyefo dɛm yi; dɔm a hɔn akoma mu enyigyedze ara nye bɔgyakagu; dɔm a wɔasɛɛ hɔn mber nyina dze ayɛ emumuyɛ yaayaa; dɔm a hɔn akwan nyina yɛ mbrato akwan fitsi ahyɛse yi? Afei m’enuanom, hom kaa dɛ iyi nye hɔn nsɛm."
                },
                {
                    "number": 25,
                    "text": "Na wɔkãe so dɛ: Hom mma yɛmfa akodze na yɛnkɔ hɔn do, ama yɛaasɛɛ hɔn nye hɔn emumuyɛdze nyina efi asaase yi do, amma woenndzi kan ammba hɛn do ammbɛsɛɛ hɛn."
                },
                {
                    "number": 26,
                    "text": "Mbom hwɛ, m’enuanom adɔfo, yɛammba sar yi do dɛ yɛrebɛsɛɛ hɛn nuanom, mbom hɛn adwen nye dɛ gyangyanbiara yebotum yɛagye hɔn mu binom hɔn akra nkwa."
                },
                {
                    "number": 27,
                    "text": "Afei ber a hɛn werɛ howee, na nkyɛ yɛreyɛ asan hɛn ekyir no, hwɛ, Ewuradze kyekyee hɛn werɛ, na ɔsee dɛ: Hom nkɔ hom enuanom Lamanfo no mu, na hom mfa abotar nsɔw hom amandzehu, na mebɛma hom konyimdzi."
                },
                {
                    "number": 28,
                    "text": "Na afei hwɛ, yɛaba, na yɛabɛkã hɔnho; na yenya abotar wɔ hɛn haw mu; na yɛasɔw enyimguase biara; nyew, yekyin fi fie akɔ fie mu, yɛtwer wiadze ehumbɔbɔr—na nnyɛ wiadze n’ehumbɔbɔr nko na mbom Nyame n’ehumbɔbɔr so."
                },
                {
                    "number": 29,
                    "text": "Na yɛahɛn hɔn efiefi mu na yɛakyerɛkyerɛ hɔn, na yɛakyerɛkyerɛ hɔn wɔ hɔn abɔntsen do; nyew, na yɛakyerɛkyerɛ hɔn wɔ hɔn akoko do; na yɛahɛn hɔn temple nye hɔn nhyiamudan nyina mu na yɛakyerɛkyerɛ hɔn; na woyii hɛn edzi na wodzii hɛnho fɛw, na wohimaa ntafi guu hɛn do, na wɔbɔɔ hɛn asotɔr; na wohiim hɛn abo, na wɔfaa hɛn dze ntampehoma dzendzen kyekyeer hɛn, na wɔdze hɛn guu efiadze; na ɔnam Nyame no tum nye ne nyansaa do woeyi hɛn efi mu bio."
                },
                {
                    "number": 30,
                    "text": "Na yɛsɔɔw amandzehu ahorow pii, wɔ iyi mu, dɛ gyangyanbiara akra binom nam hɛn do benya nkwa; na yenyim dɛ hɛn dɛw bɛhyɛ mã dɛ ɔnam hɛn do ma akra binom enya nkwa."
                },
                {
                    "number": 31,
                    "text": "Afei hwɛ, yehu hɛn edwuma no mu ndɔbaa; osuar anaa? Mese hom dɛ, Oho, ɔdɔɔ sõ ara yie; nyew, na yetum gye hɔn nokwardzi ho dase, osian ɔdɔ a wɔwɔ dze ma hɔn enuanom nye hɛn so ntsi."
                },
                {
                    "number": 32,
                    "text": "Na hwɛ, wɔpɛɛ dɛ wɔdze hɔn nkwa bɔbɔ afɔr sen dɛ wobeyi hɔn atamfo nkwa efi hɔ; na wɔdze hɔn ɔkõ ho akodze esie asaase tsir mu, osian dɔ a wɔwɔ dze ma hɔn enuanom ntsi."
                },
                {
                    "number": 33,
                    "text": "Na afei hwɛ mese hom dɛ, ana ɔdɔ kɛse a ɔtse dɛm yi bi wɔ asaase nyinara do? Oho, bi nnyi hɔ, bi nnyi Nephifo mpo mu."
                },
                {
                    "number": 34,
                    "text": "Na hwɛ, wɔbɛfa akodze nye hɔn enuanom akõ; wɔremmfa hɔnho mma dɛ wonku hɔn. Na mbom hwɛ hɔn mu dodow na wɔdze hɔn nkwa too hɔ; na yenyim dɛ wɔkɔ hɔn Nyankopɔn nkyɛn, osian hɔn dɔ nye bɔn a wokyirii dɛ wɔbɛyɛ ntsi."
                },
                {
                    "number": 35,
                    "text": "Afei ana siantsir bi nnyi hɔ mma hɛn dɛ yedzi dɛw? Nyew, mese hom dɛ, fitsi wiadze n’ahyɛse nyimpa biara nnyi hɔ a wɔwɔ siantsir kɛse bi a ɔsɛ dɛ wɔhwɛ ho dzi dɛw dɛ hɛn; nyew, m’enyigye adɔɔ sõ araa ma murutuw wɔ me Nyame mu; osiandɛ ɔwɔ tum nyina, nye nyansa nyina, nye adze nyina mu ntsease; onyim adze nyina, na ɔyɛ mbɔbɔrhunyi, na ɔma hɔn a wonu hɔnho na wɔgye ne dzin dzi no nya nkwagye mpo."
                },
                {
                    "number": 36,
                    "text": "Afei sɛ iyi yɛ ntuw a, nna dɛmara mpo na mubotuw moho; osiandɛ iyi nye mo nkwa na me kandzea, m’enyigye na mo nkwagye, na mo ɔpon fi daapem mbusu mu. Nyew, nhyira nkã me Nyankopɔn ne dzin, nyia ɔdwen dɛm nkorɔfo yi a wɔyɛ Israel duatantam n’abaw a, wɔayew efi ne duatantam ho wɔ ananabea do; nyew, mese, nhyira nkã me Nyankopɔn ne dzin, nyia ɔdwen hɛnho hɛn a yɛayɛ ekyimakyimafo wɔ ananabea."
                },
                {
                    "number": 37,
                    "text": "Afei mo nuanom, yehu dɛ Nyankopɔn dwen nyimpa nyina ho, wɔ asaase biara do; nyew, ɔkan no nkorɔfo, na n’ehumbɔbɔr abadaa kata adze nyina do. Afei iyi nye m’enyigye, nye me ndaase kɛse; nyew, na medze ndaase bɛma me Nyankopɔn afebɔɔ. Amen."
                }
            ]
        },
        "/study/scriptures/bofm/alma/27": {
            "uri": "/study/scriptures/bofm/alma/27",
            "title": "Alma 27",
            "data_type": "chapter",
            "chapter_name": "Tsir 27",
            "chapter_summary": [
                "Ewuradze hyɛ Ammon dɛ ondzi Anti-Nephi-Lehifo enyim kan nkɔ bea a hɔyɛ dwudwoodwo—Ammon hyia Alma, onya enyigye mbordo ma n’ahom pa—Nephifo dze Jershon asaase no ma Anti-Nephi-Lehifo—Wɔfrɛ hɔn Ammon no nkorɔfo. Bɛyɛ mfe 90–77 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei ɔbaa dɛ ber a dɛm Lamanfo no a wɔkɔr dɛ wɔrokɔkõ etsia Nephifo no hun dɛ hɔn mbɔdzembɔ pii nyina ekyir no worunntum nnsɛɛ hɔn no, wɔsaan hɔn ekyir kɔr Nephi asaase do bio."
                },
                {
                    "number": 2,
                    "text": "Na ɔbaa dɛ Amalekifo no bo fuuw kɛsenara osiandɛ nna hɔn dɔm no mu pii atotɔr. Na ber a wohun dɛ worunntum nndzi Nephifo no hɔn wer no, wɔhyɛɛ ase nunuu dɔm no ara ma hɔn bo fuuw hɔn enuanom Anti-Nephi-Lehifo no; dɛm ntsi wɔhyɛɛ ase bio dɛ wɔresɛɛ hɔn."
                },
                {
                    "number": 3,
                    "text": "Afei dɛm nkorɔfo yi poow bio dɛ wɔbɛfa hɔn akodze, na wɔdze hɔnho maa hɔn atamfo no dɛ wonku hɔn dɛ mbrɛ wɔpɛ."
                },
                {
                    "number": 4,
                    "text": "Afei ber a Ammon nye n’enuanom no hun dɛm ɔsɛɛ ndwuma yi wɔ hɔn a wɔdɔ hɔn papaapa, na hɔn so wɔdɔ hɔn papaapa—osiandɛ wɔfaa hɔn dɛ wɔyɛ abɔfo a Nyankopɔn asoma hɔn dɛ wɔmbɛgye hɔn nkwa mfi daapem ɔsɛɛ mu—dɛm ntsi, ber a Ammon nye n’enuanom no hun dɛm ɔsɛɛ ndwuma kɛse yi no, hɔn yamu hyehyee hɔn, na wɔkãa kyerɛɛ ɔhen no dɛ:"
                },
                {
                    "number": 5,
                    "text": "Ma yɛmboaboa Ewuradze no dɔm yi ano, na yenguan mfi hɛn atamfo yi nsa nkɔ hɛn enuanom Nephifo nkyɛn wɔ Zarahemla asaase do amma wɔaannsɛɛ hɛn."
                },
                {
                    "number": 6,
                    "text": "Na mbom ɔhen no see hɔn dɛ: Hwɛ, Nephifo no bɛsɛɛ hɛn, osian ewudzi nye bɔn pii a yɛayɛ etsia hɔn ntsi."
                },
                {
                    "number": 7,
                    "text": "Na Ammon see dɛ: Mobɔkɔ ekebisa Ewuradze, na sɛ ɔse hɛn dɛ, yɛnkɔ hɛn enuanom no nkyɛn a, ana yɛ bɔkɔ?"
                },
                {
                    "number": 8,
                    "text": "Na ɔhen no see no dɛ: Nyew, sɛ Ewuradze se hɛn dɛ yɛnkɔ a, yɛbɔkɔ hɛn enuanom nkyɛn na yɛakɛyɛ hɔn ndɔnkɔfo ekesi dɛ yɛbɔsom dze etua ewudzi nye bɔn pii a yɛayɛ etsia hɔn no kaw."
                },
                {
                    "number": 9,
                    "text": "Mbom Ammon see no dɛ: Iyi tsia hɛn enuanom no hɔn mbra a m’egya yɛe too hɔ, dɛ mma wonnya ndɔnkɔfo biara wɔ hɔn mu no; dɛm ntsi hom mma yɛnkɔ hɔ na yɛnkɛdan hɛn nuanom no hɔn mbɔbɔrhu."
                },
                {
                    "number": 10,
                    "text": "Na mbom ɔhen no see no dɛ: Kebisa Ewuradze, na sɛ ɔse hɛn dɛ yɛnkɔ a, yɛbɔkɔ; annyɛ dɛm a yɛbɔhwer hɛn nkwa wɔ asaase no do."
                },
                {
                    "number": 11,
                    "text": "Na ɔbaa dɛ Ammon kɔree kebisaa Ewuradze, na Ewuradze see no dɛ:"
                },
                {
                    "number": 12,
                    "text": "Ma nkorɔfo yi mfi asaase yi do amma wɔannhwer hɔn nkwa; osiandɛ Satan esuo Amalekifo no hɔn akoma mu dzendzenndzen, ma dɛm ntsi onunu Lamanfo no hɔn akoma mu ma wonya ebufuw wɔ hɔn enuanom ho dɛ wobokuku hɔn; dɛm ntsi hom mfi asaase yi do; na nhyira akã dɛm nkorɔfo yi wɔ dɛm ebusuasantsen yi mu, na mobɔbɔ hɔnho ban."
                },
                {
                    "number": 13,
                    "text": "Na afei ɔbaa dɛ Ammon kɔree na ɔkɛkãa nsɛm nyinara a Ewuradze akã akyerɛ no no kyerɛɛ ɔhen no."
                },
                {
                    "number": 14,
                    "text": "Na wɔboaboaa hɔn dɔm nyina ano, nyew, Ewuradze no dɔm nyina, na wɔboaboaa hɔn nguankuw nye hɔn anantwikuw nyina ano, na wofii asaase no do, na wɔbaa sar no a ɔda Nephi asaase nye Zarahemla asaase ntamu no do, na wobodur asaase no ne he do."
                },
                {
                    "number": 15,
                    "text": "Na ɔbaa dɛ Ammon see hɔn dɛ: Hwɛ, emi nye m’enuanom yi bɔkɔ Zarahemla asaase do hɔ, na hom bɔtweɔn wɔ ha ekesi dɛ yɛbɛsan; na yɛrokɔhwɛ dɛ sɛ hɛn nuanom no bɛpɛ dɛ hom bɛba hɔn asaase do a."
                },
                {
                    "number": 16,
                    "text": "Na ɔbaa dɛ ber a Ammon rokɔ asaase no do no, ɔno nye no nuanom no hyiaa Alma wɔ bea a wɔakã ho asɛm no do; na hwɛ, iyi yɛɛ nhyiamu a ɔyɛɛ enyigye."
                },
                {
                    "number": 17,
                    "text": "Afei Ammon nyaa enyigye mbordo; nyew, onyaa Nyame mu enyigye araa ma n’ahom mpo pae; ma ɔhwee famu bio."
                },
                {
                    "number": 18,
                    "text": "Afei ana iyi nnyɛ enyigye mbordo? Hwɛ, iyi yɛ enyigye bi a obiara nnkenya gyedɛ nyia oenu noho nokwar mu na ɔdze ahobrɛadze rohwehwɛ enyigye."
                },
                {
                    "number": 19,
                    "text": "Afei enyigye a Alma nyae ber a ohyiaa n’enuanom no dɔɔ sõ dodow, na dɛmara so na Aaron, Omner, nye Himni so nyae; na mbom hwɛ hɔn enyigye no annyɛ dza ɔbor hɔn ahom do."
                },
                {
                    "number": 20,
                    "text": "Na afei ɔbaa dɛ Alma dzii n’enuanom no enyim nye hɔn sanee kɔr Zarahemla asaase do; na ɔnye hɔn kɔr nankasa ne fie. Na wɔkɔree kɛkãa dza osii wɔ hɔn nye hɔn enuanom Lamanfo no ntamu wɔ Nephi asaase do nyina kyerɛɛ ɔtsɛmbuafo panyin no."
                },
                {
                    "number": 21,
                    "text": "Na ɔbaa dɛ ɔtsɛmbuafo panyin no maa wɔbɔɔ dawur wɔ asaase nyina do dɛ ɔpɛ dɛ ohu dɔm no hɔn adwen sɛ wɔpen do dɛ wɔngye hɔn enuanom Anti-Nephi-Lehifo no a."
                },
                {
                    "number": 22,
                    "text": "Na ɔbaa dɛ dɔm no see dɛ: Hwɛ, yɛdze Jershon asaase a ɔda po no boka afamu, dza ɔsɔw Dzifuu asaase n’anee afamu no bɛma hɔn; na dɛm Jershon asaase yi na yɛdze bɛma hɛn enuanom no ma ɔayɛ hɔn egyapadze."
                },
                {
                    "number": 23,
                    "text": "Na hwɛ, yɛdze hɛn nsordaafo bogu Jershon asaase nye Nephi asaase ntamu, ama yɛaabɔ hɛn enuanom a wɔwɔ Jershon asaase do no ho ban; osiandɛ wosuro dɛ wɔbɛfa akodze akõ etsia hɔn enuanom amma wɔannyɛ bɔn; na woenya dɛm suro kɛse yi osian nnuho kɛse a woenya wɔ hɔn ewudzi nye hɔn emumuyɛ huhu no ho ntsi."
                },
                {
                    "number": 24,
                    "text": "Na afei hwɛ, iyi na yɛbɛyɛ dze ama hɛn enuanom, dɛ wɔmfa Jershon asaase; na yɛdze hɛn nsordaafo bɔbɔ hɔnho ban efi hɔn atamfo nsa, sɛ wɔbɛma hɛn hɔn ahonyadze kakra dze aboa hɛn ma yɛdze ahwɛ hɛn nsordaafo no a."
                },
                {
                    "number": 25,
                    "text": "Afei, ɔbaa dɛ ber a Ammon tsee iyi no, ɔsaan n’ekyir kɔr Anti-Nephi-Lehifo no nkyɛn, na Alma so nye no kɔr sar no do wɔ bea a woesisi hɔn ntamadan wɔ no, na ɔdaa ndzɛmba yinom nyina edzi kyerɛɛ hɔn. Na Alma so kãa ɔno nye Ammon na Aaron nye hɔn enuanom no hɔn nsakyer ho nsɛm kyerɛɛ hɔn."
                },
                {
                    "number": 26,
                    "text": "Na ɔbaa dɛ iyi dze enyigye kɛse brɛɛ hɔn. Na wɔkɔr Jershon asaase do; na wɔkɛfaa Jershon asaase no tsenaa do; na Nephifo no frɛɛ hɔn Ammon no nkorɔfo; dɛm ntsi dɛm dzin yi yɛɛ hɔn dansewa ofi dɛm da no dze kɔ."
                },
                {
                    "number": 27,
                    "text": "Na wɔforaa Nephifo no mu, na wɔkaan hɔn kãa hɔn a wɔyɛ Nyame n’asɔrmba no ho. Na hɔn dɔ mapa a wɔwɔ wɔ Nyankopɔn nye nyimpa so ho no so yɛɛ hɔn dansewa; na wodzii nokwar ara yie na wɔyɛɛ atseneneefo wɔ ndzɛmba nyina ho; na wogyinaa pintsinn wɔ gyedzi mu wɔ Christ mu, dze kɔr ewiei."
                },
                {
                    "number": 28,
                    "text": "Na dɛ wɔbɛkã hɔn enuanom hɔn bɔgyaa egu no yɛɛ ebusudze kɛsenara wɔ hɔn enyi do; na biribiara enntum annyɛ hɔn mma wɔammfa akodze annkõ enntsia hɔn enuanom da; na owu annyɛ adze a ɔyɛ hu wɔ hɔn enyi do, osian hɔn enyidado wɔ Christ nye owusoɛr mu no ntsi; dɛm ntsi wohun dɛ Christ no konyimdzi no amen owu ama hɔn."
                },
                {
                    "number": 29,
                    "text": "Dɛm ntsi wɔpɛɛ dɛ wɔbɛma kwan ma hɔn enuanom no edua etsirmɔdzen, emumuyɛ nye akwan horow biara mu ekuku hɔn kyɛn dɛ wɔbɔtwe nkrantsee anaa pea dze eku hɔn."
                },
                {
                    "number": 30,
                    "text": "Na dɛm na ɔmaa wɔyɛɛ nkorɔfo a hɔn dɔ mu yɛɛ dzen mapa, nye nkorɔfo a Ewuradze n’enyi gyee hɔnho mbordo."
                }
            ]
        },
        "/study/scriptures/bofm/alma/28": {
            "uri": "/study/scriptures/bofm/alma/28",
            "title": "Alma 28",
            "data_type": "chapter",
            "chapter_name": "Tsir 28",
            "chapter_summary": [
                "Lamanfo dzi ɔkogu wɔ ɔkõ huhu bi mu—Woku nyimpa ɔpepedu—Emumuyɛfo bɔkɔ mbusu a onnyi ewiei tsebew mu; na atseneneefo eenya enyigye a onnyi ewiei da. Bɛyɛ mfe 77–76 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ ber a Ammon no nkorɔfo no hɔn ase gyee wɔ Jershon asaase do, na wɔkyekyeer asɔr so wɔ Jershon asaase do, na Nephifo hɔn nsordaafo no bɔɔ Jershon asaase ho ban, nyew, nye mbea nyina a etwa Zarahemla asaase ho ehyia no; hwɛ Lamanfo hɔn nsordaafo no tsiiw hɔn enuanom no kɔr sar no do."
                },
                {
                    "number": 2,
                    "text": "Na dɛm maa ɔkõ dzendzen bi sii hɔ; nyew, dza ɔtse dɛm yi bi nnsii wɔ nyimpa nyinara mu da wɔ asaase no do fi ber a Lehi dze fii Jerusalem; nyew, na Lamanfo no hɔn mu ɔpepe du na wokum hɔn petsee mbeambea."
                },
                {
                    "number": 3,
                    "text": "Nyew, na wokum Nephifo no so hɔn mu pii; naaso wɔpaam Lamanfo no, bɔɔ hɔn petsee, na Nephifo no saan hɔn ekyir bio kɔr hɔn asaase do."
                },
                {
                    "number": 4,
                    "text": "Na afei aber yi mu no wɔtsee nkrumsi nye kwadwom twa kɛse wɔ Nephifo nyinara mu wɔ asaase no do—"
                },
                {
                    "number": 5,
                    "text": "Nyew, ekunafo a worusũ ma hɔn kunnom, nna egyanom a worusũ ma hɔn mbabanyin, nna akyerɛbaa dze rema no nuabanyin, nyew, onuabanyin dze rema n’egya; na dɛm na ɔmaa wɔtsee nkrumsi wɔ hɔn nyinara hɔn mu, wosũi dze maa hɔn ebusuafo a woekuku hɔn no."
                },
                {
                    "number": 6,
                    "text": "Na afei nokwar, dɛm da no yɛɛ awerɛhow da; nyew, awerɛhow mber, mber a wɔdze faa akɔnkye na wɔbɔɔ mpaa kɛse."
                },
                {
                    "number": 7,
                    "text": "Na dɛm na atsɛmbuafo a wɔhwɛ Nephi no nkorɔfo do no hɔn afe a otsĩa duenum no dze baa ewiei."
                },
                {
                    "number": 8,
                    "text": "Na iyi nye nsɛm a ɔfa Ammon nye n’enuanom ho, dza ɔfa hɔn akwantu nyina ho wɔ Nephi asaase do, nye hɔn haw wɔ asaase no do hɔ, hɔn awerɛhow nye hɔn amandzehu nye hɔn enyigye a onnyi kabea, na mbrɛ wosii gyee enuanom no dwudwoodwo dze hɔn kɔr Jeshon asaase do. Na afei Ewuradze no a ɔyɛ adasa nyina hɔn Pomfo no nhyira hɔn akra afebɔɔ."
                },
                {
                    "number": 9,
                    "text": "Na iyi nye dza ɔfa akõkoekõ na wentwiwentwi a osii Nephifo mu, nye akodzi so a osii Nephifo nye Lamanfo ntamu no; na atsɛmbuafo no hɔn afe a otsĩa duenum no aba ewiei."
                },
                {
                    "number": 10,
                    "text": "Na ofi afe a odzi kan no dze kesi duenum no mu no akra mpempem na wɔsɛɛ hɔn; nyew, bɔgyaka pii na osii."
                },
                {
                    "number": 11,
                    "text": "Na mpempem hɔn efun na ɔkɛhyɛɛ asaase mu, na mpempem pii so efun aboa ano ayɛ esiw wɔ asaase enyi no bɔɔ etur; nyew, na mpempem pii so na wosũi maa hɔn ebusuafo a wɔayew hɔn, na osiandɛ Ewuradze abɔ anohoba dɛ oegyaa hɔn mu ama mbusu a onnyi ewiei tsebew mu ntsi iyi abɔ hɔn hu."
                },
                {
                    "number": 12,
                    "text": "Ber a mpempem binom rusũ nokwar mu ma hɔn ebusuafo a wɔayew no, nna woridzi dɛw so wɔ enyidado a wɔwɔ, na wonyim so dɛ Ewuradze n’anohoba kyerɛ mpo dɛ, wobenyan hɔn ma wɔaakɛtsena Nyankopɔn n’abanyimfa wɔ enyigye tsebew a onnyi ewiei da mu."
                },
                {
                    "number": 13,
                    "text": "Na dɛm ma yehu nsonsonee wɔ nyimpa mu osian bɔn nye mbrato ntsi, nye abɔnsam no tum a ɔnam ndabraba nhyehyɛɛ a ɔayɛ do dze sua nyimpa hɔn akoma efir ntsi."
                },
                {
                    "number": 14,
                    "text": "Na dɛm ma yehu ɔfrɛ kɛse dɛ nyimpa bɛyɛ edwuma wɔ Ewuradze ne wenyin ture enyimpi mu; na dɛm kyerɛ hɛn ma yehu mbrɛ awerɛhow tse, na mbrɛ enyigye so tse—awerɛhow ba osian owu nye ɔsɛɛ a osi nyimpa mu ntsi, na enyigye so ba osian Christ ne kan a ɔma nkwa no ntsi."
                }
            ]
        },
        "/study/scriptures/bofm/alma/29": {
            "uri": "/study/scriptures/bofm/alma/29",
            "title": "Alma 29",
            "data_type": "chapter",
            "chapter_name": "Tsir 29",
            "chapter_summary": [
                "Alma pɛ dɛ obenya abɔfo ndze dze akã nnuho ho asɛm—Ewuradze dze akyerɛkyerɛfo ma aman nyina—Alma tuw noho wɔ Ewuradze n’edwuma mu nye konyim a Ammon na n’enuanom edzi mu. Bɛyɛ mfe 76 Ansaana wɔbɔwo Christ."
            ],
            "verses": [
                {
                    "number": 1,
                    "text": "O kɛtseankyɛ meyɛ ɔbɔfo, na metum enya m’akoma n’apɛdze, na metum ekyin dze Nyame ne totorobɛnto akasa, medze ndze awosow asaase atsẽa mu akã nnuho ho nsɛm akyerɛ nyimpa biara!"
                },
                {
                    "number": 2,
                    "text": "Nyew, nkyɛ medze ndze a ɔbobɔ mu dɛ sinaman akã nnuho nye ɔpon nhyehyɛɛ ho nsɛm akyerɛ ɔkra biara ama woeenu hɔnho na wɔaba hɛn Nyankopɔn nkyɛn, amma awerɛhow ammba asaase nyina enyi do bio."
                },
                {
                    "number": 3,
                    "text": "Na mbom hwɛ, meyɛ nyimpa, na menam me pɛ kwan do yɛ bɔn; na ɔsɛ dɛ m’enyi sɔ ndzɛmba a Ewuradze dze ama me no ho."
                },
                {
                    "number": 4,
                    "text": "Ɔnnsɛ dɛ mehaw moho wɔ mara m’apɛdze, dza ɔyɛ Nyankopɔn a odzi pɛrpɛr no ne ɔmom a osi pi no, na minyim dɛ ɔdze ma adasa dɛ mbrɛ hɔn apɛdze tse, dɛ ɔyɛ owu anaa nkwa; nyew, minyim dɛ ɔahyɛ ɔmom a ɔnnsesã dze ama adasa dɛ mbrɛ hɔn pɛ tse, dɛ ɔyɛ nkwagye anaa ɔsɛɛ."
                },
                {
                    "number": 5,
                    "text": "Nyew, na minyim dɛ papa na bɔn gu adasa nyina enyim; nyia onnyim soronko a ɔda papa na bɔn ntamu no nndzi fɔ; na mbom nyia onyim papa na bɔn no, ɔno na wɔama no ho kwan dɛ ɔmfa dza ɔpɛ, dɛ ɔpɛ papa anaa bɔn, nkwa anaa owu, enyigye anaa dza ne tsibowa bɛhaw no."
                },
                {
                    "number": 6,
                    "text": "Afei, ber a mehu na minyim dɛm ndzɛmba yinom yi, ebɛnadze na morohwehwɛ bio kã dza ɔwɔ dɛ meyɛ ho dɛ mebɛyɛ edwuma a wɔafrɛ me dɛ menyɛ no?"
                },
                {
                    "number": 7,
                    "text": "Ebɛnadze ntsi na mepɛ dɛ meyɛ dɛ ɔbɔfo ama meetum makasa akyerɛ obiara wɔ asaase n’ano n’ano nyina mu?"
                },
                {
                    "number": 8,
                    "text": "Na hwɛ, Ewuradze ama aman nyina kwan dɛ wɔmfa hɔnankasa hɔn man mu kasa nkã n’asɛm no nkyerɛ, nyew, ɔnam ne nyansaa do dze dza ohu dɛ ɔsɛ dɛ wonya biara ama hɔn; dɛm ntsi yehu dɛ Ewuradze kyerɛkyerɛ wɔ ne nyansaa mu wɔ dza ɔtsen na ɔyɛ nokwar mu."
                },
                {
                    "number": 9,
                    "text": "Minyim dza Ewuradze ahyɛ me dɛ menyɛ, na mehyɛ moho enyimnyam wɔ mu. Mennhyɛ moho enyimnyam wɔ dza mara meyɛ ho, mbom mehyɛ moho enyimnyam wɔ dza Ewuradze ahyɛ me dɛ menyɛ no ho, nyew, na iyi na nye m’enyimnyam, dɛ annhwɛ a mebɛyɛ wo edwindadze wɔ Nyankopɔn ne nsamu dze atwe akra aba nnuho mu, na iyi na ɔma m’enyigye."
                },
                {
                    "number": 10,
                    "text": "Na hwɛ, sɛ muhu m’enuanom pii a woenu hɔnho nokwar mu na wɔaba Ewuradze hɔn Nyankopɔn hɔ a, nna dɛw ahyɛ me kra mã; afei ɔma mekaa dza Ewuradze ayɛ ama me, nyew, dɛ oetsie me mpaabɔ mpo; nyew, ɔma mekaa n’ehumbɔbɔr abasa a ɔtsenee wɔ mo do no."
                },
                {
                    "number": 11,
                    "text": "Nyew, na mekaa m’egyanom so hɔn ndɔmmum no; na minyim dɛ ɔyɛ nokwar dɛ Ewuradze yii hɔn fii nkowaasom mu, na ɔnam iyi do dze kyekyeer n’asɔr; nyew, Ewuradze Nyankopɔn no, Abraham ne Nyankopɔn, Isaac ne Nyankopɔn nye Jacob ne Nyankopɔn no na oyii hɔn fii nkowaasom mu."
                },
                {
                    "number": 12,
                    "text": "Nyew, mekaa m’egyanom hɔn ndɔmmumfa aber nyinara; na dɛm Nyankopɔn kor noara a ɔgyee hɔn fii Egyptfo hɔn nsamu no nna oyii hɔn fii nkowaasom mu."
                },
                {
                    "number": 13,
                    "text": "Nyew, na dɛm Nyankopɔn kor noara so na ɔkyekyer n’asɔr wɔ hɔn mu; nyew, dɛm Nyankopɔn kor noara so na ɔfrɛɛ me ɔfrɛ krɔnkrɔn, dɛ menkã asɛm no nkyerɛ dɔm yi, na ɔama me konyimdzi kɛsenara, na ɔno mu na ɔma me dɛw hyɛ mã."
                },
                {
                    "number": 14,
                    "text": "Na mbom menndzi dɛw wɔ mo nko mo konyimdzi ho, mbom me dɛw hyɛ mã osian m’enuanom no so a wɔkɔr Nephi asaase do no hɔn konyimdzi ntsi."
                },
                {
                    "number": 15,
                    "text": "Hwɛ, wɔayɛ edwuma mbordo, na wɔdze ndɔbaa pii eduaba; na mbrɛ hɔn akatua dua dɔɔ sõ a!"
                },
                {
                    "number": 16,
                    "text": "Afei, sɛ modwen m’enuanom yinom hɔn konyimdzi ho a nna me kra eguan araa ma ɔatsew noho koraa mpo efi me nyimpadua ho, na dɛ mbrɛ ɔyɛ no, dɛmara so na m’enyigye ne kɛse tse."
                },
                {
                    "number": 17,
                    "text": "Na afei Nyankopɔn mma m’enuanom yinom ntsena Nyankopɔn n’ahenman no mu; nyew, na hɔn so a wɔyɛ hɔn edwuma mu ndɔbaa nyina so ntsena hɔ a worimmfi edzi bio, na mbom dɛ wobeyi no ayɛw afebɔɔ. Na Nyankopɔn mma ɔnyɛ hɔ dɛ mbrɛ me nsɛm tse, na dɛ mbrɛ makã no so mpo. Amen."
                }
            ]
        },
        "/study/scriptures/bofm/alma/30": {
            "uri": "/study/scriptures/bofm/alma/30",
            "title": "Alma 30",
            "data_type": "chapter",
            "chapter_name": "Tsir 30",
            "chapter_summary": [
                "Korihor, Christ-otsiafo no, si Christ, Werdambɔ no, na nkɔnhyɛ sunsum no atwetwe—Ɔkyerɛkyerɛ dɛ Nyame, nyimpa asehwe, bɔn ho akatua na Christ biara nnyi hɔ—Alma gye dase dɛ Christ bɛba na ndzɛmba nyina kyerɛ dɛ Nyame wɔ hɔ—Korihor bisa asɛnkyerɛdze na otwa hwe famu na ɔtɔ mmum—Abɔnsam yi noho kyerɛ Korihor dɛ ɔbɔfo na ɔkyerɛ no dza ɔnkã—Wotsiatsia Korihor do na owu. Bɛyɛ mfe 76–74 Ansaana wɔbɔwo Christ."
            ],
            "verses": [
                {
                    "number": 1,
                    "text": "Hwɛ, afei ɔbaa dɛ ber a Ammon no dɔm no tsimii wɔ Jershon asaase do no, nyew, na wɔpaam Lamanfo so fii asaase no do, ma dɔm a wɔwɔ asaase do no siee hɔn efun no—"
                },
                {
                    "number": 2,
                    "text": "Afei woenntum annkan hɔn ewufo no osiandɛ wɔdɔɔ sõ dodow; nna woenntum annkan Nephifo so hɔn ewufo—mbom ɔbaa dɛ ber a wosiee hɔn efun no, na wɔdze hɔn akɔnkye na sũ nye mpaabɔ baa ewiei no (na iyi sii wɔ afe duesia no mu wɔ ber a atsɛmbuafo a wɔhwɛ Nephi no nkorɔfo do no hɔn afe a otsĩa duesia no mu) asomdwee hyɛɛ ase toatoaa do baa asaase nyina do kyɛree."
                },
                {
                    "number": 3,
                    "text": "Nyew, na dɔm no bɔɔ mbɔdzen dzii Ewuradze ne mbrasɛm do; na wodzii Nyankopɔn n’ayɛdze do pɛpɛɛpɛr dɛ mbrɛ Moses mbra no tse; osiandɛ wɔkyerɛɛ hɔn dɛ wondzi Moses mbra do nkesi dɛ ɔbɛhyɛ mã."
                },
                {
                    "number": 4,
                    "text": "Na dɛm maa basabasayɛ biara ennsi dɔm no mu wɔ afe duesia no nyina mu wɔ ber a atsɛmbuafo hwɛ Nephi no nkorɔfo do no."
                },
                {
                    "number": 5,
                    "text": "Na ɔbaa dɛ atsɛmbuafo no hɔn afe a otsĩa duesuon no mu no nna asomdwee da ho wɔ hɔ."
                },
                {
                    "number": 6,
                    "text": "Mbom ɔbaa dɛ ɔdze rokɔ afe duesuon n’ewiei no, ɔbarimba bi baa Zarahemla asaase do hɔ a nna ɔyɛ Christ-otsiafo, na ɔhyɛɛ ase dɛ ɔrekã nsɛm a otsia nkɔnhyɛ a nkɔnhyɛfo no akã a ɔfa Christ ne mbaa ho kyerɛ dɔm no."
                },
                {
                    "number": 7,
                    "text": "Afei mbra biara nnyi hɔ a otsia nyimpa ne gyedzi; osiandɛ otsia Nyankopɔn ne mbra dzendzenndzen dɛ wɔbɛyɛ ma mbra bi a ɔdze sorbi bɛba abɛda nyimpa mu."
                },
                {
                    "number": 8,
                    "text": "Osiandɛ kyerɛwsɛm kã dɛ: Hom nsan mu nyi ndɛ da yi, nyia hom bɔsom no."
                },
                {
                    "number": 9,
                    "text": "Afei sɛ nyimpa bi pɛ dɛ ɔsom Nyankopɔn a, ɔwɔ ho kwan dɛ ɔyɛ; anaadɛ sɛ ɔwɔ gyedzi wɔ Nyame mu a ɔwɔ ho kwan dɛ ɔsom no; na mbom sɛ ɔmmpɛ dɛ onya gyedzi wɔ no mu a mbra biara nnyi hɔ dɛ wɔtwe n’aso."
                },
                {
                    "number": 10,
                    "text": "Mbom sɛ odzi ewu a wɔtwe n’aso dze ku no bi; na sɛ otwa edwoo so a wɔtwe n’aso no; na sɛ owia adze so a wɔtwe n’aso; na sɛ ɔto awar so a wɔtwe n’aso; nyew, na dɛm emumuyɛdze yi nyina wɔtwe hɔn aso wɔ ho."
                },
                {
                    "number": 11,
                    "text": "Na mbra wɔ hɔ dɛ wɔtwe nyimpa aso wɔ hɔn bɔn a wɔyɛɛ no ho. Naaso, mbra biara nnyi hɔ a otsia nyimpa ne gyedzi; dɛm ntsi, nyimpa yɛ bɔn nko a nna wɔtwe n’aso wɔ dza ɔayɛ no ho; dɛm ntsi nyimpa nyina gyina gyinabew kor do."
                },
                {
                    "number": 12,
                    "text": "Na dɛm Christ-otsiafo yi, ne dzin dze Korihor, (na mbra nntum nnkyer no) ɔhyɛɛ ase dɛ ɔrekyerɛkyerɛ nkorɔfo no dɛ Christ biara nnyi hɔ. Na nna ɔkyerɛ dɛ:"
                },
                {
                    "number": 13,
                    "text": "O hom a wɔakyekyer hom ahyɛ nkwasea enyidado hun ase, ebɛnadze ntsi na hom dze nkwaseasɛm a ɔtse dɛm kyekyer homho? Ebɛnadze ntsi na hom hwɛ Christ bi kwan? Na obiara runntum nnhu dza ɔreba."
                },
                {
                    "number": 14,
                    "text": "Hwɛ, dza hom frɛ no nkɔnhyɛ nyinara a hom se nkɔnhyɛfo krɔnkrɔn na wɔakã ato hɔ no, hwɛ, ne nyinara yɛ hom egyanom hɔn nkwasea amambra."
                },
                {
                    "number": 15,
                    "text": "Hom yɛ dɛn hu dɛ ɔyɛ nokwar? Hwɛ, hom runntum nnhu ndzɛmba a hom nnyim ho hwee; dɛm ntsi hom runntum nnhu dɛ Christ bi bɛba."
                },
                {
                    "number": 16,
                    "text": "Hom hwɛ kwan kã dɛ hom hu hom bɔnfakyɛ. Mbom hwɛ, iyi yɛ abɔdamdwen; na hom adwen a wɔayɛ basabasa yi fi hom egyanom hɔn amambra no a ogya hom ma hom nya gyedzi wɔ ndzɛmba a onnyi hɔ no mu."
                },
                {
                    "number": 17,
                    "text": "Na nsɛm a ɔtsetse dɛm pii na ɔkãa kyerɛɛ hɔn, ɔkãa kyerɛɛ hɔn dɛ werdambɔ biara nnyi hɔ a obotum dze adasamba hɔn bɔn akyɛ hɔn, na dɛ nyimpa biara dza ɔba no do no fi nankasa n’abrabɔ; dɛm ntsi sɛ nyimpa biara bɛyɛ prɔmprɔm a nna ofi nankasa ne nyansaa, na dɛ nyimpa biara no konyimdzi gyina n’ahoɔdzen do; na biribiara a nyimpa bɛyɛ no nnyɛ bɔn."
                },
                {
                    "number": 18,
                    "text": "Na dɛm na ɔkãa kyerɛɛ hɔn, dze twee dodowara hɔn akoma, ma hɔn tsir mu yɛɛ dzen dze yɛɛ emumuyɛdze, nyew, ɔtwee mbaa pii, nye mbarimba so pii ma wɔbɔɔ ndwamanbra—na ɔkãa kyerɛɛ hɔn dɛ sɛ nyimpa wu a nna oewu."
                },
                {
                    "number": 19,
                    "text": "Afei dɛm ɔbarimba yi kɔr Jershon asaase so do dɛ ɔrekɛkã dɛm nsɛm yi wɔ Ammon no dɔm no mu, hɔn a nkyɛ wɔyɛ Lamanfo no."
                },
                {
                    "number": 20,
                    "text": "Mbom hwɛ, wɔyɛ enyansafo koraa kyɛn Nephifo no hɔn mu dodowara; na wosuoo no mu na wɔkyekyeer no, na wɔsoaa no kɔr Ammon a ɔyɛ ɔsɔfopanyin wɔ dɔm no do no enyim."
                },
                {
                    "number": 21,
                    "text": "Na ɔbaa dɛ ɔmaa woyii no edzi fii asaase no do. Na ɔbaa Gideon asaase do, na ɔhyɛɛ ase dɛ ɔrekasa kyerɛ hɔn so; na ennsi no yie amma no koraa wɔ ha, osiandɛ wɔfaa no na wɔkyekyeer no na wɔsoaa no dze no kɔr ɔsɔfopanyin no, nye ɔtsɛmbuafopanyin no so a ɔhwɛ asaase no do no enyim."
                },
                {
                    "number": 22,
                    "text": "Na ɔbaa dɛ ɔsɔfopanyin no see no dɛ: Ebɛnadze ntsi na irikyima kontom Ewuradze n’akwan yi? Edɛnadze ntsi na ekã kyerɛ nkorɔfo yi dɛ Christ biara remmba, dze resɛɛ hɔn adwen yi? Ebɛnadze ntsi na ekasa tsia nkɔnhyɛfo krɔnkrɔn hɔn nkɔnhyɛ nyinara yi?"
                },
                {
                    "number": 23,
                    "text": "Afei ɔsɔfopanyin no ne dzin dze Giddonah. Na Korihor see no dɛ: Osiandɛ mennkyerɛkyerɛ hom egyanom hɔn nkwasea amambra no, na osiandɛ mennkyerɛkyerɛ nkorɔfo yi ma wɔmmfa nkwasea ayɛdze nye nyɛe a tsetseberdo asɔfo hyɛɛ too hɔ, ama woedzi hɔn do dze enya tum na tumdzi wɔ hɔn do ma wɔayɛ atɔbɔ, amma wɔamma hɔn tsir do, na mbom wɔdze hɔn nsɛm abrɛ hɔn adze."
                },
                {
                    "number": 24,
                    "text": "Hom kã dɛ nkorɔfo yi yɛ fahodzifo. Hwɛ, mekã dɛ wɔwɔ nkowaasom mu. Hom kã dɛ dɛm tsetse nkɔnhyɛ yinom yɛ nokwar. Hwɛ, mekã dɛ hom nnyim dɛ ɔyɛ nokwar no."
                },
                {
                    "number": 25,
                    "text": "Hom kã dɛ nkorɔfo yi yɛ afɔdzifo a wɔahwe ase osian ɔwofo ne mbrato ntsi. Hwɛ, mekã dɛ ɔba nndzi fɔ osian n’awofo ho ntsi."
                },
                {
                    "number": 26,
                    "text": "Na hom kã so dɛ Christ bɛba. Mbom hwɛ, mekã dɛ hom nnyim dɛ Christ bi bɛba. Na hom kã so dɛ woboku no dze ama wiadze bɔn."
                },
                {
                    "number": 27,
                    "text": "Na dɛm na hom dze twe dɔm yi ma wɔtaa hom egyanom nkwasea amambra nye homankasa hom pɛ ekyir; na hom kã hɔn hyɛ nsuadze tse dɛ mbrɛ wɔhyɛ nkowaasom mu mpo, ama hom dze hom yafun aato hɔn nsaanodwuma do, amma woenntum ammfa akokodur amma hɔn mu do, ammfa anngye hɔn kyɛfa nye hɔn ndzinoa."
                },
                {
                    "number": 28,
                    "text": "Nyew, na wonntum mmfa dza ɔyɛ hɔn dze nnyɛ hɔnho osiandɛ wosuro dɛ annhwɛ a wɔbɔfom hɔn asɔfoe no a wɔhyɛ hɔn kɔndua dɛ mbrɛ wɔpɛ, na wɔayɛ hɔn araa ma woenya gyedzi wɔ hɔn amambra, nye hɔn adaaso nye hɔn adwen hun na enyido-adzehu nye hɔn ndaadaa esumadze mu, dɛ ɔsɛ dɛ wɔyɛ, na sɛ wɔannyɛ dza wɔase hɔn dɛ wɔnyɛ no a, wɔbɔfom nyimpa bi a wonnyim no a wɔse dɛ ɔyɛ Nyame—nyimpa bi a obiara nnyim no na wonnhu no da, obi a onnyi hɔ da anaadɛ ɔremmba da."
                },
                {
                    "number": 29,
                    "text": "Afei ber a ɔsɔfopanyin no nye ɔtsɛmbuafopanyin no hun mbrɛ n’akoma esi epirim no, nyew, ber a wohun dɛ ɔbɛkã nsɛmbɔn etsia Nyankopɔn mpo no, woemmbua ne nsɛm a ɔkãa no mu biara; mbom wɔmaa wɔkyekyeer no; na wɔdze no hyɛɛ nsordaafo mpanyimfo nsa ma wɔdze no kɔr Zarahemla asaase do dze no kɔr Alma nye ɔtsɛmbuafopanyin a ɔyɛ ambrado wɔ asaase nyinara do no enyim."
                },
                {
                    "number": 30,
                    "text": "Na ɔbaa dɛ ber a wɔnye no baa Alma na ɔtsɛmbuafopanyin no enyim no, ɔkɔr do yɛɛ dza ɔyɛɛ wɔ Gideon asaase do no ara wɔ hɔ so; nyew, ɔkɔr do kãa kasabɔn."
                },
                {
                    "number": 31,
                    "text": "Na ɔsoɛree kãa ano bɔɔdosɛm akɛse wɔ Alma n’enyim, na ɔkasaa bɔn dze tsiaa asɔfo nye akyerɛkyerɛfo, dɛ hɔn na wɔatwe dɔm no dze hɔn akɛhɛn hɔn egyanom amambra gyangyan mu, ama woeenya kwan dze hɔn yafun ato dɔm no do."
                },
                {
                    "number": 32,
                    "text": "Afei Alma see no dɛ: Iyim dɛ yɛmmfa hɛn yafun nnto dɔm yi do; na hwɛ medze mankasa me nsa ayɛ edwuma ahwɛ moho fitsi ber a atsɛmbuafo hyɛɛ ase dɛ woridzi adze yi dze besi sesei, na ammfa moho mpo koraa dɛ mutu akwan pii kyin bɔ asaase do aprɔw kã Nyame n’asɛm dze kyerɛ mo nkorɔfo yi."
                },
                {
                    "number": 33,
                    "text": "Na ammfa moho koraa dɛ mayɛ edwuma pii wɔ asɔr yi mu, Menngyee sika senine mpo da wɔ m’edwumayɛ ho; nna m’enuanom yi mu biara so nngyee hwee da, gyedɛ atsɛmbua egua no do nko; na ɔno so mpo yɛgye wɔ hɛn mber dodow a yɛdze dzi asɛm ho dɛ mbrɛ mbra se."
                },
                {
                    "number": 34,
                    "text": "Na afei, sɛ yɛnngye biribiara wɔ hɛn edwuma a yɛyɛ wɔ asɔr no mu ho a, nna ebɛn mfaso na yenya wɔ asɔr no mu, ana nnyɛ nokwar no a yɛreda no edzi no nko, ama yeedzi dɛw wɔ hɛn nuanom hɔn enyigye ho?"
                },
                {
                    "number": 35,
                    "text": "Afei sɛ ɔtse dɛm a nna ebɛnadze ntsi na ese yɛkã nsɛmpa no kyerɛ nkorɔfo yi dze nya mfaso, wɔ aber a w’ankasa nyim dɛ yennya mfaso biara yi? Na afei egye dzi dɛ sɛ nsɛmpa yi ma nkorɔfo yi nya enyigye a ɔtse dɛm wɔ hɔn akoma mu a, nna yɛredaadaa hɔn a?"
                },
                {
                    "number": 36,
                    "text": "Na Korihor buaa no dɛ, Nyew."
                },
                {
                    "number": 37,
                    "text": "Na Alma see no dɛ: Ana egye dzi dɛ Nyame bi wɔ hɔ?"
                },
                {
                    "number": 38,
                    "text": "Na obuaa dɛ, Oho."
                },
                {
                    "number": 39,
                    "text": "Afei Alma see no dɛ: Ana ebɛgye kyim bio dɛ Nyame bi nnyi hɔ, na agye kyim so wɔ Christ ho? Na hwɛ, mese wo dɛ, minyim dɛ Nyame wɔ hɔ, na dɛ Christ so bɛba."
                },
                {
                    "number": 40,
                    "text": "Na afei ana ewɔ dasegye bi gye dze kyerɛ dɛ Nyame bi nnyi hɔ, anaadɛ Christ bi remmba? Mese wo dɛ innyi bi, gyedɛ wo nsɛm ara."
                },
                {
                    "number": 41,
                    "text": "Mbom, hwɛ, mowɔ ndzɛmba pii a ɔyɛ dasegye dɛ ndzɛmba yi yɛ nokwar; na wo so wɔ ndzɛmba pii a ɔyɛ dasegye dɛ ɔyɛ nokwar; ana ebɛgye ho kyim? Ana egye dzi dɛ ndzɛmba yinom nyina yɛ nokwar?"
                },
                {
                    "number": 42,
                    "text": "Hwɛ, minyim dɛ egye dzi, na mbom ndaadaa sunsum bi na ɔafa wo, ma eyi Nyame no Sunsum no tokyen ma onnyi tsenabew bi wɔ wo mu; mbom abɔnsam na ɔwɔ tum wɔ wo do, na ɔnye wo rikyin ridzi dwuma bɔn bi ama oeenya kwan asɛɛ Nyame ne mba."
                },
                {
                    "number": 43,
                    "text": "Na afei Korihor see Alma dɛ: Sɛ ibeyi asɛnkyerɛdze bi akyerɛ me ma magye edzi dɛ Nyame bi wɔ hɔ, nyew, akyerɛ me dɛ ɔwɔ tum a ɔno na ɔbɛma magye edzi dɛ wo nsɛm yɛ nokwar."
                },
                {
                    "number": 44,
                    "text": "Mbom Alma see no dɛ: Ehu nsɛnkyerɛdze ara yie; Ana ebɔsɔ wo Nyame ahwɛ? Ana ebɛse dɛ, Kyerɛ me asɛnkyerɛdze, wɔ ber a atse w’enuanom yinom nyina nye nkɔnhyɛfo krɔnkrɔn nyina so hɔn dasegye yi? Kyerɛwsɛm nyina dzi w’enyim adagyaw, nyew, na ndzɛmba nyina so kyerɛ dɛ Nyame wɔ hɔ; nyew, asaase mpo, nye ndzɛmba nyina a ɔwɔ do, nyew, noho a okyin, nyew, sor abɔdze so a wɔwɔ sor a wokyin hɔnho gye dase dɛ Bɔadze Kokroko bi wɔ hɔ."
                },
                {
                    "number": 45,
                    "text": "Naaso erokɔ aprɔw, gye dase kyerɛ dɔm yi dɛ Nyame bi nnyi hɔ, dze twe hɔn akoma ekyir? Ana ibotum agye kyim wɔ dɛm dasegye yi nyina ho? Na ɔsee dɛ: Nyew, mebɛgye kyim, gyedɛ iyi asɛnkyerɛdze bi kyerɛ me."
                },
                {
                    "number": 46,
                    "text": "Na afei ɔbaa dɛ Alma see no dɛ: Hwɛ midzi yaw osian w’akoma a epirim ntsi, nyew, dɛ eda ho ropow nokwar sunsum, ma wo kra akɔ ɔsɛɛ mu."
                },
                {
                    "number": 47,
                    "text": "Mbom hwɛ, oye koraa dɛ wo kra bɛyew sen dɛ akra pii bodua w’akohwi nye wo ndaadaa do akɔ ɔsɛɛ mu; dɛm ntsi sɛ egye kyim bio a, hwɛ Nyankopɔn bɔhwe wo, ma aatɔ mmum, amma enntum emmbue w’ano bio ammfa anndaadaa dɔm yi bio."
                },
                {
                    "number": 48,
                    "text": "Afei Korihor see no dɛ: Menngye kyim dɛ Nyame bi wɔ hɔ, na mbom menngye nndzi dɛ Nyame bi wɔ hɔ; na mekã so dɛ, nnyim dɛ Nyame bi wɔ hɔ; na gyedɛ iyi asɛnkyerɛdze bi dze kyerɛ me, annyɛ dɛm a merenngye nndzi."
                },
                {
                    "number": 49,
                    "text": "Afei Alma see no dɛ: Asɛnkyerɛdze yi na medze bɛma wo, ɔno nye dɛ ebɔtɔ mmum, dɛ mbrɛ me nsɛm se; na mekã wɔ Nyame ne dzin mu dɛ tɔ mmum, amma enntum annkasa bio."
                },
                {
                    "number": 50,
                    "text": "Afei ber a Alma kãa dɛm nsɛm yi no, Korihor tɔɔ mmum, ma oenntum annkasa, dɛ mbrɛ Alma ne nsɛm se no."
                },
                {
                    "number": 51,
                    "text": "Na afei ber a ɔtsɛmbuafo panyin no hun iyi no, ɔtseen ne nsa na ɔkyerɛwee dze kyerɛɛ Korihor dɛ: Ana agye edzi dɛ Nyame wɔ tum? Woana do na epɛ dɛ Alma dua dze yi n’asɛnkyerɛdze? Ana epɛ dɛ ɔtseetsee binom dze yɛ asɛnkyerɛdze kyerɛ wo? Hwɛ, oeyi asɛnkyerɛdze akyerɛ wo; na afei ebɛgye kyim bio anaa?"
                },
                {
                    "number": 52,
                    "text": "Na Korihor tseen ne nsa na ɔkyerɛɛw, dɛ: Minyim dɛ matɔ mmum, osiandɛ munntum mennkasa; na minyim dɛ biribiara nnyi hɔ a obotum dze dɛm adze yi aba mo do, gyedɛ Nyame no tum; nyew, na minyim dada so dɛ Nyame wɔ hɔ."
                },
                {
                    "number": 53,
                    "text": "Mbom hwɛ, abɔnsam adaadaa me; osiandɛ oyii noho kyerɛɛ me dɛ ɔbɔfo, na ɔsee me dɛ: Kɔ na kɛgye dɔm yi, osiandɛ hɔn nyina ayew, na woekedzi Nyame bi a wonnyim no ekyir. Na ɔsee me dɛ: Nyame biara nnyi hɔ; nyew, na ɔkyerɛkyerɛɛ me dza menkã. Na makyerɛkyerɛ ne nsɛm no; na osiandɛ me honam su adwen enyigye ho ntsi medze kyerɛkyerɛe; na medze kyerɛkyerɛe araa kesii dɛ midzii konyim mpo, na iyi maa megyee dzii dɛ ɔyɛ nokwar; na iyi ntsi na ɔmaa mitsiaa nokwar no araa kesii dɛ medze ndom kɛse yi aba mo do."
                },
                {
                    "number": 54,
                    "text": "Afei ber a ɔkãa dɛm wiei no, ɔpaa Alma kyɛw dɛ ɔmbɔ mpaa mma Nyankopɔn ma onyi ndom no mfi no do."
                },
                {
                    "number": 55,
                    "text": "Mbom Alma see no dɛ: Sɛ woyi ndom yi fi wo do a ebɔtwe dɔm yi hɔn akoma asan ekyir bio; dɛm ntsi, ɔbɛyɛ hɔ ama wo dɛ mbrɛ Ewuradze pɛ."
                },
                {
                    "number": 56,
                    "text": "Na ɔbaa dɛ ndom no emmfi Korihor do; mbom woyii no tokyen, na okyinkyiin efiefi serɛserɛɛ edziban."
                },
                {
                    "number": 57,
                    "text": "Afei adze a oesi Korihor no do no tahyee asaase nyina do ntsɛmara; nyew, ɔtsɛmbuafo panyin no maa wɔbɔɔ dawur kyerɛɛ dɔm nyinara a wɔwɔ asaase no do a wɔagye Korihor ne nsɛm no edzi no dɛ, wonnu hɔnho ntsɛntsɛm amma dɛm atsɛmbu no ammba hɔn so hɔn do."
                },
                {
                    "number": 58,
                    "text": "Na ɔbaa dɛ hɔn nyinara gyee dzii dɛ Korihor yɛ omumuyɛnyi; dɛm ntsi hɔn nyinara sakyeer bio baa Ewuradze hɔ; na iyi dze Korihor n’emumuyɛ no baa ewiei. Na Korihor kyinkyiin efiefi serɛserɛɛ edziban dzii."
                },
                {
                    "number": 59,
                    "text": "Na ɔbaa dɛ ber a ɔnenam dɔm no mu no, nyew, dɔm a wɔatsew hɔnho efi Nephifo ho na wɔfrɛ hɔnho Zoramfo a, na hɔn banodzifo nye bi a wɔfrɛ no Zoram—na ber a ɔnenam hɔn mu no, hwɛ wotwui faa no do na wotsiatsiaa no do kesii dɛ owui."
                },
                {
                    "number": 60,
                    "text": "Na dɛm ntsi yehu nyia ɔkontom Ewuradze n’akwan mu no mbrɛ n’ewiei tse; na dɛm ma yehu so dɛ abɔnsam renngye ne mba abamba wɔ da a odzi ewiei no mu, na mbom ɔtwe hɔn ntsɛntsɛm dze hɔn kɔ hɛl."
                }
            ]
        },
        "/study/scriptures/bofm/alma/31": {
            "uri": "/study/scriptures/bofm/alma/31",
            "title": "Alma 31",
            "data_type": "chapter",
            "chapter_name": "Tsir 31",
            "chapter_summary": [
                "Alma dzi asɛmpasomafo binom enyim ma wɔkɛgye Zoramfo a wɔahwe ase wɔ gyedzi mu no—Zoramfo pow Christ, wɔgye adzehun dzi, na wogyina mpaabɔ bi a wɔahyehyɛ ato hɔ do som—Sunsum Krɔnkrɔn hyɛ asɛmpasomafo mã—Enyigye a wɔwɔ no Christ mu men hɔn amandzehu. Bɛyɛ mfe 74 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei ɔbaa dɛ Korihor wui ekyir no, Alma tsee dɛ Zoramfo no rokontom Ewuradze n’akwan, na dɛ Zoram a ɔyɛ hɔn kandzifo no atwe dɔm no hɔn akoma ma wɔrobɔ hɔn mu adze ma honyi mmum no, n’akoma hyɛɛ ase dɛ ɔreyar osian nkorɔfo no hɔn emumuyɛ ntsi."
                },
                {
                    "number": 2,
                    "text": "Na Alma dzii awerɛhow kɛsenara ber a ɔtsee emumuyɛ a nkorɔfo no reyɛ no; dɛm ntsi, yaw kɛse kãa no osian Zoramfo hɔnho a wɔatsew efi Nephifo ho ntsi."
                },
                {
                    "number": 3,
                    "text": "Afei nna Zoramfo no aboa hɔn ano wɔ asaase bi a wɔfrɛ no Antionum a ɔda Zarahemla asaase no boka afamu a ɔda mpoano dze kɔ Jershon asaase n’anaafo afamu, bea a ɔda sar n’anaafo a Lamanfo no ahyɛ do mã no."
                },
                {
                    "number": 4,
                    "text": "Afei Nephifo no suroo pii dɛ bɛyɛ na Zoramfo no nye Lamanfo no akɛyɛ kor ma Nephifo no nam do ayew hɔn dɔm no mu pii."
                },
                {
                    "number": 5,
                    "text": "Na afei, sɛ wɔkã asɛm no a onya tum kɛse bi wɔ nkorɔfo no do ma ogya hɔn ma wɔyɛ dza ɔtsen—nyew, onya tum kɛse wɔ dɔm no hɔn adwen do sen nkrantsee, anaa adze biara a oesi hɔn do pɛn—dɛm ntsi Alma hun dɛ obeye dɛ wɔdze Nyame n’asɛm no nokwar no bedzi dwuma ahwɛ."
                },
                {
                    "number": 6,
                    "text": "Dɛm ntsi ɔfaa Ammon, nye Aaron, nye Omner; na ogyaa Himni wɔ Zarahemla asɔr no mu; na mbom ɔfaa baasa no woedzi kan afa hɔn akã noho, na ɔfaa Amulek nye Zeezrom so a wɔwɔ Melek, na ɔfaa ne mbabanyin beenu no so."
                },
                {
                    "number": 7,
                    "text": "Afei ne mbabanyin hɔn mu panyin a ɔwɔ mu no dze ɔammfa no annka noho, na ne dzin dze Helaman; na mbom hɔn a ɔfaa hɔn kãa noho no hɔn edzin dze Shiblom, nye Corianton; na dɛm nkorɔfo yinom na wɔnye no kɔr Zoramfo no hɔn mu dɛ wɔrekɛkã asɛm no akyerɛ hɔn."
                },
                {
                    "number": 8,
                    "text": "Afei dɛm Zoramfo yi yɛ etuatsewfo fi Nephifo a wɔtseew etua fii Nephifo mu; dɛm ntsi wɔakã Nyame n’asɛm no akyerɛ hɔn da."
                },
                {
                    "number": 9,
                    "text": "Mbom wɔahwe ase wɔ mfom akɛse mu, na dɛm ama wonndzi Nyankopɔn ne mbrasɛm nye ne nhyehyɛɛ do dɛ mbrɛ Moses mbra no se."
                },
                {
                    "number": 10,
                    "text": "Nna wonndzi asɔr no no dwumadzi biara do, dɛ wɔbɔkɔ do abɔ mpaa na woesũ afrɛ Nyankopɔn daadaa, amma wɔannkɔ nsɔhwɛ mu."
                },
                {
                    "number": 11,
                    "text": "Nyew, ne sin ara nye dɛ, wɔakontom Ewuradze n’akwan wɔ akwan pii mu; na iyi ntsi, na Alma nye n’enuanom no kɔr asaase no do dɛ wɔrekɛkã asɛm no akyerɛ hɔn."
                },
                {
                    "number": 12,
                    "text": "Afei, ber a wɔbaa asaase no do no, hwɛ, hɔnho boow hɔn ber a wohun dɛ Zoramfo no esisi nhyiamudan, na wɔboa hɔn ano wɔ hɔ da kor wɔ dapɛn mu, wɔmmfrɛ dɛm da no Ewuradze ne da; na wɔsɔr wɔ kwan bi do a Alma na n’enuanom no nnhun bi da;"
                },
                {
                    "number": 13,
                    "text": "Na woesi biribi wɔ hɔn nhyiamudan ne finimfin, na hɔ nye bea a wogyina, na hɔ krɔn bɔ nyimpa ne tsentsen do, na nyimpa kor pɛr na otum gyina hɔ."
                },
                {
                    "number": 14,
                    "text": "Dɛm ntsi, obiara a ɔpɛ dɛ ɔkɔsɔr no ɔwɔ dɛ okegyina sor hɔ, na ɔma ne nsa do wɔ sor, na ɔdze ndze kɛse tsea mu dɛ:"
                },
                {
                    "number": 15,
                    "text": "Krɔnkrɔn, Krɔnkrɔn Nyame; yɛgye dzi dɛ ɔwo nye Nyankopɔn, na yɛgye dzi dɛ eyɛ krɔnkrɔn, na dɛ nna eyɛ sunsum, na eda ho yɛ sunsum, na eyɛ afebɔɔ."
                },
                {
                    "number": 16,
                    "text": "Krɔnkrɔn Nyame, yɛgye dzi dɛ ɔwo na apaa hɛn efi hɛn enuanom ho; na yɛnngye hɛn enuanom hɔn amambra no nndzi, dza hɔn egyanom nam hɔn mbofradwen do ahyehyɛ ato hɔ ama hɔn no; mbom yɛgye dzi dɛ ɔwo na asan mu eyi hɛn dɛ yɛnyɛ wo mba krɔnkrɔn; na ama yehu so dɛ Christ biara remmba."
                },
                {
                    "number": 17,
                    "text": "Na mbom ɔwo, dɛ mbrɛ etse dɛm ndeda, ndɛ na afebɔɔ; na asan mu hɛn ama wɔabɛgye hɛn nkwa, ber a hɔn a wɔabɔ hɛnho aprɔw nyinara asan mu eyi hɔn dɛ wɔnam w’ebufuhyew do wɔbotoow hɔn egu hɛl; na O, Nyankopɔn, yɛda wo ase wɔ dɛm krɔnkrɔnyɛ yi ho; na yɛda wo ase so dɛ eyi hɛn esi hɔ amma yenndzi hɛn nuanom no hɔn nkwasea amambra no ekyir, dza ama wɔakyekyer hɔn afam Christ gyedzi ho no, dza wɔnam do ama hɔn akoma efi ɔwo hɛn Nyankopɔn wo nkyɛn koraa no."
                },
                {
                    "number": 18,
                    "text": "Na bio, yɛda wo ase, O Nyankopɔn, dɛ yɛyɛ dɔm a wɔasan mu eyi hɛn na yɛyɛ nkorɔfo a hɛnho tsew. Amen."
                },
                {
                    "number": 19,
                    "text": "Afei ɔbaa dɛ ber a Alma na n’enuanom nye ne mba no tsee dɛm mpaabɔ yi no, hɔnho boow hɔn kɛse."
                },
                {
                    "number": 20,
                    "text": "Na hwɛ, obiara kɔree kɔbɔɔ dɛm mpaa kor no ara."
                },
                {
                    "number": 21,
                    "text": "Na afei wɔfrɛ dɛm bea no Rameumptom, ne nkyerɛase nye dɛ, krɔnkrɔn gyinabea."
                },
                {
                    "number": 22,
                    "text": "Afei, dɛm bea yi do na obiara kɔ kegyina bɔ dɛm mpaa kor yi ara dze ma Nyankopɔn, dze da hɔn Nyankopɔn ase dɛ ɔasan mu eyi hɔn, na dɛ oenngyaa hɔn mma woenndzi hɔn enuanom hɔn amambra ekyir, na dɛ wɔanntwe hɔn akoma mma wɔanngye ndzɛmba a ɔbɛba a wonnyim ho hwee no enndzi."
                },
                {
                    "number": 23,
                    "text": "Afei, ber a dɔm no nyinara daa ase wɔ dɛm kwan yi do wiee no, wɔsaan hɔn ekyir kɔr hɔn efiefi, na wɔannkã hwee wɔ hɔn Nyame ho bio kesii dɛ wɔboaa hɔn ano bio wɔ dɛm krɔnkrɔn gyinabea hɔ dze ndaase mae dɛ mbrɛ wɔyɛ no."
                },
                {
                    "number": 24,
                    "text": "Afei ber a Alma hun iyi no n’akoma dzii yaw; osiandɛ ohun dɛ wɔyɛ nkorɔfo a wɔyɛ emumuyɛfo na wɔaman efi nokwar no ho; nyew ohun dɛ hɔn akoma taa sika nye dwetɛ, nye afɛɛfɛdze ahorow pii ekyir."
                },
                {
                    "number": 25,
                    "text": "Nyew na ohunii so dɛ ntuw kɛse nye ahantanyɛ ahyɛ hɔn akoma mã."
                },
                {
                    "number": 26,
                    "text": "Na ɔmaa ne ndze do wɔ sor, na ɔtsẽaa mu dɛ: O, onkodu dabɛn, O Ewuradze, nna ebɛma wo nkowaa atsena ase ha wɔ honam mu, dze ahwɛ dɛm emumuyɛdze kɛse yi wɔ adasamba mu?"
                },
                {
                    "number": 27,
                    "text": "Hwɛ, O Nyankopɔn, worusũ frɛ wo, naaso ahantanyɛ amen hɔn akoma. Hwɛ, O Nyankopɔn, wɔdze hɔn ano rusũ frɛ wo, wɔ ber a wɔdze wiadze mu egyangyandze hyehyɛ hɔnho gɔsɔɔ dze mema hɔnho do."
                },
                {
                    "number": 28,
                    "text": "Hwɛ, O me Nyankopɔn hɔn ntar abodzen, na hɔn mpɛtsea, na hɔn nsakɔnadze, na hɔn sika egudze nye ndzɛmba a ɔsom bo mapa na wɔdze siesie hɔnho; na hwɛ, hɔn akoma da ho, naaso wosũ frɛ wo na wɔkã dɛ—Yɛda wo ase, O Nyankopɔn, osiandɛ yɛyɛ nkorɔfo a wɔasan mu eyi hɛn ama wo, wɔ aber a binom bɛhera."
                },
                {
                    "number": 29,
                    "text": "Nyew, na wɔse dɛ ɔwo ama woehu dɛ Christ biara remmba."
                },
                {
                    "number": 30,
                    "text": "O Ewuradze Nyankopɔn, onkodu dabɛn nna ebɛma kwan ma dɛm emumuyɛdze nye ndzebɔn a ɔtse dɛm atsena nkorɔfo yi mu? O Ewuradze ana ebɛma me ahoɔdzen ma metum dze asɔw me mberɛwyɛ. Osiandɛ meyɛ mberɛw, na emumuyɛdze a ɔtse dɛm a ɔwɔ dɔm yi mu yi ma me kra dzi yaw."
                },
                {
                    "number": 31,
                    "text": "O Ewuradze, m’akoma ridzi awerɛhow kɛse; ana ebɛma me kra enya awerɛkyekyer wɔ Christ mu. O Ewuradze, ana ebɛma menya ahoɔdzen, ama menya abotar dze asɔw amandzehu a ɔbɛba mo do osian nkorɔfo yi hɔn emumuyɛ ntsi."
                },
                {
                    "number": 32,
                    "text": "O Ewuradze, ana ebɛma me kra enya awerɛkyekyer, na ama menye m’enuanom edwumayɛfo yinom so a wɔkã moho yi konyimdzi—nyew, Ammon, nye Aaron, nna Omner, nye Amulek na Zeezrom nye me mbabanyin beenu yi so—nyew, ana ebɛkyekye woyinom nyina so hɔn werɛ, O Ewuradze. Nyew, ana ebɛma hɔn akra enya awerɛkyekyer wɔ Christ mu."
                },
                {
                    "number": 33,
                    "text": "Ana ebɛma woenya ahoɔdzen, ama woeetum asɔw hɔn amandzehu a ɔbɛba hɔn do osian dɛm nkorɔfo yi hɔn emumuyɛ ntsi."
                },
                {
                    "number": 34,
                    "text": "O Ewuradze, ana ebɛma hɛn konyimdzi ma yɛatwe hɔn bio ama wo wɔ Christ mu."
                },
                {
                    "number": 35,
                    "text": "Hwɛ, O Ewuradze, hɔn akra som bo, na hɔn mu dodowara yɛ hɛn enuanom; dɛm ntsi, ma hɛn tum nye nyansa, O Ewuradze ma yentum ntwe hɛn enuanom yinom bio mma wo."
                },
                {
                    "number": 36,
                    "text": "Afei ɔbaa dɛ ber a Alma kãa dɛm nsɛm yi wiei no, ɔbɔɔ ne nsamu guu hɔn a wɔnye no wɔ hɔ no nyinara do. Na hwɛ, ber a ɔbɔɔ ne nsamu guu hɔn do no, Sunsum Krɔnkrɔn no bɛhyɛɛ hɔn mã."
                },
                {
                    "number": 37,
                    "text": "Na ɔno ekyir wodzii mpaapaamu, na obiara kɔr no kwan wɔanndwen hɔnankasa hɔn yieyɛ ho wɔ dza wobedzi anaa dza wɔbɔnom, anaa dza wobɛhyɛ ho."
                },
                {
                    "number": 38,
                    "text": "Na Ewuradze hwɛɛ hɔn do ma ɔkɔm anndze hɔn, eso nsukɔm anndze hɔn; nyew, na ɔmaa hɔn ahoɔdzen so, mma wɔannsɔw amandzehu biara, gyedɛ wɔmen no wɔ Christ enyigye mu. Afei iyinom sii osian Alma ne mpaabɔ a ɔbɔe wɔ gyedzi mu ntsi."
                }
            ]
        },
        "/study/scriptures/bofm/alma/32": {
            "uri": "/study/scriptures/bofm/alma/32",
            "title": "Alma 32",
            "data_type": "chapter",
            "chapter_name": "Tsir 32",
            "chapter_summary": [
                "Alma kyerɛkyerɛ abɔbɔfo no a hɔn amandzehu abrɛ hɔn adze no—Gyedzi nye enyidado wɔ adze a enyi nntua ho na eso ɔyɛ nokwar—Alma gye dase dɛ abɔfo som mbanyin, mbaa na mbofra—Alma dze asɛm no too aba ho—Ɔwɔ dɛ wodua na wogugu do nsu na wosiesie ho—Nna onyin yɛ dua na no do na wɔtsew onnyiewiei nkwa eduaba fi. Bɛyɛ mfe 74 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ wɔkɔree kɛhyɛɛ ase dɛ wɔrekã Nyame n’asɛm no kyerɛ nkorɔfo no, wɔhɛnhɛɛn hɔn nhyiamudan mu nye hɔn efiefi; nyew, na wɔkãa asɛm no wɔ hɔn abɔntsen so do mpo."
                },
                {
                    "number": 2,
                    "text": "Na ɔbaa dɛ wɔyɛɛ edwuma ara yie wɔ hɔn mu, na wɔhyɛɛ ase dɛ woridzi konyim wɔ abɔbɔfo no mu; na hwɛ, woeyi hɔn edzi efi nhyiamudan mu osian hɔn ntar basabasa no ntsi—"
                },
                {
                    "number": 3,
                    "text": "Dɛm ntsi wɔamma hɔn kwan mma wɔannhɛn hɔn nhyiamudan mu annkɔsom Nyame, wobuu hɔn dɛ ɔyɛ efĩfĩdze; dɛm kyerɛ dɛ wɔyɛ ehiafo; nyew, hɔn enuanom no buu hɔn dɛ wɔyɛ nwura; dɛm ntsi wɔyɛ ehiafo wɔ wiadze ndzɛmba afamu; na wɔyɛ abɔbɔfo so wɔ akoma mu."
                },
                {
                    "number": 4,
                    "text": "Afei, ber a Alma rekyerɛkyerɛ na ɔrekasa kyerɛ nkorɔfo no wɔ koko Onidah do no, dɔmtutuw bi baa ne nkyɛn, hɔn a yɛakã hɔnho asɛm dɛ wɔyɛ abɔbɔfo wɔ akoma mu osian hɔn hia wɔ wiadze ndzɛmba mu ntsi no."
                },
                {
                    "number": 5,
                    "text": "Na wɔbaa Alma nkyɛn; na hɔn kandzifo no see no dɛ: Hwɛ, ebɛnadze na mo nuanom yinom nyɛ, osian hɔn hia ntsi nkorɔfo eyi hɔn tokyen, nyew, hɛn asɔfo no mpo tsitsir; na wɔapam hɛn efi hɛn nhyiamudan a yɛabrɛ dze hɛn nsa esi no mu; na osian hɛn hia dodow ntsi wɔapam hɛn; na yennyi beebi a yɛbɔsɔr hɛn Nyankopɔn wɔ; na hwɛ, ebɛnadze na yɛnyɛ?"
                },
                {
                    "number": 6,
                    "text": "Na afei ber a Alma tsee dɛm no, ɔdaan noho ntsɛmara dze n’eyim kyerɛɛ hɔn, na ɔhwɛɛ hɔn enyigye mu ara; osiandɛ ohun dɛ hɔn amandzehu no abrɛ hɔn adze ampa na dɛ wɔayɛ krado dɛ wobetsie asɛm no."
                },
                {
                    "number": 7,
                    "text": "Dɛm ntsi ɔannkã hwee bio annkyerɛ dɔm nkaa no; na mbom ɔtseen ne nsa na ɔfrɛɛ hɔn a oehu dɛ woenu hɔnho nokwar mu no, na ɔsee hɔn dɛ:"
                },
                {
                    "number": 8,
                    "text": "Muhu dɛ hom akoma ayɛ botoo; na sɛ dɛm a nna nhyira akã hom."
                },
                {
                    "number": 9,
                    "text": "Hwɛ hom nua yi akã dɛ, Ebɛnadze na yɛnyɛ?—osiandɛ wɔapam hɛn efi hɛn nhyiamudan mu, ma yenntum nnsɔr hɛn Nyame."
                },
                {
                    "number": 10,
                    "text": "Hwɛ mese hom dɛ, ana hom dwen dɛ hom runntum nnsɔr Nyankopɔn wɔ beebiara gyedɛ hom nhyiamudan mu nko?"
                },
                {
                    "number": 11,
                    "text": "Na afei so, mibisa hom dɛ, ana hom susu dɛ ɔnnsɛ dɛ hom sɔr Nyame da kor pɛr wɔ dapɛn no mu?"
                },
                {
                    "number": 12,
                    "text": "Mese hom dɛ, oye dɛ wɔapam hom efi hom nhyiamudan mu, ama hom aayɛ ahobrɛadze na hom esũa nyansa; osiandɛ ohia dɛ hom sũa nyansa; na osiandɛ hom yɛ ehiafo so dodow ntsi na hom nuanom ebu hom enyimtsia na woeyi hom tokyen, ama hom akoma aayɛ botoo; na hom ayɛ ahobrɛadze."
                },
                {
                    "number": 13,
                    "text": "Na afei, osiandɛ wɔahyɛ hom ma hom abrɛ homho adze ntsi nhyira akã hom; osiandɛ odu aber bi na sɛ wɔhyɛ obi ma ɔbrɛ noho ase a, onyia no nya nnuho; na afei nokwar, obiara a onu noho no wobohu no mbɔbɔr; na nyia wobohu no mbɔbɔr na otsim kodu ewiei no, wɔbɛgye no nkwa."
                },
                {
                    "number": 14,
                    "text": "Na afei, dɛ mbrɛ mekãa kyerɛɛ hom no, dɛ osiandɛ wɔahyɛ hom ma hom abrɛ homho adze ntsi nhyira akã hom, ana hom nndwen dɛ nhyira kɛse akã hɔn a wɔbrɛ hɔnho adze osian asɛm no ntsi?"
                },
                {
                    "number": 15,
                    "text": "Nyew, nyia ɔbrɛ noho adze nokwar mu, na onu noho wɔ no bɔn ho, na otsim kodu ewiei no, wobehyira no—nyew, wobehyira no asen hɔn a ɔnam osian hɔn hia dodow ntsi wɔahyɛ hɔn ma wɔabrɛ hɔnho adze no."
                },
                {
                    "number": 16,
                    "text": "Dɛm ntsi, nhyira akã hɔn a wɔbrɛ hɔnho adze a nnyɛ dɛ wɔhyɛɛ hɔn ma wɔbrɛɛ hɔnho adze; anaa nhyira nye nyia ommpirim n’akoma, na ɔgye Nyankopɔn n’asɛm dzi, na woenuma no, nyew, na nnyɛ dɛ wɔyɛɛ no ma otsiee asɛm no, anaa wɔhyɛɛ no ma otsiei ansaana ɔregye edzi."
                },
                {
                    "number": 17,
                    "text": "Nyew dodowara wɔ hɔ a wɔkã dɛ: Sɛ ema asɛnkyerɛdze bi fi sor ba a, na yɛbɛgye ato mu; nna yɛbɛgye edzi."
                },
                {
                    "number": 18,
                    "text": "Afei mibisa dɛ, ana iyi yɛ gyedzi? Hwɛ, mese hom dɛ, Oho; osiandɛ sɛ obi nyim biribi a onnhia dɛ ɔgye dzi, osiandɛ onyim."
                },
                {
                    "number": 19,
                    "text": "Na afei, ebɛn ndom kyɛnee na ɔnnkɛba nyia onyim Nyankopɔn n’apɛdze na ɔnnyɛ no do, nnsen nyia ɔgye dzi ara, anaa ɔwɔ saintsir a ɔgye dzi na ɔtɔ mbrato mu no do?"
                },
                {
                    "number": 20,
                    "text": "Afei homankasa hom mbu dɛm adze yi ho atsɛn. Hwɛ, mese hom dɛ, dɛ mbrɛ ɔtse wɔ afã ha yi dɛmara so mpo na ɔtse wɔ afã no ho; na ɔbɛyɛ hɔ ama obiara dɛ mbrɛ no ndwuma tse."
                },
                {
                    "number": 21,
                    "text": "Na afei dɛ mbrɛ mekãa wɔ gyedzi ho no—nnyɛ gyedzi nye dɛ ibenya nyimdzee a odzi mu wɔ ndzɛmba ho; dɛm ntsi sɛ hom wɔ gyedzi a nna hom wɔ enyidado wɔ ndzɛmba a enyi nntua ho na ho ɔyɛ nokwar ho."
                },
                {
                    "number": 22,
                    "text": "Na afei, hwɛ, mese hom dɛ mepɛ dɛ hom kaa dɛ Nyankopɔn hu hɔn a wɔgye ne dzin dzi nyina mbɔbɔr; dɛm ntsi ahyɛse no ara na ɔpɛɛ dɛ hom nya gyedzi, nyew dɛ hom bɛgye n’asɛm no edzi mpo."
                },
                {
                    "number": 23,
                    "text": "Na afei, ɔnam sor abɔfo do da n’asɛm edzi kyerɛ mbarimba, nyew, nnyɛ mbarimba nko na mbom mbaa so. Afei nnyɛ ne nyina nye yi; mbofra nkakraba so nya nsɛm mpɛn pii a ɔhyɛ enyansafo nye enyimdzefo fɛr."
                },
                {
                    "number": 24,
                    "text": "Na afei, m’enuanom adɔfo, hom pɛ dɛ mekyerɛ hom dza hom nyɛ, osiandɛ wɔatseetsee hom na woeyi hom tokyen ntsi—na afei memmpɛ dɛ hom bɔdwen dɛ morohwehwɛ ebu hom atsɛn wɔ dza ɔyɛ nokwar nko ho—"
                },
                {
                    "number": 25,
                    "text": "Na mennkyerɛ dɛ hom nyina na wɔhyɛɛ hom ma hom brɛɛ homho adze; na megye dzi nokwar mu dɛ binom wɔ hom mu a wɔbɛbrɛ hɔnho adze wɔ gyinabew biara a wɔwɔ mu no mu."
                },
                {
                    "number": 26,
                    "text": "Afei, dɛ mbrɛ mekãe a ɔfa gyedzi ho no—dɛ ɔnnyɛ nyimdzee a odzi mu bi no—dɛm na me nsɛm kyerɛ. Hom runntum nnhu no nokwar mapa no ahyɛse no ara nnwie, dɛ mbrɛ gyedzi yɛ dɛ nyimdzee mapã no."
                },
                {
                    "number": 27,
                    "text": "Mbom hwɛ, sɛ hom bɔ soɛr na hom akekã homho na hom asɔ me nsɛm no ahwɛ mpo, na hom dze gyedzi kumaabi edzi dwuma a, nyew, sɛ hom benya pɛ bi dze agye edzi a, hom mma dɛm pɛ yi nyɛ edwuma wɔ hom mu nkesi mpo dɛ hom benya gyedzi wɔ kwan a ɔbɛma me nsɛm no kakra wɔaatsena hom mu."
                },
                {
                    "number": 28,
                    "text": "Afei yɛdze asɛm no bɔto aba ho. Afei sɛ hom ma kwan ma wodua aba wɔ hom akoma mu a, hwɛ sɛ ɔyɛ aba a odzi mu, anaa aba pa a, na sɛ hom ammfa hom ekyingye ennyi no annkyen, na hom ennsiw Ewuradze no Sunsum no kwan a, hwɛ ɔbɛhyɛ ase ayeyer wɔ hom akoma mu; na sɛ hom tse dɛ ɔreyeyer a, hom bɛhyɛ ase akã wɔ homankasa hom mu dɛ—ɔyɛ dɛ dɛm aba yi yɛ aba pa, anaa asɛm yi ye, osiandɛ ɔahyɛ ase dɛ orinyin me kra; nyew ɔahyɛ ase dɛ orubuebue me ntseasee mu, nyew, ɔahyɛ ase dɛ ɔdze dɛw bi rehɛn me."
                },
                {
                    "number": 29,
                    "text": "Afei hwɛ, ana iyi nnkɔto hom gyedzi mu? Mese hom dɛ Nyew, eso nna onnyinii mmbɛyɛɛ nyimdzee a odzi mu."
                },
                {
                    "number": 30,
                    "text": "Mbom hwɛ, sɛ aba no yeyer, na opue sor na ɔhyɛ ase dɛ orinyin a, nna ebɛkã dɛ aba no ye; na hwɛ ɔayeyer na oepue sor na ɔahyɛ ase rinyin. Na afei, ana iyi nnkɛhyɛ hom gyedzi dzen? Nyew, ɔbɛhyɛ hom gyedzi dzen: osiandɛ hom bɛse dɛ minyim dɛ iyi yɛ aba pa; na hwɛ oepue na ɔahyɛ ase rinyin."
                },
                {
                    "number": 31,
                    "text": "Na afei, hwɛ, ana hom gye to mu dɛ iyi yɛ aba pa? Mese hom dɛ, Nyew; osiandɛ aba biara sow nankasa ne saso."
                },
                {
                    "number": 32,
                    "text": "Dɛm ntsi, sɛ aba nyin a nna oye, na mbom sɛ oennyin a, hwɛ nna omuo, dɛm ntsi wɔtow kyen."
                },
                {
                    "number": 33,
                    "text": "Na afei, hwɛ, osiandɛ hom asɔ ahwɛ, na hom edua aba no, na ɔayeyer na oepue sor, na ɔahyɛ ase dɛ orinyin ntsi, ɔsɛ dɛ hom hu dɛ aba no ye."
                },
                {
                    "number": 34,
                    "text": "Na afei, hwɛ, ana hom nyimdzee dzi mu? Nyew, hom nyimdzee dzi mu wɔ dɛm adze no ho, na hom gyedzi apa ada; osiandɛ hom nyim, na hom nyim dɛ asɛm no ama hom akra ayeyer, na hom nyim so dɛ oepue, ma ɔahyɛ ase retsew hom ntseasee mu, na hom adwen mu ahyɛ ase rubuebue."
                },
                {
                    "number": 35,
                    "text": "O ana iyi nnyɛ nokwar? Mese hom dɛ Nyew, osiandɛ ɔyɛ kan; na adze biara a ɔyɛ kan no, oye, osiandɛ ɔda edzi pefee, dɛm ntsi ɔsɛ dɛ hom hu dɛ oye; na afei hwɛ, hom sɔɔ dɛm kan yi hwɛe ekyir yi, ana hom nyimdzee edzi mu?"
                },
                {
                    "number": 36,
                    "text": "Hwɛ mese hom dɛ, Oho; nna mma hom mmfa hom gyedzi nnto nkyɛn, osiandɛ afei na hom dze hom gyedzi edua aba ama hom aahwɛ eehu no dɛ ɔyɛ aba pa anaa."
                },
                {
                    "number": 37,
                    "text": "Na hwɛ, ber a dua no ahyɛ ase dɛ orinyin no, hom bɛkã dɛ: Hom mma yengugu dua n’ase fa na yɛnhwɛ do yie, ama oenya ndwow, ama oenyin akɔ sor, na ɔasow eduaba ama hɛn. Na afei hwɛ, sɛ hom hwɛ do yie a obenya ndwow, na oenyin akɔ sor, na ɔasow eduaba."
                },
                {
                    "number": 38,
                    "text": "Mbom sɛ hom bu hom enyi gu dua no do, na hom annhwɛ do yie a, hwɛ, orinnya ndwow biara; na sɛ ewia ne hyew kã no a, osiandɛ onnyi ndwow ntsi ɔkyenkyen, na hom tu na wɔtow kyen."
                },
                {
                    "number": 39,
                    "text": "Afei, dɛm nnkyerɛ dɛ aba no muo, anaa ɔnnkyerɛ dɛ n’eduaba no nnyɛ dza wodzi; na mbom osiandɛ asaase no etwie na hom enngugu dua no ase fa ntsi hom rinnya eduaba wɔ do."
                },
                {
                    "number": 40,
                    "text": "Dɛm ntsi, sɛ hom annkora asɛm no do yie, na hom ammfa gyedzi enyiwa annhwɛ eduaba no kwan a, hom runntum nntsew eduaba mmfi nkwadua no do da."
                },
                {
                    "number": 41,
                    "text": "Mbom sɛ hom kora asɛm no yie, nyew, sɛ hom hwɛ dua no do yie ma ɔhyɛ ase dɛ orinyin, na hom dze gyedzi kɛse a ɔyɛ dzen nye abotar hwɛ eduaba a ɔbɛba do no kwan a obenya ndwow; na hwɛ ɔbɛyɛ dua a obenyin dze akɔ daapem nkwa mu."
                },
                {
                    "number": 42,
                    "text": "Na osian hom mbɔdzembɔ nye hom gyedzi nye hom abotar a hom dze rokora asɛm no do yie, ama oenya ndwow wɔ hom mu ntsi, hwɛ ndaamba hom bɛtsew eduaba efi do, dza ɔsom bo mapa na ɔyɛ dɛw kyɛn eduaba nyina na ɔhoa kyɛn adze biara a ɔhoa, nyew, na noho tsew kyɛn adze biara a noho tsew; na hom bedzi dɛm aba yi ara ekesi dɛ hom bɛmee mpo, amma ɔkɔm anaa nsukɔm anndze hom da."
                },
                {
                    "number": 43,
                    "text": "Afei m’enuanom, hom bobu hom gyedzi nye hom mbɔdzembɔ, nye hom abotar, na penkyɛr ho ndɔbaa, dze atweɔn dua no ma oeyi n’eduaba ama hom."
                }
            ]
        },
        "/study/scriptures/bofm/alma/33": {
            "uri": "/study/scriptures/bofm/alma/33",
            "title": "Alma 33",
            "data_type": "chapter",
            "chapter_name": "Tsir 33",
            "chapter_summary": [
                "Zenos kyerɛkyerɛɛ dɛ ɔsɛ dɛ nyimpa bɔ mpaa na ɔsom wɔ mbea nyina do, na osian Ɔba no ntsi woeyi atsɛmbu efi hɔ—Zenock kyerɛkyerɛɛ dɛ osian Ɔba no ntsi, wɔdze ehumbɔbɔr ama—Moses ma Ɔba no ne ngyinahɔmadze do wɔ sar no do. Bɛyɛ mfe 74 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei Alma kãa dɛm nsɛm yi n’ekyir no, wɔsomaa ma wɔkɔr ne nkyɛn kɛsee no dɛ wɔpɛ dɛ wohu dɛ sɛ wɔngye Nyankopɔn kor pɛr ndzi ama hɔn nsa aakã dɛm eduaba yi a ɔakã ho asɛm yi, anaadɛ wonsi dɛn ndua aba no, anaa asɛm no a ɔakã ho asɛm no, dza ɔkãa dɛ ɔsɛ dɛ wodua wɔ hɔn akoma mu no; anaadɛ wonsi dɛn nhyɛ ase mfa hɔn gyedzi nyɛ edwuma."
                },
                {
                    "number": 2,
                    "text": "Na Alma see hɔn dɛ: Hwɛ, hom akã dɛ hom runntum nnsom hom Nyankopɔn osiandɛ wɔapam hom efi hom nhyiamudan mu. Na mbom hwɛ, mese hom dɛ, sɛ hom kã dɛ hom runntum nnsom Nyankopɔn a, nna hom fom kɛsenara, na ɔsɛ dɛ hom hwehwɛ kyerɛwsɛm no mu yie; sɛ hom dwen dɛ iyi na wɔdze kyerɛkyerɛɛ hom a, nna ɔno hom nntse ase."
                },
                {
                    "number": 3,
                    "text": "Ana hom kaa dɛ hom akenkan dza Zenos, tsetse nkɔnhyɛnyi no kãe a ɔfa mpaabɔ anaa ɔsom ho no?"
                },
                {
                    "number": 4,
                    "text": "Na ɔkãa dɛ: Eyɛ mbɔbɔrhufo, O Nyankopɔn, osiandɛ ɔwo itsie me mpaabɔ, ber a mowɔ sar no do no mpo; nyew, ihun me mbɔbɔr ber a mobɔɔ mpaa wɔ hɔn a wɔyɛ m’atamfo ho no, ɔwo edan hɔn maa me."
                },
                {
                    "number": 5,
                    "text": "Nyew, O Nyankopɔn, na ihun me mbɔbɔr ber a mosũi frɛɛ wo wɔ me kwã mu no; ber a mosũi frɛɛ wo wɔ me mpaabɔ mu no, na ɔwo itsiee me."
                },
                {
                    "number": 6,
                    "text": "Na bio, O Nyankopɔn, ber a mesaan m’ekyir kɔr me fie no ɔwo itsiee me mpaabɔ."
                },
                {
                    "number": 7,
                    "text": "Na ber a mesanee kɔr me pia mu no, O Ewuradze, na mobɔɔ mpaa maa wo no, ɔwo itsiee me."
                },
                {
                    "number": 8,
                    "text": "Nyew, ɔwo ihu wo mba mbɔbɔr, sɛ wosũ frɛ wo a dɛ, ɔwo ibetsie hɔn na nnyɛ nyimpa bi a, ɔwo ibetsie hɔn."
                },
                {
                    "number": 9,
                    "text": "Nyew, O Nyankopɔn, ɔwo ihun me mbɔbɔr, na itsiee mo sufrɛ wɔ mboanofo mu."
                },
                {
                    "number": 10,
                    "text": "Nyew, na ɔwo so itsiee me ber a woyii me tokyen na m’atamfo buu me enyimtsia; nyew, itsiee mo sufrɛ, na wo bo fuuw m’atamfo, na ɔwo edze ebufuw sɛɛ hɔn ntsɛntsɛm."
                },
                {
                    "number": 11,
                    "text": "Na ɔwo itsiee me osian m’amandzehu nye mo nokwardzi ntsi; na osian wo Ba no ntsi na ihun me mbɔbɔr dɛm, dɛm ntsi mobosũ afrɛ wo wɔ m’amandzehu nyina mu, na wo mu na m’enyigye wɔ; na ɔwo eyi w’atsɛmbu efi mo do osian wo Ba no ntsi."
                },
                {
                    "number": 12,
                    "text": "Na afei Alma see hɔn dɛ: Ana hom gye kyerɛwsɛm no a tsetsemba kyerɛwee no dzi?"
                },
                {
                    "number": 13,
                    "text": "Hwɛ, sɛ hom gye dzi a, nna ɔsɛ dɛ hom gye dza Zenos kãe no dzi; na hwɛ, ɔsee dɛ: Ɔwo eyi w’atsɛmbu kɔ osian wo Ba no ntsi."
                },
                {
                    "number": 14,
                    "text": "Afei hwɛ, m’enuanom, mepɛ dɛ mibisa hom dɛ hom akenkan kyerɛwsɛm no? Sɛ hom akenkan a, nna ɔyɛ dɛn na hom nngye Nyankopɔn ne Ba no nndzi?"
                },
                {
                    "number": 15,
                    "text": "Na wɔannkyerɛw dɛ Zenos nko na ɔkãa dɛm ndzɛmba yi ho nsɛm, na mbom Zenock so kãa dɛm ndzɛmba yi ho nsɛm—"
                },
                {
                    "number": 16,
                    "text": "Na hwɛ, ɔkãa dɛ: O Ewuradze, wo bo efuw nkorɔfo yi, osiandɛ wɔnntse w’ehumbɔbɔr a ɔwo osian wo Ba no ntsi edze ama hɔn no ase."
                },
                {
                    "number": 17,
                    "text": "Na afei, mo nuanom, hom ehu dɛ tsetse nkɔnhyɛnyi a otsĩa ebien no so gyee Nyankopɔn ne Ba no ho dase, na osiandɛ nkorɔfo no enntum anntse ne nsɛm no ase ntsi wosiiw no abo ma owui."
                },
                {
                    "number": 18,
                    "text": "Mbom hwɛ, nnyɛ ne nyinara nye iyi; nnyɛ dɛm nkorɔfo yinom nko na wɔkãa nsɛm a ɔfa Nyankopɔn ne Ba no ho no kyerɛɛ hɔn."
                },
                {
                    "number": 19,
                    "text": "Hwɛ, Moses so kãa noho asɛm; nyew, na hwɛ wɔmaa ngyinahɔmadze bi do sii hɔ wɔ sar no do dɛ, obiara a ɔbɔhwɛ no obenya nkwa. Na dodowara hwɛe na wonyaa nkwa."
                },
                {
                    "number": 20,
                    "text": "Mbom kumaabi na wɔtsee dɛm ndzɛmba no ase, osian hɔn akomadzen ntsi. Na mbom dodowara wɔ hɔ a hɔn akoma yɛɛ dzen araa ma wɔannhwɛ, ma dɛm ntsi wɔherae. Afei siantsir a ɔnam do ma wɔannhwɛ nye dɛ wɔanngye enndzi dɛ ɔbɛsa hɔn yarba."
                },
                {
                    "number": 21,
                    "text": "O m’enuanom, sɛ hom ma hom enyi do hwɛ ara gyan na sɛ hom benya ayarsa a, ebɛnadze ntsi na hom nnhwɛ no ntsɛm, anaa hom pɛ dɛ hom dze ekyingye pirim hom akoma, yɛ akwadwer, ma dɛm ntsi hom mma hom enyi do nnhwɛ, amma hom annhera?"
                },
                {
                    "number": 22,
                    "text": "Sɛ dɛm a, mbusu bɛba hom do; na sɛ nnyɛ dɛm a, ɔno hom mma hom enyi do na hom nhyɛ ase ngye Nyankopɔn ne Ba no ndzi, ama ɔaaba abɔpon no nkorɔfo, na ɔbɛba ebohu amandze na oewu dze noho abɔ werdam etua hɔn bɔn; na dɛ ɔbɔsoɛr bio efi owu mu a ɔbɛma owusoɛr aba, ama adasa nyina aaba ebegyina n’enyim, ma oebu hɔn atsɛn dɛ mbrɛ hɔn ndwuma tse wɔ atsɛmbu da a odzi ewiei no mu."
                },
                {
                    "number": 23,
                    "text": "Na afei, m’enuanom, mepɛ dɛ hom dua asɛm yi wɔ hom akoma mu, na sɛ ɔhyɛ ase dɛ ɔreyeyer a hom mfa hom gyedzi nkora do yie. Na hwɛ, ɔbɛyɛ dua, na oenyin wɔ hom mu dze akɔ daapem nkwa mu. Na Nyankopɔn ndua ne Ba no n’enyigye do mma hom adzesoa nyɛ har. Na sɛ hom pɛ nkotsee dze a hom botum mpo ayɛ iyi nyinara. Amen."
                }
            ]
        },
        "/study/scriptures/bofm/alma/34": {
            "uri": "/study/scriptures/bofm/alma/34",
            "title": "Alma 34",
            "data_type": "chapter",
            "chapter_name": "Tsir 34",
            "chapter_summary": [
                "Amulek gye dase dɛ asɛm no wɔ Christ mu dze kɔ nkwagye mu—Sɛ werdambɔ ammba a nkyɛ adasamba nyina bɛhera—Moses mbra nyina kyerɛ Nyame ne Ba n’afɔrbɔ no—Onnyiewiei ɔpon ho nhyehyɛɛ no gyina gyedzi na nnuho do—Bɔ mpaa fa hwehwɛ honam nye sunsum mu nhyira—Nkwaber yi mu na ɔwɔ dɛ adasamba siesie hɔnho dze hyia Nyame kwan—Fa suro yɛ wo nkwagye ho edwuma wɔ Nyame enyim. Bɛyɛ mfe 74 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ ber a Alma kãa dɛm nsɛm yi kyerɛɛ hɔn wiei no ɔtsenaa famu, na Amulek soɛree na ɔhyɛɛ ase dɛ ɔrekyerɛkyerɛ hɔn; ɔsee dɛ:"
                },
                {
                    "number": 2,
                    "text": "M’enuanom, modwen dɛ nsɛm a wɔakã a ɔfa Christ ne mbae ho yi yɛ nsɛm a hom nnkotum akã dɛ hom nnyim, nyia yɛakyerɛ mu akyerɛ hom dɛ ɔyɛ Nyankopɔn ne Ba no; nyew, minyim dɛ wɔkyerɛkyerɛɛ ndzɛmba yinom mu yie kyerɛɛ hom ansaana hom retsew etua efi hɛn mu."
                },
                {
                    "number": 3,
                    "text": "Na dɛ mbrɛ hom enya pɛ dɛ mo nua dɔfo yi nkyerɛ hom dza ɔsɛ dɛ hom yɛ, osian hom amandzehu ntsi; na ɔakã biribi a akyerɛ hom dze esiesie hom adwen mu akyerɛ hom; nyew, na oetu hom fo ama hom enya gyedzi na abotar—"
                },
                {
                    "number": 4,
                    "text": "Nyew, ma hom enya gyedzi mpo a ɔsõ ara yie ma hom dze edua asɛm no mpo wɔ hom akoma mu, ma hom abɔ mbɔdzen asɔ ahwɛ ehu dɛ oye."
                },
                {
                    "number": 5,
                    "text": "Na yehu dɛ asɛm bisa kɛse a ɔwɔ hom adwen mu nye dɛ ana asɛm no wɔ Nyankopɔn ne Ba no mu, anaadɛ Christ biara nnyi hɔ."
                },
                {
                    "number": 6,
                    "text": "Na hom so hom ehu dɛ mo nua, edua akwan pii do, ada no edzi pefee akyerɛ hom dɛ asɛm no wɔ Christ mu dze kɔ nkwagye mu."
                },
                {
                    "number": 7,
                    "text": "Mo nua yi akã Zenos ne nsɛm no, dɛ ɔpon fi Nyankopɔn ne Ba no mu ba, na ɔakã Zenock so ne nsɛm; na ɔdze Moses so nedze akã ho dze ayɛ mfatoho akyerɛ hom ama hom eehu dɛ dɛm ndzɛmba yinom yɛ nokwar."
                },
                {
                    "number": 8,
                    "text": "Na afei, hwɛ, mankasa merebɛgye me dasee akyerɛ hom ma hom eehu dɛ dɛm ndzɛmba yinom yɛ nokwar. Hwɛ, mese hom dɛ minyim dɛ Christ bɛba adasamba mu, na ɔabɛfa no nkorɔfo hɔn mbrato ato no do, na ɔdze noho abɔ werdam dze etua wiadze bɔn kaw; na Ewuradze Nyankopɔn na ɔakã."
                },
                {
                    "number": 9,
                    "text": "Na ohia dɛ wɔbɔ werdam yi; osiandɛ ɔwɔ Onnyiewiei Nyankopɔn ne nhyehyɛɛ kɛse no mu dɛ ɔwɔ dɛ wɔbɔ dɛm werdam no, annyɛ dɛm a adasamba nyina bɛhera; nyew, hɔn nyina epirim hɔn akoma; nyew, hɔn nyina ahwe ase na wɔayew, na ɔsɛ dɛ wɔhera gyedɛ wɔnam dɛm werdam yi a ohia dɛ wɔbɔ yi do."
                },
                {
                    "number": 10,
                    "text": "Na ohia dɛ wɔbɔ dɛm afɔrbɔ kɛse a odzi ewiei yi; nyew, nnyɛ nyimpa na afɔrbɔ, nna nnyɛ abowa, anaa nnoma horow no mu biara so; osiandɛ ɔnnyɛ nyimpa afɔrbɔ; na mbom ɔwɔ dɛ ɔyɛ afɔrbɔ onnyiewiei na ɔmmbɔadze da."
                },
                {
                    "number": 11,
                    "text": "Afei nyimpa biara nnyi hɔ a obotum dze nankasa no bɔgyaa abɔ werdam dze etua obi no bɔn kaw. Afei, sɛ nyimpa bi dzi ewu a, hwɛ ana hɛn mbra a ɔtsen no, yi no nua no nkwa fi hɔ? Mese hom dɛ Oho."
                },
                {
                    "number": 12,
                    "text": "Mbom mbra no gye nyia oedzi ewu no no nkwa; dɛm ntsi biribiara nnyi hɔ a ɔtɔ sin wɔ dɛm werdambɔ a ɔmmbɔadze da no a otum tua wiadze bɔn yi ho kaw."
                },
                {
                    "number": 13,
                    "text": "Dɛm ntsi ohia dɛ afɔrbɔ kɛse a odzi ewiei no bɛba na ɔhɔ no na ɔbɛma anaa dɛ obehia dɛ wogyaa bɔgya a wokyi dze bɔ afɔr, na dɛm so na ɔbɛma Moses mbra no ahyɛ mã; nyew, ne nyina bɛhyɛ mã, na no mu kumaabi mpo runntwa mu nnkɔ."
                },
                {
                    "number": 14,
                    "text": "Na hwɛ, mbra no n’asekyerɛ nyinara nye yi, no mu biara kyerɛ afɔrbɔ kɛse a odzi ewiei yi; na dɛm afɔrbɔ kɛse a odzi ewiei no bɛyɛ Nyankopɔn ne Ba no a, nyew, ɔyɛ ɔmmbɔadze na onnyiewei."
                },
                {
                    "number": 15,
                    "text": "Na dɛm na ɔdze nkwagye bɛbrɛ hɔn a wɔbɛgye ne dzin edzi no nyina; na iyi nye afɔrbɔ a odzi ewiei no n’ase, dɛ ɔbɛma ehumbɔbɔr abadaa a otum kã pɛrpɛr hyɛ no aba, na ɔdze biribi abrɛ nyimpa a ɔnam do benya gyedzi a ɔbɛma woenya nnuho no."
                },
                {
                    "number": 16,
                    "text": "Na dɛm na ɔbɛma ehumbɔbɔr etum apata pɛrpɛrdzi; na wɔbɛkã hɔn efũa wɔ abasa dwudwoodwo mu, na nyia onnyi gyedzi a wɔdze kɔ nnuho mu no wobegyaa no ahyɛ mbra no nyinara a ɔrohwehwɛ pɛrpɛrdzi no ne nsa; dɛm ntsi nyia ɔwɔ gyedzi a wɔdze kɔ nnuho mu no nko na obenya onnyiewiei na ɔpon ho nhyehyɛɛ kɛse no."
                },
                {
                    "number": 17,
                    "text": "Dɛm ntsi m’enuanom, Nyankopɔn mboa hom ma hom ntum nhyɛ ase mfa hom gyedzi nyɛ edwuma nya nnuho, ama hom aahyɛ ase abɔ ne dzin krɔnkrɔn no, ama oeehu hom mbɔbɔr;"
                },
                {
                    "number": 18,
                    "text": "Nyew, hom nsũ mfrɛ no ma onhu hom mbɔbɔr; osiandɛ ɔwɔ tum a ɔdze gye nkwa."
                },
                {
                    "number": 19,
                    "text": "Nyew, hom mbrɛ homho adze, na hom nkɔ do mbɔ mpaa mma no."
                },
                {
                    "number": 20,
                    "text": "Hom nsũ mfrɛ no ber a hom wɔ hom kwã mu, nyew, mfa mma hom nguankuw nyina."
                },
                {
                    "number": 21,
                    "text": "Hom nsũ mfrɛ no wɔ hom efiefi, nyew, mfa mma hom fifo anapa, ewiaber, nye ewimber."
                },
                {
                    "number": 22,
                    "text": "Nyew, hom nsũ mfrɛ no mfa ntsia hom atamfo hɔn tum."
                },
                {
                    "number": 23,
                    "text": "Nyew, Hom nsũ mfrɛ no mfa ntsia abɔnsam no a ɔyɛ tsenenee ne tamfo no."
                },
                {
                    "number": 24,
                    "text": "Hom nsũ mfrɛ no mfa mma ekuadze a ɔwɔ hom kwã mu, ama hom nam do aayɛ prɔmprɔm."
                },
                {
                    "number": 25,
                    "text": "Hom nsũ mfa mma nguankuw a wɔwɔ hom kwã mu ama wɔaadɔr."
                },
                {
                    "number": 26,
                    "text": "Mbom nnyɛ, ne nyina nye yi; ɔsɛ dɛ hom hue hom akra gu wɔ hom mpia mu, nye hom sumabea, nye hom sar do."
                },
                {
                    "number": 27,
                    "text": "Nyew, na sɛ hom ennsũ ammfrɛ Ewuradze a, hom mma mpaabɔ nhyɛ hom akoma mu mã daa nyina wɔ hom yieyɛ, nye hɔn a woetwa homho ehyia so hɔn yieyɛ ntsi."
                },
                {
                    "number": 28,
                    "text": "Na afei hwɛ, mo nuanom adɔfo, mese hom dɛ mma hom nndwen dɛ ne nyina nye yi; osiandɛ sɛ hom yɛ dɛm ndzɛmba yinom nyina wie, na sɛ hom dan hom ekyir ma abɔbɔfo nye adagyadzifo, na hom nnsera ayarfo nye hɔn a wɔwɔ ɔhaw mu, na sɛ hom wɔ ahodze na hom mmfa bi mma hɔn a wohia a—mese hom dɛ sɛ hom annyɛ dɛm ndzɛmba yinom mu biara a, hwɛ hom mpaabɔ yɛ kwa, na hom rinnya biribiara mmfi mu, na hom yɛ enyisomakyerɛfo a wɔpow gyedzi no."
                },
                {
                    "number": 29,
                    "text": "Dɛm ntsi, sɛ hom annkaa annyɛ ayamuyie a, hom yɛ dɛ nwura a edwimfo tow gu, (noho nnyi mfaso) na nyimpa dze hɔn anan tsiatsia do."
                },
                {
                    "number": 30,
                    "text": "Na afei m’enuanom, mepɛ dɛ, ber a hom enya adasefo pii na hom ehu dɛ kyerɛwsɛm krɔnkrɔn no gye dɛm ndzɛmba yinom ho dase yi, hom ba bɔsow eduaba a wɔdze kɔ nnuho mu."
                },
                {
                    "number": 31,
                    "text": "Nyew, mepɛ dɛ hom ba na dɛ hom mmpirim hom akoma bio; na hwɛ aber yi nye hom nkwagye da; na dɛm ntsi, sɛ hom emmpirim hom akoma, na hom nu homho a, wɔdze ɔpon nhyehyɛɛ kɛse no bɛma hom ntsɛmara."
                },
                {
                    "number": 32,
                    "text": "Na hwɛ, nkwaber yi mu nna ɔwɔ dɛ nyimpa siesie hɔnho hyia Nyankopɔn kwan; nyew, hwɛ dɛm nkwanda yi mu nna ɔwɔ dɛ nyimpa dze yɛ hɔn ndwuma."
                },
                {
                    "number": 33,
                    "text": "Na afei, dɛ mbrɛ makã akyerɛ hom dada no, dɛ hom enya adasefo pii no ntsi, meserɛ hom dɛ mma hom nntu hom nnuho da no nnhyɛ da nkɛpem ewiei, osiandɛ nkwa da yi mu na wɔdze ama hɛn dɛ yɛmfa nsiesie hɛnho mma mbersantsen no, hwɛ sɛ yɛammbɔ hɛn bra yie wɔ ber a yɛtse nkwa mu yi a, ber a sum adzesaa bɛba no yerunntum nnyɛ."
                },
                {
                    "number": 34,
                    "text": "Hom runntum nnka wɔ ahoguan ber no mu dɛ mobonu moho, mebɛsan akɔ me Nyankopɔn nkyɛn. Oho, hom runntum nnka dɛm; osiandɛ dɛm sunsum no a nna hom nyimpadua yɛ nedze ber a nna hom rifi nkwa yi mu no, dɛm sunsum kor no ara so na obenya tum afa hom nyimpadua no ayɛ nedze wɔ dɛm onnyiewiei wiadze no mu."
                },
                {
                    "number": 35,
                    "text": "Na hwɛ, sɛ hom tu hom nnuho hyɛ da dze kesi owu mu a, hwɛ, nna hom abɛhyɛ abɔnsam no sunsum ase, na ɔsɔw hom ano yɛ nedze; dɛm ntsi, Ewuradze no Sunsum no twe noho fi homho, na onnyi gyinabew wɔ hom mu, na abɔnsam wɔ tum nyina wɔ hom do; na mbrɛ omumuyɛnyi n’ewiei tsebew bɛyɛ nye no."
                },
                {
                    "number": 36,
                    "text": "Na iyi minyim, osiandɛ Ewuradze akã dɛ ɔrenntsena temple a no mu nntsew mu, na mbom atseneneefo akoma mu na ɔbɛtsena; nyew, na ɔakã so dɛ atseneneefo bɛtsena n’ahenman mu, na worimmfi mu bio, na mbom wɔbɔhor hɔn ntar ma wɔayɛ fitaa wɔ Ewuradze no bɔgyaa mu."
                },
                {
                    "number": 37,
                    "text": "Na afei, m’enuanom adɔfo, mepɛ dɛ hom kaa dɛm ndzɛmba yinom, na hom dze suro yɛ hom nkwagye ho edwuma wɔ Nyame enyim, na hom mpow Christ ne mbae no."
                },
                {
                    "number": 38,
                    "text": "Dɛ hom nye Sunsum Krɔnkrɔn no nnkedzi aper bio, na mbom hom bɛgye no, na hom afa Christ ne dzin ato hom do; na hom abrɛ homho ase koraa mpo dze akɔ huntuma mu, na hom asɔr Nyame wɔ beebiara a hom wɔ, wɔ sunsum nye nokwar mu; na hom ada no ase daadaa, wɔ ehumbɔbɔr nye nhyira pii a ɔdze ehyira hom ntsi."
                },
                {
                    "number": 39,
                    "text": "Nyew, m’enuanom, mutu hom fo dɛ hom nweɔn na hom nsɔr aber nyina, amma abɔnsam enndua nsɔhwɛ mu anntwe hom annkɔ, amma oenntum ennya tum wɔ hom do, amma hom ammbɛyɛ nedze wɔ da a odzi ewiei no mu; na hwɛ ɔremma hom adzepa biara."
                },
                {
                    "number": 40,
                    "text": "Na afei mo nuanom adɔfo, mutu hom fo dɛ hom nya abotar, na hom nsɔw amandzehu ahorow nyina; na mma hom nnkã nsɛmbɔn biara nntsia hɔn a osian hom hia dodow ntsi woeyi hom tokyen, amma hom ammbɛyɛ adzebɔnyɛfo dɛ mbrɛ wɔtse;"
                },
                {
                    "number": 41,
                    "text": "Mbom hom nya abotar, na hom nsɔw dɛm amandzehu no, na hom nya enyidado a osi pi dɛ da bi hom bɔhom efi hom amandzehu nyina mu."
                }
            ]
        },
        "/study/scriptures/bofm/alma/35": {
            "uri": "/study/scriptures/bofm/alma/35",
            "title": "Alma 35",
            "data_type": "chapter",
            "chapter_name": "Tsir 35",
            "chapter_summary": [
                "Asɛmpa ne kã sɛɛ Zoramfo no ndwuma bɔn no—Wɔpam hɔn a wɔasakyer no na wɔakɛka Ammon no nkorɔfo a wɔwɔ Jershon no ho—Osian nkorɔfo no hɔn emumuyɛ ntsi, Alma dzi yaw. Bɛyɛ mfe 74 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei ɔbaa dɛ ber a Amulek dze ne nsɛm baa ewiei no, wɔtwee hɔnho fii dɔmtutuw no mu na wɔbaa Jershon asaase do."
                },
                {
                    "number": 2,
                    "text": "Nyew, na enuanom nkaa no so ber a wɔkãa asɛm no kyerɛɛ Zoramfo no wiee no, hɔn so baa Jershon asaase do."
                },
                {
                    "number": 3,
                    "text": "Na ɔbaa dɛ ber a Zoramfo no mu etsitsir pii boaa hɔn ano dɛ wɔrodwendwen nsɛm a wɔakã akyerɛ hɔn no ho no, hɔn bo fuwii wɔ nsɛm no ho, osiandɛ ɔsɛɛ hɔn ndwuma bɔn no; dɛm ntsi wɔammpɛ dɛ wotsie nsɛm no."
                },
                {
                    "number": 4,
                    "text": "Na wɔsomaa ma wɔkɔboaboaa dɔm a wɔwɔ asaase no do nyinara ano, na wɔnye hɔn dwendween nsɛm a wɔakã akyerɛ hɔn no ho."
                },
                {
                    "number": 5,
                    "text": "Afei hɔn ahwɛfo nye hɔn asɔfo nye hɔn akyerɛkyerɛfo no amma dɔm no ennhu dza wɔrohwehwɛ; dɛm ntsi wɔnam nsumaamu hun dɔm no nyina hɔn adwen."
                },
                {
                    "number": 6,
                    "text": "Na ɔbaa dɛ ber a wohun dɔm no nyinara hɔn adwen no, wɔpaam hɔn a nna wɔagye nsɛm a Alma na n’enuanom no akã no edzi no fii asaase no do; na hɔn dodow dɔɔ sõ; na hɔn so wɔbaa Jershon asaase do."
                },
                {
                    "number": 7,
                    "text": "Na ɔbaa dɛ Alma nye no nuanom no soom hɔn."
                },
                {
                    "number": 8,
                    "text": "Afei Zoramfo dɔm no bo fuuw Ammon no nkorɔfo no a wɔwɔ Jershon no, na Zoramfo hɔn ɔhwɛfo panyin a ɔyɛ omumuyɛfo no, somaa ma wɔkɔr Ammon no nkorɔfo nkyɛn kɛsee hɔn dɛ wɔmpam hɔn a wofii hɔn mu baa hɔn asaase do no mfi hɔn asaase no do."
                },
                {
                    "number": 9,
                    "text": "Na opuuw hɔn mpɛn pii. Na afei Ammon no nkorɔfo no ennsuro hɔn nsɛm no koraa; dɛm ntsi wɔammpam hɔn, mbom wɔgyee Zoramfo ehiafo no nyinara a wɔbaa hɔn nkyɛn no; na wɔmaa hɔn edziban ma wodzii, na wɔhyɛɛ hɔn ntar, na wɔmaa wɔkyɛɛ hɔn nsaase ma ɔbɛyɛɛ hɔn egyapadze; na wɔmaa wɔsoom hɔn dɛ mbrɛ hɔn ehiadze tse."
                },
                {
                    "number": 10,
                    "text": "Afei iyi maa Zoramfo no bo fuuw Ammon no nkorɔfo, na wɔhyɛɛ ase dɛ wɔnye Lamanfo no ridzi afora dze enunu hɔn ma hɔn so hɔn bo efuw hɔn."
                },
                {
                    "number": 11,
                    "text": "Na dɛm ntsi Zoramfo nye Lamanfo so hyɛɛ ase dɛ wɔroboaboa hɔnho akɔkõ etsia Ammon no nkorɔfo nye Nephifo no."
                },
                {
                    "number": 12,
                    "text": "Na dɛm na afe a otsĩa duesuon wɔ atsɛmbuafo a wɔhwɛ Nephi no nkorɔfo do no dze baa ewiei."
                },
                {
                    "number": 13,
                    "text": "Na Ammon no nkorɔfo no fii Jershon asaase do, na wɔbaa Melek asaase do, na wɔdze Jershon asaase no too hɔ dze maa Nephifo nsordaafo no, ama woeetum nye Lamanfo nsordaafo nye Zoramfo nsordaafo no edzi esi, na dɛm na ɔkõ hyɛɛ ase wɔ Lamanfo nye Nephifo no mu wɔ afe a otsĩa duawɔtwe wɔ atsɛmbuafo no hɔn aber do; na dza ɔfa ɔkõ yi ho no wɔbɛkã no ekyir yi."
                },
                {
                    "number": 14,
                    "text": "Na Alma nye Ammon nye hɔn enuanom no nye Alma ne mbabanyin beenu no so saan hɔn ekyir kɔr Zarahemla asaase do, ber a Nyankopɔn duaa hɔn abaw do twee Zoramfo no mu pii ma wonyaa nnuho no; na dodowara a wonyaa nnuho no, wɔpaam hɔn fii hɔn asaase do; na mbom nna woenya Jershon nsaase dze ayɛ hɔn egyapadze, na wɔfaa akodze dɛ wɔdze bɛgye hɔnho, nye hɔn yernom na hɔn mba, nye hɔn nsaase."
                },
                {
                    "number": 15,
                    "text": "Afei Alma nna no werɛ ahow osian no nkorɔfo hɔn emumuyɛ ntsi, nyew, osian akõkoekõ nye bɔgya a wɔrekã gu, nye wentwiwentwi a aba hɔn mu no ntsi; na ber a ɔkɔr dɛ ɔrekɛkã asɛm no, anaadɛ wɔsomaa no dɛ ɔnkɛkã asɛm no wɔ dɔm no nyina mu wɔ kurow biara mu no; na ohun dɛ nkorɔfo no hɔn akoma ahyɛ ase repirim no, na dɛ asɛm no yɛ hɔn fintsindua osian ne katseeyɛ ntsi, n’akoma dzii awerɛhow kɛsenara."
                },
                {
                    "number": 16,
                    "text": "Dɛm ntsi, ɔsomaa dɛ wɔmboa ne mbabanyin no hɔn ano, ama ɔdze hɔn mu kor biara n’edwuma aahyɛ ne nsa, wɔ ɔfa no tsenenee ndzɛmba ho. Na yɛwɔ ne mbrasɛm a ɔdze maa hɔn no ho abakɔsɛm dɛ mbrɛ nankasa ne kyerɛwsɛm no tse."
                }
            ]
        },
        "/study/scriptures/bofm/alma/36": {
            "uri": "/study/scriptures/bofm/alma/36",
            "title": "Alma 36",
            "data_type": "chapter",
            "chapter_name": "Tsir 36",
            "chapter_summary": [
                "Alma gye ne nsakyeree no ho dase kyerɛ Helaman ekyir no a ohun ɔbɔfo no—Ohun amandze tse dɛ ɔkra a woebu no fɔ; ɔbɔ mpaa bɔ Jesus ne dzin, na nkyii Nyankopɔn wo no—Dɛw dɛɛdɛw hyɛ ne kra mã—Ohu abɔfo mpempem dɛ woriyi Nyankopɔn ayɛw—Nkorɔfo dodow a wɔasakyer no sɔe hwɛe na wohun dɛ mbrɛ ɔsɔe hwɛe na ohunii no. Bɛyɛ mfe 74 Ansaana wɔbɔwo Christ."
            ],
            "book_intro": [
                "Alma ne mbrasɛm a ɔdze maa ne babanyin, Helaman."
            ],
            "verses": [
                {
                    "number": 1,
                    "text": "Me babanyin, tsie me nsɛm; midzi nsew kyerɛ wo dɛ, mbertsentsen a ibedzi Nyankopɔn ne mbrasɛm do no ebɛyɛ prɔmprɔm wɔ asaase yi do."
                },
                {
                    "number": 2,
                    "text": "Mepɛ dɛ eyɛ dza meyɛɛ na ekaa hɛn egyanom hɔn ndɔmmum no; osiandɛ wɔkɔr nkowaasom mu, na obiara enntum anngye hɔn gyedɛ Abraham ne Nyankopɔn, nye Isaac ne Nyankopɔn, nye Jacob ne Nyankopɔn no nko; na nokwar, ɔgyee hɔn fii hɔn amandzehu mu."
                },
                {
                    "number": 3,
                    "text": "Na afei, O me babanyin Helaman, hwɛ, ewɔ wo mberantsɛber mu, na dɛm ntsi, meserɛ wo dɛ tsie me nsɛm na sũa me; na minyim dɛ obiara a ɔdze no werɛ twer Nyame no ɔbɔboa no wɔ no nsɔhwɛ, nye n’amandzehu, nye n’akotorka mu, na ɔbɛma no do wɔ da a odzi ewiei no mu."
                },
                {
                    "number": 4,
                    "text": "Na memmpɛ dɛ ebɔdwen dɛ mankasa na minyim—nnyɛ honandua yi a, na mbom sunsum a, nnyɛ honam su adwen a, na mbom Nyame mu a."
                },
                {
                    "number": 5,
                    "text": "Afei, hwɛ, mese wo dɛ, sɛ Nyame annwo me a nkyɛ murunnhu dɛm ndzɛmba yinom; na mbom Nyankopɔn edua no bɔfoe krɔnkrɔn no anomu ada dɛm ndzɛmba yinom edzi akyerɛ me, nnyɛ dɛ metsen ntsi a."
                },
                {
                    "number": 6,
                    "text": "Na menye Mosiah ne mbabanyin kyinkyinii, peer dɛ yɛbɛsɛɛ Nyankopɔn n’asɔr; na mbom hwɛ, Nyankopɔn somaa no bɔfoe krɔnkrɔn dɛ onsanka hɛn wɔ kwan mu."
                },
                {
                    "number": 7,
                    "text": "Na hwɛ, ndze a ɔdze kasaa kyerɛɛ hɛn no tse dɛ sor robobɔ mu, na asaase nyina wosowee wɔ hɛn ananadze; na hɛn nyinara twitwae hwee famu, osiandɛ Ewuradze noho suro baa hɛn do."
                },
                {
                    "number": 8,
                    "text": "Mbom hwɛ, ndze no see me dɛ: Soɛr. Na mosoɛree gyinaa hɔ, na muhun ɔbɔfo no."
                },
                {
                    "number": 9,
                    "text": "Na ɔsee me dɛ: Sɛ ɔwo w’ankasa wɔbɛsɛɛ wo a, mma mmper bio dɛ ebɛsɛɛ Nyame n’asɔr no."
                },
                {
                    "number": 10,
                    "text": "Na ɔbaa dɛ mohwee famu; na bɛyɛ nda ebiasa nye adzesaa ebiasa ntamu no nna munntum mmbue m’ano nna munntum mma me nsa na m’anan do."
                },
                {
                    "number": 11,
                    "text": "Na ɔbɔfo no kãa nsɛm pii kyerɛɛ me a m’enuanom no tsee, na mbom emi manntse osiandɛ ber a metsee dɛm nsɛm yi—Sɛ ɔwo w’ankasa wɔbɛsɛɛ wo a, mma mmper dɛ ebɛsɛɛ Nyame n’asɔr no—suro na ahobow kɛse bi kãa me ma ɔyɛɛ me dɛ annhwɛ a wɔbɛsɛɛ me, dɛm maa mohwee famu na manntse hwee bio."
                },
                {
                    "number": 12,
                    "text": "Mbom onnyiewiei ahohyehye haaw me osiandɛ me kra dzii atseetsee kɛsenara na mo bɔn nyina haaw me."
                },
                {
                    "number": 13,
                    "text": "Nyew, mekaa mo bɔn na m’emumuyɛ nyina, na iyi ho na hɛl ne yaw maa moho hyehyee me ara yie; nyew, muhun dɛ matsew me Nyame do etua na dɛ menndzi ne mbrasɛm krɔnkrɔn no do."
                },
                {
                    "number": 14,
                    "text": "Nyew, na medzii ne mba pii ewu anaadɛ magye hɔn akɔ ɔsɛɛ mu; nyew, ne sin ara nye dɛ nna m’emumuyɛ sõ ara yie, na dɛm ntsi Nyankopɔn n’enyim nkɔree ho adwendwen sunsuaan me kra mu pasapasa."
                },
                {
                    "number": 15,
                    "text": "O, modween dɛ nkyɛ wobotum apam me ma m’ayew koraa me kra nye me nyimpadua nyina, amma wɔnye me ammba emmbegyina me Nyankopɔn enyim, ama oebu me atsɛn wɔ me ndzeyɛɛ ho."
                },
                {
                    "number": 16,
                    "text": "Na afei, nda ebiasa nye adzesaa ebiasa mu na atseetsee sunsuaan me, mpo dɛ ɔkra a woebu no fɔ no ne yaw."
                },
                {
                    "number": 17,
                    "text": "Na ɔbaa dɛ ber a ahohyehye rusunsuan mo mu no, ber a mo bɔn pii ho adwendwen rehaw me no, hwɛ, mekae so dɛ metsee dɛ m’egya rehyɛ nkɔm kyerɛ dɔm no fa obi a wɔfrɛ no Jesus Christ a ɔyɛ Nyankopɔn ne Ba a ɔreba abɔbɔ werdam dze etua wiadze bɔn no."
                },
                {
                    "number": 18,
                    "text": "Afei, ber a m’adwen twee dɛm nsɛm yi maa me no, musũi wɔ m’akoma mu dɛ: O Jesus, ɔwo a eyɛ Nyankopɔn ne Ba, hu me mbɔbɔr, emi a mehyɛ bɔwen wenwen mu; na owu ne daapem nkɔnsɔnkɔnsɔn etwa moho ehyia no."
                },
                {
                    "number": 19,
                    "text": "Na afei, hwɛ, ber a modween dɛm no, mannkaa me yaw no bio; nyew, mo bɔn ho adwendwen no annhaaw me bio."
                },
                {
                    "number": 20,
                    "text": "Na ao, ebɛn dɛw nye yi, na ebɛn kan nwanwa na muhunii yi; nyew, dɛw mbordo a ɔtse dɛ me yaw no pɛpɛɛpɛr hyɛɛ me kra mã!"
                },
                {
                    "number": 21,
                    "text": "Nyew, mese ɔwo, me babanyin dɛ biribiara nnyi hɔ a ɔbɛyɛ yaw kɛse tse dɛ me yaw no. Nyew, na mese wo bio, me babanyin, dɛ biribiara so nnyi hɔ a ɔbɛyɛ dɛw kɛse tse dɛ m’enyigye no."
                },
                {
                    "number": 22,
                    "text": "Nyew, ɔyɛ me dɛ muhun adze a hɛn egya Lehi hunii no mpo, Nyankopɔn dɛ ɔtsena n’ahengua do a abɔfo mboano pii a wonntum nnkan hɔn etwa noho ehyia, na wɔrotow ndwom na wɔrotonton hɔn Nyankopɔn; nyew, na me kra pɛɛ dɛ ɔkɔ hɔ bi."
                },
                {
                    "number": 23,
                    "text": "Mbom hwɛ, me nsa na m’anan nyaa ahoɔdzen bio, na mosoɛree gyinaa m’anan do, na medaa no edzi kyerɛɛ dɔm no dɛ Nyankopɔn awo me."
                },
                {
                    "number": 24,
                    "text": "Nyew, na ofi dɛm aber no dze besi ndɛ mpo, mayɛ edwuma atoa do a menngyaa da, ama matwe akra aaba nnuho mu; ama medze hɔn aaba ma wɔabɔsɔ dɛw mbordo a masɔ ahwɛ no bi, ama hɔn Nyankopɔn aawo hɔn so, na Sunsum Krɔnkrɔn no aahyɛ hɔn mã."
                },
                {
                    "number": 25,
                    "text": "Nyew, na afei hwɛ, O me babanyin, Ewuradze ama menya enyigye kɛse wɔ eduaba a mo dwumadzi asow no ho;"
                },
                {
                    "number": 26,
                    "text": "Na osian asɛm no a ɔdze maa me no ntsi, hwɛ, Nyankopɔn nam do dze awo dodowara, na dza mosoɛe hwɛɛ no, hɔn so wɔasɔ ahwɛ, na wɔdze hɔn enyiwa ehu dza meehu; dɛm ntsi wonyim dɛm ndzɛmba yinom a maakã ho asɛm dɛ minyim yi; na dza minyim no fi Nyame."
                },
                {
                    "number": 27,
                    "text": "Na ɔaboa me wɔ mo nsɔhwɛ nye ɔhaw biara mu, nyew, wɔ amandzehu ahorow nyina mu; nyew, Nyankopɔn eyi me efi efiadze, nye mpokyerɛ na owu mu; nyew, medze mo werɛ ahyɛ no mu, na ɔbɔkɔ do agye me."
                },
                {
                    "number": 28,
                    "text": "Na minyim dɛ ɔbɛma mo do wɔ da a odzi ewiei no mu, ma menye no aatsena wɔ enyimnyam mu; nyew, na mibeyi no ayɛw afebɔɔ, osiandɛ ɔdze hɛn egyanom efi Egypt aba, na ɔamemen Egyptfo no wɔ Po Memen no mu; na ɔnam no tum do dze hɔn kɔr anohoba asaase no do; nyew, na oeyi hɔn efi nkowaasom nye ndɔmmum mu fi ber to ber."
                },
                {
                    "number": 29,
                    "text": "Nyew, na ɔdze hɛn egyanom efi Jerusalem asaase do so aba; na ɔnam no tum a ɔwɔ hɔ daapem no do agye hɔn efi nkowaasom nye ndɔmmum mu fi ber to ber dze ebesi dɛm da yi mu so mpo; na daa mekaa hɔn ndɔmmum no; nyew, na wo so ɔsɛ dɛ ekaa hɔn ndɔmmum no, dɛ mbrɛ mayɛ yi."
                },
                {
                    "number": 30,
                    "text": "Mbom hwɛ, me babanyin, nnyɛ ne nyinara nye iyi; na ɔsɛ dɛ ihu dɛ mbrɛ mehu yi, dɛ susuampaara dɛ ibedzi Nyankopɔn ne mbrasɛm do no, ebɛyɛ prɔmprɔm wɔ asaase yi do; na mbertsentsen biara a innkedzi Nyankopɔn ne mbrasɛm do no, wobotwa wo efi n’enyim akyen. Afei dɛm na n’asɛm se."
                }
            ]
        },
        "/study/scriptures/bofm/alma/37": {
            "uri": "/study/scriptures/bofm/alma/37",
            "title": "Alma 37",
            "data_type": "chapter",
            "chapter_name": "Tsir 37",
            "chapter_summary": [
                "Wɔkora ayewa mprɛtse nye kyerɛwsɛm binom do dze aagye akra aba nkwagye mu—Osian Jaredfo hɔn emumuyɛ ntsi wɔsɛɛ hɔn—Ɔwɔ dɛ wɔdze hɔn nsumaamu nsewdzi na ahyɛmudzi suma nkorɔfo no—Enye Ewuradze ndwendwen biribiara a ebɛyɛ ho—Dɛ mbrɛ Liahona gyaa Nephifo no, dɛmara na Christ gye nyimpa kɔ onnyiewiei nkwa mu. Bɛyɛ mfe 74 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, me babanyin Helaman, mehyɛ wo dɛ fa nkyerɛwee no a wɔdze ahyɛ me nsa yi;"
                },
                {
                    "number": 2,
                    "text": "Na mehyɛ wo so dɛ kyerɛw nkorɔfo yi hɔnho nsɛm dɛ mbrɛ mayɛ yi, wɔ Nephi ne mprɛtse no do, na fa dɛm ndzɛmba yinom nyina, na sie no krɔnkrɔn dɛ mbrɛ medze esie yi mpo; na nyansaa botae bi ntsi na wɔdze esie yi."
                },
                {
                    "number": 3,
                    "text": "Na ayewa mprɛtse iyinom a dɛm nkrukye yi wɔ do yi yɛ kyerɛwsɛm krɔnkrɔn nye abakɔsɛm a ɔfa hɛn egyanom hɔn ebusuasantsen ho fi ahyɛse no."
                },
                {
                    "number": 4,
                    "text": "Hwɛ, hɛn egyanom ahyɛ ho nkɔm dɛ wɔmfa nsie mfi ebusuasantsen nkesi kor so, na Ewuradze dze ne nsa bɔkora do ekesi dɛ ɔbɔkɔ aman ebusuafo, kasa horow, nye nyimpa nyina hɔ, ama woeehu esumasɛm a ɔwɔ mu."
                },
                {
                    "number": 5,
                    "text": "Na afei hwɛ, sɛ wɔdze sie a ɔwɔ dɛ ɔda ho hyerɛn dɛ mbrɛ ɔtse noara; nyew, na wɔbɛda ho ahyerɛn; nyew, na mprɛtse so a kyerɛwsɛm krɔnkrɔn wɔ do nyina."
                },
                {
                    "number": 6,
                    "text": "Afei ebɔdwen dɛ dza merekã yi yɛ nkwaseasɛm; na mbom hwɛ mese wo dɛ, ɔnam akwan nketsenketse do nna ndzɛmba akɛse dua ba; na mpɛn pii na ndzɛmba a ɔtsetse dɛm hyɛ enyansafo fɛr."
                },
                {
                    "number": 7,
                    "text": "Na Ewuradze Nyankopɔn nam dɛm akwan yi do yɛ no ndwuma dze hyɛ onnyiewiei nhyehyɛɛ akɛse mã; na Ewuradze dua ndzɛmba nketsenketse do hyɛ enyansafo fɛr na ɔgye akra pii ba nkwagye mu."
                },
                {
                    "number": 8,
                    "text": "Na afei ɔyɛ Nyankopɔn ne nyansaa dɛ wɔdze dɛm ndzɛmba yinom sie; na hwɛ, wɔakaakaa dɛm dɔm yi ara yie, nyew, na wɔama dodowara ehu hɔn mfom akwan, na wɔama woenya hɔn Nyankopɔn ho nyimdzee dze ama hɔn akra no nkwagye."
                },
                {
                    "number": 9,
                    "text": "Nyew, mese wo dɛ sɛ nnyɛ dɛm ndzɛmba yinom a ɔwɔ kyerɛwsɛm yi a ɔwɔ dɛm mprɛtse yinom do a nkyɛ Ammon na n’enuanom no enntum amma Lamanfo hɔn mu mpempem pii ennhu dɛ hɔn egyanom amambra no nnyɛ nokwar; nyew, dɛm kyerɛwsɛm yinom nye hɔn nsɛm na ɔmaa wonyaa nnuho; ɔno nye dɛ, wɔmaa wonyaa hɔn Ewuradze Nyankopɔn no ho nyimdzee, na wonyaa enyigye wɔ Jesus Christ hɔn Pomfo no mu."
                },
                {
                    "number": 10,
                    "text": "Na woana na onyim, dɛ annhwɛ a ɔnam hɔn do na wɔdze bɔtwe mpempem pii, nyew, nna hɛn enuanom Nephifo akɔnkyefo so mu mpempem pii, hɔn a afei woripirim hɔn akoma wɔ bɔn na emumuyɛ mu, aba hɔn Pomfo ho nyimdzee?"
                },
                {
                    "number": 11,
                    "text": "Afei ɔnndaa dɛm esumadze yinom mu nsɛm nyina edzi nnkyerɛɛ me; dɛm ntsi medze besi ha ara."
                },
                {
                    "number": 12,
                    "text": "Na sɛ mekã dɛ wɔdze sie wɔ siantsir pa bi ntsi a, nna megye dzi dɛ ɔnoara dɔɔ sõ, dɛm siantsir no, Nyame na onyim; osiandɛ nyansa na ɔdze kora no ndwuma nyina do na n’akwan tsen, ɔyɛ kor na ɔkɔ aprɔw onnyiewiei."
                },
                {
                    "number": 13,
                    "text": "O kaa, kaa, me babanyin Helaman, dɛ Nyankopɔn ne mbrasɛm yɛ katsee. Na ɔakã dɛ: Sɛ idzi ne mbrasɛm do a ebɛyɛ prɔmprɔm wɔ asaase yi do—na mbom sɛ enndzi ne mbrasɛm do a wobotwa wo efi n’enyim akyen."
                },
                {
                    "number": 14,
                    "text": "Na afei kaa, me babanyin, dɛ Nyankopɔn dze dɛm ndzɛmba yinom a ɔyɛ krɔnkrɔn a ɔdze esie yi ahyɛ wo nsa, dza oesie no krɔnkrɔn mu no, na ɔdze besie na ɔakora do so yie, osian nyansaa botae bi a ɔwɔ no ntsi, ama ɔaada no tum edzi dze akyerɛ ebusuasantsen a wɔbɛba."
                },
                {
                    "number": 15,
                    "text": "Na afei hwɛ, menam nkɔnhyɛ sunsum mu se wo dɛ, sɛ etõ Nyankopɔn ne mbrasɛm no a, hwɛ Nyankopɔn no tum bɛgye dɛm ndzɛmba a ɔyɛ krɔnkrɔn yi efi wo nsamu, na wobegyaa wo mu ama Abɔnsam, ma oehuw wo dɛ eburow ntsɛw wɔ mframa enyim."
                },
                {
                    "number": 16,
                    "text": "Mbom sɛ idzi Nyankopɔn ne mbrasɛm yi do, na ehwɛ dɛm ndzɛmba yi a ɔyɛ krɔnkrɔn yi do yie dɛ mbrɛ Ewuradze ahyɛ wo ho bɔ yi a, (na ɔwɔ dɛ ibisa Ewuradze biribiara a ɔwɔ dɛ eyɛ wɔ dɛm ndzɛmba yi nyina ho) hwɛ, tum biara nnyi asaase anaa hɛl a obotum agye efi wo hɔ, osiandɛ Nyame wɔ tum na ɔbɛma ne nsɛm nyina ahyɛ mã."
                },
                {
                    "number": 17,
                    "text": "Na ɔbɔpon n’anohoba nyinara a ɔdze abɔ wo no, osiandɛ ɔapon n’anohoba a ɔdze bɔɔ hɛn egyanom no."
                },
                {
                    "number": 18,
                    "text": "Na ɔbɔɔ hɔn anohoba dɛ ɔbɔkora dɛm ndzɛmba yinom do wɔ nyansaa botae bi ntsi, ama ɔaakyerɛ no tum akyerɛ ebusuasantsen a wɔbɛba."
                },
                {
                    "number": 19,
                    "text": "Na afei hwɛ, adze kor bi wɔ hɔ a ɔama ahyɛ mã, mpo dɛ Lamanfo mpempem pii ma wɔasan aba ebenya nokwar noho nyimdzee; na oedua hɔn do no tum akyerɛ na ɔbɛda ho so akyerɛ no tum a ɔwɔ hɔn mu no akyerɛ ebusuasantsen a wɔbɛba, dɛm ntsi ɔbɔkora do."
                },
                {
                    "number": 20,
                    "text": "Dɛm ntsi mehyɛ ɔwo, me babanyin Helaman, dɛ bɔ mbɔdzen dzi me nsɛm nyina do, na bɔ mbɔdzen dzi Nyankopɔn ne mbrasɛm do dɛ mbrɛ wɔakyerɛw no ara."
                },
                {
                    "number": 21,
                    "text": "Na afei, mebɛkã biribi a ɔfa dɛm mprɛtse eduonu anan noho akyerɛ wo, fa sie, ama esumadze nye sum mu ndwuma, nye hɔn nsumaamu ndwuma, anaadɛ nkorɔfo no hɔn nsumaamu ndwuma no a wɔasɛɛ no no aada edzi ama dɔm no; nyew, hɔn ewudzi nyina, nye hɔn edwotwa, nye hɔn epoobɔ, nye hɔn emumuyɛdze, nye hɔn ekyiwadze nyina bɛda edzi akyerɛ dɔm yi; nyew, ama aakora dɛm asekyerɛdze yi yie."
                },
                {
                    "number": 22,
                    "text": "Na hwɛ, Ewuradze hun dɛ no nkorɔfo ahyɛ ase dɛ wɔreyɛ sum mu ndwuma, nyew, nsumaamu ewudzi nye ebusudze; dɛm ntsi Ewuradze see dɛ, sɛ woennu hɔnho a wɔbɛsɛɛ hɔn efi asaase enyi do."
                },
                {
                    "number": 23,
                    "text": "Na Ewuradze see dɛ: Mibesiesie ɔbo bi, a ɔbɛhyerɛn wɔ sum mu ma hɔ ayɛ kan dze ama m’akowaa Gazelem, ama mama mo nkorɔfo ehu hɔn a wɔsom me, na mama woehu hɔn enuanom no hɔn ndwuma, nyew hɔn nsumaamu ndwuma, hɔn sum mu ndwuma nye hɔn emumuyɛdze nye ebusudze."
                },
                {
                    "number": 24,
                    "text": "Na afei, me babanyin, wɔyɛɛ dɛm asekyerɛdze yi ama Nyankopɔn n’asɛm no aahyɛ mã, dza ɔkãa dɛ:"
                },
                {
                    "number": 25,
                    "text": "Mibeyi hɔn nsumaamu ndwuma, nye hɔn ebusudze nyina efi sum mu epue kan mu; nna gyedɛ wonu hɔnho annyɛ dɛm a mebɛsɛɛ hɔn efi asaase yi enyi do; na medze hɔn nsumaamu nsɛm nye ekyiwadze bopue kan mu ma ɔman biara a ɔbɛba ekyir abɛfa asaase yi ehu."
                },
                {
                    "number": 26,
                    "text": "Na afei, me babanyin, yehu dɛ woennu hɔnho; dɛm ntsi wɔasɛɛ hɔn, na dɛm ama Nyame n’asɛm ahyɛ mã; nyew, wɔdze hɔn nsumaamu ekyiwadze efi sum mu epue ma yehu."
                },
                {
                    "number": 27,
                    "text": "Na afei, me babanyin, mehyɛ wo dɛ ma hɔn nsewdzi nye hɔn ahyɛmudzi nye hɔn nhyehyɛɛ wɔ hɔn nsumaamu ebusudze nyina nka hɔ; nyew, na hɔn nsɛnkyerɛdze nye hɔn anwanwadze nyina no dze mma mmfa nnkyerɛ dɔm yi mma wonnhu, amma ekyir yi hɔn so wɔannkɔ sum mu mma wɔannsɛɛ hɔn."
                },
                {
                    "number": 28,
                    "text": "Na hwɛ, ndom aba asaase yi nyina do, na ɔnam Nyankopɔn no tum do bɛba dze ɔsɛɛ aba hɔn a wɔyɛ sum mu ndwuma no do, ber a hɔn bɔn adɔɔ so no; dɛm ntsi mennkɛpɛ dɛ wɔbɛsɛɛ dɔm yi."
                },
                {
                    "number": 29,
                    "text": "Dɛm ntsi fa dɛm nsumaamu nhyehyɛɛ no nye hɔn nsewdzi nye hɔn ahyɛmudzi no sie mma nkorɔfo yi nnhu, na hɔn emumuyɛdze nye hɔn ewudzi nye hɔn ebusudze nko na ma wonhu; na hom nkyerɛkyerɛ hɔn ma wonkyir dɛm emumuyɛdze nye ekyiwadze nye ewudzi a ɔtsetse dɛm no; na hom nkyerɛ hɔn so dɛ ɔnam dɛm emumuyɛdze na ebusudze na ewudzi yi do na dɛm nkorɔfo yi ase tui."
                },
                {
                    "number": 30,
                    "text": "Na hwɛ, wokum Ewuradze no nkɔnhyɛfo nyina a wɔbaa hɔn mu bɛdaa hɔn emumuyɛ edzi kyerɛɛ hɔn no; na hɔn a wokum hɔn no, hɔn bɔgyaa sũi frɛɛ Ewuradze hɔn Nyankopɔn dɛ ondzi hɔn a wodzii hɔn ewu no hɔn wer; na dɛm na Nyankopɔn n’atsɛmbu nam ba sum mu ndwumayɛfo nye nsumaamu fɛkuwbɔfo no hɔn do."
                },
                {
                    "number": 31,
                    "text": "Nyew, na ndom nkã asaase no afebɔɔ kesi afebɔɔ mfa mma sum mu edwumayɛfo nye nsumaamu fɛkuwbɔfo no nkodu dɛ wɔbɔkɔ ɔsɛɛ mu mpo, gyedɛ wonu hɔnho ansaana hɔn ndzeyɛɛ bɔn no ebu do."
                },
                {
                    "number": 32,
                    "text": "Na afei, me babanyin, kaa nsɛm a makã akyerɛ wo no, mma mmfa dɛm nsumaamu ndzɛmba yi a wɔahyehyɛ yi nnkyerɛ dɔm yi, na mbom kyerɛkyerɛ hɔn ma wonkyir bɔn nye emumuyɛ daapem."
                },
                {
                    "number": 33,
                    "text": "Kã nnuho nye gyedzi wɔ Ewuradze Jesus Christ mu kyerɛ hɔn, kyerɛkyerɛ hɔn ma wɔmbrɛ hɔnho adze na wɔnyɛ botoo wɔ akoma mu; kyerɛkyerɛ hɔn ma wontum ngyina abɔnsam no nsɔhwɛ biara ano na wɔmfa hɔn gyedzi ntsim Ewuradze Jesus Christ do."
                },
                {
                    "number": 34,
                    "text": "Kyerɛkyerɛ hɔn dɛ mma wɔmmfona wɔ ndwuma pa ne yɛ mu, na wɔndwe na wɔnyɛ botoo wɔ akoma mu; osiandɛ dɛm no bɛma woenya ahomgye ama hɔn akra."
                },
                {
                    "number": 35,
                    "text": "O, kaa, me babanyin, na sũa nyansa wɔ wo mberantsɛber mu; nyew, sũa dɛ ibedzi Nyankopɔn ne mbrasɛm do wɔ wo mberantsɛber mu."
                },
                {
                    "number": 36,
                    "text": "Nyew, sũ frɛ Nyankopɔn wɔ mboa biara a ihia ho; nyew, biribiara a ebɛyɛ biara, yɛ ma Ewuradze, na beebiara a ebɔkɔ biara kɔ wɔ Ewuradze mu; nyew, ma w’adwendwen nyina nkɔ Ewuradze do; nyew, ma w’akoma ndɔ Ewuradze afebɔɔ."
                },
                {
                    "number": 37,
                    "text": "Enye Ewuradze mfa apam wɔ biribiara a ebɛyɛ ho, na obegya wo akɔ papa ho; nyew, sɛ erebɛda anafua a fa wo ho hyɛ Ewuradze nsa, ama ɔaahwɛ wo do wɔ wo ndaa mu; na sɛ esoɛr anapa so a ma ndaase nhyɛ w’akoma mu mã mma Nyankopɔn; na sɛ eyɛ dɛm ndzɛmba yinom a, wɔbɛma wo do wɔ da a odzi ewiei no mu."
                },
                {
                    "number": 38,
                    "text": "Na afei, me babanyin, mowɔ biribi kã wɔ adze no a hɛn egyanom frɛ no adze korkorba no, anaadɛ ɔkyerɛakwan no ho—dza hɛn egyanom frɛɛ no Liahona, dza ne nkyerɛase nye kɔmpas no; na Ewuradze na ɔyɛe."
                },
                {
                    "number": 39,
                    "text": "Na hwɛ, ɔdasanyi biara nnyi hɔ a obotum edzi edwin huhu soronko a ɔtse dɛm. Na hwɛ, wɔyɛe dze akyerɛ hɛn egyanom kwan a wɔmfa do mfa ntu hɔn kwan wɔ sar no do."
                },
                {
                    "number": 40,
                    "text": "Na odzii dwuma maa hɔn dɛ mbrɛ hɔn gyedzi a ɔwɔ Nyame mu tse; dɛm ntsi, sɛ wonyaa gyedzi dɛ Nyankopɔn botum ama dɛm adze no ne nsa no akyerɛ kwan a wɔmfa do, hwɛ, na ɔyɛe; dɛm ntsi wonyaa dɛm anwanwadze yi, nye anwanwadze binom so pii a Nyankopɔn nam no tum do yɛe fi ber to ber."
                },
                {
                    "number": 41,
                    "text": "Ɛso ɔnam akwan ketseketse yi do ma etumdze yinom sisii, ɔmaa wohun anwanwadze. Wɔyɛɛ akwadwer, na hɔn werɛ fiir dɛ wɔbɛma hɔn gyedzi esi pi na wɔdze ayɛ edwuma na iyi maa dɛm dwuma nwanwa no twaree, na ɔmaa woenntu mpon wɔ hɔn akwantu no mu."
                },
                {
                    "number": 42,
                    "text": "Dɛm ntsi, wɔtweɔnee wɔ sar no do, anaadɛ woennhu kwan tsen no ammfa do, na ɔkɔm nye nsukɔm dzee hɔn, osian hɔn mbrato ntsi."
                },
                {
                    "number": 43,
                    "text": "Na afei, me babanyin, mepɛ dɛ etse ase dɛ dɛm ndzɛmba yinom wɔ ne nsasodze; osiandɛ ber a hɛn egyanom yɛɛ akwadwer dɛ wɔbɛyɛ dza kɔmpas no bɛkyerɛ hɔn no (afei dɛm ndzɛmba yinom yɛ honam mu dze) wɔannyɛ prɔmprɔm; dɛmara so mpo na sunsum mu ndzɛmba so tse."
                },
                {
                    "number": 44,
                    "text": "Na hwɛ, ɔyɛ mberɛw koraa dɛ ibetsie Christ n’asɛm no, dza ɔbɛkyerɛ wo kwan tɔɔtseen a wɔdze kɔ onnyiewiei enyigye mu, dɛ mbrɛ hɛn egyanom so wɔfaa kwan a kɔmpas no dze kyerɛɛ hɔn no, dza ɔkyerɛ hɔn kwan tɔɔtseen a ɔdze hɔn bɔkɔ anohoba asaase no do."
                },
                {
                    "number": 45,
                    "text": "Na afei mese dɛ, ana ne saso nnyi dɛm adze yi mu? Na nokwar dɛ mbrɛ dɛm ɔkyerɛakwan yi kyerɛɛ hɛn egyanom ma wɔfaa do dze kɔr anohoba asaase do no, dɛmara so na Christ ne nsɛm no, sɛ yɛfa do a ɔdze hɛn bɛtra dɛm awerɛhow bɔnsa yi do akɔ anohoba asaase a oye koraa do."
                },
                {
                    "number": 46,
                    "text": "O me babanyin, mma hom mma yɛnnyɛ akwadwer osiandɛ kwan no yɛ mberɛw ntsi; osiandɛ dɛm na hɛn egyanom so yɛe; na dɛmara na wɔyɛe dze maa hɔn, ama sɛ wɔhwɛ a wɔaatsena ase; dɛmara na ɔtse dze ma hɛn so mpo. Woesiesie kwan no ato hɔ, na sɛ yɛhwɛ a yɛbɛtsena ase afebɔɔ."
                },
                {
                    "number": 47,
                    "text": "Na afei, me babanyin, hwɛ ndzɛmba krɔnkrɔn yinom do yie, nyew, hwɛ Nyankopɔn na tsena ase. Kɔ dɛm nkorɔfo yi nkyɛn na kɛda asɛm no edzi, na yɛ botoo. Me babanyin, nantseyie."
                }
            ]
        },
        "/study/scriptures/bofm/alma/38": {
            "uri": "/study/scriptures/bofm/alma/38",
            "title": "Alma 38",
            "data_type": "chapter",
            "chapter_name": "Tsir 38",
            "chapter_summary": [
                "Wɔtseetsee Shiblon wɔ tseneneeyɛ ho—Nkwagye wɔ Christ mu, ɔno a ɔyɛ wiadze nkwa na kan—Hom w’adwen mu nkã tse do. Bɛyɛ mfe 74 Ansaana wɔbɔwo Christ."
            ],
            "book_intro": [
                "Mbrasɛm a Alma dze ma ne babanyin Shiblon."
            ],
            "verses": [
                {
                    "number": 1,
                    "text": "Me babanyin, tsie me nsɛm, na mekã dza mekãa kyerɛɛ Helaman no, kyerɛ wo so dɛ susuampaara dɛ ibedzi Nyankopɔn ne mbrasɛm do no, ebɛyɛ prɔmprɔm wɔ asaase yi do; na susuampaara dɛ innkedzi Nyankopɔn ne mbrasɛm do no, wobotwa wo efi n’enyim akyen."
                },
                {
                    "number": 2,
                    "text": "Na afei me babanyin, megye dzi dɛ mibenya enyigye kɛse wɔ woho, osiandɛ egyina pintsinn na edze nokwar ama Nyame; na dɛ mbrɛ wo mberantsɛber mu ebɔkɔ do adan Ewuradze wo Nyankopɔn no, dɛmara mpo so na mowɔ enyidado dɛ ebɔkɔ do edzi ne mbrasɛm do; na nhyira akã nyia obetsim ekodu ewiei."
                },
                {
                    "number": 3,
                    "text": "Me ba, mese wo dɛ, menya enyigye wɔ woho dada, osian wo nokwardzi nye wo mbɔdzembɔ nye w’abotar, nye wo penkyɛr a inyae wɔ ber a ewɔ Zoramfo mu no ntsi."
                },
                {
                    "number": 4,
                    "text": "Na minyim dɛ wɔkyekyeer wo; nyew, na minyim so dɛ wosiiw wo abo wɔ asɛm no ntsi; na inyaa abotar dze sɔɔw dɛm ndzɛmba yinom nyina osiandɛ nna Ewuradze kã woho; na afei inyim dɛ Ewuradze na oyii wo fii mu."
                },
                {
                    "number": 5,
                    "text": "Na afei me babanyin, Shiblon, mepɛ dɛ ekaa dɛ mber dodow a edze wo werɛ twer Nyame mu no dɛmara so mpo na obeyi wo efi wo nsɔhwɛ, nye wo haw, nye w’amandzehu mu, na ɔbɛma wo do wɔ da a odzi ewiei no mu."
                },
                {
                    "number": 6,
                    "text": "Afei, me babanyin, memmpɛ dɛ ebɔdwen dɛ emi mankasa na minyim dɛm ndzɛmba yinom, mbom Nyankopɔn no Sunsum a ɔwɔ mo mu no nna ɔma muhu dɛm ndzɛmba yinom; na sɛ Nyankopɔn annwo me a nkyɛ murunnhu dɛm ndzɛmba yinom."
                },
                {
                    "number": 7,
                    "text": "Mbom hwɛ, Ewuradze nam n’ehumbɔbɔr do somaa no bɔfoe dɛ ɔmbɛkã nkyerɛ me dɛ mingyaa ɔsɛɛ ndwuma no wɔ no dɔm mu; nyew, na mehu ɔbɔfo enyim na enyim, na ɔnye me kasae, na ne ndze tse dɛ mbrɛ sor repaapaa mu, na ɔwosoow asaase nyinara."
                },
                {
                    "number": 8,
                    "text": "Na ɔbaa dɛ nda ebiasa nye adzesaa ebiasa nyinara mu nna me kra ruhu amandze yaayaw ma ɔrepen; na oenngyaa da, kesii dɛ musũi frɛɛ Ewuradze Jesus Christ dɛ onhu me mbɔbɔr, no mu na minyaa me a bɔnfakyɛ. Mbom hwɛ, musũi frɛɛ no na me kra nyaa asomdwee."
                },
                {
                    "number": 9,
                    "text": "Na afei, me babanyin, makã akyerɛ wo dɛ sũa nyansa, ama esũa efi mo hɔ dɛ kwan fofor bi nnyi hɔ anaadɛ biribiara nnyi hɔ a wobodua do dze agye nyimpa nkwa, gyedɛ wɔnam Christ nko do. Hwɛ, ɔno nye nkwa nye wiadze kan no. Hwɛ, ɔno nye nokwar nye tsenenee asɛm no."
                },
                {
                    "number": 10,
                    "text": "Na afei, dɛ mbrɛ ahyɛ ase rekyerɛkyerɛ asɛm no, dɛmara so mpo na mepɛ dɛ ebɔsɔw do akyerɛkyerɛ; na mepɛ dɛ ebɔ mbɔdzen na eyɛ botoo so wɔ adze nyina mu."
                },
                {
                    "number": 11,
                    "text": "Hwɛ ma ammema woho do wɔ ahantanyɛ mu; nyew, hwɛ ma enntuw wɔ w’ankasa wo nyansaa mu, anaa wɔ w’ahoɔdzen kɛse mu."
                },
                {
                    "number": 12,
                    "text": "Fa ndamyɛ, na mbom mma ɔnntra do; na hwɛ na hom w’adwen mu nkã tse so do aama ɔdɔ aahyɛ wo mã; hwɛ na yi enyihaw akwa."
                },
                {
                    "number": 13,
                    "text": "Mma mmbɔ mpaa dɛ mbrɛ Zoramfo no yɛ no, na ehu dɛ wɔbɔ mpaa ma nyimpa atse ma wɔaakamfo hɔn nyansaa."
                },
                {
                    "number": 14,
                    "text": "Mma nnkã dɛ: O Nyankopɔn, meda wo ase dɛ yeye sen hɛn enuanom; na mbom kã dɛ: O Ewuradze, fa m’esintɔ kyɛ me, na hu m’enuanom mbɔbɔr—nyew, hu w’esintɔ wɔ Nyame enyim aber nyina."
                },
                {
                    "number": 15,
                    "text": "Na ma Ewuradze nhyira wo kra, na ɔngye wo nkɔ n’ahenman mu wɔ da a odzi ewiei no mu, ama aakɛtsena hɔ asomdwee mu. Afei kɔ, me babanyin, na kɛkyerɛkyerɛ dɔm no asɛm no. Yɛ botoo. Me babanyin, nantseyie."
                }
            ]
        },
        "/study/scriptures/bofm/alma/39": {
            "uri": "/study/scriptures/bofm/alma/39",
            "title": "Alma 39",
            "data_type": "chapter",
            "chapter_name": "Tsir 39",
            "chapter_summary": [
                "Ndwamambɔ yɛ ekyiwadze kɛse—Corianton no bɔn no maa Zoramfo anngye asɛm no—Christ ne ɔpon no wɔ hɔ ma nokwafo a wodzii ne kan no. Bɛyɛ mfe 74 Ansaana wɔbɔwo Christ."
            ],
            "book_intro": [
                "Alma ne mbrasɛm a ɔdze maa ne babanyin, Corianton."
            ],
            "verses": [
                {
                    "number": 1,
                    "text": "Na afei, me babanyin, mowɔ nsɛm pii kã kyerɛ wo sen dza mekãa kyerɛɛ wo nua no; na hwɛ, ana innhun wo nuabanyin no ne nketsesi, nye no nokwardzi, nye no mbɔdzembɔ wɔ Nyame ne mbrasɛm ho? Hwɛ ɔnnyɛ mfatoho pa mmfa mma wo?"
                },
                {
                    "number": 2,
                    "text": "Na ɔwo annyɛ, setsie dɛ mbrɛ ɔsɛ amma me nsɛm dɛ mbrɛ wo nuabanyin no yɛe wɔ Zoramfo no mu no. Afei iyi na mowɔ dze tsia wo, ɔwo ekɔr do tuwii wɔ w’ahoɔdzen nye wo nyansaa mu."
                },
                {
                    "number": 3,
                    "text": "Na nnyɛ ne nyina nye yi, me babanyin, ɔwo ayɛ biribi a medzi ho yaw; osiandɛ epoow ɔsomdwuma no, na ekɔr Siron asaase do wɔ Lamanfo no hɔn nkurotsia kedzii Isabel edwamambɔnyi no ekyir."
                },
                {
                    "number": 4,
                    "text": "Nyew, ɔtwee dodowara hɔn akoma; na mbom iyi runntum nngye wo, me babanyin. Nkyɛ ɔwɔ dɛ eyɛ wo ɔsomdwuma no a wɔdze hyɛɛ wo nsa no."
                },
                {
                    "number": 5,
                    "text": "Ana innyim, me babanyin, dɛ ndzɛmba yinom yɛ ekyiwadze wɔ Ewuradze enyim, nyew, ɔyɛ bɔn kɛse a ɔbor bɔn nyina do, gyedɛ obi a ɔkã obi a onndzi fɔ no bɔgyaa gu kwa anaa obi a ɔpow Sunsum Krɔnkrɔn no?"
                },
                {
                    "number": 6,
                    "text": "Na hwɛ, sɛ epow Sunsum Krɔnkrɔn no wɔ ber a ɔabɛtsena wo mu pɛn, na inyim dɛ apow no a, hwɛ iyi yɛ bɔn a onnyi fakyɛ; nyew, na obiara a odzi ewu tsia Nyankopɔn ne kan nye ne nyimdzee no, ɔbɛyɛ dzen ama no dɛ obenya bɔnfakyɛ; nyew, mese, ɔwo, me babanyin, ɔbɛyɛ dzen dɛ obenya bɔnfakyɛ."
                },
                {
                    "number": 7,
                    "text": "Na afei, me babanyin, ɔbɛyɛ me dɛw wɔ Nyame mu dɛ inndzii fɔ wɔ dɛm bɔn akɛse yi ho; sɛ nnyɛ wo yieyɛ ntsi a nkyɛ merennkasa wo bɔn yi ho pii mmfa nnhaw wo kra."
                },
                {
                    "number": 8,
                    "text": "Mbom hwɛ irunntum mmfa wo bɔn nnsuma Nyankopɔn; na gyedɛ inu woho, annyɛ dɛm a ɔbɛyɛ dasegye etsia wo wɔ da a odzi ewiei no mu."
                },
                {
                    "number": 9,
                    "text": "Afei, me babanyin, mepɛ dɛ inu woho na epow wo bɔn, na nnkedzi w’enyiwa n’akɔndɔbɔn ekyir bio, na mbom ebɛdan w’ekyir ama dɛm ndzɛmba yinom nyina; na gyedɛ eyɛ iyi, annyɛ dɛm a irunntum nnya Nyankopɔn n’ahenman no nnyɛ wodze. Ao, kaa, na gye to wo do, na dan w’ekyir ma dɛm ndzɛmba yinom."
                },
                {
                    "number": 10,
                    "text": "Na mehyɛ wo dɛ ma ɔnyɛ wo ehiadze dɛ enye w’enuanom mpanyimfo no bɔdwen wɔ dza ebɛyɛ biara ho; na hwɛ, ewɔ wo mberantsɛber mu, na ohia dɛ w’enuanom no tsetse wo. Na tsie hɔn afotu."
                },
                {
                    "number": 11,
                    "text": "Ma mma woho kwan ma egyangyandze anaa nkwaseadze biara nntwe wo nnkɔ; ma mma kwan ma abɔnsam nntwe w’akoma mmfa nnkedzi dɛm ndwamambɔfo emumuyɛfo no ekyir bio. O me babanyin, hwɛ bɔn kɛse a edze aba Zoramfo do; na ber a wohun wo suban no na ɔmaa wɔanngye me nsɛm no enndzi."
                },
                {
                    "number": 12,
                    "text": "Na afei Ewuradze no Sunsum se me dɛ: Hyɛ wo mba no ma wɔnyɛ papa, amma wɔanntwe nkorɔfo pii hɔn akoma annkɔ ɔsɛɛ mu; dɛm ntsi mehyɛ wo, me babanyin, wɔ Nyankopɔn ho suro mu, dɛ twe woho fi wo emumuyɛ ho;"
                },
                {
                    "number": 13,
                    "text": "Ama edze w’adwen, w’ahom, nye w’ahoɔdzen nyina aadan akɔ Ewuradze nkyɛn; amma anntwe ɔdodow hɔn akoma ma wɔannyɛ emumuyɛdze bio; na mbom san kɔ hɔn nkyɛn bio kɛkã wo mfom nye bɔn a ayɛ kyerɛ hɔn."
                },
                {
                    "number": 14,
                    "text": "Mma mmper nnhwehwɛ sika anaa wiadze yi mu egyangyandze; na hwɛ irunntum mmfa nnka woho nnkɔ."
                },
                {
                    "number": 15,
                    "text": "Na afei, me babanyin, mepɛ dɛ mekã biribi a ɔfa Christ ne mbae ho kyerɛ wo. Hwɛ, mese wo dɛ nokwar, ɔno na ɔbɛba ebeyi wiadze bɔn akɔ; nyew, ɔreba abɛda nkwagye ho enyigyesɛm edzi akyerɛ no nkorɔfo."
                },
                {
                    "number": 16,
                    "text": "Na afei, me babanyin, iyi nye ɔsomdwuma no a wɔfrɛɛ wo ho no, ama aakɛda asɛm a oye yi edzi akyerɛ nkorɔfo yi, dze esiesie hɔn adwen; ama woeenya nkwagye, ma woesiesie hɔn mba hɔn adwen ma woeetsie asɛm no wɔ ber a ɔbɛba no mu."
                },
                {
                    "number": 17,
                    "text": "Na afei mobɔboa wo kakra wɔ dɛm asɛm yi ho. Hwɛ, ɔbɛyɛ wo nwanwa dɛ wobohu dɛm ndzɛmba yinom dadaada ansaana esi. Hwɛ mese wo dɛ ana ɔkra a ɔtse ase aber yi mu nnsom bo mma Nyankopɔn dɛ ɔkra a ɔbɛtsena ase wɔ aber a ɔbɛba no mu?"
                },
                {
                    "number": 18,
                    "text": "Ana onnhia dɛ wɔbɛma nkorɔfo yi atse ɔpon ho nhyehyɛɛ no na hɔn mba so atse no dɛmara?"
                },
                {
                    "number": 19,
                    "text": "Ana ɔnnyɛ mberɛw mma Ewuradze wɔ aber yi mu dɛ ɔbɔsoma no bɔfoe ma ɔabɛda dɛm enyigyesɛm yi edzi akyerɛ hɛn nye hɛn mba, anaa tse dɛ mber a ɔdze bɛba no ekyir?"
                }
            ]
        },
        "/study/scriptures/bofm/alma/40": {
            "uri": "/study/scriptures/bofm/alma/40",
            "title": "Alma 40",
            "data_type": "chapter",
            "chapter_name": "Tsir 40",
            "chapter_summary": [
                "Christ dze owusoɛr brɛ adasamba nyina—Atseneneefo a woewuwu no kɔ paradise na emumuyɛfo no so kɔ ekyirekyir sum mu rokɔtweɔn hɔn wusoɛr da no—Wɔdze ndzɛmba nyina san anan mu dze hɔn akɔ hɔn tsebea a odzi mu no mu wɔ Owusoɛr no mu. Bɛyɛ mfe 74 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei me babanyin, iyi nye dza mepɛ dɛ mekã kyerɛ wo bio; osiandɛ muhu dɛ w’adwen rehaw wo wɔ dza ɔfa owusoɛr no ho."
                },
                {
                    "number": 2,
                    "text": "Hwɛ mese wo dɛ owusoɛr nnyi hɔ—anaa, dza mebɛkã nye dɛ, ɔnnkyebo yi nntum mmfa bɛkyebo nnhyɛ, dza ɔprɔw yi remmfa dza ɔmmprɔw nnhyɛ kɛpem Christ ne mbae ekyir no ana."
                },
                {
                    "number": 3,
                    "text": "Hwɛ, ɔno na ɔdze owusoɛr no bɛba. Mbom hwɛ, me babanyin, owusoɛr no nnyaa mmbae. Afei, merekã esumasɛm akyerɛ wo; eso, esumasɛm pii wɔ hɔ a wɔdze esuma a obiara nnyim gyedɛ Nyankopɔn no ara. Mbom mebɛkyerɛ wo adze kor bi a mibisaa fii Nyame hɔ enyiber do dɛ ɔmma munhu—ɔno nye dza ɔfa owusoɛr ho."
                },
                {
                    "number": 4,
                    "text": "Hwɛ wɔahyehyɛ aber bi ato hɔ a obiara bɔsoɛr efi owu mu. Afei dɛm aber no dze obiara nnyim; na mbom Nyankopɔn nyim dɛm aber no."
                },
                {
                    "number": 5,
                    "text": "Afei dɛ ɔbɛyɛ kor, anaa mpɛn ebien, anaa mpɛn ebiasa a nyimpa bɔsoɛr efi owu mu no dze ɔmmfa ho koraa; osiandɛ Nyankopɔn nyim ndzɛmba yinom nyina; na ɔyɛ me enyigye dɛ minyim dɛ dɛm na asɛm no tse—dɛ wɔahyehyɛ aber ato hɔ a obiara bɔsoɛr efi owu mu."
                },
                {
                    "number": 6,
                    "text": "Afei ɔsɛ dɛ mber bi bɛda owu nye owusoɛr ntamu."
                },
                {
                    "number": 7,
                    "text": "Na afei mibebisa dza ɔbɛba akra do fitsi dɛm owuber yi mu dze kesi aber a wɔahyehyɛ ato hɔ dze ama owusoɛrber no."
                },
                {
                    "number": 8,
                    "text": "Afei sɛ aber a wɔahyehyɛ dze ama adasa dɛ wɔbɔsoɛr no bor kor mpo a ɔmmfa ho; osiandɛ nyimpa nyina mmbɔmu nnwu da kor, na iyi mmfa ho koraa; ne nyina yɛ da kor ma Nyankopɔn, na mber wɔ hɔ ma adasamba nko."
                },
                {
                    "number": 9,
                    "text": "Dɛm ntsi, wɔahyehyɛ aber ato hɔ ama nyimpa dɛ wɔbɔsoɛr efi owu mu; na mber da owu nye owusoɛr ntamu. Na afei, ɔfa dɛm mber yi ho, dza ɔbɛba adasa hɔn akra do nye adze a mebisa Ewuradze enyiber do dɛ mepɛ dɛ muhu; na iyi nye adze a minyim."
                },
                {
                    "number": 10,
                    "text": "Na sɛ aber no sõ dɛ obiara bɔsoɛr a, nna wobohu dɛ Nyankopɔn nyim mber nyina a wɔahyehyɛ ato hɔ ama nyimpa."
                },
                {
                    "number": 11,
                    "text": "Afei, ɔfa ɔkra ne tsebew wɔ owu na owusoɛr ntamu no—Hwɛ, ɔbɔfo ama mehu dɛ sɛ nyimpa wu a ntsɛmara hɔn esunsum fi no nyimpadua a ɔnnkyebo yi mu, nyew, nyimpa nyina hɔn esunsum, dɛ wɔyɛ papa anaa bɔn no, san kɔ fie wɔ Nyankopɔn a ɔdze nkwa no maa hɔn no ne nkyɛn."
                },
                {
                    "number": 12,
                    "text": "Nna afei ɔbɛba dɛ hɔn a wɔyɛ atseneneefo no, wɔbɛgye hɔn esunsum akɔ enyigye tsebew a wɔfrɛ no paradise, ahomgye tsebew na, asomdwee tsebew mu, hɔ na wɔbɔhom efi hɔn haw, nye adwendwen, nye awerɛhow nyina mu."
                },
                {
                    "number": 13,
                    "text": "Nna afei ɔbɛba dɛ emumuyɛfo hɔn esunsum, nyew, ndzebɔnyɛfo no—na hwɛ wonnyi kyɛfa biara wɔ Ewuradze no Sunsum mu; osiandɛ hwɛ, wɔpɛɛ dɛ wɔbɛyɛ ndwuma bɔn kyɛn ndwuma pa; dɛm ntsi abɔnsam no sunsum kɛhɛɛn hɔn mu, na ɔfaa hɔn fie—na iyinom na wɔbɔtow hɔn egu ekyirekyir sum mu; hɔ na osũ, nye nkekamu, nye asetwɛr wɔ, na iyi bɛyɛ hɔ osian hɔnankasa hɔn emumuyɛ a ɔnam abɔnsam ne pɛ do dze hɔn kɔr ndɔmmum mu no ntsi."
                },
                {
                    "number": 14,
                    "text": "Afei iyi nye emumuyɛfo hɔn esunsum ne tsebew, nyew, wɔ sum nye tsebew a ɔyɛ hu mu, na wɔdze suro bɔhwɛ Nyankopɔn n’ebufuhyew a ɔredzɛw wɔ hɔn do no; na wɔbɛtsena dɛm tsebew yi mu daa, dɛm na atseneneefo no so bɛtsena paradise, ekesi hɔn owusoɛrber."
                },
                {
                    "number": 15,
                    "text": "Afei, binom wɔ hɔ a hɔn ntseasee kyerɛ dɛ dɛm ɔkra n’enyigye na n’awerɛhow tsebew yi a ɔwɔ mu ansaana owusoɛr aba no yɛ owusoɛr a odzi kan. Nyew, megye to mu dɛ wobotum afrɛ sunsum anaa ɔkra a worinyan no akɔ n’enyigye anaa n’awerɛhow gyinabew no owusoɛr dɛ mbrɛ wɔakã no."
                },
                {
                    "number": 16,
                    "text": "Na hwɛ, wɔakã no bio dɛ owusoɛr a odzi kan wɔ hɔ, owusoɛr a ɔwɔ hɔ ma hɔn a wɔaba kɔ, nye hɔn a wɔwɔ hɔ sesei, nye hɔn a wɔbɛba, dze kesi aber a Christ bɔsoɛr efi owu mu."
                },
                {
                    "number": 17,
                    "text": "Afei, yennsusu dɛ owusoɛr yi a wɔakã ho asɛm yi botum ayɛ akra hɔn wusoɛr, dza ɔdze hɔn bɔkɔ enyigye na awerɛhow tsebew mu. Irunntum nnsusu dɛ ɔtse dɛm."
                },
                {
                    "number": 18,
                    "text": "Hwɛ, mese wo dɛ, Oho; mbom ɔkyerɛ ɔkra nye nyimpadua nkabɔmu no, ɔfa hɔn a wɔtsenaa ase fi Adam n’aber do dze besi Christ no wusoɛr no."
                },
                {
                    "number": 19,
                    "text": "Afei, sɛ hɔn a wɔakã hɔnho asɛm no hɔn nyina hɔn akra nye hɔn nyimpadua bɛkã abɔmu prɛko, emumuyɛfo nye atseneneefo nyina, mennkã dɛm dze; na yɛmfa no dɛ hɔn nyina bɔsoɛr aba; anaa yɛbɛkã dɛ hɔn wusoɛr bedzi kan ansaana hɔn a wobowu wɔ Christ no wusoɛr ekyir no so aba."
                },
                {
                    "number": 20,
                    "text": "Afei, me babanyin, mennka dɛ ber a Christ bɔsoɛr no nna hɔn so wɔbɔsoɛr; mbom hwɛ, mankasa m’adwen na medze rekã dɛ atseneneefo hɔn akra nye hɔn nyimpadua bɛkã abɔmu ber a Christ bɔsoɛr na ɔafow akɔ sor no."
                },
                {
                    "number": 21,
                    "text": "Mbom sɛ iyi besi no wusoɛrber no mu anaa n’ekyir a, morunntum nnkã; na mbom dza mobotum akã ara nye dɛ mber da owu nye nyimpadua no nsoɛree fi owu mu no ntamu, na ɔkra n’enyigye anaa n’awerɛhow tsebew no ekodu aber a Nyankopɔn ahyehyɛ ato hɔ dɛ ewufo bɔsoɛr na hɔn akra nye hɔn nyimpadua bɛkã abɔmu, ma wɔdze hɔn aba ebegyina Nyankopɔn enyim, ma woeebu hɔn atsɛn dɛ mbrɛ hɔn ndwuma tse."
                },
                {
                    "number": 22,
                    "text": "Nyew, iyi nye nsanananmu no a nkɔnhyɛfo no dze hɔn ano kãa ho nsɛm no."
                },
                {
                    "number": 23,
                    "text": "Wɔdze ɔkra bɛsan ama nyimpadua no, na nyimpadua no so asan ama ɔkra no; nyew, na wobenya nsa na anan dze ama nyimpadua no; nyew, nhwi kor mpo rennyew; mbom ndzɛmba nyina bɛsananmu esisi ne sibew ma edzi mu."
                },
                {
                    "number": 24,
                    "text": "Na afei, me babanyin, iyi nye nsanananmu no a nkɔnhyɛfo no dze hɔn ano kãe—"
                },
                {
                    "number": 25,
                    "text": "Na afei atseneneefo no bɛhyerɛn wɔ Nyankopɔn n’ahenman no mu."
                },
                {
                    "number": 26,
                    "text": "Mbom hwɛ, owu huhu bi reba emumuyɛfo do; na wobowu ama tsenenee ndzɛmba; osiandɛ hɔnho nntsew, na adze a noho nntsew biara runntum nntsena Nyankopɔn n’ahenman mu; na mbom wobotwa hɔn akyen, na wɔama woekedzi hɔn ndwuma n’eduaba no, a ɔyɛ bɔn no; na wɔanom ɔwemba kuraba no ano."
                }
            ]
        },
        "/study/scriptures/bofm/alma/41": {
            "uri": "/study/scriptures/bofm/alma/41",
            "title": "Alma 41",
            "data_type": "chapter",
            "chapter_name": "Tsir 41",
            "chapter_summary": [
                "Nyimpa benya enyigye a onnyi ewiei anaa awerɛhow a onnyi ewiei tsebew wɔ Owusoɛr no mu—Emumuyɛdze nnyɛ enyigyedze ara da—Hɔn a wɔyɛ honam ndwuma no nnyi Nyame wɔ wiadze yi mu—Nyimpa biara benya no su nye ndzɛmba a nna nkyɛ ɔwɔ no wɔ dɛm asetsena a ɔnnkye bo a yɛwɔ mu yi bio wɔ Nsanananmu. Bɛyɛ mfe 74 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, me babanyin, mowɔ biribi kã kyerɛ wo wɔ nsanananmu no a wɔakã ho asɛm no ho; na hwɛ, binom adandan kyerɛwsɛm no na wɔaman efi ho koraa osian dɛm adze yi ho ntsi. Na muhu dɛ wo so w’adwen ahaw wo wɔ dɛm adze yi ho. Mbom hwɛ, merebɛkyerɛ mu akyerɛ wo."
                },
                {
                    "number": 2,
                    "text": "Mekã kyerɛ wo, me babanyin, dɛ nsanananmu ho nhyehyɛɛ yi hia Nyankopɔn ne pɛrpɛrdzi; osiandɛ ohia dɛ ndzɛmba nyina wɔdze sananan mu dze sisi hɔn sibew. Hwɛ, ohia na ɔtsen dɛ mbrɛ Christ no tum nye no wusoɛr no kyerɛ, dɛ ɔsɛ dɛ wɔdze nyimpa ne kra san ma ne nyimpadua no, na wɔdze nyimpadua ne mfafakuwa biara san ma no."
                },
                {
                    "number": 3,
                    "text": "Na ɔyɛ adzehia wɔ Nyankopɔn pɛrpɛrdzi do dɛ wobu nyimpa atsɛn dɛ mbrɛ hɔn ndwuma tse; na sɛ hɔn nkwa nda yi mu ndwuma ye, na hɔn akoma mu so ye a, wɔbɛsan so ama hɔn wɔ da a odzi ewiei no mu no, dza oye."
                },
                {
                    "number": 4,
                    "text": "Na sɛ hɔn ndwuma muo a wɔbɛsan ama hɔn dza omuo. Dɛm ntsi, ndzɛmba nyina wɔdze sananan mu dze esisi hɔn sibew, adze biara besi ne sibew dɛ mbrɛ ɔtse dada no—dza ɔnnkye bo bɔsoɛr ayɛ bɛkyebo, dza ɔprɔw akɔ dza ɔmmprɔw bio—wobenyan hɔn akɔ enyigye a onnyi ewiei mu ma wɔaakɛtsena Nyankopɔn n’ahenman mu, anaa wɔbɔkɔ awerɛhow a onnyi ewiei mu akɛtsena abɔnsam n’ahenman mu, kor bɔkɔ afã, na kor so akɔ afã—"
                },
                {
                    "number": 5,
                    "text": "Kor bɔsoɛr akɔ enyigye mu dɛ mbrɛ ne pɛ ɔwɔ wɔ enyigye ho tse no, anaa ɔbɔkɔ bea a oye dɛ mbrɛ ne pɛ a ɔwɔ no wɔ papa ne yɛ ho tse; na kor no so bɔkɔ bea a omuo dɛ mbrɛ ne pɛ a ɔwɔ bɔn ho tse no, na dɛ mbrɛ ɔpɛɛ dɛ ɔbɛyɛ dza omuo daa nyina no, dɛmara so mpo na sɛ adzesaa no ba a obenya n’akatua a omuo."
                },
                {
                    "number": 6,
                    "text": "Na dɛm na ɔtse wɔ afã so. Sɛ onuu noho wɔ no bɔn ho, na ɔpɛɛ dɛ ɔbɛyɛ dza ɔtsen dze ekesi no nkwa nda ewiei a, dɛmara so na wɔdze tsenenee botua no kaw."
                },
                {
                    "number": 7,
                    "text": "Woyinom nye hɔn a Ewuradze apon hɔn no; nyew, woyinom nye hɔn a oeyi hɔn efi mu epuei, oeyi hɔn efi dɛm sum adzesaa a onnyi ewiei no mu; na dɛm na wobegyina anaa wɔbɔhwe ase; na hwɛ, wɔyɛ hɔnara hɔn atsɛmbuafo, dɛ wɔbɛyɛ papa anaa bɔn."
                },
                {
                    "number": 8,
                    "text": "Afei, Nyankopɔn ne ɔmom no dze ɔnnsakyer da; dɛm ntsi, oesiesie kwan no ato hɔ dɛ obiara a ɔbɛfa do no benya nkwagye."
                },
                {
                    "number": 9,
                    "text": "Na afei hwɛ, me babanyin, mma nnyɛ bɔn kor mpo bio mmfa nntsia Nyankopɔn wɔ nkyerɛkyerɛ ho botae yinom ho, dɛm bɔn a ayɛ pɛn no."
                },
                {
                    "number": 10,
                    "text": "Mma nndwen dɛ osiandɛ wɔakã biribi a ɔfa nsanananmu ho ntsi, dɛm no bɛma bɔn asan akɔ enyigye mu. Hwɛ, mese wo dɛ, emumuyɛdze nnyɛ enyigyedze ara da."
                },
                {
                    "number": 11,
                    "text": "Na afei, me babanyin, adasa nyina wɔ honam tsebew mu, anaa mebɛkã dɛ, wɔwɔ honam su asetsena mu no, wɔtse bɔnwen wenwen mu nye emumuyɛ mpokyerɛ mu; wonnyi Nyame wɔ wiadze yi mu, na wɔaman efi Nyame no su ho; dɛm ntsi, hɔn tsebew nye enyigye gyinabew bɔ ebira."
                },
                {
                    "number": 12,
                    "text": "Na afei hwɛ; ana kasafua nsanananmu n’asekyerɛ nye dɛ wɔbɛsesa adze bi no su ayɛ no fofor, anaa wobeyi adze bi efi ne sibew ekesi bea fofor bi do?"
                },
                {
                    "number": 13,
                    "text": "O, me babanyin, ɔnntse dɛm; mbom kasafua nsanananmu no n’ase nye dɛ wɔbɛma bɔn abɛyɛ bɔn bio; anaa honam su abɛyɛ honam su; anaa mbɔnsamdze abɛyɛ mbɔnsamdze; papayɛ abɛyɛ papayɛ; tseneneeyɛ abɛyɛ tseneneeyɛ; pɛrpɛrdzi abɛyɛ pɛrpɛrdzi; mbɔbɔrhu abɛyɛ mbɔbɔrhu bio."
                },
                {
                    "number": 14,
                    "text": "Dɛm ntsi, me babanyin, hwɛ na hu w’enuanom mbɔbɔr; dzi pɛrpɛr, bu atsɛntsenenee, na yɛ papa daa nyina; na sɛ eyɛ iyinom nyina a nna wo nsa bɛkã w’akatua; nyew, na wɔdze ehumbɔbɔr bɛsan ama wo bio; wɔdze pɛrpɛrdzi bɛsan ama wo bio; na wɔdze tsenenee atsɛmbu bɛsan ama wo bio; na wɔdze papa botua wo kaw."
                },
                {
                    "number": 15,
                    "text": "Na dza edze ma no bɛsan aba wo hɔ bio, na wɔdze asananan mu; dɛm ntsi, kasa nsanananmu no bu dzebɔnyɛnyi fɔ, na ommbu no bem bi."
                }
            ]
        },
        "/study/scriptures/bofm/alma/42": {
            "uri": "/study/scriptures/bofm/alma/42",
            "title": "Alma 42",
            "data_type": "chapter",
            "chapter_name": "Tsir 42",
            "chapter_summary": [
                "Asetsena a ɔnnkye bo yi yɛ nsɔhwɛber ama nyimpa eetum enu noho na ɔasom Nyankopɔn—Asehwe no dze honam nye sunsum mu owu baa adasamba nyina do—Ɔpon nam nnuho do ba—Nyankopɔn Nankasa abɔ werdam dze ama wiadze bɔn—Ehumbɔbɔr wɔ hɔ ma hɔn a wonu hɔnho—Hɔn a wɔaka no nyina hyɛ Nyankopɔn ne pɛrpɛrdzi ase—Osian Werdambɔ no ntsi na ehumbɔbɔr ba—Nyia oenu noho nokwar mu no na wɔbɛgye no nkwa. Bɛyɛ mfe 74 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, me babanyin, muhu dɛ biribi bio wɔ hɔ a ɔhaw w’adwen a inntum nntse ase—dza ɔfa Nyankopɔn ne pɛrpɛrdzi wɔ ɔdzebɔnyɛnyi n’asotwe ho; na erohwehwɛ esusu dɛ ɔnnyɛ dɛ wɔbɛma ɔdzebɔnyɛnyi akɔ awerɛhow tsebew mu."
                },
                {
                    "number": 2,
                    "text": "Afei hwɛ, me babanyin, merebɛkyerɛ wo dɛm adze yi ase. Na hwɛ, ber a Ewuradze Nyankopɔn somaa hɛn awofo a wodzii kan no fii Eden ture no mu dɛ wɔnkɔdɔw asaase no a woyii hɔn fii mu bae no—nyew, oyii nyimpa no fii hɔ, na ɔdze cherubfo gyinaa Eden ture no boka afamu na, ɔdze nkrantsee a gya wɔ ano a wohima no kɔ beebiara no dze bɔɔ nkwadua no ho ban—"
                },
                {
                    "number": 3,
                    "text": "Afei, yehu dɛ nyimpa abɛyɛ dɛ Nyame, na onyim papa na bɔn; na bɛyɛ na ɔatsen ne nsa, na ɔatsew nkwadua no so bi edzi na ɔatsena ase afebɔɔ, ntsi Ewuradze Nyankopɔn dze cherubfo a ɔdze nkrantsee a ogya wɔ ano gyinaa hɔ amma oennkedzi eduaba no bi—"
                },
                {
                    "number": 4,
                    "text": "Na dɛm ma yehu dɛ wɔama nyimpa mber bi dɛ ɔmfa nnu noho, nyew, nsɔhwɛber, mber a ɔmfa nnu noho na ɔmfa nsom Nyankopɔn."
                },
                {
                    "number": 5,
                    "text": "Na hwɛ, sɛ Adam tseen ne nsa ntsɛmara na ɔtseew nkwadua do eduaba no bi dzii a nkyɛ ɔtsenaa ase afebɔɔ dɛ mbrɛ Nyankopɔn n’asɛm se, na nkyɛ oennya mber biara ammfa ennu noho; nyew, na Nyankopɔn n’asɛm so yɛɛ gyan, na nkwagye ho nhyehyɛɛ no so yɛɛ gyan."
                },
                {
                    "number": 6,
                    "text": "Mbom hwɛ wɔahyehyɛ dɛ otwar dɛ nyimpa wu—dɛm ntsi, ber a wɔpaam nyimpa fii nkwadua no ho no, ɔsɛ dɛ wotwa no fi asaase yi enyi do kyen koraa—na nyimpa ayew afebɔɔ, nyew, na nyimpa ahwe ase."
                },
                {
                    "number": 7,
                    "text": "Na afei, inyim dɛ iyi ho ntsi wotwaa hɛn awofo a wodzii kan no fii Ewuradze enyim kyenee wɔ honam nye sunsum nyina afamu; na dɛm ma yehu dɛ wɔbɛyɛɛ nkowaa dze maa hɔnara hɔn pɛ."
                },
                {
                    "number": 8,
                    "text": "Afei hwɛ, nna onnhia dɛ woyi nyimpa fi honam mu owu mu, osiandɛ nkyɛ dɛm no bɛsɛɛ enyigye ho nhyehyɛɛ kɛse no."
                },
                {
                    "number": 9,
                    "text": "Dɛm ntsi, dɛ ɔkra nnwu da no, na asehwe no dze sunsum nye honam mu owu nyina aba adasamba do no kyerɛ dɛ woetwa hɔn efi Ewuradze enyim akyen, na okehiaa dɛ woyi adasamba fi dɛm sunsum mu owu yi mu."
                },
                {
                    "number": 10,
                    "text": "Dɛm ntsi, osiandɛ wɔabɛyɛ honam dze ntsi, wotsenn hɔn akɔndɔdze nye mbɔnsamdze, osian nyimpa su no ntsi, na dɛm nsɔhwɛber yi abɛyɛ tsebew a no mu na wɔdze siesie hɔnho; na abɛyɛ ahosiesie tsebew."
                },
                {
                    "number": 11,
                    "text": "Na afei, kaa, me babanyin, sɛ nnyɛ ɔpon nhyehyɛɛ yi a, (sɛ wɔdze to nkyɛn a) nkyɛ ber a wowui ara pɛr nna hɔn akra yɛɛ mbɔbɔr osiandɛ woetwa hɔn efi Ewuradze enyim akyen."
                },
                {
                    "number": 12,
                    "text": "Na afei, nna kwan biara nnyi hɔ a wobodua do dze eyi nyimpa efi dɛm asehwe tsebew yi mu, dza nyimpa nam n’asokyew do dze aba no do no."
                },
                {
                    "number": 13,
                    "text": "Dɛm ntsi, dɛ mbrɛ pɛrpɛrdzi tse no, ɔpon ho nhyehyɛɛ no runntum mmba mu, gyedɛ wɔ nnuho ne ngyinado ma nyimpa wɔ nsɔhwɛber yi mu, nyew, wɔ nsɔhwɛber yi mu; osiandɛ gyedɛ ngyinado yinom do, annyɛ dɛm a ehumbɔbɔr runntum nnyɛ n’edwuma dɛ mbrɛ ɔsɛ, gyedɛ ɔsɛɛ pɛrpɛrdzi no ndwuma. Afei worunntum nsɛɛ pɛrpɛrdzi no ndwuma no; sɛ dɛm a, nna nkyɛ Nyankopɔn begyaa dɛ ɔyɛ Nyankopɔn."
                },
                {
                    "number": 14,
                    "text": "Na dɛm na ɔma yehu dɛ adasamba nyina ahwe ase, na wɔhyɛ pɛrpɛrdzi ne nsamu; nyew, Nyankopɔn ne pɛrpɛrdzi no a ɔbɛma woetwa hɔn efi n’enyim akyen afebɔɔ no."
                },
                {
                    "number": 15,
                    "text": "Na afei, ehumbɔbɔr ho nhyehyɛɛ no runntum mmba mu, gyedɛ wɔnam werdambɔ do; dɛm ntsi Nyankopɔn nankasa dze noho ayɛ werdambɔ dze ama wiadze bɔn nyina, ama ehumbɔbɔr ho nhyehyɛɛ no aaba abɛpata pɛrpɛrdzi n’ahwehwɛdze, ama Nyankopɔn aayɛ Nyame a odzi mu, Nyame a ɔtsen, nye Nyame a ɔwɔ ehumbɔbɔr so."
                },
                {
                    "number": 16,
                    "text": "Afei, nnuho runntum mmba gyedɛ asotwe wɔ hɔ, no so yɛ onnyiewiei dɛ mbrɛ ɔkra no nkwa so wɔ dɛ ɔyɛ tse, na dza ɔnye enyigye ho nhyehyɛɛ bɔ ebira no so yɛ onnyiewiei dɛ mbrɛ ɔkra no nkwa so tse."
                },
                {
                    "number": 17,
                    "text": "Afei, osi dɛn na nyimpa nu noho gyedɛ ɔayɛ bɔn? Osi dɛn yɛ bɔn sɛ mbra nnyi hɔ a? Osi dɛn na mbra wɔ hɔ gyedɛ asotwe bi wɔ hɔ?"
                },
                {
                    "number": 18,
                    "text": "Afei, wɔahyehyɛ asotwe ato hɔ, na wɔdze pɛrpɛrdzi mbra ama, dza ɔhaw nyimpa ne tsibowa ma onya nnuho."
                },
                {
                    "number": 19,
                    "text": "Afei, sɛ wɔnnhyehyɛɛ mbra mmae—dɛ sɛ nyimpa dzi ewu a no so bowu a—ana sɛ odzi ewu a obosuro dɛ obowu?"
                },
                {
                    "number": 20,
                    "text": "Na eso sɛ wɔnnhyehyɛɛ mbra mmae a otsia bɔn a, nkyɛ nyimpa runnsuro dɛ wɔbɛyɛ bɔn."
                },
                {
                    "number": 21,
                    "text": "Na sɛ wɔnnhyehyɛɛ mbra mmae a, nkyɛ sɛ nyimpa yɛ bɔn a ebɛnadze na pɛrpɛrdzi anaa ehumbɔbɔr bɛyɛ, ana wɔwɔ tum bi wɔ nyimpa do?"
                },
                {
                    "number": 22,
                    "text": "Mbom wɔahyehyɛ mbra ama, na wɔahyehyɛ asotwe so ato hɔ, na wɔama nnuho ho kwan; nnuho no a ehumbɔbɔr wɔ do tum no; nnyɛ dɛm a pɛrpɛrdzi nya tum wɔ nyimpa do ma mbra yɛ n’edwuma, na mbra no na ɔtwe aso; sɛ nnyɛ dɛm a nkyɛ pɛrpɛrdzi no ndwuma bɛsɛɛ, na Nyankopɔn rennda ho nnyɛ Nyankopɔn bio."
                },
                {
                    "number": 23,
                    "text": "Mbom Nyankopɔn nngyaa dɛ ɔyɛ Nyankopɔn, na ehumbɔbɔr enya tum wɔ nyia oenya nnuho do, na ehumbɔbɔr nam werdambɔ no do ba; na werdambɔ no na ɔma owusoɛr ba; na owusoɛr no na ɔdze nyimpa bɛsan akɔ Nyankopɔn enyim; na dɛm ntsi wɔsan kɔ n’enyim, ma woebu hɔn atsɛn dɛ mbrɛ hɔn ndwuma tse, dɛ mbrɛ mbra nye pɛrpɛrdzi so tse."
                },
                {
                    "number": 24,
                    "text": "Na hwɛ, pɛrpɛrdzi ne nsa akã dza ɔrohwehwɛ nyina, na ehumbɔbɔr so afa dza ɔyɛ nankasa nedze nyina; na iyi ntsi, hɔn a wonu hɔnho nokwar mu nko na wɔbɛgye hɔn nkwa."
                },
                {
                    "number": 25,
                    "text": "Ana isusu dɛ ehumbɔbɔr botum ewia pɛrpɛrdzi? Mese wo dɛ, Oho; orunnwia no ketseketse mpo. Sɛ ɔba no dɛm a nkyɛ Nyankopɔn begyaa dɛ ɔyɛ Nyankopɔn."
                },
                {
                    "number": 26,
                    "text": "Na dɛm na Nyankopɔn bɛma ne onnyiewiei tsirmpɔw kɛse no a ɔyɛe fitsi wiadze ne fapem no aba mu. Na dɛm so na ɔbɛma adasa hɔn nkwagye nye ɔpon nye hɔn nsɛe na hɔn awerɛhow no so aba."
                },
                {
                    "number": 27,
                    "text": "Dɛm ntsi, O me babanyin, obiara a ɔpɛ no ɔmbra na ɔmbɔnom nkwa nsu no kwa; na obiara so a ɔremmba no wɔrennhyɛ no; na mbom da a odzi ewiei no wɔdze bɛsan ama no dɛ ma ne ndzeyɛɛ tse."
                },
                {
                    "number": 28,
                    "text": "Sɛ ɔpɛɛ dɛ ɔyɛ bɔn, na oennu noho wɔ no nkwa nda mber mu a, hwɛ, wɔdze bɔn bɛyɛ no, dɛ mbrɛ Nyankopɔn ne nsanananmu no tse."
                },
                {
                    "number": 29,
                    "text": "Na afei, me babanyin, memmpɛ dɛ ebɛma dɛm ndzɛmba yinom ahaw wo bio, na mbom ma wo bɔn no nhaw wo araa nkesi dɛ ibenya nnuho."
                },
                {
                    "number": 30,
                    "text": "O me babanyin, memmpɛ dɛ ebɛgye Nyankopɔn ne pɛrpɛrdzi no ho kyim bio. Mma osian wo bɔn ntsi, mmper dɛ ebɔhwehwɛ biribi ketseketse bi egyina do dze agye woho, dɛ ebɛgye Nyankopɔn ne pɛrpɛrdzi no ho kyim; na mbom ma Nyankopɔn ne pɛrpɛrdzi nye n’ehumbɔbɔr, nye ne penkyɛr no nya tum a odzi mu wɔ w’akoma mu; na ma ho kwan ma ɔntwe wo nsian famu nkɔ huntuma mu wɔ ahobrɛadze mu."
                },
                {
                    "number": 31,
                    "text": "Na afei, O me babanyin, Nyankopɔn afrɛ wo dɛ kã n’asɛm no kyerɛ nkorɔfo yi. Na afei, me babanyin, kɔ, na fa nokwar nye botooyɛ kɛkã asɛm no, ama akra eenya nnuho, ama ehumbɔbɔr nhyehyɛɛ kɛse no eenya hɔn do tum. Na ma Nyankopɔn nyɛ mma wo dɛ mbrɛ me nsɛm so mpo se. Amen."
                }
            ]
        },
        "/study/scriptures/bofm/alma/43": {
            "uri": "/study/scriptures/bofm/alma/43",
            "title": "Alma 43",
            "data_type": "chapter",
            "chapter_name": "Tsir 43",
            "chapter_summary": [
                "Alma na ne mbabanyin kã asɛm no—Zoramfo na Nephifo etuatsewfo binom bɛyɛ Lamanfo—Lamanfo tu Nephifo do sa—Moroni dze bambɔ ho akodze ma Nephifo—Ewuradze da nhyehyɛɛ a Lamanfo ayɛ edzi kyerɛ Alma—Nephifo bɔ hɔn efi, ahotɔ, ebusua ebusua na nyamesom ho ban—Moroni na Lehi nsordaafo twa Lamanfo ho hyia. Bɛyɛ mfe 74 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ Alma ne mbabanyin no kɔr dɔm no hɔn mu kɛkãa asɛm no kyerɛɛ hɔn. Na Alma nankasa so nna onntum nntsena koraa, ntsi no so kɔr hɔ bi."
                },
                {
                    "number": 2,
                    "text": "Afei yɛrennkã biribi a ɔfa hɔn nsɛmpakã no ho bio, ɔnoara nye dɛ wɔkãa asɛm no nye nokwar no dɛ mbrɛ nkɔnhyɛ sunsum na nyikyerɛ tse; na wɔkãa nsɛmpa no dɛ mbrɛ Nyankopɔn ne nhyehyɛɛ krɔnkrɔn no a wɔnam do dze afrɛ hɔn no tse."
                },
                {
                    "number": 3,
                    "text": "Na afei meresan m’ekyir akã akõkoekõ no a osii Nephifo nye Lamanfo ntamu wɔ atsɛmbuafo no hɔn afe a otsĩa duawɔtwe mu no ho asɛm."
                },
                {
                    "number": 4,
                    "text": "Na hwɛ, ɔbaa dɛ Zoramfo no bɛyɛɛ Lamanfo; dɛm ntsi, afe duawɔtwe n’ahyɛse no Nephifo dɔm no hun dɛ Lamanfo reba hɔn do; dɛm ntsi wɔboaboaa hɔnho dɛ wɔbɔko; nyew, wɔboaboaa hɔn nsordaafo ano wɔ Jershon asaase do."
                },
                {
                    "number": 5,
                    "text": "Na ɔbaa dɛ Lamanfo no dze hɔn mpempem bae; na wɔbaa Antionum asaase a ɔyɛ Zoramfo hɔn asaase no do; na ɔbarimba bi a wɔfrɛ no Zerahemnah na ɔyɛ hɔn ɔkandzifo."
                },
                {
                    "number": 6,
                    "text": "Na afei, osiandɛ Amalekifo no yɛ emumuyɛfo nye ewudzifo kɛse kyɛn Lamanfo no ntsi, Zerahemnah dze asahen ekunyin sisii Lamanfo no do, na hɔn nyinara yɛ Amalekifo nye Zoramfo."
                },
                {
                    "number": 7,
                    "text": "Afei iyi na ɔyɛe ama wɔada ho atan Nephifo no; na oeetum so dze hɔn abɛhyɛ n’ase dɛ mbrɛ ɔrohwehwɛ no ara pɛr."
                },
                {
                    "number": 8,
                    "text": "Na hwɛ, ne pɛ ara nye dɛ obonunu Lamanfo no ma woenya ebufuw wɔ Nephifo ho; na iyi na ɔyɛe ama oeenya tum kɛse wɔ hɔn do, na oeenya tum so wɔ Nephifo do dze atwe hɔn akɔ nkowaasom mu."
                },
                {
                    "number": 9,
                    "text": "Na afei Nephifo no dze, dza wɔrohwehwɛ ara nye dɛ wɔbɔbɔ hɔn asaase, nye hɔn adan, nye hɔn yernom, na hɔn mba ho ban efi hɔn atamfo nsa; na wɔbɔ hɔn kyɛfa na ndzinoa ho ban, nyew, nye hɔn ahotɔ so ho ban, ama wɔaasom hɔn Nyankopɔn wɔ kwan a wɔpɛ do."
                },
                {
                    "number": 10,
                    "text": "Na wonyim dɛ sɛ wɔkɔtɔ Lamanfo nsamu a, ɔno obiara a ɔbɔsom Nyankopɔn no wɔ sunsum nye nokwar mu no, nokwar tseasefo Nyame no, Lamanfo no bɛsɛɛ no."
                },
                {
                    "number": 11,
                    "text": "Nyew, na wonyim okyir kɛse so a Lamanfo no dze kyir hɔn enuanom Anti-Nephi-Lehifo no, hɔn a wɔfrɛ hɔn Ammon no nkorɔfo no—na hɔn dze wɔse worunnsuo akodze biara mu, nyew, woedzi ahyɛmu ntsi wɔnnkɛpɛ dɛ wɔtõ—dɛm ntsi, sɛ wɔkɔtɔ Lamanfo nsamu a, wɔbɛsɛɛ hɔn."
                },
                {
                    "number": 12,
                    "text": "Na Nephifo no so remma kwan mma wɔnnsɛɛ hɔn; dɛm ntsi wɔmaa hɔn nsaase dɛ wɔmfa nyɛ hɔn egyapadze."
                },
                {
                    "number": 13,
                    "text": "Na Ammon no nkorɔfo no dze hɔn ahodze ne kɛse ama Nephifo no dɛ wɔmfa nyɛn hɔn nsordaafo; na dɛm ama aba no dɛ Nephifo nko na ɔwɔ dɛ wɔnye Lamanfo no dzi esi, hɔn nye Laman nye Lemuel na Ishmael ne mbabanyin no a wɔakã hɔnho abɔmu no, nye hɔn a wɔtseew etua fii Nephifo mu no, hɔn a wɔyɛ Amalekifo, nye Zoramfo, nye Noah n’asɔfoe hɔn asefo no."
                },
                {
                    "number": 14,
                    "text": "Afei dɛm asefo yi hɔn dodow reyɛ ayɛ dɛ Nephifo no hɔn dodow; na ɔbaa dɛ ɔwɔ dɛ Nephifo no nye hɔn enuanom no dzi esi araa kesi dɛ wɔkã bɔgya mpo gu."
                },
                {
                    "number": 15,
                    "text": "Na ɔbaa dɛ ber a Lamanfo hɔn nsordaafo boaa hɔn ano wɔ Antionum asaase do no, hwɛ, nna Nephifo hɔn nsordaafo so aboaboa hɔnho dɛ wobehyia hɔn wɔ Jershon asaase do."
                },
                {
                    "number": 16,
                    "text": "Afei Nephifo hɔn ɔkandzifo, anaadɛ ɔbarimba no a wɔayɛ no ɔsahen panyin wɔ Nephifo hɔn nsordaafo do no—afei dɛm ɔsahen panyin yi na ɔhwɛ Nephifo nsordaafo no nyinara do—na ne dzin dze Moroni."
                },
                {
                    "number": 17,
                    "text": "Na Moroni na ɔhwɛ hɔn do na ɔkõ ho nhyehyɛɛ nyina hyɛ ne nsa. Na wɔyɛɛ no ɔsahen panyin wɔ Nephifo nsordaafo no do wɔ ber a nna oedzi mfe eduonu enum pɛr."
                },
                {
                    "number": 18,
                    "text": "Na ɔbaa dɛ ohyiaa Lamanfo no wɔ Jershon kurotsia, na no nkorɔfo no nna woesiesie hɔnho a wokitsakitsa nkrantsee, nye mpea, nye ɔkõ ho akodze ahorow pii."
                },
                {
                    "number": 19,
                    "text": "Na Lamanfo nsordaafo no hun dɛ Nephifo no, anaadɛ Moroni, esiesie no nkorɔfo no na ɔama hɔn akatabo na akokyɛm a ɔhyɛ hɔn nsa na akokyɛm a ɔbɔ hɔn tsir ban na wɔhyehyɛ ntar a no mu yɛ dur so—"
                },
                {
                    "number": 20,
                    "text": "Afei Zerahemnah no nsordaafo no dze wonnyi ndzɛmba a ɔtsetse dɛm yi bi; dza wɔwɔ ara nye hɔn nkrantsee, nye hɔn mpea, hɔn egyen na egyen-menaba, hɔn totowabo nye abo; na woedzi adagyaw, gyedɛ nwoma pɛr na ɔkyekyer hɔn asen; nyew, wɔnnhyɛ hwee, gyedɛ Zoramfo nye Amalekifo nko;"
                },
                {
                    "number": 21,
                    "text": "Mbom wonnyi akatabo anaa akokyɛm no mu biara—dɛm ntsi, wosuroo Nephifo nsordaafo no osian hɔn akontar no ntsi, na ɔmmfa ho dɛ wɔdɔɔ sõ koraa sen Nephifo no."
                },
                {
                    "number": 22,
                    "text": "Hwɛ, afei ɔbaa dɛ woenntum ammba Nephifo do wɔ Jershon kurotsia hɔ; dɛm ntsi wofii Antionum asaase do kɔr sar no do, na wɔnantsewee bɔɔ aprɔw wɔ sar no do wɔ esutsen Sidon n’etsifi afamu, ama woeetum aba Manti asaase do abɛfa asaase no; na wɔanndwen dɛ Moroni no nsordaafo no bohu bea a wɔkɔ."
                },
                {
                    "number": 23,
                    "text": "Mbom ɔbaa dɛ ber a wofii hɔ kɔr sar no do ara pɛr nna Moroni somaa binom dɛ wɔnkɔ sar no do nkɛtsɛw bea a wɔabɔ hɔn asese wɔ no; na Moroni so nyim mbrɛ Alma no nkɔnhyɛ tse, ntsi ɔsomaa binom so ma wɔkɔr ne nkyɛn dɛ ɔpɛ dɛ obisa Ewuradze hwɛ bea ɔsɛ dɛ Nephifo nsordaafo no so kɔ nye Lamanfo no kɔkõ dze bɔ hɔnho ban a."
                },
                {
                    "number": 24,
                    "text": "Na ɔbaa dɛ Ewuradze n’asɛm baa Alma hɔ, na Alma kãa kyerɛɛ Moroni n’asomafo no dɛ, Lamanfo nsordaafo nenam robɔ aprɔw wɔ sar no do, ama woeetum aba Manti asaase do, ama wɔaahyɛ ase akɔ nkorɔfo no a wɔyɛ mberɛw wɔ dɔm no mu no do. Na dɛm asomafo no kɔree kɛkãa nsɛm no kyerɛɛ Moroni."
                },
                {
                    "number": 25,
                    "text": "Afei Moroni, gyaa no nsordaafo no mu kakra wɔ Jershon asaase do, ama sɛ Lamanfo no dua kwan bi do ba asaase no do a woeenntum ammfa kurow no, na ɔfaa no nsordaafo nkaa no na wosii mu kɔr Manti asaase do."
                },
                {
                    "number": 26,
                    "text": "Na ɔsee dɔm a wɔwɔ dɛm asaase no do nyinara dɛ wɔmboaboa hɔn ano nye Lamanfo no nkɔkõ mfa ngye hɔn nsaase nye hɔn man, nye hɔn kyɛfa na ahotɔ ho ban; dɛm ntsi nna woesiesie hɔnho dze rotweɔn ber a Lamanfo no bɛba."
                },
                {
                    "number": 27,
                    "text": "Na ɔbaa dɛ Moroni see no nsordaafo no dɛ wonkosuma bɔnsa no a ɔbɛn esutsen Sidon n’egya no mu, bea a odzi kɔ esutsen Sidon n’anee afamu wɔ sar no do."
                },
                {
                    "number": 28,
                    "text": "Na Moroni maa binom kosumasumaa hɔ tsɛwee, ama woeehu ber a Lamanfo no bɛba."
                },
                {
                    "number": 29,
                    "text": "Na afei Moroni nyim Lamanfo hɔn adwen dɛ wɔrohwehwɛ asɛɛ hɔn enuanom, anaadɛ wɔpɛ dɛ wodzi hɔn do konyim na wɔdze hɔn ba nkowaasom mu ama woeetum wɔakyekyer ahenman ama hɔnho wɔ asaase nyinara do;"
                },
                {
                    "number": 30,
                    "text": "Na onyim so dɛ dza Nephifo no rohwehwɛ ara nye dɛ wɔbɔbɔ hɔn asaase nye hɔn ahotɔ, nye hɔn asɔr ho ban, dɛm ntsi ohun dɛ ɔnnyɛ bɔn dɛ ɔbɛfa nyansa kwan bi do dze abɔ hɔnho ban, dɛm ntsi ɔnam n’atsɛwfo no do hun akwan a Lamanfo no rohwehwɛ afa do."
                },
                {
                    "number": 31,
                    "text": "Dɛm ntsi, ɔkyɛɛ no nsordaafo no hɔn mu na ɔdze hɔn mu bi baa bosumaa bɔnsa no no boka afamu wɔ koko Riplah no anaafo afamu."
                },
                {
                    "number": 32,
                    "text": "Na ɔdze hɔn a wɔaka no kosumaa bɔnsa no n’anee afamu hɔ, wɔ esutsen Sidon n’anee afamu, dze kɔ Manti asaase ne hẽ do."
                },
                {
                    "number": 33,
                    "text": "Na ber a ɔdze no nsordaafo no hyehyɛɛ mbeabea a ɔpɛ wiei no, osiesiee noho dɛ ɔnye hɔn behyia."
                },
                {
                    "number": 34,
                    "text": "Na ɔbaa dɛ Lamanfo no baa koko no n’etsifi wɔ bea a Moroni no nsordaafo no hɔn mu binom hyɛ no."
                },
                {
                    "number": 35,
                    "text": "Na ber a Lamanfo no bɛfaa koko Riplah do, na wosiaan bɔnsa no mu; na wɔhyɛɛ ase dɛ worutwa esutsen Sidon no, nsordaafo no a woesuma wɔ koko n’anaafo afamu no a ɔbarimba a ne dzin dze Lehi na odzi hɔn kan no nye no nsordaafo no puee hɔn ekyir fi boka afamu twaa hɔnho hyiae."
                },
                {
                    "number": 36,
                    "text": "Na ɔbaa dɛ ber a Lamanfo no hun dɛ Nephifo no epue fi hɔn ekyir reba no, wɔdaan hɔnho na wɔhyɛɛ ase dɛ wɔnye Lehi no nsordaafo no rokõ."
                },
                {
                    "number": 37,
                    "text": "Na nyimpakuku hyɛɛ ase wɔ afã na afã nyina, na ɔyɛɛ hu kɛse wɔ Lamanfo afamu, osian hɔn adagyawdzi ntsi na Nephifo hɔn nkrantsee nye hɔn mpea no tum hɔn ara yie ma sɛ wotwa hɔn kor ara pɛr a nna nyimpa atɔr."
                },
                {
                    "number": 38,
                    "text": "Wɔ ber a afã no dze ɔkyɛr kakra ansaana Nephifo mu nyimpa kor atɔr wɔ hɔn nkrantsee ano anaadɛ obi ahwer bɔgya ewu, osiandɛ hɔn dze wɔabɔ hɔn nyimpadua ho nyinara ho ban, anaadɛ Lamanfo no hɔn nkrantsee no nntum mmpira hɔn osian hɔn akataho, nye akatabo nye akokyɛm a ɔhyɛ hɔn nsa nye dadzekyɛw no ntsi, iyi maa Nephifo no dzii Lamanfo no ewu pii."
                },
                {
                    "number": 39,
                    "text": "Na ɔbaa dɛ Lamanfo no hɔn akoma tui osian ɔsɛɛ kɛse a nna orisi wɔ hɔn mu no ntsi, na iyi maa wɔhyɛɛ ase dɛ woruguan mpo kɔ esutsen Sidon ho."
                },
                {
                    "number": 40,
                    "text": "Na Lehi na no dɔm no tsiiw hɔn; na Lehi kãa hɔn guu Sidon esu no mu, na wotwaa Sidon esu no. Na Lehi maa no nsordaafo no kaa esutsen Sidon n’egya amma woenntum enntwa."
                },
                {
                    "number": 41,
                    "text": "Na ɔbaa dɛ Moroni na no nsordaafo no hyiaa Lamanfo no wɔ bɔnsa no mu, wɔ esutsen Sidon n’afã hɔ, na wɔhyɛɛ ase dɛ worukuku hɔn."
                },
                {
                    "number": 42,
                    "text": "Na Lamanfo no guanee fii hɔn enyim bio, dze faa Manti asaase do kwan; na Moroni no nsordaafo no hyiaa hɔn bio."
                },
                {
                    "number": 43,
                    "text": "Afei aber yi mu no Lamanfo no kõe ara yie; nyew nna wonnhu Lamanfo a wɔrokõ wɔ ahoɔdzen dzendzen na akokodur kɛse a ɔtse dɛm mu da, dabi, fitsi ahyɛse no mpo."
                },
                {
                    "number": 44,
                    "text": "Na Zoramfo nye Amalekifo no a wɔyɛ asahen ekunyin nye akandzifo no nye Zerahemnah no a ɔyɛ hɔn ɔsahen ekunyin, anaadɛ hɔn ɔkandzifo ekunyin na ɔhwɛdofo no na wɔhyɛɛ hɔn nkuran; nyew, wɔkõo dɛ mbowa abɔyafo, na Nephifo no pii tɔree wɔ hɔn nsaano, nyew, na wotwitwaa dadzekyɛw no pii mu ebien ebien, na wotuetuee hɔn akatabo pii mu, na wotwitwaa hɔn nsa pii fii do; na dɛm na Lamanfo no dze ebufuhyew twitwaa hɔn."
                },
                {
                    "number": 45,
                    "text": "Naaso siantsir pa bi ntsi na Nephifo no dze kõe, osiandɛ wɔronnkõ mmfa nnhwehwɛ ahendzi anaa tum na mbom wɔrokõ dze agye hɔn efi, nye hɔn ahotɔ, hɔn yernom, nye hɔn mba, nye hɔn adze nyinara, nyew, dze ama hɔn som nye hɔn asɔr."
                },
                {
                    "number": 46,
                    "text": "Na wonyim dɛ dza wɔreyɛ no yɛ dwuma bi a ɔsɛ dɛ wodzi dze ma hɔn Nyankopɔn; osiandɛ Ewuradze akã akyerɛ hɔn nye hɔn egyanom dɛ: Susuampaara dɛ hom nndzi fɔ wɔ mfom a odzi kan no ho no, anaaso wɔ dza otsĩa ebien no ho no, mma hom mma homho kwan mma hom nntɔr wɔ hom atamfo nsa."
                },
                {
                    "number": 47,
                    "text": "Na Ewuradze akã no bio dɛ: Hom mbɔ hom ebusuafo ho ban sɛ bɔgyagu mpo na ɔbɛba mu a. Iyi ho ntsi na Nephifo nye Lamanfo ridzi esi dze abɔ hɔnho, nye hɔn ebusuafo, nye hɔn nsaase, nye hɔn man, nye hɔn kyɛfa, nye hɔn nyamesom ho ban no."
                },
                {
                    "number": 48,
                    "text": "Na ɔbaa dɛ ber a Moroni no dɔm no hun Lamanfo no hɔn ebufuhyew no, nkyɛ wɔrohwehwɛ atwe asan na woeguan efi hɔn enyim. Na Moroni, hun dza wɔrohwehwɛ ayɛ no, ɔsomaa ma wɔkɔree dze nsɛm yinom kɛhyɛɛ hɔn nkuran—nyew, dɛ wɔndwen hɔn nsaase, nye hɔn ahotɔ ho, nyew, hom fahodzi wɔ nkowaasom mu."
                },
                {
                    "number": 49,
                    "text": "Na ɔbaa dɛ wɔsaan hɔn ekyir kɔr Lamanfo no do, na wɔdze ndze kor sũi frɛɛ Ewuradze hɔn Nyankopɔn wɔ hɔn ahotɔ nye hɔn nkowaasom ho fahodzi ho."
                },
                {
                    "number": 50,
                    "text": "Na wɔhyɛɛ ase nyaa tum na wɔnye Lamanfo no dzii esi; na dɛm dɔnhwer no a wosũi frɛɛ Ewuradze wɔ hɔn fahodzi ho ara pɛr no nna Lamanfo no hyɛɛ ase dɛ woruguan efi hɔn enyim; na woguanee ara dze kɔr Sidon esu ho."
                },
                {
                    "number": 51,
                    "text": "Afei Lamanfo no dɔɔ sõ ara yie, nyew, hɔn dodow bor Nephifo hɔn dodow mbɔho ebien; naaso, wɔpaam hɔn araa ma wɔboaa hɔn ano kuw kor wɔ bɔnsa a ɔwɔ esutsen Sidon n’egya no mu."
                },
                {
                    "number": 52,
                    "text": "Dɛm ntsi, Moroni no nsordaafo no twaa hɔnho hyiae, nyew, wɔ esutsen Sidon n’afã na n’afã nyina, na hwɛ, boka afamu hɔ so Lehi no dɔm no wɔ hɔ."
                },
                {
                    "number": 53,
                    "text": "Dɛm ntsi, ber a Zerahemnah hun dɛ Lehi no dɔm no wɔ esutsen Sidon no boka afamu, na Moroni no nsordaafo so wɔ esutsen Sidon n’anee afamu na dɛ Nephifo no etwa hɔnho ehyia no, suro kyekyeer hɔn."
                },
                {
                    "number": 54,
                    "text": "Afei ber a Moroni hun dɛ wosuro no, ɔkãa kyerɛɛ no dɔm no dɛ mma wɔnnkã bɔgya nngu bio."
                }
            ]
        },
        "/study/scriptures/bofm/alma/44": {
            "uri": "/study/scriptures/bofm/alma/44",
            "title": "Alma 44",
            "data_type": "chapter",
            "chapter_name": "Tsir 44",
            "chapter_summary": [
                "Moroni hyɛ Lamanfo dɛ wɔnye hɔn ndzi asomdwee ahyɛmu annyɛ dɛm a, wɔbɛsɛɛ hɔn—Zerahemnah pow nhyehyɛɛ no, na ɔkõ hyɛ ase bio—Moroni no nsordaafo dzi Lamanfo do konyim. Bɛyɛ mfe 74–73 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ wogyae na wɔtwee hɔnho kɔr ekyir ma kwan kakra bɛdaa hɔn ntamu. Na Moroni see Zerahemnah dɛ: Hwɛ, Zerahemnah, yɛnnyɛ dɔm a yɛpɛ bɔgya. Hom nyim dɛ hɛn nsa esuo hom mu, naaso yɛmmpɛ dɛ yeku hom."
                },
                {
                    "number": 2,
                    "text": "Hwɛ, yɛammba dɛ yɛnye hom robɔkõ, ama yɛakã hom bɔgyaa egu dze agye tum; eso yɛmmpɛ dɛ yɛdze hom bɛhyɛ nkowaasom kɔndua mu. Mbom dɛm adze yi ho ara ntsi na hom aba nye hɛn robɔkõ yi; nyew, na hom bo efuw hɛn osian hɛn nyamesom ntsi."
                },
                {
                    "number": 3,
                    "text": "Mbom afei, hom ehu dɛ Ewuradze kã hɛnho; na hom ehu dɛ ɔdze hom ahyɛ hɛn nsa. Na afei mepɛ dɛ hom tse ase dɛ osian hɛn nyamesom nye hɛn gyedzi a ɔwɔ Christ mu ntsi na dɛm esi. Na afei hom ehu dɛ hom runntum nnsɛɛ hɛn gyedzi yi."
                },
                {
                    "number": 4,
                    "text": "Afei hom ehu dɛ iyi nye Nyankopɔn no nokwar gyedzi no; nyew, hom ehu dɛ Nyankopɔn bɔboa hɛn, na ɔakora hɛn do, na ɔabɔ hɛnho ban wɔ mbertsentsen biara a yebedzi nokwar ama no, dze ama hɛn gyedzi, nye hɛn nyamesom; na Ewuradze remma kwan mma wɔnnsɛɛ hɛn, nna gyedɛ yɛyɛ mbratofo na yɛpow hɛn gyedzi."
                },
                {
                    "number": 5,
                    "text": "Na afei, Zerahemnah, mehyɛ wo, wɔ otumfo Nyankopɔn no a ɔama hɛn abasa mu ayɛ dzen ma hɛn nsa ada hom do no ne dzin mu, wɔ hɛn gyedzi mu, wɔ hɛn nyamesom mu, nye hɛn nyamesom ho guado-adzeyɛ mu, nye hɛn asɔr, nye hɛn asodzii a ɔyɛ wansann a yɛwɔ dze ma hɛn yernom, nye hɛn mba, wɔ dɛm ahotɔ no a ɔkã hɛn bɔmu wɔ hɛn asaase nye hɛn man mu; nyew, nye Nyame n’asɛm krɔnkrɔn no so a yesuo mu no, dza no mu na hɛn ahomka nyina nye adze nyina a ɔsom hɛn bo kɛse fi no—"
                },
                {
                    "number": 6,
                    "text": "Nyew, na nnyɛ ne nyina nye yi; Mehyɛ hom wɔ hom pɛ a hom wɔ nyina wɔ hom nkwa ho dɛ hom ngyaa hom ɔkõ ho akodze mu mfa mma hɛn, na yɛremmper hom bɔgyaa ho, na mbom yɛdze hom nkwa bɛkyɛ hom, sɛ ɔba dɛ hom bɔkɔ hom kwan na hom remmba bio nye hɛn mmbɔkõ a."
                },
                {
                    "number": 7,
                    "text": "Na afei, sɛ hom annyɛ iyi a, hwɛ, hom wɔ hɛn nsamu, na mebɛhyɛ mo dɔm yi ma wɔakyɛ egu hom do, epirapira hom nyimpadua akɔ owu mu ma hom ase ahyew koraa; na afei yebohu nyia obenya tum wɔ dɛm nkorɔfo yi do; nyew, yɛbɔhwɛ nyia wɔdze no bɛba nkowaasom mu."
                },
                {
                    "number": 8,
                    "text": "Na afei ɔbaa dɛ ber a Zerahemnah tsee dɛm nsɛm yi no ɔbae na ɔdze ne nkrantsee na ne peaa, nye ne egyen hyɛɛ Moroni ne nsa na ɔsee no dɛ: Hwɛ, hɛn ɔkõ ho akodze nye yi; yɛdze bɛma wo, na mbom yerinndzi nsew nnkyerɛ hom a yenyim dɛ yɛbɔtõ, na hɛn mba so demara; mbom fa hɛn ɔkõ ho akodze, na ma hɛn kwan ma yemfi ha nkɔ sar no do; annyɛ dɛm a yɛbɛfa hɛn nkrantsee na yɛahera anaadɛ yedzi konyim."
                },
                {
                    "number": 9,
                    "text": "Hwɛ, yennyi hom gyedzi yi bi; na yɛnngye nndzi dɛ Nyankopɔn na ɔdze hɛn ahyɛ hom nsa; mbom yɛgye dzi dɛ hom ndaadaa na wɔakora hom efi hɛn nkrantsee ano. Hwɛ, hom akatabo nye hom akokyɛm na wɔakora hom."
                },
                {
                    "number": 10,
                    "text": "Na afei ber a Zerahemnah wiee dɛm nsɛm yi kã no, Moroni dze nkrantsee nye ɔkõ ho akodze no a ɔagye no sanee maa Zerahemnah na ɔsee dɛ: Hwɛ, yɛdze ɔkõ no bɛba ewiei."
                },
                {
                    "number": 11,
                    "text": "Afei moronntwe nsɛm a makã no nnsan, dɛm ntsi dɛ Ewuradze tse ase yi, hom rimmfi ha nnkɔ gyedɛ hom edzi nsew dɛ hom rennsan nye hɛn mmbɔkõ bio ansaana hom akɔ. Afei, dɛ hɛn nsa akã hom yi, yɛbɛkã hom bɔgyaa egu famu, nna gyedɛ hom dzi dza makã yi do."
                },
                {
                    "number": 12,
                    "text": "Na afei ber a Moroni kãa dɛm nsɛm yi wiei no, Zerahemnah no bo fuuw Moroni na ɔfaa ne nkrantsee na otuu kɔr Moroni do dɛ orukoku no, na mbom ber a ɔmaa ne nkrantsee do ara pɛr, nna hwɛ, Moroni no nsordaafo no mu kor bɔe kyeen famu, ma ne nsa no bui na otwaa Zerahemnah so na oyii ne tsir ho nam no too famu. Na Zerahemnah guanee fii hɔn enyim kɛhyɛɛ no nsordaafo no mu."
                },
                {
                    "number": 13,
                    "text": "Na ɔbaa dɛ nsordaanyi no a ogyina hɔn nkyɛn no, nyia oyii Zerahemnah ne tsir ho nam kyenee no suoo nhwi no mu na oyii fii famu na ɔdze tuaa ne nkrantsee no ano, na ɔtsenee wɔ dɔm no do na ɔdze ndze kɛse see hɔn dɛ:"
                },
                {
                    "number": 14,
                    "text": "Dɛ mbrɛ dɛm tsir ho nam yi atɔ famu yi, dza ɔyɛ hom ɔkandzifo ne tsir ho nam yi no, dɛmara so na hom so hom bɔhwe famu gyedɛ hom gyaa hom ɔkõ ho akodze mu ma na hom nye hɛn dzi asomdwee ho ahyɛmu."
                },
                {
                    "number": 15,
                    "text": "Afei dodowara a wɔwɔ hɔ, ber a wɔtsee dɛm nsɛm yi na wohun tsir ho nam no a ɔhyɛ nkrantsee no ano no, suro kãa hɔn; na dodowara baa bɔtoow hɔn ɔkõ ho akodze guu Moroni n’anan ho, na wɔnye no bedzii asomdwee ho ahyɛmu. Na dodowara a wɔhɛnn ahyɛmu no mu no, wɔmaa hɔn kwan ma wofii hɔ kɔr sar no do."
                },
                {
                    "number": 16,
                    "text": "Afei ɔbaa dɛ Zerahemnah no bo fuwii, na onunuu no nsordaafo a wɔaka no ma wonyaa ebufuw dɛ wɔnye Nephifo no bɔkõ ahoɔdzen mu."
                },
                {
                    "number": 17,
                    "text": "Na afei Moroni no bo fuwii, osian Lamanfo no hɔn asoɔdzen ntsi; dɛm ntsi ɔhyɛɛ no nkorɔfo no dɛ wɔnkyɛ ngu hɔn do nkuku hɔn. Na ɔbaa dɛ wɔhyɛɛ ase dɛ worukuku hɔn; nyew, na Lamanfo no dze hɔn nkrantsee nye hɔn dzii akõ ahoɔdzen mu."
                },
                {
                    "number": 18,
                    "text": "Mbom hwɛ, osiandɛ wɔnnhyɛ hwee wɔ hɔnho na woeyi hɔn tsinhwi ntsi ɔmaa Nephifo hɔn nkrantsee ano tum hɔn yie; nyew, hwɛ wopirapiraa hɔn na wotwitwaa hɔn, nyew, na wɔtotɔree ara yie wɔ Nephifo no nkrantsee ano; na wɔhyɛɛ ase twitwaa hɔn guu famu, mpo sen dɛ mbrɛ Moroni ne sordaanyi no hyɛɛ ho nkɔm no."
                },
                {
                    "number": 19,
                    "text": "Afei ber a Zerahemnah hun dɛ wɔrebɛsɛɛ hɔn nyina no, ɔtsẽaa mu see Moroni dɛ sɛ wɔdze hɔn a wɔaka no hɔn nkwa bɛkyɛ hɔn a ɔnye no bedzi ahyɛmu no, na no nkorɔfo a wɔkã noho no so dɛmara, na wɔremmba nye hɔn mmbɔkõ bio."
                },
                {
                    "number": 20,
                    "text": "Na ɔbaa dɛ Moroni see hɔn dɛ mma wonnkuku nkorɔfo no bio. Na ɔgyee ɔkõ ho akodze no fii Lamanfo no hɔ; na ber a wɔnye hɔn edzi asomdwee ho ahyɛmu no wiei no, wɔmaa hɔn kwan ma wofii hɔ kɔr sar no do."
                },
                {
                    "number": 21,
                    "text": "Afei wɔannkan hɔn ewufo no osiandɛ wɔdɔɔ sõ dodow; nyew, hɔn ewufo no hɔn dodow sõ ara yie, Nephifo nye Lamanfo no nyina."
                },
                {
                    "number": 22,
                    "text": "Na ɔbaa dɛ wɔtoow hɔn ewufo no guu Sidon esu mu, na wosiee hɔn wɔ po no bun mu."
                },
                {
                    "number": 23,
                    "text": "Na Nephifo nsordaafo no, anaadɛ hɔn a wɔyɛ Moroni dze no saan hɔn ekyir baa hɔn efi nye hɔn nsaase do."
                },
                {
                    "number": 24,
                    "text": "Na dɛm na afe a otsĩa duawɔtwe wɔ ber a atsɛmbuafo hwɛ Nephi no nkorɔfo do no dze baa ewiei. Na dɛm na Alma ne kyerɛwsɛm a ɔkyerɛwee wɔ Nephi ne mprɛtse no do no dze baa n’ewiei."
                }
            ]
        },
        "/study/scriptures/bofm/alma/45": {
            "uri": "/study/scriptures/bofm/alma/45",
            "title": "Alma 45",
            "data_type": "chapter",
            "chapter_name": "Tsir 45",
            "chapter_summary": [
                "Helaman gye Alma ne nsɛm dzi—Alma hyɛ Nephifo nsɛɛe ho nkɔm—Ohyira na ɔdze ndom kã asaase no—Bi a Sunsum no faa Alma kɔr sor dɛ mbrɛ ɔfaa Moses no—Etuatsew soɛr asɔr no mu. Bɛyɛ mfe 73 Ansaana wɔbɔwo Christ."
            ],
            "book_intro": [
                "Dza ɔfa Nephi no nkorɔfo hɔn ho, nye hɔn akõkoekõ nye hɔn etuatsew, wɔ Helaman n’aber do dɛ mbrɛ Heleman ne nkyerɛwee no a ɔkyerɛwee wɔ n’aber do no tse."
            ],
            "verses": [
                {
                    "number": 1,
                    "text": "Hwɛ, afei ɔbaa dɛ Nephi no nkorɔfo no enyi gyee mbordo, osiandɛ Ewuradze agye hɔn bio efi hɔn atamfo nsa; dɛm ntsi wɔdze ndaase maa Ewuradze hɔn Nyankopɔn; nyew, na wɔfaa akɔnkye ara yie na wɔbɔɔ mpaa so ara yie, na wɔdze enyigye kɛse sɔree maa Nyankopɔn."
                },
                {
                    "number": 2,
                    "text": "Na ɔbaa dɛ afe a otsĩa duakron mu wɔ ber a atsɛmbuafo dzi adze wɔ Nephi no nkorɔfo do no, nna Alma baa ne babanyin Helaman nkyɛn bɛsee no dɛ: Ana egye nsɛm a mekãa kyerɛɛ wo a ɔfa dɛm nkyerɛwee a wɔdze esie no dzi?"
                },
                {
                    "number": 3,
                    "text": "Na Helaman see no dɛ: Nyew, megye dzi."
                },
                {
                    "number": 4,
                    "text": "Na Alma see bio dɛ: Ana egye Jesus Christ a ɔreba no dzi?"
                },
                {
                    "number": 5,
                    "text": "Na ɔsee dɛ: Nyew, megye nsɛm nyinara a akã no dzi."
                },
                {
                    "number": 6,
                    "text": "Na Alma see no bio dɛ: Ana ibedzi me mbrasɛm do?"
                },
                {
                    "number": 7,
                    "text": "Na ɔsee dɛ: Nyew, medze m’akoma nyina bedzi wo mbrasɛm do."
                },
                {
                    "number": 8,
                    "text": "Afei Alma see no dɛ: Nhyira akã wo; na Ewuradze bɛyɛ wo prɔmprɔm wɔ asaase yi do."
                },
                {
                    "number": 9,
                    "text": "Mbom hwɛ, merehyɛ biribi ho nkɔm akyerɛ wo; mbom nkɔm a merehyɛ wo yi, mma nnda no edzi nnkyerɛ obiara; nyew, nkɔm a merehyɛ wo yi ɔnnsɛ dɛ wɔda no edzi kyerɛ obiara, mpo kesi dɛ nkɔnhyɛ no bɛhyɛ mã; dɛm ntsi kyerɛw nsɛm a merebɛkã yi."
                },
                {
                    "number": 10,
                    "text": "Na nsɛm no nye iyi: Hwɛ, muhu dɛ dɛm nkorɔfo yi ara, Nephifo yi, ɔfa no nyikyerɛ sunsum a ɔwɔ mo mu no kyerɛ dɛ mfe ahaanan mu fi ber a Jesus Christ beyi noho akyerɛ hɔn no, wɔbɔwodow wɔ gyedzi mu."
                },
                {
                    "number": 11,
                    "text": "Nyew, na wobohu akõkoekõ nye ɔyardɔm, nyew, ɔkɔm nye bɔgyagu mpo ekesi dɛ Nephi no nkorɔfo nyinara hɔn ase bɛhyew koraa."
                },
                {
                    "number": 12,
                    "text": "Nyew, na iyi besi osiandɛ wɔbɔwodow wɔ gyedzi mu na wɔayɛ sum mu ndwuma, nye ntantan bra nye emumuyɛ ahorow pii ekyir; nyew, mese wo dɛ, wɔbɛyɛ bɔn etsia kan nye nyimdzee kɛse a ɔtse dɛm yi, nyew, mese wo dɛ, ofi dɛm da no dze kɔ, ebusuasantsen a otsĩa anan mu dɔm nyinara mpo runntwa mu nnkɔ ansaana dɛm emumuyɛ kɛse yi ne yɛ aba."
                },
                {
                    "number": 13,
                    "text": "Na ber a dɛm da kɛse no bɛba no, hwɛ, mber no reba ntsɛntsɛm a hɔn a wɔtse ase sesei, anaadɛ hɔn a wɔakan hɔn afora Nephi no nkorɔfo no hɔn aba no wɔrennkan hɔn mmfora Nephi no mu bio."
                },
                {
                    "number": 14,
                    "text": "Mbom obiara a ɔbɛka na wɔnnkɛsɛɛ no wɔ dɛm da kɛse a ɔyɛ hu no mu no, wɔbɛkan no afora Lamanfo no, na hɔn nyina bɛyɛ dɛ mbrɛ wɔtse ara pɛr, gyedɛ kumaabi a wɔbɛfrɛ hɔn Ewuradze n’esuafo; na Lamanfo no betsiw hɔn so araa ekodu dɛ hɔn ase bɛhyew koraa. Na afei, osian emumuyɛ ntsi, dɛm nkɔnhyɛ yi bɛhyɛ mã."
                },
                {
                    "number": 15,
                    "text": "Na afei ɔbaa dɛ ber a Alma kãa ndzɛmba yinom kyerɛɛ Helaman wiei no, ohyiraa no, nye ne mbabanyin nkaafo no so; na ohyiraa asaase no so osian atseneneefo ntsi."
                },
                {
                    "number": 16,
                    "text": "Na ɔsee dɛ: Dɛm na Ewuradze Nyankopɔn se—Ndom bɛkã asaase, nyew, dɛm asaase, yi dze ama aman, ebusuafo, kasa horow nye nyimpa nyinara, dze akɔ ɔsɛɛ mu, dze ama hɔn a wɔyɛ emumuyɛdze no, ber a hɔn bɔn adɔɔ sõ no na dɛ mbrɛ makã no, ɔbɛyɛ hɔ so; na iyi nye Nyankopɔn no ndom nye nhyira a ɔdze egu asaase yi do, osiandɛ Ewuradze runntum nnhwɛ bɔn wɔ kwan ketseketse biara do."
                },
                {
                    "number": 17,
                    "text": "Na afei, ber a Alma kãa dɛm nsɛm yinom wiei no, ohyiraa asɔr no, nyew, nye hɔn nyinara a ɔsɛ dɛ wogyina pintsinn wɔ gyedzi mu fi dɛm mber no dze kɔ no."
                },
                {
                    "number": 18,
                    "text": "Na ber a Alma yɛɛ iyi wiei no, ofii Zarahemla asaase do hɔ dɛ mbrɛ ɔrokɔ Melek asaase do. Na ɔbaa dɛ wɔanntse ne nka bio; ɔfa no wu mu anaadɛ ne nsiei mu no yennyim ho hwee."
                },
                {
                    "number": 19,
                    "text": "Hwɛ, iyi na yenyim, dɛ ɔyɛ tseneneenyi; na asɛm yi petsee asɔr no mu nyinara dɛ Sunsum no faa no kɔr sor, anaadɛ Ewuradze noara dze ne nsa siee no, dɛ mbrɛ wɔdze yɛɛ Moses no. Mbom hwɛ, kyerɛwsɛm kyerɛ dɛ Ewuradze faa Moses kɔr ne nkyɛn; na yesusu dɛ ɔagye Alma wɔ sunsum mu so akɔ ne nkyɛn; dɛm ntsi, yennyim biribiara a ɔfa no wu nye ne nsiei ho."
                },
                {
                    "number": 20,
                    "text": "Na afei ɔbaa dɛ afe a otsĩa duakron wɔ ber a atsɛmbuafo dzi adze wɔ Nephi no nkorɔfo do n’ahyɛse no, Helaman kɔr dɔm no mu kɛkãa asɛm no kyerɛɛ hɔn."
                },
                {
                    "number": 21,
                    "text": "Na hwɛ osian akõ a wɔnye Lamanfo no dzii nye hɔn etuatsew nketsenketse pii nye basabasayɛ a ɔbaa dɔm no mu no ntsi, ɔbɛyɛɛ ehiadze dɛ wɔkã Nyankopɔn n’asɛm no wɔ dɔm no mu, nyew, na wɔhyehyɛ mbra no yie bio wɔ asɔr nyinara mu."
                },
                {
                    "number": 22,
                    "text": "Dɛm ntsi, Helaman nye no nuanom no kɔr dɛ wɔrekɛkyekyer asɔr no bio wɔ asaase no do nyina, nyew, wɔ kurow biara a ɔwɔ asaase no do nyina, a ɔyɛ Nephi no nkorɔfo dze. Na ɔbaa dɛ woyiyii asɔfo nye akyerɛkyerɛfo wɔ asaase no nyina do na wɔdze hɔn sisii asɔr nyina ano dɛ wɔnhwɛ do."
                },
                {
                    "number": 23,
                    "text": "Na afei ɔbaa dɛ ber a Helaman na no nuanom no yiyii asɔfo nye akyerɛkyerɛfo dze hɔn sisii asɔr nyina ano dɛ wɔnhwɛ do no maa etuatsew baa hɔn mu, na wɔammpɛ dɛ wotsie Helaman na no nuanom no hɔn nsɛm."
                },
                {
                    "number": 24,
                    "text": "Mbom wɔyɛɛ ahantan, na wɔmemaa hɔnho do, osian hɔn ahonya mbordo a woenya ntsi, dɛm ntsi osiandɛ woehu dɛ woenya ahonya dodow ntsi, wɔammpɛ dɛ wotsie hɔn nsɛm, na wɔnantsew tseneneeyɛ mu wɔ Nyame enyim."
                }
            ]
        },
        "/study/scriptures/bofm/alma/46": {
            "uri": "/study/scriptures/bofm/alma/46",
            "title": "Alma 46",
            "data_type": "chapter",
            "chapter_name": "Tsir 46",
            "chapter_summary": [
                "Amalickiah paam tsir do dɛ obedzi hen—Moroni ma fahotɔ mfrankaa do wɔ sor—Ɔkã nkorɔfo no boa ano ma wɔbɔ hɔn nyamesom ho ban—Wɔfrɛ agyedzifo mapa no Christianfo—Wɔbɔkora Joseph nkaa do—Amalickiah na etuatsewfo no guan kɔ Nephi asaase do—Woku hɔn a wɔpow dɛ wobosuo mu ma woenya fahodzi no. Bɛyɛ mfe 73–72 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ dodowara a wɔmmpɛ dɛ wotsie Helaman na n’enuanom hɔn nsɛm no kãa hɔnho boaa ano tsiaa hɔn enuanom no."
                },
                {
                    "number": 2,
                    "text": "Na afei hwɛ, hɔn bo fuuw kɛse ma wɔyɛɛ hɔn adwen dɛ woboku hɔn."
                },
                {
                    "number": 3,
                    "text": "Afei hɔn a hɔn bo efuw hɔn enuanom no hɔn ɔkandzifo no yɛ nyimpa a ɔsõ na noho so yɛ dzen; na ne dzin dze Amalickiah."
                },
                {
                    "number": 4,
                    "text": "Na Amalickiah pɛɛ dɛ obedzi hen; na nkorɔfo no a hɔn bo efuw no so pɛɛ dɛ ɔyɛ hɔn do hen; na hɔn mu pii na wɔyɛ atsɛmbuafo nkumaa wɔ asaase no do, nna wɔrohwehwɛ tum."
                },
                {
                    "number": 5,
                    "text": "Na Amalickiah daadaa hɔn dɛ sɛ wɔgye no to mu na wɔboa no ma ɔbɛyɛ hɔn hen a ɔbɛyɛ hɔn ahwɛdofo wɔ dɔm no do."
                },
                {
                    "number": 6,
                    "text": "Dɛm na Amalickiah dze twee hɔn ma wɔtsew etua, na Helaman na n’enuanom no hɔn nsɛmpa a wɔrekã no ammfa hɔnho koraa, nyew, ɔhwɛ kɛse a wɔdze rohwɛ asɔr no do no ammfa hɔnho koraa; nna hɔn na wɔyɛ asɔfo mpanyimfo a wɔhwɛ asɔr no do."
                },
                {
                    "number": 7,
                    "text": "Na dodowara wɔ asɔr no mu a wɔgyee Amalickiah ne ndaadaasɛm no dzii, dɛm ntsi wɔtseew etua fii asɔr no mu mpo; na dɛm na ɔmaa Nephi no nkorɔfo no hɔn ndzeyɛɛ bɛyɛɛ ɔhaw na esian kɛse na hɔn konyimdzi kɛse a wodzii wɔ Lamanfo do, nye hɔn ehurusi kɛse a wodzii wɔ ɔgye a Ewuradze dze agye hɔn no ammfa hɔnho koraa."
                },
                {
                    "number": 8,
                    "text": "Iyi ma yehu mbrɛ osi ma adasamba hɔn werɛ fir Ewuradze hɔn Nyankopɔn ntsɛntsɛm, nyew, mbrɛ osi ma hɔnho yɛ har wɔ emumuyɛ ne yɛ ho, na wɔma abɔnsam twe hɔn kɔ."
                },
                {
                    "number": 9,
                    "text": "Nyew, na yehu emumuyɛdze kɛse so a omumuyɛnyi kor tum ma osi adasamba mu."
                },
                {
                    "number": 10,
                    "text": "Nyew, yehu dɛ Amalickiah, osian ne ndabraba na ɔyɛ nyimpa a ndaadaasɛm pii ahyɛ n’anomu mã ntsi ɔtwee dɔm no pii hɔn akoma ma wɔyɛɛ bɔn; nyew, na wɔpɛɛ dɛ wɔsɛɛ Nyankopɔn n’asɔr, na wɔsɛɛ ahotɔ fapem a Nyankopɔn dze ama hɔn no, anaadɛ nhyira a Nyankopɔn dze ehyira asaase n’enyi osian atseneneefo a wɔwɔ asaase no do no ntsi."
                },
                {
                    "number": 11,
                    "text": "Na afei ɔbaa dɛ ber a Moroni a ɔyɛ Nephifo hɔn nsordaafo panyin no tsee dɛm etuatsew yi no, no bo fuuw Amalickiah."
                },
                {
                    "number": 12,
                    "text": "Na ɔbaa dɛ osunsuaan no sortar mu; na ɔfaa no mu kor, na ɔkyerɛɛw mu dɛ—Yɛdze kaa hɛn Nyankopɔn, hɛn nyamesom, nye fahodzi, nye hɛn asomdwee, hɛn yernom, nye hɛn mba—na ɔdze kyekyeer poma ano."
                },
                {
                    "number": 13,
                    "text": "Na ɔdze ne dadzekyɛw hyɛe, nye n’akatabo na ɔfaa n’akokyɛm, na ɔdze ne nkrantsee bɔɔ n’asen do; na ɔfaa poma no a no sortar bɔ ano no, (na ɔfrɛɛ no ahotɔ mfrankaa) na ɔbɔɔ no mu adze wɔ famu, na ɔbɔɔ mpaa dzendzenndzen maa ne Nyankopɔn dze serɛɛ dɛ fahodzi mbra n’enuanom do mber dodow biara a Christian fɛkuw bɛda ho atsena asaase no do no—"
                },
                {
                    "number": 14,
                    "text": "Na dɛm na hɔn a wonnyi asɔr no mu no dze frɛɛ Christ n’agyedzifo nokwafo no a wɔwɔ Nyankopɔn n’asɔr no mu no."
                },
                {
                    "number": 15,
                    "text": "Na hɔn a wɔwɔ asɔr no mu no dzii nokwar; nyew, hɔn a wɔyɛ Christ n’agyedzifo nokwafo no faa Christ ne dzin too hɔn do enyigye mu ara, na wɔfrɛɛ hɔn Christianfo osian gyedzi a wɔwɔ wɔ Christ a ɔbɛba no no mu ntsi."
                },
                {
                    "number": 16,
                    "text": "Na dɛm ntsi aber yi mu, Moroni bɔɔ mpaa dɛ Christianfo hɔn ahwehwɛdze nyɛ hɔ, mma hɔn na fahodzi a ɔwɔ asaase no do no ntsim."
                },
                {
                    "number": 17,
                    "text": "Na ɔbaa dɛ ber a ɔdze ne kra mu nsɛm too Nyame enyim no, ɔbobɔɔ nsaase nyina a ɔwɔ Amamfõ n’anaafo afamu edzin, nyew, ne sin ara nye dɛ, nsaase nyina a ɔwɔ etsifi nye dza ɔwɔ anaafo nyina—Asaase a wɔasan mu eyi, nye fahodzi asaase no."
                },
                {
                    "number": 18,
                    "text": "Na ɔsee dɛ: Ampa Nyankopɔn remma kwan mma hɛn a wokyir hɛn osiandɛ yɛafa Christ ne dzin ato hɛn do ntsi, wonntsiatsia hɛn do wɔ famu na wɔnnsɛɛ hɛn, gyedɛ hɛnankasa hɛn mbrato na ɔdze dɛm adze yi bɛba hɛn do."
                },
                {
                    "number": 19,
                    "text": "Na ber a Moroni kãa dɛm nsɛm yi wiei no, ɔkɔr dɔm no mu, na onyaam n’atar a osunsuaan mu no wɔ wimu, ama hɔn nyinara woeehu dza ɔakyerɛw wɔ tamsin no mu no, na ɔdze ndze kɛse tsẽaa mu dɛ:"
                },
                {
                    "number": 20,
                    "text": "Hwɛ, obiara a ɔgye dɛm frankaa yi to mu wɔ asaase yi do no, ɔmbra wɔ Ewuradze n’ahoɔdzen mu, na woedzi ahyɛmu ntsi wɔnnkɛpɛ dɛ wobosuo hɔn kyɛfa, nye hɔn nyamesom mu, ama Ewuradze Nyankopɔn eehyira hɔn."
                },
                {
                    "number": 21,
                    "text": "Na ɔbaa dɛ ber a Moroni kãa dɛm nsɛm yi wiei no, hwɛ, dɔm no faa hɔn akotar hyɛe na wotuu mbirika bae, na wosunsuaan hɔn ntar mu dze dzii ahyɛmu dɛ wɔrommpow Ewuradze hɔn Nyankopɔn, anaadɛ sɛ wɔtõ Nyankopɔn ne mbrasɛm no, anaa wɔyɛ mbratofo, na hɔn enyi tõ dɛ wɔbɛfa Christ ne dzin no ato hɔn do a, ɔno Ewuradze ntsetsew hɔn mu tse dɛ mbrɛ woesunsuan hɔn ntar mu no."
                },
                {
                    "number": 22,
                    "text": "Afei iyi nye ahyɛmu a wodzii, na wɔtoow hɔn ntar guu Moroni n’ananadze, see dɛ: Yɛnye hɛn Nyame edzi ahyɛmu, dɛ ɔnsɛɛ hɛn dɛ hɛn enuanom a wɔwɔ etsifi afamu no, sɛ yɛhwe ase wɔ mbrato mu a; nyew sɛ yɛhwe ase wɔ mbrato mu a ɔntow hɛn nkyen hɛn atamfo hɔn ananadze, mpo dɛ mbrɛ yɛatow hɛn ntar egu w’ananadze dɛ wontsiatsia do yi."
                },
                {
                    "number": 23,
                    "text": "Moroni see hɔn dɛ: Hwɛ, yɛyɛ Jacob n’asefo nkaa; nyew, yɛyɛ Joseph no a n’enuanom sunsuaan n’atar mu nketsenketse pii no n’asefo nkaa; nyew, na afei hwɛ, hom mma yɛnkaa dɛ yebedzi Nyankopɔn ne mbrasɛm do, annyɛ dɛm a hɛn enuanom no bosusuaan hɛn ntar mu, na wɔdze hɛn egu efiadze, anaadɛ wɔatɔn hɛn, anaa woekuku hɛn."
                },
                {
                    "number": 24,
                    "text": "Nyew, hom mma yensuo hɛn ahotɔ mu dɛ Joseph ne nkaa; nyew, hom mma yɛnkaa Jacob ne nsɛm a ɔkãa ansaana orubowu no, na hwɛ, ohun dɛ wɔakora Joseph no sortar no ne fa nkaa bi do amma ɔannsɛɛ. Na ɔsee dɛ—Dɛ mbrɛ wɔkoraa me babanyin n’atar nkaa yi do no, dɛmara so na Nyankopɔn bɔkora me babanyin n’asefo nkaa no do, dze ama noho, na ber no mu ara so na Joseph n’asefo nkaa no so wɔbɛhera, dɛ mbrɛ n’atar nkaa no yɛe no."
                },
                {
                    "number": 25,
                    "text": "Afei hwɛ, iyi ma me kra dzi yaw; naaso, iyi ekyir nyina me kra wɔ enyigye wɔ me babanyin no mu, osian n’asefo binom a wɔbɛfa hɔn akɔ Nyankopɔn nkyɛn no ntsi."
                },
                {
                    "number": 26,
                    "text": "Afei hwɛ, iyi nye Jacob n’anomukasa."
                },
                {
                    "number": 27,
                    "text": "Na afei woana nyim dɛ ɔbɛyɛ dɛ Joseph n’asefo nkaa no a wɔbɛhera dɛ mbrɛ n’atar yɛe no, nye hɔn a wɔatsew etua efi hɛn mu no? Nyew, na obotum ayɛ hɛnankasa so mpo sɛ yenngyina pintsinn wɔ gyedzi mu wɔ Christ mu a."
                },
                {
                    "number": 28,
                    "text": "Na afei ɔbaa dɛ ber a Moroni kãa dɛm nsɛm yi wiei no, ɔkɔree, na ɔsomaa so ma wɔkɔr asaase ne mbeabea nyina a etuatsew wɔ no, na wɔboaboaa nkorɔfo nyina a wɔpɛ dɛ wosuo hɔn ahotɔ mu yie no ano na wɔsee hɔn dɛ wɔnye Amalickiah nye hɔn a wɔatsew etua no a wɔfrɛɛ hɔn Amalickifo no nsi."
                },
                {
                    "number": 29,
                    "text": "Na ɔbaa dɛ ber a Amalickiah hun dɛ Moroni no nkorɔfo no dɔɔ sõ koraa sen Amalickifo no—na ohunii so dɛ no nkorɔfo no hɔn adwen hihim wɔ dza wɔayɛ ho no, osuroo dɛ bɛyɛ na orinnya egyinabew, dɛm ntsi ɔfaa no nkorɔfo no a onyim dɛ wɔbɛkã no do no, na ɔdze hɔn fii hɔ kɔr Nephi asaase do."
                },
                {
                    "number": 30,
                    "text": "Afei Moroni hun dɛ ɔnnsɛ dɛ Lamanfo no nya ahoɔdzen bio; dɛm ntsi osusuu ho dɛ obesiw Amalickiah no nkorɔfo no kwan, anaadɛ ɔbɛfa hɔn nye hɔn asan hɔn ekyir aba na oeku Amalickiah; nyew, osiandɛ onyim dɛ obonunu Lamanfo no ma hɔn bo efuw hɔn, na ɔama wɔaba nye hɔn abɔkõ; na iyi nye dza onyim dɛ Amalickiah bɛyɛ ama ne nsa akã dza osi n’enyido."
                },
                {
                    "number": 31,
                    "text": "Dɛm ntsi, Moroni hun dɛ ohia dɛ ɔfa no nsordaafo no, hɔn a wɔaboa hɔn ano, na woesiesie hɔnho, na woedzi ahyɛmu ntsi wɔnnkɛpɛ dɛ wɔbɔhwehwɛ asomdwee—na ɔbaa dɛ ɔfaa no nsordaafo na ɔdze hɔn kɔr sar no do, dɛ orikesiw Amalickiah no kwan wɔ sar no do."
                },
                {
                    "number": 32,
                    "text": "Na ɔbaa dɛ ɔyɛɛ dza ɔrohwehwɛ, na ɔkɔr sar no do na okotwar Amalickiah no nsordaafo no."
                },
                {
                    "number": 33,
                    "text": "Na ɔbaa dɛ Amalickiah nye no dɔm no mu kumaabi guanee, na hɔn a wɔkaa no, wɔdze hɔn hyɛɛ Moroni ne nsa na ɔdze hɔn sanee kɔr Zarahemla asaase do."
                },
                {
                    "number": 34,
                    "text": "Afei, Moroni nye nyimpa a atsɛmbuafo mpanyimfo no nye dɔm no yii no sii hɔ, dɛm ntsi ɔwɔ tum wɔ Nephifo nsordaafo do, dɛ ɔbɛma woetsim na ɔakyerɛ no tumdzi wɔ hɔn do."
                },
                {
                    "number": 35,
                    "text": "Na ɔbaa dɛ Amalickifo no mu biara ɔammpɛ dɛ ɔnye hɔn woedzi ahyɛmu ntsi wɔnnkɛpɛ dɛ ɔboboa ma woesuo fahodzi mu, ama woeenya fahodzi aban no, ɔmaa wokum no; na hɔn mu kumaabi na wɔpoow fahodzi ahyɛmu no."
                },
                {
                    "number": 36,
                    "text": "Na ɔbaa so dɛ, ɔmaa wɔdze ahotɔ mfrankaa sisii abantsentsen biara a ɔwɔ asaase no nyinara a ɔyɛ Nephifo dze no do; na dɛm na Moroni dze duaa ahotɔ mfrankaa wɔ Nephifo no mu."
                },
                {
                    "number": 37,
                    "text": "Na wɔhyɛɛ ase dɛ worinya asomdwee bio wɔ asaase no do; na dɛm maa wɔtsenaa asomdwee mu wɔ asaase no do araa dze kesii bɛyɛ afe duakron n’ewiei wɔ atsɛmbuafo no hɔn aber do."
                },
                {
                    "number": 38,
                    "text": "Na Helaman nye asɔfompanyimfo no so hwɛe ma biribiara kɔr do pɛpɛɛpɛr wɔ asɔr no mu; nyew, bɛyɛ mfe anan ntamu no mpo wonyaa asomdwee na enyigye wɔ asɔr no mu."
                },
                {
                    "number": 39,
                    "text": "Na ɔbaa dɛ dodowara wɔ hɔ a wowui wɔ gyedzi a osi pi mu dɛ Ewuradze Jesus Christ apon hɔn akra; dɛm ntsi wɔdze enyigye fii wiadze mu kɔree."
                },
                {
                    "number": 40,
                    "text": "Na binom nam papu mu wui, na dɛm yarba yi taa sii wɔ afe ne ber bi mu wɔ asaase no do—na mbom papu no ennku hɔn pii, osian ndua nye ndwow a oye a nna Nyankopɔn esiesie wɔ hɔ a wɔdze sa yarba no a osian mbrɛ hɔn wimu tse ntsi ɔtaa kã nyimpa no—"
                },
                {
                    "number": 41,
                    "text": "Mbom binom so wɔ hɔ a osian mpanyinyɛ ntsi ɔmaa wowui; na hɔn a wowui a nna wɔwɔ gyedzi wɔ Christ mu no wɔ tse ahomka mu wɔ no mu, dɛ mbrɛ yesusu no ara."
                }
            ]
        },
        "/study/scriptures/bofm/alma/47": {
            "uri": "/study/scriptures/bofm/alma/47",
            "title": "Alma 47",
            "data_type": "chapter",
            "chapter_name": "Tsir 47",
            "chapter_summary": [
                "Amalickiah dua kɔnkɔnsa, ewudzi na nsumaamu nhyehyɛɛ bɔn do bɛyɛ Lamanfo hɔn hen—Nephi etuatsewfo no yɛ emumuyɛfo na abɔyafo kyɛn Lamanfo no. Bɛyɛ mfe 72 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei yɛbɛsan hɛn ekyir dze abakɔsɛm no akɔ Amalickiah nye hɔn a ɔnye hɔn guanee kɔr sar no do no hɔnho nsɛm no do; na hwɛ ɔfaa hɔn a wɔnye no kɔree no, dze hɔn kɔr Lamanfo no mu wɔ Nephi asaase do, na okonunuu Lamanfo no ma hɔn bo fuuw Nephi no nkorɔfo no, ma dɛm ntsi Lamanfo hɔn hen no bɔɔ dawur wɔ no dɔm no mu wɔ asaase no nyina do dɛ wɔmboaboa hɔn ano bio na wɔnye Nephifo no nkɔkõ."
                },
                {
                    "number": 2,
                    "text": "Na ɔbaa dɛ ber a wɔbɔɔ dawur no, hɔn akoma tuu yie; nyew, nna wosuro dɛ wɔbɔfom ɔhen no, na wosuroi so dɛ wɔnye Nephifo no bɔkɔ akɔkõ na wɔahwer hɔn nkwa. Na ɔbaa dɛ nna wɔmmpɛ dɛ wɔkɔ, anaadɛ nna hɔn mu dodowara mmpɛ dɛ wodzi ɔhen no ne mbrasɛm do."
                },
                {
                    "number": 3,
                    "text": "Na afei ɔbaa dɛ osian hɔn asokyew ntsi ɔhen no no bo fuwii, dɛm ntsi ɔmaa Amalickiah tum wɔ no nsordaafo no a wɔkãa no do no, na ɔmaa no tum dɛ ɔnkɔ na ɔnkɛhyɛ hɔn ma wɔmfa hɔn akodze."
                },
                {
                    "number": 4,
                    "text": "Afei hwɛ, iyi nye dza Amalickiah rohwehwɛ, na ɔyɛ nyimpa a noho yɛ har ara yie wɔ emumuyɛdze ne yɛ ho, dɛm ntsi ɔhyehyɛɛ wɔ n’akoma mu dɛ obotu Lamanfo hɔn hen no adze do."
                },
                {
                    "number": 5,
                    "text": "Na afei ama oenya tum wɔ Lamanfo no a wɔnye ɔhen no yɛ adwen no do, na ɔbɔɔ mbɔdzen dɛ ɔbɛma hɔn a wɔyɛɛ asokyew no apɛ n’asɛm, dɛm ntsi ɔkɔr bea a wɔfrɛ no Onidah, hɔ na Lamanfo no nyina eguan akɛhyɛ, osiandɛ wohun dɛ nsordaafo no reba, na wɔdween dɛ wɔreba abɛsɛɛ hɔn, dɛm ntsi woguanee kɔr Onidah, bea a akodze hyɛ."
                },
                {
                    "number": 6,
                    "text": "Na woeyi ɔbarimba bi dɛ ɔmbɛyɛ ɔhen nye banodzinyi wɔ hɔn do, nna woesi hɔn adwen pi dɛ wɔremma obiara nnhyɛ hɔn ma wɔnye Nephifo no nkɔkõ."
                },
                {
                    "number": 7,
                    "text": "Na ɔbaa dɛ wɔboaa hɔn ano wɔ bepɔw bi a wɔfrɛ no Antipas n’etsifi, dze siesiee hɔnho dɛ wɔrobɔkõ."
                },
                {
                    "number": 8,
                    "text": "Afei nnyɛ Amalickiah n’adwen dɛ ɔnye hɔn rokɔkõ osiandɛ ɔhen ne mbrasɛm nnse dɛm; mbom hwɛ, n’adwen ara nye dɛ ɔbɛyɛ ma n’enyim aba nyam wɔ Lamanfo nsordaafo no enyim, ama oeetum edzi hɔn enyim na oetu ɔhen no efi adze do na ɔafa ahenman no."
                },
                {
                    "number": 9,
                    "text": "Na hwɛ, ɔbaa dɛ ɔmaa no nsordaafo no sisii hɔn ntamadan wɔ bɔnsa a ɔbɛn bepɔw Antipa no mu."
                },
                {
                    "number": 10,
                    "text": "Na ɔbaa dɛ ber a adzesaa bae no ɔsomaa binom wɔ nsumaamu dɛ wɔnkɔ bepɔw Antipas do nkɛse hɔn a wɔwɔ bepɔw no do no hɔn banodzi no a ne dzin dze Lehonti dɛ onsian mbra bepɔw no ase, na ɔpɛ dɛ ɔnye no kasa."
                },
                {
                    "number": 11,
                    "text": "Na ɔbaa dɛ ber a Lehonti ne nsa kãa nkra no, ɔammpɛ dɛ obesian akɔ bepɔw no ase. Na ɔbaa dɛ Amalickiah somaa ne mpɛn a otsĩa ebien dɛ wonsian mbra. Na ɔbaa dɛ Lehonti ennsian; na ɔsomaa ne mpɛn a otsĩa ebiasa."
                },
                {
                    "number": 12,
                    "text": "Na ɔbaa dɛ ber a Amalickiah hun dɛ ne nsa rennka Lehonti ma onnsian famu nnfi bepɔw no do no ɔfoow bepɔw no, na ɔkaa kakra ma oedu Lehonti n’asoɛe hɔ no, ɔsomaa ne mpɛn a otsĩa anan ma wɔkɛkãa asɛm no bio kyerɛɛ Lehonti, dɛ ɔpɛ dɛ osian ba famu, na dɛ ɔmfa n’aweɔmfo no nka noho mbra."
                },
                {
                    "number": 13,
                    "text": "Na ɔbaa dɛ ber a Lehonti nye n’aweɔmfo no sianee baa Amalickiah hɔ no, Amalickiah see no dɛ ɔnye no nsordaafo no nsian mbra adzesaaber mu na wombotwa dɔm no a ɔhen no ama no tum wɔ hɔn do no ho nhyia na sɛ ɔbɛyɛ ɔno (Amalickiah) banodzinyi a otsĩa ebien wɔ nsordaafo no nyinara do a ɔdze hɔn bɛhyɛ Lehonti ne nsa."
                },
                {
                    "number": 14,
                    "text": "Na ɔbaa dɛ Lehonti nye no dɔm no sianee na wobotwaa Amalickiah no dɔm no ho hyiae, na aber a wonyanee ahanamakye no nna Lehonti no nsordaafo no etwa hɔnho ehyia."
                },
                {
                    "number": 15,
                    "text": "Na ɔbaa dɛ ber a wohun dɛ woetwa hɔnho ehyia no, wɔtotɔe serɛɛ Amalickiah dɛ mma ɔmma wɔnnye hɔn enuanom no nnkɔkõ, amma wɔannsɛɛ hɔn. Afei iyi nye adze a Amalickiah rohwehwɛ."
                },
                {
                    "number": 16,
                    "text": "Na ɔbaa dɛ ɔdze no dɔm no mae, dza ɔhen ne mbrasɛm tsia koraa. Afei iyi nye dza Amalickiah rohwehwɛ, ama oeetum ayɛ biribi dze etu ɔhen no adze do."
                },
                {
                    "number": 17,
                    "text": "Afei ɔyɛ Lamanfo hɔn amandze dɛ sɛ hɔn banodzinyi panyin wu a, woyi banodzinyi a otsĩa ebien no ma ɔbɛyɛ hɔn banodzinyi panyin."
                },
                {
                    "number": 18,
                    "text": "Na ɔbaa dɛ Amalickiah maa no nkowaa no hɔn mu kor dze edubɔn too Lehonti edziban mu nkakrankakra ma owui."
                },
                {
                    "number": 19,
                    "text": "Afei, ber a Lehonti wui no, Lamanfo no yii Amalickiah ma ɔbɛyɛɛ hɔn banodzinyi nye ɔhwɛdofo panyin."
                },
                {
                    "number": 20,
                    "text": "Na ɔbaa dɛ Amalickiah nye no nsordaafo no too santsen kɔr (osiandɛ ne nsa akã dza ɔrohwehwɛ) Nephi kurow a ɔyɛ kurow kɛse no mu wɔ Nephi asaase do."
                },
                {
                    "number": 21,
                    "text": "Na ɔhen no puee abowano behyiaa no nye n’aweɔmfo no, osiandɛ ɔdween dɛ Amalickiah edzi ne mbra do, na dɛ Amalickiah aboaboa nsordaafo pii a ɔtse dɛm ano ma wɔakɔ nye Nephifo akɔkõ."
                },
                {
                    "number": 22,
                    "text": "Mbom hwɛ ber a ɔhen no puee abowano dɛ oribehyia no kwan no Amalickiah see no nkowaa no dɛ wɔnkɔ nkehyia ɔhen no kwan. Na wɔkɔree kɔbɔɔ hɔn mu adze wɔ ɔhen n’enyim, dɛ wɔdze enyidzi rema no osian ne kɛseyɛ ntsi."
                },
                {
                    "number": 23,
                    "text": "Na ɔbaa dɛ ɔhen no tseen ne nsa dɛ orusuo hɔn mu ma wɔasoɛr, dɛ mbrɛ Lamanfo hɔn amandze tse a ɔkyerɛ asomdwee, dɛm amandze yi, wosũaa fii Nephifo nkyɛn."
                },
                {
                    "number": 24,
                    "text": "Na ɔbaa dɛ ber a osuoo ma odzi kan no mu ma ɔsoɛree fii famu no, hwɛ ɔdze pea wɔɔ ɔhen no ma ohwiraa n’akoma mu; na ɔhwee famu."
                },
                {
                    "number": 25,
                    "text": "Afei ɔhen no nkowaa no guanee; na Amalickiah no nkowaa no tseatseaa mu see dɛ:"
                },
                {
                    "number": 26,
                    "text": "Hwɛ, ɔhen no nkowaa no dze pea awɔ n’akoma ma ɔatɔr na woeguan; hwɛ, hom mbra mobɔhwɛ."
                },
                {
                    "number": 27,
                    "text": "Na ɔbaa dɛ Amalickiah hyɛɛ no nsordaafo no dɛ wɔnkɔ nkɔhwɛ adze kor a ayɛ ɔhen no; na ber a wɔbae no wohun dɛ ɔhen no da no bɔgyaa mu, Amalickiah yɛɛ dɛ mbrɛ no bo efuw, na ɔsee dɛ: Obiara a ɔdɔ ɔhen no, ontsiw no nkowaa no na ɔnkyer hɔn mbra ma wonku hɔn."
                },
                {
                    "number": 28,
                    "text": "Na ɔbaa dɛ hɔn a wɔdɔ ɔhen no nyina ber a wɔtsee dɛm nsɛm yi no, tsiiw ɔhen no nkowaa no."
                },
                {
                    "number": 29,
                    "text": "Afei ber a ɔhen no nkowaa no hun dɛ nsordaafo no ritsiw hɔn no, hɔn akoma tuu bio, na woguanee kɔr sar no do, na wɔbaa Zarahemla asaase do na wɔbɛkãa Ammon no nkorɔfo ho."
                },
                {
                    "number": 30,
                    "text": "Na nsordaafo no a wotsiiw hɔn no saan hɔn ekyir a hɔn nsa annkã hɔn; na dɛm na Amalickiah, nam ne ndabraba kwan do dze maa dɔm no pɛɛ n’asɛm."
                },
                {
                    "number": 31,
                    "text": "Na ɔbaa dɛ adze kyee no ɔnye no nsordaafo no kɔr Nephi kurow no mu, na ɔfaa kurow no."
                },
                {
                    "number": 32,
                    "text": "Na afei ɔbaa dɛ ɔhembaa no tsee dɛ woeku ɔhen no—osiandɛ Amalickiah tuu bɔfo ma ɔkɛkãa kyerɛɛ ɔhembaa dɛ ɔhen no nkowaa no eku no, ma ɔnye no nsordaafo no etsiw hɔn, na mbom hɔn nsa annka hɔn, ma woeguan kɔ—"
                },
                {
                    "number": 33,
                    "text": "Dɛm ntsi, ber a ɔhembaa no ne nsa kãa nkra yi no, ɔsomaa ma wɔkɛkãa kyerɛɛ Amalickiah dɛ, ɔpɛ dɛ ɔdze dɔm a wɔwɔ kurow no mu hɔ no hɔn nkwa kyɛ hɔn; na ɔpɛ dɛ ɔba ne nkyɛn; na ɔpɛ dɛ ɔdze adasefo ba ma wobedzi dase so wɔ ɔhen no no wu ho."
                },
                {
                    "number": 34,
                    "text": "Na ɔbaa dɛ Amalickiah faa dɛm akowaa no a okum ɔhen no nye hɔn a wɔkã noho nyina, na ɔkɔr ɔhembaa no nkyɛn, wɔ bea a ɔtse no; na hɔn nyina gyee dase kyerɛɛ no dɛ ɔhen no nankasa no nkowaa no na wokum no; na wɔkãa so dɛ: Woeguan; ana iyi nngye dase nntsia hɔn? Na dɛm na wɔgyee ɔhen no wu ho dase kyerɛɛ ɔhembaa no."
                },
                {
                    "number": 35,
                    "text": "Na ɔbaa dɛ Amalickiah yɛɛ ma ɔhembaa no pɛɛ n’asɛm, na ɔwaar no; na dɛm na ɔnam ne ndabraba nye no nkowaa hɔn ndabraba do ma ne nsa kãa ahenman no; nyew, wɔgyee no too mu dɛ ɔyɛ ɔhen wɔ asaase no nye Lamanfo no nyina do, wɔyɛ Lamanfo nye Lemuelfo a wɔakã hɔnho abɔmu nye Nephifo etuatsewfo no nyina, ofi Nephi n’adzedzi ber do dze besi aber yi."
                },
                {
                    "number": 36,
                    "text": "Afei etuatsewfo yinom enya nkyerɛkyerɛ kor nye nkyerɛkyerɛ kor noara a Nephifo no enya no, nyew, wɔakyerɛkyerɛ hɔn Ewuradze ho nyimdzee kor noara, naaso, ɔyɛ ahobow dɛ wɔbɛkã dɛ wɔtseew etua no annkyɛr koraa na wopiriim hɔn akoma na wonnyi nnuho, na wɔbɛyɛɛ yerɛyerɛw mbordo, emumuyɛfo na ndam mbordo kyɛn Lamanfo no—wɔnye Lamanfo no bɔɔ hɔn amambra nyina; na wogyaa hɔnho maa dza ɔnnsɛ, nye ewurkadze ahorow nyina; nyew, hɔn werɛ fiir Ewuradze hɔn Nyankopɔn koraa."
                }
            ]
        },
        "/study/scriptures/bofm/alma/48": {
            "uri": "/study/scriptures/bofm/alma/48",
            "title": "Alma 48",
            "data_type": "chapter",
            "chapter_name": "Tsir 48",
            "chapter_summary": [
                "Amalickiah nunu Lamanfo no ma wotsia Nephifo—Moroni siesie no nkorɔfo ma wɔbɔ dza ɔma wɔyɛ Christianfo no ho ban—Odzi dɛw wɔ ahotɔ na fahodzi mu na ɔyɛ Nyame nyimpa ɔkokodurfo. Bɛyɛ mfe 72 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ, ber a Amalickiah ne nsa kãa ahenman no, ɔhyɛɛ ase ntsɛmara dɛ ɔrekenyan Lamanfo no hɔn akoma etsia Nephi no dɔm no; nyew, oyii nyimpa ma wokegyinaa hɔn abantsentsen no do kasaa kyerɛɛ Lamanfo no dze tsiaa Nephifo no."
                },
                {
                    "number": 2,
                    "text": "Na dɛm na ɔdze kenyaan hɔn akoma dze tsiaa Nephifo no araa ma atsɛmbuafo no hɔn afe a otsĩa duakron n’ewiei no mu, ber a ne nhyehyɛɛ no dzii mu ara yie no, nyew, na wɔhyɛɛ no hen wɔ Lamanfo do no, ɔpɛɛ so dɛ odzi hen wɔ asaase nyina do, nyew, wɔ nkorɔfo nyinara a wɔwɔ asaase no do, Nephifo nye Lamanfo so do."
                },
                {
                    "number": 3,
                    "text": "Dɛm ntsi ne nhyehyɛɛ no edzi mu, osiandɛ oepirim Lamanfo no hɔn akoma na oefura hɔn adwen, na oenunu hɔn ma woenya ebufuw araa ma ɔaboaboa hɔn dɔm pii no ano dɛ wɔnye Nephifo no rokɔkõ."
                },
                {
                    "number": 4,
                    "text": "Na osian no dɔm no hɔn dodow no ntsi, osii n’adwen tadua dɛ ɔbɛkã Nephifo ahyɛ ne tum ase na ɔdze hɔn aba nkowaasom mu."
                },
                {
                    "number": 5,
                    "text": "Dɛm ntsi ɔyɛɛ Zoramfo hɔn mu binom asahen ekunyin, osiandɛ hɔn na wɔnye Nephifo no edzi nkitaho na wonyim mbrɛ hɔn ahoɔdzen tse nye hɔn sumabew, nye hɔn nkurow a ɔyɛ mberɛw; dɛm ntsi ɔyɛɛ hɔn asahen ekunyin wɔ no nsordaafo do."
                },
                {
                    "number": 6,
                    "text": "Na ɔbaa dɛ wɔfaa hɔn ntamadan, na wosii mu dze faa sar no do dɛ wɔrokɔ Zarahemla asaase do."
                },
                {
                    "number": 7,
                    "text": "Afei ɔbaa dɛ ber a Amalickiah nam ndabraba nye akɔhwi kwan do dze regye tum no, nna Moroni so risiesie nkorɔfo adwen ma woedzi nokwar ama Ewuradze hɔn Nyankopɔn."
                },
                {
                    "number": 8,
                    "text": "Nyew, ɔrema Nephifo nsordaafo no nkuranhyɛ na orisisi aban nkakraba, anaa sumabew; ɔdze dɛtse risisi dze abɔ no nsordaafo ho ban na ɔdze abo so rotow ban etwa hɔnho, nye hɔn nkurow nye hɔn nsaase nyinara ho ehyia."
                },
                {
                    "number": 9,
                    "text": "Na hɔn mbea a bambɔ no nnyɛ dzen no, ɔdze dɔm pii koguu hɔ; dɛm na ɔyɛe dze bɔɔ asaase a ɔyɛ Nephifo dze no ho ban yie."
                },
                {
                    "number": 10,
                    "text": "Na dɛm na ɔyɛe dɛ ɔdze robɔ hɔn ahotɔ, hɔn nsaase, hɔn nyernom, nye hɔn mba, nye hɔn asomdwee ho ban ama woeetum atsena ase ama Ewuradze hɔn Nyankopɔn, na ama woeetum ekura dzekodze a ɔnam do ma hɔn atamfo frɛɛ hɔn Christianfo no mu dzen."
                },
                {
                    "number": 11,
                    "text": "Na Moroni yɛ nyimpa pankor a noho yɛ dzen; ɔyɛ nyimpa a ɔwɔ ntseasee mapã; nyew, nyimpa a n’enyi nngye bɔgya kã gu ho; nyimpa a ne kra enyi gye ne man n’ahotɔ na fahodzi ho, na ɔdwen mbrɛ ɔbɛyɛ a n’enuanom befi nkowaasom nye dɔnkɔyɛ mu;"
                },
                {
                    "number": 12,
                    "text": "Nyew, nyimpa a ndaase ahyɛ n’akoma mu mã a ɔdze ma Nyankopɔn wɔ ndzinoa na nhyira pii a ohue gu no nkorɔfo do; nyimpa a odzi dwuma pii wɔ no nkorɔfo hɔn yieyɛ nye bambɔ ntsi."
                },
                {
                    "number": 13,
                    "text": "Nyew, na ɔyɛ nyimpa a ne gyedzi a ɔwɔ Christ mu si pi, na ɔakã ntam edzi nsew dɛ ɔbɔbɔ no nkorɔfo, nye ne kyɛfa nye ne man, nye ne nyamesom ho ban, sɛ ɔba dɛ ɔwɔ dɛ ɔhwer no nkwa mpo a."
                },
                {
                    "number": 14,
                    "text": "Afei wɔakyerɛkyerɛ Nephifo no dɛ wɔmbɔ hɔnho ban wɔ hɔn atamfo ho, sɛ ɔba dɛ ɔsɛ dɛ wɔkã bɔgya gu mpo a; nyew, na wɔakyerɛkyerɛ hɔn so dɛ mma wɔnnto fintsidua da, nyew, na mma wɔnntwe afõwa wɔ obiara do gyedɛ ɔtamfo nko, na eso gyedɛ wɔdze robɔ hɔn nkwa ho ban."
                },
                {
                    "number": 15,
                    "text": "Na hɔn gyedzi nye dɛ sɛ wɔyɛ dɛm a Nyankopɔn bɛyɛ hɔn prɔmprɔm wɔ asaase no do, anaa ne sin ara nye dɛ, sɛ wɔdze gyedzi dzi Nyankopɔn ne mbrasɛm do a ɔbɛyɛ hɔn prɔmprɔm wɔ asaase no do; nyew, ɔabɔ hɔn kɔkɔ dɛ wonguan, anaadɛ wɔmboaboa hɔnho nkɔkõ, dɛ mbrɛ mbusu a ɔreba hɔn do tse;"
                },
                {
                    "number": 16,
                    "text": "Na eso dɛ Nyankopɔn bɛda no edzi akyerɛ hɔn, sɛ wɔnkõ mfa mbɔ hɔnho ban mfi hɔn atamfo ho a, na sɛ wɔyɛ dɛm a, Ewuradze bɛgye hɔn; na Moroni ne gyedzi nye iyi, na n’akoma hyɛɛ noho enyimnyam wɔ iyi mu; nnyɛ bɔgyakã ho, na mbom wɔ papayɛ ho, dɛ ɔrokora nkorɔfo do, nyew, na obedzi Nyankopɔn ne mbrasɛm do, nyew, na obeyi emumuyɛ akwa."
                },
                {
                    "number": 17,
                    "text": "Nyew, nokwar, nokwar mese hom dɛ, sɛ nyimpa nyinara yɛɛ dɛ, na wɔtse dɛ, anaa nkyɛ dabi wɔbɛyɛ dɛ Moroni a, hwɛ, nkyɛ hɛl tum nyina bɔwosow afebɔɔ; nyew, nkyɛ abɔnsam rinnya tum wɔ adasamba hɔn akoma do da."
                },
                {
                    "number": 18,
                    "text": "Hwɛ, ɔtse dɛ Mosiah ne babanyin Ammon ara pɛr, nyew, nye Mosiah ne mbabanyin nkaafo no so, nyew, ɔtse dɛ Alma na ne mbabanyin so, osiandɛ hɔn nyinara yɛ Nyame nyimpa."
                },
                {
                    "number": 19,
                    "text": "Afei hwɛ, Helaman na n’enuanom no hɔn so soom dɔm no tse dɛ Moroni ara pɛr; na wɔkãa Nyame n’asɛm no, na nyimpa biara a otsiee hɔn nsɛm no wonumaa hɔn kɔr nnuho mu."
                },
                {
                    "number": 20,
                    "text": "Na dɛm na wɔkɔr do, na osian hɔn nsɛm no ntsi dɔm no brɛɛ hɔnho adze araa ma wɔsɔɔ Ewuradze enyi, na dɛm ntsi akõkoekõ na wentwiwentwi biara ennsi hɔn mu, nyew, bɛyɛ mfe ebiasa ntamu mpo."
                },
                {
                    "number": 21,
                    "text": "Na mbom dɛ mbrɛ mekãe no, afe duakron n’ewiei mu no, nyew, ammfa ho koraa dɛ wɔtse asomdwee mu, ɔbaa dɛ wɔnye hɔn enuanom Lamanfo no kɔkõ, naaso nna ɔnnyɛ hɔn pɛ."
                },
                {
                    "number": 22,
                    "text": "Nyew, ne sin ara nye dɛ, wɔnye Lamanfo ɔkõ no kɔr do mfe pii a, ɔwɔ mu dɛ nna wɔmmpɛ."
                },
                {
                    "number": 23,
                    "text": "Afei ɔyɛɛ hɔn yaw dɛ wɔfaa akodze na wɔnye Lamanfo no kõe, osiandɛ hɔn enyi nngye ho dɛ wɔbɛkã bɔgya egu; nyew, na nnyɛ ne nyinara nye iyi—ɔyɛɛ hɔn yaw dɛ ɔnam hɔn do na hɔn enuanom mu pii efi wiadze yi mu kɔ onnyiewiei wiadze mu a wonnsiesiee hɔnho dɛ wɔnye hɔn Nyankopɔn bedzi ehyia."
                },
                {
                    "number": 24,
                    "text": "Naaso, wɔremma kwan mma wɔnnsɛɛ hɔn nkwa, ma dɛm ewudzifo etsirmɔdzemfo yi a nkyɛ wɔyɛ hɔn enuanom, nyew, na wɔatsew etua efi hɔn asɔr mu, na wɔagye hɔn ho, na wɔakɔdɔm Lamanfo na wɔrebɛsɛɛ hɔn na woekuku hɔn yernom na hɔn mba."
                },
                {
                    "number": 25,
                    "text": "Nyew, wɔremmpen mma hɔn enuanom yi nndzi dɛw wɔ Nephifo bɔgyaa do, wɔ mbertsentsen a binom wɔ hɔ a wodzi Nyankopɔn ne mbrasɛm do, osiandɛ Ewuradze n’anohoba nye dɛ, sɛ wodzi ne mbrasɛm do a wɔbɛyɛ prɔmprɔm wɔ asaase no do."
                }
            ]
        },
        "/study/scriptures/bofm/alma/49": {
            "uri": "/study/scriptures/bofm/alma/49",
            "title": "Alma 49",
            "data_type": "chapter",
            "chapter_name": "Tsir 49",
            "chapter_summary": [
                "Lamanfo no a woetu sa no nntum mmfa Ammonihah na Noah nkurow a wɔabɔ ho ban no—Amalickiah paa Nyame na ɔkã ntam dɛ ɔbɔnom Moroni no bɔgyaa—Helaman na n’enuanom kɔ do hyɛ Asɔr no dzen. Bɛyɛ mfe 72 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ bosoom a otsĩa dubiako wɔ afe a otsĩa duakron no mu wɔ da a otsĩa du wɔ bosoom no mu no, wohun dɛ Lamanfo nsordaafo no reba Ammonihah asaase do."
                },
                {
                    "number": 2,
                    "text": "Na hwɛ, wɔakyekyer kurow no bio, na Moroni dze nsordaafo ekogu kurow no ne kurotsia, na wɔatow ndɛtse dze abɔ ho aporɔw dze agye hɔnho ban amma Lamanfo hɔn egyen-menaba nye abo annka hɔn; na hwɛ, wɔdze abo nye egyen-menaba kõ."
                },
                {
                    "number": 3,
                    "text": "Hwɛ, mekaa dɛ Ammonihah kurow no wɔakyekyer no bio. Mese hom dɛ, nyew, wɔakyekyer ne fã bi; na osian dɔm no hɔn emumuyɛ ntsi Lamanfo no asɛɛ hɔ pɛn, wɔdween dɛ ɔrennyɛ dzen mma hɔn bio dɛ wɔbɛfa."
                },
                {
                    "number": 4,
                    "text": "Na mbom hwɛ, hɔn abaw guraa kɛsenara; na hwɛ, Nephifo no etutu dɛtse aboa ano afã na afã dze etu bɔnsa etwa hɔnho ehyia, na ɔkrɔn ara yie ma Lamanfo nntum nntow hɔn abo nye hɔn egyen-menaba no nngu hɔn do mmpira hɔn, nna wonnkotum afa beebi aba hɔn do gyedɛ hɔn kwan a wɔfa mu no ara nko."
                },
                {
                    "number": 5,
                    "text": "Afei dɛm aber yi no Lamanfo nsordaafo asahen ekunyin no hɔn abaw guraa mbordo, osian Nephifo no hɔn nyansaa a wonyae dze bɔɔ hɔnho ban no ntsi."
                },
                {
                    "number": 6,
                    "text": "Afei Lamanfo hɔn banodzifo no dween dɛ osiandɛ wɔdɔɔ sõ ntsi, nyew, wɔdween dɛ iyi bɛma woetum aba hɔn do dɛ mbrɛ wɔyɛ no daa no; nyew, nna hɔn so wɔdze akokyɛm, nye akatabo esiesie hɔnho, na wɔdze abowa-nwoma apempam ntar ahyɛ, nyew, ntar a no mu yɛ dur ara yie na wɔdze akata hɔn adagyaw do."
                },
                {
                    "number": 7,
                    "text": "Na wosiesiee hɔnho dɛm no ntsi wɔdween dɛ ɔrennyɛ dzen mma hɔn koraa dɛ wɔbɛkã hɔn enuanom no ahyɛ na woedzi hɔn do konyim na wɔdze hɔn ahyɛ nkowaasom kɔndua mu, anaa woetwitwa hɔn eku hɔn dɛ mbrɛ wɔpɛ."
                },
                {
                    "number": 8,
                    "text": "Na mbom hwɛ, hɔnho boow hɔn kɛsenara wɔ ber a wohun dɛ woesiesie hɔnho rotweɔn hɔn wɔ kwan bi do a wonnhun bi da wɔ Lehi ne mba mu. Afei nna woesiesie hɔnho rotweɔn Lamanfo no, na wɔnye hɔn akõ wɔ kwan a Moroni dze akyerɛ hɔn do."
                },
                {
                    "number": 9,
                    "text": "Na ɔbaa dɛ Lamanfo no, anaadɛ Amalickifo no hɔnho boow hɔn mbordo ber a wohun mbrɛ woesi esiesie hɔnho dɛ wɔrobɔkõ no."
                },
                {
                    "number": 10,
                    "text": "Afei sɛ ɔhen Amalickiah na odzii no nsordaafo hɔn enyim fi Nephi asaase do dze bae a nkyɛ annhwɛ a ɔbɛma Lamanfo no akɔ Nephifo no do wɔ Ammonihah kurow no mu; na hwɛ, ɔnodze ommbu no nkorɔfo hɔn bɔgyaa ho bi koraa."
                },
                {
                    "number": 11,
                    "text": "Na mbom hwɛ, Amalickiah nankasa ammba ammbɔkõ. Na hwɛ, no nsordaafo no hɔn asahen ekunyin no enntum annkɔ Nephifo no do wɔ Ammonihah kurow no mu, osiandɛ Moroni asakyer nhyehyɛɛ biara a wɔyɛe wɔ Nephifo no mu araa ma Lamanfo no abaw guraa wɔ hɔn asoɛe hɔ ma woenntum ammba hɔn do."
                },
                {
                    "number": 12,
                    "text": "Dɛm ntsi wɔsaan hɔn ekyir kɔr sar no do na wɔkɛfaa hɔn ntamadan na wɔdze faa Noah asaase do kwan; wɔdween dɛ hɔ so nye bea a ntoado a obeye ama hɔn ama woeetum aba Nephifo do."
                },
                {
                    "number": 13,
                    "text": "Nna wonnyim dɛ Moroni agyegye ban anaadɛ esisi aban atsentsen wɔ kuropɔn biara a etwa ehyia asaase no ho nyina; dɛm ntsi, wosii mu dɛ wɔrokɔ Noah asaase do a wɔabɔ hɔn tsirmu pɔw dzendzenndzen wɔ hɔnho; nyew, hɔn nsordaafo asahen ekunyin begyinaa hɔn enyim na wodzii nsew dɛ wɔbɛsɛɛ dɔm a wɔwɔ dɛm kurow no mu no nyina."
                },
                {
                    "number": 14,
                    "text": "Na mbom hwɛ, hɔnho boow hɔn, osiandɛ nna Noah kurow no a nkyɛ ɔyɛ bea a hɔ yɛ mberɛw, osian Moroni ntsi no, hɔ abɛyɛ dzen, na n’ahoɔdzen akyɛn Ammonihah kurow n’ahoɔdzen mpo."
                },
                {
                    "number": 15,
                    "text": "Na afei, hwɛ, iyi yɛ Moroni ne nyansaa; osiandɛ osusuu ho na ohun dɛ sɛ wɔba Ammonihah kurow no mu a hɔn akoma botu; na Noah kurow no nye asaase ne bea a hɔ yɛ mberɛw, dɛm ntsi, wobefi hɔ akɔ hɔ nye hɔn akɔkõ; na dɛmara nna ɔrohwehwɛ."
                },
                {
                    "number": 16,
                    "text": "Na hwɛ, Moroni eyi Lehi ayɛ no nsordaafo no hɔn asahen panyin dɛ ɔnhwɛ dɔm a wɔwɔ kurow no mu no do; na ɔno nye Lehi kor noara a ɔnye Lamanfo no kõe wɔ Sidon esutsen no boka afamu bɔnsa no mu no."
                },
                {
                    "number": 17,
                    "text": "Na afei hwɛ, ɔbaa dɛ, ber a Lamanfo no hun dɛ Lehi na ɔhwɛ kurow no do no, hɔn abaw guraa bio, osiandɛ wosuroo Lehi dodow naaso nna hɔn nsordaafo asahen ekunyin no akã ntam edzi nsew dɛ wɔbɔkɔ kurow no do; dɛm ntsi, wɔdze hɔn nsordaafo no bae."
                },
                {
                    "number": 18,
                    "text": "Afei hwɛ, Lamanfo no nnhu kwan biara a wɔbɛfa do dze akɔ hɔn abantsentsen no mu biara mu kã hɔn kwan kortsee no ho, osiandɛ ban a wɔatow dze abɔ kurow noho aprɔw no krɔn dodow, na mona a woetu dze etwa ho ehyia no so mu dɔ dodow, na kwan a ɔda hɔ ara nye kwan kortsee noara."
                },
                {
                    "number": 19,
                    "text": "Na aber no nna Nephifo no ayɛ krado dɛ wɔbɔtotow abo nye egyen-menaba dze asɛɛ hɔn mu biara a ɔbɛper dɛ ɔbɔfow akɛhɛn abantsentsen no mu wɔ kwan biara do."
                },
                {
                    "number": 20,
                    "text": "Dɛm na wɔboaboaa hɔnho, nyew, hɔn mbarimba akatakyi ahoɔdzenfo, dɔm a wokurakura hɔn nkrantsee nye hɔn totowabo ayɛ krado dɛ wobotwitwa obiara a ɔbɛper dɛ abodua kwan no mu dze aba bea a wɔabɔ ho ban no na dɛm na wɔboaboaa hɔnho dɛ wɔnye Lamanfo no robɔkõ dze agye hɔnho."
                },
                {
                    "number": 21,
                    "text": "Na ɔbaa dɛ Lamanfo no hɔn nsordaafo asahen mpanyimfo no dze hɔn nsordaafo baa kwan no ano, na wɔhyɛɛ ase dɛ wɔnye Nephifo no ridzi aper wɔ hɔ, dze enya kwan dze hɔn aba bea a wɔagye ban wɔ no; na mbom hwɛ, wɔpaam hɔn fi ber to ber, araa ma wokum hɔn mu pii."
                },
                {
                    "number": 22,
                    "text": "Afei ber a wohun dɛ hɔn nsa nntum nnda Nephifo no do wɔ kwan n’ano hɔ no, wɔhyɛɛ ase dɛ worututu hɔn dɛtse a wɔaboa ano no dze abɔ kwan ama hɔn nsordaafo no ma wɔafa mu, ama hɔn so woeetum nye hɔn akõ pɛr; na mbom hwɛ, ber a wogu do reyɛ dɛm no, wɔtotow abo nye egyen-menaba guu hɔn do dze paam hɔn fii hɔ; na ber a nkyɛ wɔpɛɛ dɛ wotutu dɛtse dze esiw mona no, hɔn efun na epirafo na wɔdze hyɛɛ mu mã."
                },
                {
                    "number": 23,
                    "text": "Dɛm maa Nephifo no dzii hɔn atamfo do konyim; na iyi maa Lamanfo no peer dɛ wɔbɛsɛɛ Nephifo no kesii dɛ wokum hɔn asahen ekunyin no nyina; nyew, wokum Lamanfo bɔbor apem; wɔ aber a nna woennku Nephinyi ɔkra kor."
                },
                {
                    "number": 24,
                    "text": "Bɛyɛ hɔn mu eduonum na wopirapirae, iyinom Lamanfo hɔn egyen-menaba a wɔtotowee duaa kwan tseaba no mu no na ɔkãa hɔn na mbom hɔn akokyɛm nye hɔn akatabo, nye hɔn dadzekyɛw no gyee hɔn, dɛm ntsi wopirapiraa wɔ hɔn anan ho nko, na hɔn mu pii pirae ara yie."
                },
                {
                    "number": 25,
                    "text": "Na ɔbaa dɛ, ber a Lamanfo no hun dɛ woekuku hɔn asahen ekunyin nyina no, woguanee kɔr sar no do. Na ɔbaa dɛ wɔsaan hɔn ekyir kɔr Nephi asaase do, dɛ wɔrekɛkã akyerɛ hɔn hen Amalickiah a ɔyɛ Nephinyi wɔ awo mu no dza osii hɔ a ɔmaa hɔn mu pii ewuwu."
                },
                {
                    "number": 26,
                    "text": "Na ɔbaa dɛ no bo fuuw no nkorɔfo no mbordo, osiandɛ ne nsa annka Nephifo no ammfa hɔn ammbɛhyɛ nkowaasom kɔndua mu."
                },
                {
                    "number": 27,
                    "text": "Nyew, no bo fuuw mbordo ma dɛm ntsi ɔpaa Nyankopɔn, nye Moroni so, ɔkãa ntam dzii nsew dɛ ɔbɔnom no bɔgyaa; na iyi kyerɛ dɛ Moroni dzi Nyankopɔn ne mbrasɛm do, ntsi na otumii siesiee sumabew dze maa no nkorɔfo no."
                },
                {
                    "number": 28,
                    "text": "Na ɔbaa dɛ, dɛm aber noara so mu nna Nephi no nkorɔfo no so daa Ewuradze hɔn Nyankopɔn ase, wɔ no tum a onnyi kabea a ɔnam mu agye hɔn efi hɔn atamfo nsa."
                },
                {
                    "number": 29,
                    "text": "Na dɛm na atsɛmbuafo hɔn afe a otsĩa duakron wɔ Nephi no nkorɔfo do dze baa ewiei."
                },
                {
                    "number": 30,
                    "text": "Nyew, na asomdwee baa dɔm no hɔn mu kyɛree ara yie, na asɔr no yɛɛ prɔmprɔm kɛse osiandɛ wosii nketse suoo Nyame n’asɛm mu dɛ, ma dza Helaman na Shiblon, nye Corianton, nye Ammon na n’enuanom no kãa kyerɛɛ hɔn no, nyew, nye hɔn so a wɔnam Nyankopɔn ne nhyehyɛɛ krɔnkrɔn do hyɛɛ hɔn asɔfo, na wonumaa hɔn kɔr nnuho mu no, na wɔsomaa hɔn dɛ wɔnkɛkã nsɛmpa no wɔ dɔm no mu."
                }
            ]
        },
        "/study/scriptures/bofm/alma/50": {
            "uri": "/study/scriptures/bofm/alma/50",
            "title": "Alma 50",
            "data_type": "chapter",
            "chapter_name": "Tsir 50",
            "chapter_summary": [
                "Moroni bɔ Nephifo nsaase ho ban—Wɔkyekyer nkuropɔn fofor pii—Ɔkõ na ɔsɛɛ ba Nephifo do wɔ hɔn emumuyɛ na ekyiwadze nda no mu—Teancum dzi Morianton na no etuatsewfo do konyim—Nephihah wu na ne ba Pahoran bɛtsena atsɛmbu egua no do. Bɛyɛ mfe 72–67 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ Moroni enngyaa akodze ho nsiesie, anaadɛ oenngyaa dɛ ɔbɔbɔ no nkorɔfo ho ban wɔ Lamanfo ho; na atsɛmbuafo no aber do afe a otsĩa eduonu no mu no ɔsee no nsordaafo no dɛ wɔnhyɛ ase ntutu dɛtse mboa ano mfa ntwa nkurow a ɔyɛ Nephifo dze no ho nyina nhyia wɔ asaase no do."
                },
                {
                    "number": 2,
                    "text": "Na dɛm dɛtse no n’etsifi no, ɔsee hɔn dɛ wɔmfa ndupɔn nsisi do, nyew, wɔmfa ndupɔn nsisi ban a n’atsentsen bɛyɛ dɛ nyimpa ne tsentsen, mfa mbɔ nkurow no ho aprɔw."
                },
                {
                    "number": 3,
                    "text": "Na ɔmaa wɔdze ndua a hɔn ano yɛ hwironhwirom sisii ndupɔn a wɔdze etwa ho ehyia nyina do; na ndua no yɛ dzen na ɔwowar."
                },
                {
                    "number": 4,
                    "text": "Na ɔmaa wosisii abantsentsen a ɔbɔ ndua no do, na ɔmaa wosisii bambɔ mbea dze sisii dɛm abantsentsen no do, amma Lamanfo no hɔn abo nye egyen-menaba no emmpira hɔn."
                },
                {
                    "number": 5,
                    "text": "Na wosiesiee hɔnho yɛɛ krado amma woetum atotow abo efi sor hɔ dɛ mbrɛ wɔpɛ na hɔn ahoɔdzen botum, dze eku nyia ɔbɛper dɛ ɔbɛbɛn kurow ne ban no ho."
                },
                {
                    "number": 6,
                    "text": "Dɛm na Moroni yɛɛ dze bɔɔ kurow biara ho ban wɔ asaase no do nyina, dze siiw hɔn atamfo kwan."
                },
                {
                    "number": 7,
                    "text": "Na ɔbaa dɛ Moroni see no nsordaafo no dɛ wɔnkɔ sar a ɔda boka afamu no do; nyew, na wɔkɔr hɔ kɛpaam Lamanfo no a wɔwɔ sar a ɔda boka afamu no do ma wɔkɔr hɔnankasa hɔn asaase do, dza ɔda Zarahemla asaase n’anaafo afamu no."
                },
                {
                    "number": 8,
                    "text": "Na Nephi asaase no da mu turododo fi po no boka dze kɔ n’anee afamu."
                },
                {
                    "number": 9,
                    "text": "Na ɔbaa dɛ ber a Moroni paam Lamanfo nyina fii boka sar no do, dza ɔda hɔnankasa hɔn asaase n’etsifi no, ɔsee hɔn a wɔwɔ Zarahemla asaase do nye hɔn a wogu asaase a etwa hɔn ho ehyia no kɔr sar no boka wɔ mpoano afamu dɛ wɔnkɛfa asaase no."
                },
                {
                    "number": 10,
                    "text": "Na ɔdze nsordaafo so koguu anaafo afamu wɔ hɔn asaase no nkurotsia, na ɔmaa wɔgyee ban ama wɔdze abɔ hɔn nsordaafo nye hɔn nkorɔfo ho ban efi hɔn atamfo nsa."
                },
                {
                    "number": 11,
                    "text": "Na dɛm maa oyii Lamanfo no a wɔwɔ sar a ɔda boka afamu no hɔn bambɔ mbea no akwa koraa, nyew, nye anee afamu hɔ so, ɔgyee ban twaa Nephifo nye Lamanfo ntamu wɔ Zarahemla asaase nye Nephifo asaase ntamu, ofi po a ɔda anee afamu dze kɔ Sidon esutsen n’etsifo afamu—Asaase a ɔda etsifi afamu nyina bɛyɛɛ Nephifo dze, nyew, asaase a ɔda Dzifuu asaase n’etsifi afamu hɔ no nyina bɛyɛɛ hɔndze."
                },
                {
                    "number": 12,
                    "text": "Dɛm na Moroni nye no nsordaafo no a wɔdɔr adzekyee biara no osian bambɔ a no ndwuma no dze maa hɔn no ntsi wotwaa Lamanfo no hɔn ahoɔdzen na hɔn tum fii hɔnankasa hɔn asaase ho amma woennya tum wɔ hɔnankasa hɔn asaase do."
                },
                {
                    "number": 13,
                    "text": "Na ɔbaa dɛ Nephifo no hyɛɛ ase dɛ wɔrotow kuropɔn bi ne fapemee, na wɔtoo no dzin Moroni kuropɔn; na ɔwɔ po no no boka afamu, na ɔda anaafo afamu bea a Lamanfo hɔn egyapadze asaase da no."
                },
                {
                    "number": 14,
                    "text": "Na wɔhyɛɛ ase so dɛ wɔrekyekyer nkurow wɔ Moroni kurow nye Aaron kurow ntamu ama Aaron nye Moroni nkurow aatõa mu, na wɔfrɛɛ kurow no anaa asaase no Nephihah."
                },
                {
                    "number": 15,
                    "text": "Na wɔhyɛɛ ase wɔ dɛm afe noara so mu dɛ wɔrekyekyer nkurow pii wɔ etsifi mantam afamu, na, no mu kor nye Lehi a ɔwɔ etsifi no mpoano afamu."
                },
                {
                    "number": 16,
                    "text": "Na dɛm na afe a otsĩa eduonu no dze baa ewiei."
                },
                {
                    "number": 17,
                    "text": "Na wɔ dɛm prɔmprɔmyɛ yi mu na Nephifo dze hyɛɛ ase wɔ afe a otsĩa eduonu biako mu wɔ ber a atsɛmbuafo hwɛ Nephi no nkorɔfo do no."
                },
                {
                    "number": 18,
                    "text": "Na wɔyɛɛ prɔmprɔm mbordo, na wɔyɛɛ esikafo mapa, nyew, na wɔdɔree na wonyaa ahoɔdzen wɔ asaase no do."
                },
                {
                    "number": 19,
                    "text": "Na dɛm ma yehu mbrɛ Ewuradze n’ehumbɔbɔr nye no nokwardzi tse, na ɔma ne nsɛm nyina a ɔkã kyerɛ adasamba no hyɛ mã, nyew, yetum hu dɛ ne nsɛm yɛ nokwar, na aber yi mu mpo, dza ɔkãa kyerɛɛ Lehi, dɛ:"
                },
                {
                    "number": 20,
                    "text": "Nhyira nka ɔwo nye wo mba, na wobehyira hɔn, na susuampaara dɛ wobedzi me mbrasɛm do no wɔbɛyɛ prɔmprɔm wɔ asaase yi do. Na mbom susuampaara dɛ wonnkedzi me mbrasɛm do no wobotwa hɔn akyen efi Ewuradze enyim."
                },
                {
                    "number": 21,
                    "text": "Na yehu dɛ dɛm anohoba yi ada edzi pefee wɔ Nephi no nkorɔfo do, osian hɔn ham, nye hɔn wentwiwentwi, nyew, hɔn ewudzi, nyew hɔn epoobɔ, hɔn abosonsom, hɔn ndwamambɔ, nye hɔn ebusudze a ɔdze akodzi nye ɔsɛɛ aba hɔn do ntsi."
                },
                {
                    "number": 22,
                    "text": "Na hɔn a wodzi Ewuradze ne mbrasɛm do nokwar mu no nya ɔgye aber nyina, wɔ aber a hɔn enuanom emumuyɛfo mpempem kɔ nkowaasom mu anaa wɔhera wɔ nkrantsee ano, anaa wɔwodow wɔ gyedzi mu, na wɔnye Lamanfo dzi afora."
                },
                {
                    "number": 23,
                    "text": "Mbom hwɛ ofi Nephi n’aber do dze ba, Nephi no nkorɔfo nnyaa ahomka kɛse nnsen Moroni n’aber do, nyew, besi aber yi mu wɔ afe eduonu biako mu wɔ atsɛmbuafo no hɔn aber do."
                },
                {
                    "number": 24,
                    "text": "Na ɔbaa dɛ afe a otsĩa eduonu ebien wɔ atsɛmbuafo hɔn aber do no so baa ewiei asomdwee mu, nyew, nye afe a otsĩa eduonu ebiasa no so."
                },
                {
                    "number": 25,
                    "text": "Na ɔbaa dɛ afe eduonu anan n’ahyɛse mu wɔ atsɛmbuafo aber do no so sɛ nnyɛ wentwiwentwi a ɔbaa hɔn mu wɔ Lehi asaase ho nye Morianton asaase a ɔsɔw Lehi asaase do no a, nkyɛ asomdwee bɛba Nephi no nkorɔfo mu, asaase ebien yi nyina da mpoano."
                },
                {
                    "number": 26,
                    "text": "Na hwɛ nna nkorɔfo a wɔwɔ Morianton asaase do no reper afa Lehi asaase no ne fã ayɛ hɔndze, dɛm ntsi wentwiwentwi kakra ara yie bi baa hɔn mu araa ma dɔm a wɔwɔ Morianton faa akodze dze kɔr hɔn enuanom no do, na wɔyɛɛ hɔn adwen dɛ wɔbɔtwe nkrantsee dze ekuku hɔn."
                },
                {
                    "number": 27,
                    "text": "Mbom hwɛ, nkorɔfo a wɔwɔ Lehi asaase do no guanee kɔr bea a Moroni wɔ, na wɔsee no dɛ ɔmboa hɔn, osiandɛ hwɛ, mfom biara nnyi hɔn afã."
                },
                {
                    "number": 28,
                    "text": "Na ɔbaa dɛ nkorɔfo a wɔwɔ Morianton hɔ a hɔn banodzinyi ne dzin dze Morianton hun dɛ nkorɔfo a wɔwɔ Lehi eguan kɔ bea a Moroni wɔ no, wosuroo mbordo osiandɛ wosusuu dɛ bɛyɛ na Moroni ne nsordaafo aba hɔn do abɛsɛɛ hɔn."
                },
                {
                    "number": 29,
                    "text": "Dɛm ntsi, Morianton kãa kyerɛɛ hɔn dɛ wonguan nkɔ asaase a ɔda etsifi afamu no do, bea a esu akɛse wɔ no, na wɔnkɛfa dɛm asaase no a ɔda etsifi mantam mu no."
                },
                {
                    "number": 30,
                    "text": "Na hwɛ, nkyɛ woribedzi dɛm nhyehyɛɛ yi do, (dza nkyɛ wobotwa ho kwadwom na mbom) hwɛ, Morianton yɛ obi a n’akoma haw no yie dɛm ntsi no bo fuuw ne mbaawa no mu kor, na ɔhwee no ara yie."
                },
                {
                    "number": 31,
                    "text": "Na ɔbaa dɛ oguanee, na ɔkɔr bea a Moroni wɔ, na ɔkɛkãa biribiara a ɔfa dɛm asɛm noho, nye hɔn nhyehyɛɛ so a wɔayɛ dɛ woboguan akɔ etsifi mantam afamu hɔ no dze kyerɛɛ Moroni."
                },
                {
                    "number": 32,
                    "text": "Afei hwɛ, nkorɔfo a wɔwɔ Dzifuu asaase, anaa Moroni no, suroo dɛ wobetsie Morianton ne nsɛm na wɔakɛkã no dɔm no ho, na dɛm bɛma ne nsa akã dɛm asaase no ayɛ ne dze, na iyi bɛma kwan ma nsɛmansɛma a ɔyɛ dzen esisi Nephi no nkorɔfo mu, nyew, nsɛmansɛma a ɔbɛyɛ ma hɔn ahotɔ efi hɔn nsa."
                },
                {
                    "number": 33,
                    "text": "Dɛm ntsi Moroni somaa nsordaafo dɛ wɔmfa hɔn ndzɛmba na wontwar Morianton no nkorɔfo nkedzi hɔn enyim ama woeesanka hɔn mma woennguan annkɔ asaase a ɔwɔ etsifi afamu no do."
                },
                {
                    "number": 34,
                    "text": "Na ɔbaa dɛ woenntum enntwaar hɔn ennkedzi hɔn kan kesii dɛ wɔbaa Amamfõ asaase no ne hẽ do; na hɔ na wotwaar hɔn kwan tseatseaba bi a ɔda anaafo afamu a wɔdze kɔ etsifi afamu no do, nyew, dza po da n’anee nye no boka afamu so no."
                },
                {
                    "number": 35,
                    "text": "Na ɔbaa dɛ nsordaafo no a Moroni somaa hɔn no a hɔn banodzinyi ne dzin dze Teancum no, hyiaa Morianton no nkorɔfo no; na Morianton no nkorɔfo no yɛ asokyewfo ara yie (na ɔdze n’emumuyɛ nye ne ndaadaasɛm dze nunuu hɔn) ntsi wɔhyɛɛ ase dɛ wɔnye hɔn rokõ; ɔkõ no mu no Teancum kum Morianton na odzii no nsordaafo no do konyim, na ɔfaa hɔn ndɔmmum, na ɔnye hɔn sanee kɔr bea a Moroni wɔ. Na dɛm na afe eduonu anan wɔ aber a atsɛmbuafo hwɛ Nephi no nkorɔfo do no dze baa ewiei."
                },
                {
                    "number": 36,
                    "text": "Na dɛm na wɔyɛe dze saan Morianton no nkorɔfo ekyir. Na wɔmaa wodzii ahyɛmu dɛ wɔbɛma asomdwee aba no, wogyaa hɔn ma wɔkɔr Morianton asaase do bio, na wɔnye Lehi no nkorɔfo no yɛɛ kor na wogyaa hɔn nsaase no mu so maa hɔn bio."
                },
                {
                    "number": 37,
                    "text": "Na ɔbaa dɛ dɛm afe kor noara mu no a Nephi no nkorɔfo nyaa asomdwee no, nna Nephihah a ɔyɛ ɔtsɛmbuafo panyin a otsĩa ebien no wui, na ber a ɔtse atsɛmbu egua no do no ɔyɛɛ dza odzi mu na ɔtsen wɔ Nyame enyim."
                },
                {
                    "number": 38,
                    "text": "Naaso, ɔamma kwan ma Alma ammfa dɛm abakɔsɛm nye ndzɛmba no a Alma nye n’egyanom bu no dɛ ɔyɛ adze krɔnkrɔn no ennsie, dɛm ntsi Alma dze hyɛɛ ne babanyin, Helaman nsa."
                },
                {
                    "number": 39,
                    "text": "Hwɛ, ɔbaa dɛ Nephihah ne babanyin no na woyii no dze no sii atsɛmbu egua no do dze no hyɛɛ n’egya n’ananmu; nyew, woyii no yɛɛ no ɔtsɛmbuafo panyin nye ambrado wɔ dɔm no do a wɔmaa odzii nsew na ɔyɛɛ ayɛdze krɔnkrɔn dze kyerɛɛ dɛ obobu atsɛn nokwar mu, na ɔahwɛ ma asomdwee nye dɔm no hɔn fahodzi atsena hɔ daa, na ɔama dɔm no ndzinoa krɔnkrɔn ma wɔasom Ewuradze hɔn Nyankopɔn, nyew, ma ɔaboa oedzi Nyankopɔn ne nhyehyɛɛ do no nkwa nda nyina, na oebu emumuyɛfo atsɛn dɛ mbrɛ hɔn bɔn tse."
                },
                {
                    "number": 40,
                    "text": "Afei hwɛ, ne dzin dze Pahoran. Na Pahoran na ɔtsenaa n’egya n’egua do, na ɔhyɛɛ ase dɛ ɔrohwɛ Nephifo no do wɔ afe eduonu anan n’ewiei mu."
                }
            ]
        },
        "/study/scriptures/bofm/alma/51": {
            "uri": "/study/scriptures/bofm/alma/51",
            "title": "Alma 51",
            "data_type": "chapter",
            "chapter_name": "Tsir 51",
            "chapter_summary": [
                "Ahensifo no pɛ dɛ wɔsesã mbra no na wɔhyɛ ɔhen—Dɔm no fua Pahoran na fahodzifo no ekyir—Moroni hyɛ ahensifo no dɛ wɔmbɔ hɔn ahotɔ ho ban, annyɛ dɛm a woboku hɔn—Amalickiah nye Lamanfo no fa nkurow pii a wɔabɔ ho ban—Teancum san Laman akofo no na oku Amalickiah wɔ n’asese mu. Bɛyɛ mfe 67–66 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ afe eduonu enum n’ahyɛse wɔ aber a atsɛmbuafo hwɛ Nephi no nkorɔfo do no, ber a nna asomdwee aba Lehi no nkorɔfo nye Morianton no nkorɔfo ntamu wɔ dza ɔfa hɔn nsaasesɛm ho no, na afe eduonu enum no so ahyɛ ase wɔ asomdwee mu no;"
                },
                {
                    "number": 2,
                    "text": "Mbom, woenntum amma asomdwee enntsim asaase no do annkyɛr, osiandɛ wentwiwentwi hyɛɛ ase wɔ dɔm no mu a ɔfa no ɔtsɛmbuafopanyin Pahoran ho; na hwɛ, dɔm no mu binom wɔ hɔ a wɔpɛɛ dɛ wɔsesã mbra no mu bi kakra."
                },
                {
                    "number": 3,
                    "text": "Mbom hwɛ, Pahoran ammpɛ dɛ ɔsesã anaaso ɔammpɛ dɛ ɔbɛma kwan ma wɔasesã mbra no; dɛm ntsi, ɔannkasa hɔn a wɔdze bɔtoo n’enyim dɛ ɔnsesã mbra no hɔn ho."
                },
                {
                    "number": 4,
                    "text": "Dɛm ntsi, hɔn a wɔpɛɛ dɛ wɔsesa mbra no hɔn bo fuuw no, na wɔammpɛ dɛ ɔyɛ ɔtsɛmbuafo panyin wɔ asaase no do bio; dɛm ntsi manso sii hɔn mu wɔ asɛm no ho, na mbom wɔannka bɔgya enngu."
                },
                {
                    "number": 5,
                    "text": "Na ɔbaa dɛ wɔfrɛɛ hɔn a wɔpɛɛ dɛ wotu Pahoran fi atsɛmbu egua no do no ahensifo, osiandɛ wɔpɛɛ dɛ wɔsesã mbra no wɔ kwan bi do a ɔbɛma woetum etu fahodzi aban no egu na wɔahyɛ ɔhen wɔ asaase no do."
                },
                {
                    "number": 6,
                    "text": "Na hɔn so a wɔpɛɛ dɛ Pahoran da ho yɛ ɔtsɛmbuafo panyin wɔ asaase no do no dze dzin fahodzifo too hɔn do; na dɛm na ɔdze mpaapaamu baa hɔn mu, osiandɛ fahodzifo no akã ntam anaadɛ woedzi ahyɛmu dɛ wobokura hɔn nyamesom ne kyɛfa na ne ndzinoa a fahodzi aban dze ama no mu."
                },
                {
                    "number": 7,
                    "text": "Na ɔbaa dɛ dɔm no hɔnankasa siesiee wentwiwentwi no. Na ɔbaa dɛ dɔm no fuaa fahodzifo no hɔn nsɛm ekyir, ma Pahoran daa ho tsenaa atsɛmbu egua no do, na iyi maa enyigye kɛse baa Pahoran n’enuanom no mu na ahotɔfo no hɔn mu pii so yɛɛ ma ahensifo no yɛɛ dzinn, na wosuroo dɛ wɔbɔkõ etsia hɔn na mbom wɔgyee fahodzi nsɛm too mu dɛmara."
                },
                {
                    "number": 8,
                    "text": "Afei hɔn a wofuaa ahemfo no nsɛm ekyir nye hɔn a wɔyɛ adehye no, nna wɔrohwehwɛ edzi hen; na hɔn a wofuaa hɔn ekyir nye hɔn a wɔreper enya dɔm no do tum na tumdzi no."
                },
                {
                    "number": 9,
                    "text": "Mbom hwɛ, nna dɛm aber yi nnyɛ aber a otwar dɛ dɛm wentwiwentwi yi ba Nephi no nkorɔfo mu; osiandɛ hwɛ, Amalickiah enunu Lamanfo no ma woenya ebufuw wɔ Nephifo ho, ma ɔroboaboa nsordaafo a wɔwɔ n’asaase no do hɔ nyina ano, na ɔmaa hɔn akodze, na ɔyɛɛ hɔn krado dɛ wɔrokɔkõ enyiberdo; osiandɛ ɔakã ntam dɛ ɔbɔnom Moroni no bɔgyaa."
                },
                {
                    "number": 10,
                    "text": "Mbom hwɛ, yebohu dɛ ɔpɛɛ ntsɛm bɔɔ n’anohoba no; naaso, ɔboaboaa noho nye no nsordaafo no so ano ama wɔaaba na wɔnye Nephifo no abɔkõ."
                },
                {
                    "number": 11,
                    "text": "Afei no nsordaafo no nndɔɔ sõ pii dɛ mbrɛ nkyɛ wɔtse no, osiandɛ Nephifo no ekuku hɔn mu mpempem; na mbom ammfa hɔnho koraa dɛ hɔn mu pii ahyew dze, eso Amalickiah boaboaa nsordaafo dɔm kese ara a oye ano ma dɛm ntsi nna onnsuro koraa dɛ ɔbɛba Zarahemla asaase do."
                },
                {
                    "number": 12,
                    "text": "Nyew, Amalickiah nankasa so mpo na odzii Lamanfo no enyim bae. Na iyi sii atsɛmbuafo aber do wɔ afe eduonu enum no mu; na dɛm aber no ara so mu nna wɔhyɛɛ ase dɛ worisiesie wentwiwentwi a oesi ɔtsɛmbuafo panyin, Pahoran ho no."
                },
                {
                    "number": 13,
                    "text": "Na ɔbaa dɛ ber a hɔn a wɔfrɛ hɔn ahensifo no tsee dɛ Lamanfo reba nye hɔn abɔkõ no, dɛw hyɛɛ hɔn akoma mu mã; na wɔpoow dɛ wɔbɛfa akodze, osiandɛ nna hɔn bo efuw ɔtsɛmbuafo panyin no, nye ahotɔfo no, dɛm ntsi wɔammpɛ dɛ wɔbɛfa akodze dze abɔ hɔn man ho ban."
                },
                {
                    "number": 14,
                    "text": "Na ɔbaa dɛ ber a Moroni hun dɛm no, na ohunii so dɛ Lamanfo no reba hɔn asaase n’ahe do no, no bo fuuw nkorɔfo a ɔaberɛ hɔnho ara yie dze agye hɔn no hɔn asokyew no; nyew, no bo fuuw kɛse; ebufuw hyɛɛ ne kra mã wɔ hɔnho."
                },
                {
                    "number": 15,
                    "text": "Na ɔbaa dɛ ɔnye dɔm no yɛɛ adwenkor somaa ma wɔdze ntotɔserɛ nwoma kɛmaa asaase no do ambrado no dɛ wɔpɛ dɛ ɔkenkan na ɔma ɔno (Moroni) tum dɛ ɔnhyɛ etuatsewfo no ma wɔmbɔ hɔn kurow ho ban na sɛ wɔannyɛ a wonku hɔn."
                },
                {
                    "number": 16,
                    "text": "Osiandɛ dza osi n’enyi do a odzi kan nye dɛ ɔbɛma wentwiwentwi nye etuatsew a ɔwɔ dɔm no mu no abɔ adze; na hwɛ, iyi na ɔdze ɔsɛɛ aba hɔn do. Na ɔbaa dɛ dɔm no penee do."
                },
                {
                    "number": 17,
                    "text": "Na ɔbaa dɛ Moroni hyɛɛ no nsordaafo no dɛ wɔnkɔ ahensifo no do nkotwuw hɔn adze wɔ famu mfa nsɛɛ hɔn ahantanyɛ nye hɔn adehyedzi anaadɛ wɔmfa akodze na wɔmfa mfua ahotɔ ekyir."
                },
                {
                    "number": 18,
                    "text": "Na ɔbaa dɛ nsordaafo no sii mu kɔr hɔn do; na wotwuuw hɔn adze, sɛɛ hɔn ahantanyɛ nye hɔn adehyedzi araa ma ber a wɔfaa hɔn ɔkõ ho akodze, na wɔyɛɛ dɛ wɔnye Moroni no dɔm no robɔkõ no, wotwitwaa hɔn guu famu."
                },
                {
                    "number": 19,
                    "text": "Na ɔbaa dɛ etuatsewfo no hɔn mu mpem anan na wɔdze nkrantsee twitwaa hɔn guu famu; na hɔn banodzifo no a woennkuku hɔn wɔ ɔkõ mu no, wɔdze hɔn koguu efiadze, osiandɛ nna ber nnyi hɔ dɛm mber no mu a wɔdze bedzi hɔn asɛm."
                },
                {
                    "number": 20,
                    "text": "Na etuatsewfo no a wɔaka no ammpɛ dɛ wɔbɛma wɔdze nkrantsee etwitwa hɔn egu famu, ntsi wɔpeen do dɛ wobedzi ahotɔ mfrankaa no do, na wɔhyɛɛ hɔn ma wɔdze ahotɔ mfrankaa sisii hɔn abantsentsen do, nye hɔn nkuropɔn mu, na wɔfaa akodze dze bɔɔ hɔn man ho ban."
                },
                {
                    "number": 21,
                    "text": "Na dɛm na Moroni yɛe dze siiw dɛm ahensifo no hɔn ano, na dɔm no mu biara nnyi hɔ bio a wɔfrɛ hɔn ahensifo bio; na dɛm so na ɔdze siiw hɔn a wɔse wɔyɛ adehye no hɔn ahantanyɛ nye hɔn asokyew ano; na mbom ɔmaa wɔbrɛɛ hɔnho adze dɛ mbrɛ hɔn enuanom nkaa no tse ara pɛr, ama wɔaakõ akokodur mu dze agye hɔn fahodzi efi nkowaasom mu."
                },
                {
                    "number": 22,
                    "text": "Hwɛ, ɔbaa dɛ ber a Moroni gu do risiw akõkoekõ na wentwiwentwi a ɔwɔ nankasa no dɔm no mu ano, na ɔdze hɔn rokɔ asomdwee nye enyibue mu, na ɔreyɛ nhyehyɛɛ a wɔbɛfa do dze ayɛ ahomboaboa nye Lamanfo no akɔkõ no, hwɛ, nna Lamanfo no aba Moroni asaase a ɔda mpoano afamu no do."
                },
                {
                    "number": 23,
                    "text": "Na ɔbaa dɛ nna Nephifo no a wɔwɔ Moroni kurow mu no hɔnho nnyɛ dzen, dɛm ntsi Amalickiah paam dɔm no na okum hɔn mu pii. Na ɔbaa dɛ Amalickiah faa kurow no, nyew, ɔfaa hɔn abantsentsen a wɔdze abɔ hɔnho ban nyina."
                },
                {
                    "number": 24,
                    "text": "Na hɔn a woguanee fii Moroni kurow mu no baa Nephihah kurow mu; na dɔm a wɔwɔ Lehi kurow mu no so boaboaa hɔnho, na wosiesiee hɔnho yɛɛ krado tweɔɔn Lamanfo no."
                },
                {
                    "number": 25,
                    "text": "Mbom ɔbaa dɛ Amalickiah amma kwan mma wɔannkɔ Nephihah kurow mu annkɔkõ, na mbom ɔmaa wɔtsenaa mpoano hɔ, na ogyaa nyimpa wɔ kurow biara mu dɛ wɔnhwɛ do na wɔmbɔ ho ban."
                },
                {
                    "number": 26,
                    "text": "Na ɔkɔr do dɛmara dze faa nkurow pii, Nephihah kurow, nye Lehi kurow, nye Morianton kurow, nye Omner kurow, nye Gid kurow, nye Mulek kurow, iyinom nyina deda mpoano afamu."
                },
                {
                    "number": 27,
                    "text": "Na dɛm na Amalickiah nam ne ndaadaa do ma Lamanfo a wonntum nnkan hɔn no nsa kãa nkurow pii, na dɛm nkurow yi nyina, Moroni gyee ban a ɔyɛ dzen dze bɔɔ ho ban; na dɛm ban yi nyina mu na Lamanfo dze yɛɛ hɔn sumabew."
                },
                {
                    "number": 28,
                    "text": "Na ɔbaa dɛ wosii mu kɔr Dzifuu asaase do, na wɔpaam Nephifo no wɔ hɔn enyim na wokunkum hɔn mu pii."
                },
                {
                    "number": 29,
                    "text": "Mbom ɔbaa dɛ wɔnye Teancum no a okuu Morianton no na odzii no dɔm enyim nye hɔn guanee no hyiae."
                },
                {
                    "number": 30,
                    "text": "Na ɔbaa dɛ otwaar Amalickiah so kedzii n’enyim, ber a ɔnye no nsordaafo nam dɛ wɔrokɔ akɛfa Dzifuu asaase nye asaase so a ɔda etsifi afamu no."
                },
                {
                    "number": 31,
                    "text": "Mbom hwɛ n’abaw gurae, ber a ohyiaa Teancum nye no dɔm no osiandɛ wɔyɛ akofo mapã; na Teancum ne nyimpa kor biara n’ahoɔdzen so sen Lamanfo hɔn ahoɔdzen nye hɔn ɔkõ ho nyimdzee koraa, na iyi maa hɔn nsa daa Lamanfo no do."
                },
                {
                    "number": 32,
                    "text": "Na ɔbaa dɛ wɔtseetsee hɔn na wokum hɔn araa kesii dɛ sum hyɛe. Na ɔbaa dɛ Teancum nye no dɔm no sisii hɔn ntamadan wɔ Dzifuu asaase no kurotsia hɔ; na Amalickiah so sii ne ntamadan wɔ mpoano afamu, na dɛm kwan yi do na wɔnam dze paam hɔn."
                },
                {
                    "number": 33,
                    "text": "Na ɔbaa dɛ ber a adze sãe no, Teancum nye n’akowaa wiaa hɔnho kɔr Amalickiah ne nseraban hɔ; na hwɛ, nna nda afa no osiandɛ nna ɔafona ara yie osian berɛ a ɔaberɛ nna da no mu hyew ntsi."
                },
                {
                    "number": 34,
                    "text": "Na ɔbaa dɛ Teancum wiaa noho bɔkɔɔ kɔr ɔhen no ne ntamadan mu, na ɔdze pea wɔɔ n’akoma mu; na okum ɔhen no ntsɛmara ma oennyan no nkowaa no."
                },
                {
                    "number": 35,
                    "text": "Na ɔsaan n’ekyir bio nsumaamu kɔr ne nseraban hɔ, na hwɛ, nna no nkorɔfo no adeda, na onyaan hɔn na ɔkãa dza ɔayɛ nyina kyerɛɛ hɔn."
                },
                {
                    "number": 36,
                    "text": "Na ɔmaa no nsordaafo no yɛɛ krado, ama sɛ Lamanfo no nyan na wɔba hɔn do a wɔnye hɔn akõ."
                },
                {
                    "number": 37,
                    "text": "Na dɛm na afe eduonu enum wɔ ber a atsɛmbuafo hwɛ Nephi no nkorɔfo do no dze baa ewiei, na dɛm so na Amalickiah ne nda dze baa ewiei."
                }
            ]
        },
        "/study/scriptures/bofm/alma/52": {
            "uri": "/study/scriptures/bofm/alma/52",
            "title": "Alma 52",
            "data_type": "chapter",
            "chapter_name": "Tsir 52",
            "chapter_summary": [
                "Ammoron dzi Amalickiah n’adze na odzi Lamanfo do hen—Moroni, Teancum, na Lehi dzi Nephifo enyim ma wɔnye Lamanfo kõ dzi hɔn do konyim—Wɔsan gye Mulek kurow na woku Jacob, Zoramnyi no. Bɛyɛ mfe 66–64 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, ɔbaa dɛ afe eduonu esia mu, wɔ ber a atsɛmbuafo hwɛ Nephi no nkorɔfo do no, hwɛ, ber a Lamanfo no soɛɛr anapa wɔ da a odzi kan wɔ bosoom a odzi kan mu no; hwɛ, wohun dɛ Amalickiah ewu wɔ nankasa ne ntamadan mu; na wohun so dɛ Teancum reyɛ krado nye hɔn abɔkõ dɛm da no."
                },
                {
                    "number": 2,
                    "text": "Na afei, ber a Lamanfo no hun dɛm no, hɔn akoma tui; na wogyaa dɛ wobesi mu akɔ asaase a ɔda etsifi afamu no do, na wɔnye hɔn nsordaafo no nyina saan hɔn ekyir kɔr Mulek kurow no mu, na wokosumaa hɔn abantsentsen mu."
                },
                {
                    "number": 3,
                    "text": "Na ɔbaa dɛ woyii Amalickiah no nuabanyin na wɔhyɛɛ no ɔhen wɔ dɔm no do; na ne dzin dze Ammoron; dɛm na ɔhen Ammoron, Amalickiah no nuabanyin no, wɔdze no dzii adze hyɛɛ n’ananmu."
                },
                {
                    "number": 4,
                    "text": "Na ɔbaa dɛ ɔhyɛɛ mbra ma no nkorɔfo no hwɛɛ nkurow no a wokyii bɔgya dze gyee no do yie; osiandɛ wɔammfa kurow biara a wɔannhwer bɔgya pii wɔ ho."
                },
                {
                    "number": 5,
                    "text": "Na afei, Teancum hun dɛ Lamanfo no ayɛ hɔn adwen dɛ wɔremma kwan mma dɛm nkurow a wɔagye na asaase n’afã a ɔabɛyɛ hɔn dze no mmfi hɔn nsa; na afei so ɔhwɛ mbrɛ hɔn dodow si dɔɔ sõ no a, ohun dɛ mfaso nnyi ho koraa dɛ ɔbɛyɛ n’adwen dɛ ɔnye hɔn bɔkɔ akɔkõ wɔ aban no mu."
                },
                {
                    "number": 6,
                    "text": "Mbom ɔmaa no dɔm no bɔɔ hɔ aprɔw dɛ mbrɛ wɔroboaboa hɔnho akɔkõ; nyew, na nokwar ɔroboaboa noho dze abɔ noho ban, dɛm ntsi ɔrotow afasu na orisiesie mbea a wobotum ekosuma hɔ."
                },
                {
                    "number": 7,
                    "text": "Na ɔbaa dɛ ɔkɔr do boaboaa noho dɛ ɔrokɔkõ kesii dɛ Moroni somaa dɔmtutuw dɛ wɔmbɛkã no nsordaafo noho."
                },
                {
                    "number": 8,
                    "text": "Na Moroni somaa so ma wɔkɛkãa kyerɛɛ no dɛ onsuo adaduafo nyina a ne nsa bɛkã hɔn no mu yie; na dɛ mbrɛ Lamanfo no ɔafa hɔn dɔm no mu binom adaduafo no, no so nsuo Lamanfo adaduafo no mu mfa nhyɛ hɔn a Lamanfo no afa hɔn no ananmu."
                },
                {
                    "number": 9,
                    "text": "Na ɔsomaa so ma wɔkɛkãa kyerɛɛ no dɛ ɔmbɔ Dzifuu asaase ho ban yie, na ɔnweɔn kwan tseatseaba no a wɔfa do dze kɔ etsifi asaase do no yie, amma Lamanfo no nsa annka dɛm bea no mma woennya tum ammfa annhaw hɔn wɔ afã na afã nyina."
                },
                {
                    "number": 10,
                    "text": "Na Moroni so somaa ma wɔkɛkãa kyerɛɛ no dɛ ɔpɛ dɛ ɔyɛ nokwafo na ɔkora asaase ne bea a ɔtse dɛm no do na ɔahwehwɛ kwan biara a obotum esi Lamanfo no mpire wɔ dɛm bea no yie dɛ mbrɛ obotum, ama gyangyanbiara sɛ obotum nam nyansa bi do anaa kwan fofor bi do agye dɛm nkurow a wɔagye efi hɔn nsamu no bio a; na dɛ ɔmbɔ mbɔdzen so mbɔ nkurow a etwa hɔnho ehyia no a Lamanfo no nsa nnkãe no ho ban na ɔnhyɛ hɔn dzen."
                },
                {
                    "number": 11,
                    "text": "Na ɔkãa so kyerɛɛ no dɛ, nkyɛ mebɛba wo nkyɛn, na mbom hwɛ, Lamanfo no aba hɛn do na wɔwɔ asaase no n’ahe do wɔ po n’anee afamu; na hwɛ morokɔ hɔn do, dɛm ntsi murunntum mmba wo nkyɛn."
                },
                {
                    "number": 12,
                    "text": "Afei, ɔhen no (Ammoron) efi Zarahemla asaase do, na ɔama ɔhembaa no atse dɛ no nuabanyin no ewu, na ɔboaboaa dɔmtutuw ara yie ano, na osii mu dɛ ɔrokɔ Nephifo do wɔ po n’anee afamu."
                },
                {
                    "number": 13,
                    "text": "Na dɛm na ɔyɛɛ n’adwen dɛ ɔrekɛhaw Nephifo no, na ɔatwe hɔn nsordaafo no mu binom akɔ asaase n’afã hɔ, ber no nna ɔase no dɔm a oegya hɔn hɔ no dɛ wɔnhwɛ nkurow a ɔagye no do, na dɛ hɔn so wɔnhaw Nephifo no a wɔda po n’ano wɔ boka afamu no na wɔmbɔ mbɔdzen ara yie dɛ mbrɛ wobotum, ngye hɔn nsaase osian mbrɛ hɔn nsordaafo no wɔ ahoɔdzen tse ntsi."
                },
                {
                    "number": 14,
                    "text": "Na dɛm na ɔmaa Nephifo no kegyina mbusu gyinabew wɔ ber a afe eduonu esuon dze rokɔ n’ewiei no wɔ ber a atsɛmbuafo no hɔn hwɛ Nephi no nkorɔfo do no."
                },
                {
                    "number": 15,
                    "text": "Mbom hwɛ, ɔbaa dɛ afe eduonu esuon no mu wɔ atsɛmbuafo no aber do no, na Teancum nam Moroni n’anomusɛm do—Nyia ɔatsew nsordaafo kuw dɛ wɔmbɔ po mu nsaase n’ahe nye nsaase a ɔdeda anee ho ban; na wotuu ntsen faa Dzifuu asaase do kwan ama ɔaboa Teancum ma ɔagye nkurow no efi hɔn nsa bio."
                },
                {
                    "number": 16,
                    "text": "Na ɔbaa dɛ Teancum nyaa nkra dɛ ontu Mulek kurow do sa, na ɔnhwɛ sɛ obotum a ɔnsan ngye kurow no."
                },
                {
                    "number": 17,
                    "text": "Na ɔbaa dɛ Teancum boaboaa noho dɛ orukotu Mulek kurow do sa, na ɔnye no nsordaafo no kɔr Lamanfo no do; na mbom ohun dɛ ne nsa runntum nnda hɔn do ber a wɔhyehyɛ hɔn abantsentsen no mu no; dɛm ntsi ogyaa dza nkyɛ ɔpɛ dɛ ɔyɛ no na ɔsaan n’ekyir kɔr Dzifuu kurow mu bio, dɛ ɔrokɔtweɔn Moroni ma ɔaba, ama no nsordaafo no enya ahom."
                },
                {
                    "number": 18,
                    "text": "Na ɔbaa dɛ Moroni nye no nsordaafo no baa Dzifuu asaase do, wɔ afe eduonu esuon n’ewiei mu wɔ ber a atsɛmbuafo hwɛ Nephi no nkorɔfo do no."
                },
                {
                    "number": 19,
                    "text": "Na afe eduonu awɔtwe n’ahyɛse no, Moroni nye Teancum nye nsordaafo no hɔn asahen ekunyin no mu pii hyiaa faa ɔko no ho apam—dza wɔbɛyɛ ma ɔbɛma Lamanfo no epue nye hɔn abɔkõ; anaa dza ɔbɛdan hɔn adwen ma woefi hɔn abantsentsen no mu epuei, ama woeetum edzi hɔn do konyim na wɔagye Mulek asaase no bio."
                },
                {
                    "number": 20,
                    "text": "Na ɔbaa dɛ wɔsomaa nkorɔfo bi ma wɔkɔr Lamanfo hɔn nsordaafo no a wɔweɔn Mulek kurow no hɔn banodzinyi a ne dzin dze Jacob no ne nkyɛn kɛsee no dɛ, wɔpɛ dɛ ɔnye no nsordaafo no hyia hɔn wɔ asaase petee a ɔda nkurow ebien no ntamu no do. Mbom hwɛ, Jacob, a ɔyɛ Zoramnyi no, ammpɛ dɛ ɔnye no nsordaafo no hyia hɔn wɔ asaase petee no do."
                },
                {
                    "number": 21,
                    "text": "Na ɔbaa dɛ Moroni ennya enyidado biara dɛ obehyia hɔn wɔ asaase papa biara do, dɛm ntsi ɔfaa adwen bi a obotum dze adaadaa Lamanfo no ma woefi hɔn abantsentsen no mu efi."
                },
                {
                    "number": 22,
                    "text": "Dɛm ntsi ɔsee Teancum dɛ ɔmfa dɔm kakraabi na wonsi mu nkɔ mpoano afamu; na Moroni nye no nsordaafo no sii mu anafua wɔ sar no do fii Mulek kurow n’anee afamu; na ber a adze kyee no, Lamanfo aweɔmfo no hun Teancum, na wɔdze mbirika kɛkãa kyerɛɛ hɔn banodzinyi Jacob."
                },
                {
                    "number": 23,
                    "text": "Na ɔbaa dɛ Lamanfo nsordaafo no sii mu dɛ wɔreba Teancum do, na wosusuu dɛ wɔndɔɔ sõ ntsi wobedzi Teancum do konyim. Na ber a Teancum hun dɛ Lamanfo nsordaafo no reba no do no ɔhyɛɛ ase dɛ ɔresan n’ekyir kɔ mpoano, etsifi afamu."
                },
                {
                    "number": 24,
                    "text": "Na ɔbaa dɛ ber a Lamanfo no hun dɛ ɔasan n’ekyir ruguan no, wonyaa akokodur na wɔhyɛɛ ase dze ahoɔdzen tsiiw hɔn. Na ber a Teancum rotwe Lamanfo no a wɔtaa hɔn do kwa no rokɔ no, hwɛ, Moroni hyɛɛ no nsordaafo no a wɔkã noho no mu binom dɛ wɔnkɔ kurow no mu, na wɔnkɛfa."
                },
                {
                    "number": 25,
                    "text": "Na wɔyɛɛ dɛmara, na wokum hɔn a wogyaa hɔn wɔ hɔ dɛ wɔnweɔn kurow no, nyew, hɔn a nna wɔmmpɛ dɛ wogyaa hɔn ɔkõ ho akodze mu ma no nyina."
                },
                {
                    "number": 26,
                    "text": "Na dɛm na Moroni no nsordaafo hɔn mu binom yɛe dze gyee Mulek kurow no, dɛm aber no nna no so ɔnye hɔn a wɔaka no esi mu dɛ worikehyia Lamanfo no a wɔtaa Teancum do no, sɛ gyangyanbiara wɔsan hɔn ekyir dɛ wɔreba a."
                },
                {
                    "number": 27,
                    "text": "Na ɔbaa dɛ Lamanfo no tsiiw Teancum kodur dɛ wɔbɛɛn Dzifuu kurow no, na hɔ na Lehi nye nsordaafo kakraabi a wogyaa hɔn wɔ hɔ dɛ wɔnweɔn Dzifuu kurow no hyiaa hɔn kwan."
                },
                {
                    "number": 28,
                    "text": "Na afei hwɛ, ber a Lamanfo hɔn asahen ekunyin no hun dɛ Lehi nye no nsordaafo no reba hɔn do no, hɔn adwen mu yɛɛ hɔn basaa, dɛm ntsi woguanee osiandɛ nna wosuro dɛ bɛyɛ na sɛ Lehi bɔto hɔn a hɔn nsa annka Mulek kurow no; osiandɛ nna osian nantsew dodow ntsi wɔafonafona mbom nna Lehi no dɔm no dze wɔmmfonaa koraa."
                },
                {
                    "number": 29,
                    "text": "Afei Lamanfo no nnyim dɛ Moroni nye no nsordaafo no esi hɔn ekyir; na hɔn a wosuro hɔn ara nye Lehi na no dɔm no."
                },
                {
                    "number": 30,
                    "text": "Afei Lehi dze nna ɔmmpɛ dɛ ɔpa hɔnho kesi dɛ wobehyia Moroni nye no nsordaafo no."
                },
                {
                    "number": 31,
                    "text": "Na ɔbaa dɛ Nephifo no twaa hɔnho hyiae ansaana Lamanfo no rokɔ kan, Moroni no dɔm wɔ afã, na Lehi no dɔm so wɔ afã, na hɔn nyinara so mmfonae na wɔwɔ ahoɔdzen ara yie; na mbom Lamanfo no dze nna wɔafonafona osiandɛ wɔanantsew kwan tsentsen."
                },
                {
                    "number": 32,
                    "text": "Na Moroni see no dɔm no dɛ wɔnye hɔn nkɔkõ nkesi dɛ wobegyaa hɔn ɔkõ ho akodze mu ama."
                },
                {
                    "number": 33,
                    "text": "Na ɔbaa dɛ Jacob, hɔn banodzinyi no so yɛ Zoramnyi, na no sunsum yɛ dzen, ntsi ɔdze ebufuw nye Lamanfo no kɔr dɛ wɔnye Moroni rokɔkõ."
                },
                {
                    "number": 34,
                    "text": "Nna Moroni wɔ hɔn kwan no ara so do, dɛm ntsi Jacob yɛɛ n’adwen dɛ obokuku hɔn na oedua hɔn mu akɔ Mulek kurow no mu. Na mbom hwɛ, Moroni nye no dɔm no wɔ ahoɔdzen koraa kyɛn hɔn; dɛm ntsi wɔamma Lamanfo no kwan."
                },
                {
                    "number": 35,
                    "text": "Na ɔbaa dɛ afã na afã nyina dze ebufuw kõe; na wokuum pii nara wɔ afa ebien no nyina nyew, na wopiraa Moroni nna wokum Jacob."
                },
                {
                    "number": 36,
                    "text": "Na Lehi nye no dɔm ahoɔdzenfo dze ebufuhyew sii hɔn ekyir nye hɔn kõe araa ma Lamanfo no a wodzi ekyir no gyaa hɔn ɔkõ ho akodze mu mae; na hɔn a wɔaka no adwen furae ma nna wonnhu dza wɔnyɛ, sɛ wɔnkɔ o, anaadɛ wɔnsan o."
                },
                {
                    "number": 37,
                    "text": "Afei Moroni hun dɛ hɔn adwen asɛɛ no ɔsee hɔn dɛ: Sɛ hom gyaa hom ɔkõ ho akodze mu ma a, hwɛ yebegyaa dɛ yɛkã hom bɔgyaa egu."
                },
                {
                    "number": 38,
                    "text": "Na ɔbaa dɛ ber a Lamanfo no tsee dɛm nsɛm yi no, hɔn nsordaafo asahen ekunyin no a wonnkum hɔn no nyina baa bɔtoow hɔn ɔkõ ho akodze guu Moroni n’ananadze, na wɔsee hɔn dɔm no so dɛ wɔnyɛ dɛmara."
                },
                {
                    "number": 39,
                    "text": "Na mbom hwɛ, hɔn mu dodowara ammpɛ dɛ wɔyɛ; na hɔn a wɔammpɛ dɛ wɔdze hɔn nkrantsee ma no, wɔfaa hɔn na wɔkyekyeer hɔn, na wɔgyee hɔn ɔkõ ho akodze fii hɔn nsamu, na wɔhyɛɛ hɔn dɛ wɔnye hɔn nuanom no nsi mu nkɔ Dzifuu asaase do."
                },
                {
                    "number": 40,
                    "text": "Na afei hɔn a wɔfaa hɔn adaduafo no dɔɔ sõ koraa sen hɔn a wokum hɔn no, nyew, wɔdɔɔ sõ koraa sen hɔn a wokum hɔn wɔ afã na afã no nyinara."
                }
            ]
        },
        "/study/scriptures/bofm/alma/53": {
            "uri": "/study/scriptures/bofm/alma/53",
            "title": "Alma 53",
            "data_type": "chapter",
            "chapter_name": "Tsir 53",
            "chapter_summary": [
                "Wɔdze Laman adaduafo bɔ Dzifuu kuropɔn no ho ban—Etuatsew a osi Nephifo mu no dze Lamanfo hɔn konyimdzi ba—Helaman hwɛ Ammon no nkorɔfo no hɔn mberantsɛ a wɔyɛ nsordaafo mpemebien do. Bɛyɛ mfe 64–63 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ wɔfaa aweɔmfo ma wɔweɔɔn Lamanfo adaduafo no, na wɔhyɛɛ hɔn dɛ wɔnkɔ nkesie hɔn efun, nyew, nye Nephifo so a wokum hɔn no hɔn efun; na Moroni faa nkorɔfo dɛ wɔnweɔn hɔn ber a wɔreyɛ hɔn edwuma no."
                },
                {
                    "number": 2,
                    "text": "Na Moroni nye Lehi kɔr Mulek kurow mu, na ɔdze kurow no do tum hyɛɛ Lehi nsa. Afei hwɛ, Lehi yi nye ɔbarimba a ɔnye Moroni akɔ n’ako no ne kɛse; na ɔyɛ ɔbarimba tse dɛ Moroni noara, na hɔn enyi gyee dɛ hɔn nyinara wɔtse nkwa mu; nyew, wɔdɔɔ hɔnho, na Nephi no nkorɔfo nyinara so dɔɔ hɔn."
                },
                {
                    "number": 3,
                    "text": "Na ɔbaa dɛ ber a Lamanfo no wiee hɔn efun nye Nephifo so hɔn efun sie no, wɔnye hɔn sii mu kɔr Dzifuu asaase do; na Moroni kãa kyerɛɛ Teancum dɛ ɔmma wɔnhyɛ ase nyɛ edwuma na wontu mona mbɔ asaase noho aprɔw anaadɛ Dzifuu kurow ho aprɔw."
                },
                {
                    "number": 4,
                    "text": "Na ɔmaa wosisii mpuna na wɔdze beabeaa mu wɔ mona no ekyir; na wɔsesaaw dɛtse fii mona no mu dze guguu mpuna a wɔdze beabeaa mu noho; na dɛm edwuma yi na wɔmaa Lamanfo no yɛe kesii dɛ wɔdze mpuna na dɛtse no toow ban tsentsen a ɔwar ara yie dze bɔɔ Dzifuu kurow no ho aprɔw."
                },
                {
                    "number": 5,
                    "text": "Na dɛm kurow yi noho bambɔ yɛɛ dzen ara yie; na dɛm kurow yi mu na wɔweɔɔn Lamanfo adaduafo no; nyew wɔ ban a hɔnankasa dze hɔn nsa sii mpo mu. Afei nna ɔwɔ dɛ Moroni ma Lamanfo no yɛ edwuma, osiandɛ sɛ wɔyɛ edwuma a ɔyɛ mberɛw koraa dze ma hɔn a wɔweɔn hɔn no; na aber biara a ɔsɛ dɛ ɔnye Lamanfo no kɔkõ no, ɔpɛ dɛ ne nsa kã no nsordaafo nyina wɔ ne nkyɛn."
                },
                {
                    "number": 6,
                    "text": "Na ɔbaa dɛ Moroni dzii konyim wɔ Lamanfo hɔn nsordaafokuw kɛse no do, na ne nsa kãa Mulek kurow no a nna ɔyɛ Lamanfo no hɔn sumabew kɛse no mu kor wɔ Nephi asaase do; na afei osii bea bi so a ɔdze n’adaduafo siee mu."
                },
                {
                    "number": 7,
                    "text": "Na ɔbaa dɛ ɔammper bio dɛ ɔnye Lamanfo no bɔkɔ akɔkõ wɔ dɛm afe no mu, na mbom ɔmaa no nkorɔfo boaboaa hɔnho wɔ ɔkõ ho, nyew, na wɔyɛɛ hamudwuma so ama ɔkɔm nye ɔhaw aammba hɔn mbaa nye hɔn mba do, na woenya edziban so dze ama hɔn nsordaafo no."
                },
                {
                    "number": 8,
                    "text": "Na afei ɔbaa dɛ ber a Moroni nnyi hɔ no, Nephifo binom kɛdaa hɔn nsumaamu nhyehyɛɛ bɔn edzi ma ɔdze etuatsew baa hɔn mu, na iyi maa Lamanfo no nyaa Nephifo no ho kwan ma hɔn nsa daa hɔn do, nyew, ɔyɛɛ dɛmara ma wɔgyee hɔn nkurow pii wɔ dɛm asaase no n’afã wɔ po n’anee afamu dze kɔ n’anaafo hɔ."
                },
                {
                    "number": 9,
                    "text": "Na dɛm sii osian emumuyɛ a nna ɔwɔ hɔn mu no ntsi, nyew, osian etuatsew a ɔwɔ hɔn mu nye nokwar a woenndzi amma hɔnho no ntsi wɔdze hɔnho kɛhyɛɛ mbusu kɛse mu."
                },
                {
                    "number": 10,
                    "text": "Na afei hwɛ, mowɔ biribi kã wɔ Ammon no dɔm no a ahyɛse no nna wɔyɛ Lamanfo; na mbom ɔnam Ammon na n’enuanom do, anaa ɔnam Nyankopɔn n’asɛm no tum do, nyaa nsakyer danee baa Ewuradze nkyɛn; na wɔdze hɔn baa Zarahemla asaase do, na Nephifo abɔ hɔnho ban fitsi dɛm aber no ho."
                },
                {
                    "number": 11,
                    "text": "Na osian hɔn nsew a wodzii no ntsi wonntum ammfa akodze nye hɔn enuanom no nkɔkõ; osiandɛ woedzi nsew dɛ wɔrennkã bɔgya nngu bio; na osian hɔn nsewdzi no ntsi nkyɛ wɔbɛhera; nyew, nkyɛ wɔbɛma hɔnho kwan ma woehu amandze wɔ hɔn enuanom nsa, sɛ nnyɛ Ammon nye no nuanom no hɔn ehumbɔbɔr nye hɔn dɔ kɛse a wonyaa maa hɔn no a."
                },
                {
                    "number": 12,
                    "text": "Na iyi ho ntsi na wɔdze hɔn baa Zarahemla asaase do; na Nephifo no abɔ hɔnho ban fitsi dɛm aber no."
                },
                {
                    "number": 13,
                    "text": "Mbom ɔbaa dɛ ber a wohun mbusu, nye amandzehu na abɛbrɛsɛ a Nephifo ruhu ma hɔn no, hɔn yamu hyehyee hɔn na wɔpɛɛ dɛ wɔfa akodze dze bɔ hɔn man ho ban."
                },
                {
                    "number": 14,
                    "text": "Mbom hwɛ, ber a nkyɛ wɔrebɛfa hɔn ɔkõ ho akodze no ara pɛr na Helaman nye n’enuanom no bae nye hɔn bɛkasae ara ma wɔgyee too mu, osiandɛ nkyɛ woebu nsew a woedzi no."
                },
                {
                    "number": 15,
                    "text": "Na Helaman suroo dɛ, sɛ wɔyɛ dɛm a bɛyɛ na wɔayew hɔn akra; dɛm ntsi wɔsee hɔn a wɔahɛn dɛm ahyɛmudzi yi mu no dɛ wongyaa mma hɔn enuanom no nsɔw hɔn amandzehu no wɔ hɔn gyinabew huhu yi mu wɔ dɛm mber yi mu."
                },
                {
                    "number": 16,
                    "text": "Mbom hwɛ, ɔbaa dɛ nna wɔwɔ mbabanyin pii, a wɔnnhɛn ahyɛmudzi biara mu dɛ wɔremmfa hɔn ɔkõ ho akodze nnko nntsia hɔn atamfo mmfa nngye hɔnho; dɛm ntsi hɔn mu dodow a wobotum afa akodze no poon hɔnho hyiae na wɔfrɛɛ hɔnho Nephifo."
                },
                {
                    "number": 17,
                    "text": "Na wodzii ahyɛmu dɛ wɔbɔkõ dze ahwehwɛ Nephifo no hɔn ahotɔ, nyew, dɛ wɔdze hɔn nkwa bɔto hɔ dze abɔ asaase no ho ban; nyew, na woedzi ahyɛmu mpo dɛ worinngyaa hɔn ahotɔ mu mma ara da, na mbom wɔbɔkõ wɔ adze nyinara mu dze abɔ Nephifo nye hɔnankasa so hɔnho ban efi nkowaasom mu."
                },
                {
                    "number": 18,
                    "text": "Afei hwɛ, mberantsɛ a wɔwɔ hɔ no mu mpemebien na wodzii dɛm ahyɛmu yi na wɔfaa hɔn ɔkõ ho akodze dɛ wɔdze bɔbɔ hɔn ɔman ho ban."
                },
                {
                    "number": 19,
                    "text": "Na afei hwɛ, mber biara nnyi hɔ a wɔannyɛ Nephifo no mboa na dɛm aber yi so mu na wɔayɛ hɔn mboa kɛse a ɔtse dɛm; na wɔfaa hɔn akodze, na wɔsee Helaman dɛ ɔnyɛ hɔn banodzinyi."
                },
                {
                    "number": 20,
                    "text": "Na hɔn nyina yɛ mberantsɛ, na wɔwɔ akokodur a ɔyɛ ndam, na wɔwɔ ahoɔdzen na hɔnho yɛ hyew so; na mbom hwɛ, nnyɛ ne nyina nye iyi—wɔyɛ nyimpa a wodzi nokwar aber nyina wɔ biribiara a wɔdze ahyɛ hɔn nsa ho."
                },
                {
                    "number": 21,
                    "text": "Nyew, wɔyɛ nyimpa a wodzi nokwar na wɔdwe, osiandɛ wɔakyerɛkyerɛ hɔn dɛ wondzi Nyame ne mbrasɛm do na wɔnantsew tseneneeyɛ mu wɔ n’enyim."
                },
                {
                    "number": 22,
                    "text": "Na afei ɔbaa dɛ Helaman dzii no nsordaafo mberantsɛ nkakraba mpem ebien no enyim, sii mu kɔr dɛ wɔrokɔboa nkorɔfo a wɔda asaase n’ahe do a ɔwɔ po n’anee afamu dze kɔ n’anaafo hɔ no."
                },
                {
                    "number": 23,
                    "text": "Na dɛm na afe eduonu awɔtwe wɔ ber a atsɛmbuafo hwɛ Nephi no nkorɔfo do no dze baa ewiei."
                }
            ]
        },
        "/study/scriptures/bofm/alma/54": {
            "uri": "/study/scriptures/bofm/alma/54",
            "title": "Alma 54",
            "data_type": "chapter",
            "chapter_name": "Tsir 54",
            "chapter_summary": [
                "Ammoron na Moroni kã kwan a wɔbɛfa do asesã adaduafo ho asɛm—Moroni hwehwɛ dɛ Lamanfo bɔtwe hɔn nsordaafo ekyir na woegyaa hɔn yerɛyerɛw no yɛ—Ammoron hwehwɛ dɛ Nephifo dze hɔn akodze bogu famu na wɔabɛhyɛ Lamanfo ase. Bɛyɛ mfe 63 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ afe eduonu akron mu wɔ atsɛmbuafo aber do no, Ammoron somaa ma wɔkɔr Moroni hɔ kɛsee no dɛ ɔpɛ dɛ ɔdze n’adaduafo ba dze bɛgye nedze."
                },
                {
                    "number": 2,
                    "text": "Na ɔbaa dɛ Moroni n’enyi gyee mbordo wɔ dɛm ebisadze yi ho, osiandɛ ɔpɛ dɛ edziban a ɔdze nyɛn Lamanfo adaduafo no, ɔdze nyɛn nankasa no nkorɔfo; na ɔpɛ so dɛ ne nsa kã nankasa no nkorɔfo ma wɔbɛkã ho ma no nsordaafo dɔr."
                },
                {
                    "number": 3,
                    "text": "Afei Lamanfo no afa mbaa nye mbofra pii ndɔmmum na ɔbaa anaa abofra kor mpo nnyi Moroni n’adaduafo mu, anaadɛ adaduafo a Moroni afa hɔn no mu; dɛm ntsi Moroni hwehwɛɛ nyansakwan bi a ɔbɛfa do dze agye Nephifo adaduafo no pii dɛ mbrɛ obotum efi Lamanfo hɔ."
                },
                {
                    "number": 4,
                    "text": "Dɛm ntsi ɔkyerɛɛw nwoma na ɔdze maa Ammoron n’akowaa kor noara a ɔdze nwoma brɛɛ Moroni no ma ɔdze kɛmaa no. Afei iyi nye nsɛm a ɔkyerɛwee dze kɛmaa Ammoron:"
                },
                {
                    "number": 5,
                    "text": "Hwɛ, Ammoron, makyerɛw wo biribi a ɔfa ɔkõ yi a erokõ tsia mo nkorɔfo yi, anaadɛ wo nuabanyin akõ etsia hɔn, na wo so esi nketse dɛ ebɔsɔw do wɔ no wu ekyir yi."
                },
                {
                    "number": 6,
                    "text": "Hwɛ, mebɛkã biribi a ɔfa Nyankopɔn ne pɛrpɛrdzi ho, nye n’ebufuhyew nkrantsee no, dza ɔsensɛn wo do no, nna gyedɛ inu woho na efa wo nsordaafo fi ha dze hɔn kɔ homankasa hom nsaase do, anaadɛ asaase a ɔyɛ hom dze a ɔyɛ Nephi asaase no do."
                },
                {
                    "number": 7,
                    "text": "Nyew, mebɛkã dɛm ndzɛmba yinom ho asɛm akyerɛ wo, sɛ ibotum ayɛ aso etsie a; nyew, merekã dɛm hɛl no a ɔda hɔ rotweɔn agye ewudzifo a wɔtsetse dɛ ɔwo nye wo nuabanyin no, nna gyedɛ inu woho na igyaa w’ewudzidze botae no, na enye wo nsordaafo no san hom ekyir kɔ homankasa hom asaase do."
                },
                {
                    "number": 8,
                    "text": "Mbom dɛ apow dɛm ndzɛmba yinom, na akõ etsia Ewuradze no dɔm yi, dɛmara so na minyim dɛ ebɛyɛ so bio."
                },
                {
                    "number": 9,
                    "text": "Na afei hwɛ, yɛayɛ krado rotweɔn hom; nyew, na gyedɛ esakyer wo su, annyɛ dɛm a ebɔtwe Nyankopɔn no a apow no no n’ebufuhyew aba wo do, ma ɔasɛɛ wo korakora mpo."
                },
                {
                    "number": 10,
                    "text": "Mbom dɛ mbrɛ Ewuradze tse ase yi, hɛn nsordaafo bɛba wo do; nna gyedɛ hom san hom ekyir, annyɛ dɛm a ɔrennkyɛr na owu aba hom nkyɛn osiandɛ hɛn nkurow nye hɛn nsaase bɛda ho atsena hɔ ama hɛn, nyew, na yebosuo hɛn som nye hɛn Nyame dwuma mu yie."
                },
                {
                    "number": 11,
                    "text": "Mbom hwɛ, ɔyɛ me dɛ merekã dɛm ndzɛmba yinom ho nsɛm kyerɛ wo kwa; anaadɛ ɔyɛ me dɛ eyɛ hɛl ba; dɛm ntsi medze mo nwoma yi aba ewiei a merekã kyerɛ wo dɛ meremmfa m’adaduafo nnsesã w’adaduafo, gyedɛ hom gye to mu dɛ hom dze banyin na ne yer na ne mba bɛma dze agye daduanyi kor; na sɛ dɛm nhyehyɛɛ yi hom bedzi do a, ɔno mebɛyɛ."
                },
                {
                    "number": 12,
                    "text": "Na hwɛ, sɛ annyɛ iyi a, menye mo nsordaafo bɛba wo do; nyew, medze akodze bɛma me mbaa nye mo mbofra mpo, na mebɛba wo do, na mebɛkã wo do araa dze ekodu wankasa w’asaase do mpo, dza ɔyɛ hɛn egyapadze asaase a odzi kan no; nyew, na yɛdze bɔgya bɛhyɛ bɔgya ananmu, nyew, nkwa bɛhyɛ nkwa ananmu; na menye wo bɔkõ araa ekesi dɛ wɔbɛsɛɛ wo efi asaase yi enyi do."
                },
                {
                    "number": 13,
                    "text": "Hwɛ, mowɔ m’ebufuw mu, na mo dɔm so dɛmara; hom reper dɛ hom boku hɛn, na hɛn dze yɛreper dɛ yɛbɔbɔ hɛnho ban. Mbom hwɛ, sɛ hom rohwehwɛ asɛɛ hɛn a hɛn so yɛbɛsɛɛ hom koraa; nyew, na yɛbɛgye hɛn asaase, hɛn egyapadze asaase a odzi kan no."
                },
                {
                    "number": 14,
                    "text": "Afei medze mo nwoma aba ewiei. Emi nye Moroni; emi nye Nephifo hɔn banodzinyi no."
                },
                {
                    "number": 15,
                    "text": "Afei ɔbaa dɛ Ammoron, ber a ne nsa kãa dɛm nwoma yi no, no bo fuwii; na ɔkyerɛɛw nwoma kor so dze kɛmaa Moroni, na dɛm nsɛm yi na ɔkyerɛwee:"
                },
                {
                    "number": 16,
                    "text": "Emi nye Ammoron, Lamanfo hɔn hen no; emi nye Amalickiah no a ikum no no nuabanyin. Hwɛ, mobɔtɔ no wer wɔ wo do, nyew, na menye mo nsordaafo bɛba wo do osiandɛ munnsuro w’ehunahuna no."
                },
                {
                    "number": 17,
                    "text": "Na hwɛ, hom egyanom yɛɛ hɔn enuanom bɔn, na wotwaa hɔn edwoo gyee hɔn nsamu ahendzi ho kyefa a nna ɔyɛ hɔndze no."
                },
                {
                    "number": 18,
                    "text": "Na afei hwɛ, sɛ hom dze hom akodze bogu famu, na hom dze homho abɛhyɛ hɔn a ahendzi no dzi wɔ hɔn no hɔn ase a, ɔno mebɛma mo nkorɔfo dze hɔn akodze egu famu na woegyaa dɛ wɔnye hom bɔkõ bio."
                },
                {
                    "number": 19,
                    "text": "Hwɛ, hom ehunahuna emi na mo nkorɔfo; na mbom hwɛ, yennsuro hom ehunahuna no."
                },
                {
                    "number": 20,
                    "text": "Naaso, mepen do enyigye mu dɛ yɛbɛsesa adaduafo dɛ mbrɛ erohwehwɛ ma yɛayɛ no, ama mesie m’edziban ama mo dɔm a wɔkõ no; na yɛbɔkõ ɔkõ bi a onnyiewiei, dɛ yɛbɛkã Nephifo ahyɛ hɛn tum ase anaadɛ yɛbɛhyew hɔn koraa."
                },
                {
                    "number": 21,
                    "text": "Na dɛ ɔfa Nyame no a hom se yɛapow no no, hwɛ, yennyim obi a ɔtse dɛm; nna hom so hom nnyim obi a ɔtse dɛm; na mbom sɛ biribi tse dɛm wɔ hɔ dze a, hɛndze yennyim na mbom dɛ ɔno na ɔbɔɔ hɛn nye hom so."
                },
                {
                    "number": 22,
                    "text": "Na sɛ ɔwɔ mu dɛ abɔnsam na hɛl wɔ hɔ a, hwɛ ana ɔnnkɛfa wo akɔ hɔ ma enye mo nuabanyin no a ikum no na akã dɛ ɔkɔ dɛm bea no do no akɛtsena bi a? Na mbom hwɛ dɛm ndzɛmba yinom mmfa ho."
                },
                {
                    "number": 23,
                    "text": "Emi nye Ammoron, Zoram n’asenyi, nyia hom egyanom hyɛɛ no na wɔnye no fii Jerusalem bae no."
                },
                {
                    "number": 24,
                    "text": "Na hwɛ afei, meyɛ Lamannyi ɔkokodurfo; hwɛ, na bɔn a wɔdze yɛɛ hɔn no ntsi na yɛrokõ dɛm ɔkõ yi dze agye ahendzi no kyɛfa no; na medze mo nwoma a merekyerɛw dze akɛma Moroni no aba ewiei."
                }
            ]
        },
        "/study/scriptures/bofm/alma/55": {
            "uri": "/study/scriptures/bofm/alma/55",
            "title": "Alma 55",
            "data_type": "chapter",
            "chapter_name": "Tsir 55",
            "chapter_summary": [
                "Moroni pow dɛ ɔbɛsesa adaduafo—Wɔdze nsã daadaa Laman aweɔmfo no ma wɔbow, na woyi Nephi adaduafo no ma woguan—Wɔfa Gid kurow wɔ ber a wɔnnkã bɔgya biara nngu. Bɛyɛ mfe 63–62 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei ɔbaa dɛ ber a Moroni ne nsa kãa nwoma yi no, no bo fuuw kɛse osiandɛ onyim dɛ Ammoron nyim pefee dɛ oridzi akɔhwi; nyew, onyim dɛ Ammoron nyim dɛ dza ɔnam do ma ɔnye Nephifo rokõ no nnyɛ."
                },
                {
                    "number": 2,
                    "text": "Na ɔsee dɛ: Hwɛ, menye Ammoron rennsesa adaduafo no gyedɛ ɔsakyer ne ndzeyɛɛ dɛ mbrɛ mekyerɛwee wɔ mo nwoma no mu no; na meremmpen do mma no mma onnya ahoɔdzen kɛse nnsen dza ɔwɔ no."
                },
                {
                    "number": 3,
                    "text": "Hwɛ, minyim bea a Lamanfo no roweɔn mo nkorɔfo no a wɔafa hɔn adaduafo no wɔ; na sɛ Ammoron rennyɛ dza mekyerɛwee wɔ mo nwoma mu no a, hwɛ, mebɛyɛ dɛ mbrɛ makã no pɛpɛɛpɛr; nyew, mobokuku hɔn araa ekesi dɛ wɔbɔhwehwɛ asomdwee n’ekyir kwan."
                },
                {
                    "number": 4,
                    "text": "Na afei ɔbaa dɛ ber a Moroni kãa dɛm nsɛm yi wiei no, ɔsee dɛ wɔnhwehwɛ no dɔm no mu dɛ gyangyanbiara wobohu obi a ɔyɛ Laman n’asenyi wɔ hɔn mu."
                },
                {
                    "number": 5,
                    "text": "Na ɔbaa dɛ wohun kor a ne dzin dze Laman; na ɔyɛ ɔhen no a Amalickiah kum no no nkowaa mu kor."
                },
                {
                    "number": 6,
                    "text": "Afei Moroni see Laman nye no dɔm no hɔn mu kakra dɛ wɔnkɔ aweɔmfo no a wɔhwɛ Nephifo do no nkyɛn."
                },
                {
                    "number": 7,
                    "text": "Afei Nephifo yi wɔ Gid kurow mu na wɔweɔn hɔn; dɛm ntsi Moroni yii Laman na ɔsee no dɔm no hɔn mu kakra dɛ wɔnye no nkɔ."
                },
                {
                    "number": 8,
                    "text": "Na ewimber no Laman kɔr aweɔmfo no a wɔhwɛ Nephifo do no nkyɛn, na hwɛ wohun dɛ ɔreba no, wohuhoor no; na mbom ɔsee hɔn dɛ: Mma hom nnsuro; hwɛ, meyɛ Lamannyi. Hwɛ, Nephifo no adeda, na yeguan efi hɔn nkyɛn; na hwɛ yɛafa hɔn wenyin dze aba."
                },
                {
                    "number": 9,
                    "text": "Afei ber a Lamanfo no tsee dɛm nsɛm yi no, wɔdze enyigye gyee no; na wɔsee no dɛ: Fa wo wenyin yi ma hɛn ma yɛnom; ɔyɛ hɛn ahomka dɛ edze wenyin kãa woho bae osiandɛ yɛafonafona."
                },
                {
                    "number": 10,
                    "text": "Mbom Laman see hɔn dɛ: Hom mma yɛmfa hɛn wenyin nsie na yɛnkɔ nye Nephifo no nkɔkõ ana. Mbom dɛm kasa yi maa hɔn kɔn dɔɔ mbordo dɛ wɔbɔnom wenyin no;"
                },
                {
                    "number": 11,
                    "text": "Na wɔsee dɛ: Yɛafonafona, dɛm ntsi ma yɛnom wenyin yi, na ɔnnkɛkyɛr biara wɔbɛbrɛ hɛn wenyin a ɔbɛma hɛn ahoɔdzen ma yɛakɔ yɛnye Nephifo no akɔkõ."
                },
                {
                    "number": 12,
                    "text": "Na Laman see hɔn dɛ: Hom botum ayɛ dza hom pɛ."
                },
                {
                    "number": 13,
                    "text": "Na ɔbaa dɛ wɔnoom wenyin no ara yie; nna ɔyɛ hɔn dɛw dodow dɛm ntsi wɔnoom mbordo; na ɔyɛ dzen so, osiandɛ wɔyɛɛ no yie."
                },
                {
                    "number": 14,
                    "text": "Na ɔbaa dɛ wɔnomee na hɔn enyi gyee, na annkyɛr biara na hɔn nyinara bobowee."
                },
                {
                    "number": 15,
                    "text": "Na afei ber a Laman nye no dɔm no hun dɛ wɔabobow na wɔada tuu no, wɔsaan hɔn ekyir kɔr Moroni hɔ kɛkãa ndzɛmba a esi hɔ nyina kyerɛɛ no."
                },
                {
                    "number": 16,
                    "text": "Na afei dɛm adze yi yɛ Moroni ne nhyehyɛɛ. Na Moroni maa no dɔm a oesiesie hɔn no ɔkõ ho akodze; na ɔmaa wɔkɔr Gid kurow mu ber a Lamanfo no adeda tuu na wɔabobow no, na wɔtotoow ɔkõ ho akodze dze maa hɔn a wɔwɔ ndɔmmum mu no araa ma hɔn nyinara nyaa akodze;"
                },
                {
                    "number": 17,
                    "text": "Nyew, wɔmaa hɔn mbaa nye mba a wobotum akõ nyina akodze, na Moroni dze akodze yi maa adaduafo no bɔkɔɔ."
                },
                {
                    "number": 18,
                    "text": "Mbom sɛ wonyaan Lamanfo no a, hwɛ nkyɛ hɔn nyina abobow ntsi Nephifo no botum ekuku hɔn."
                },
                {
                    "number": 19,
                    "text": "Mbom hwɛ, nnyɛ dɛm na Moroni rohwehwɛ; n’enyi anngye ewudzi anaa bɔgya kã ho, na mbom n’enyi gyee dɛ obeyi no nkorɔfo no efi ɔsɛɛ mu; na iyi ntsi na ɔmmpɛ dza ɔnntsen wɔ n’akwan mu, ɔronnkɔ nnkɛsɛɛ Lamanfo no wɔ aber a wɔabobow."
                },
                {
                    "number": 20,
                    "text": "Mbom ne nsa akã dza ɔrohwehwɛ; osiandɛ ɔama adaduafo no a wɔwɔ kurow a wɔagye ho ban no mu no akodze, na ɔama hɔn tum dɛ wɔngye mbea nyina a ɔwɔ ban no mu no."
                },
                {
                    "number": 21,
                    "text": "Na ɔsee dɔm a wɔnye no wɔ hɔ no dɛ wɔntwe hɔnho kakra mfi hɔn nkyɛn, na wontwa Lamanfo nsordaafo no ho nhyia."
                },
                {
                    "number": 22,
                    "text": "Afei hwɛ wɔyɛɛ dɛm adze yi nyina anafua, ntsi ber a Lamanfo no nyaan anapa no wohun dɛ Nephifo no etwa hɔnho ehyia wɔ ban no ekyir na hɔn adaduafo no so dzedze akodze wɔ ban no mu."
                },
                {
                    "number": 23,
                    "text": "Na iyi maa wohun dɛ Nephifo no enya tum wɔ hɔn do; na dɛm gyinabew yi maa wohun dɛ ɔnnsɛ dɛ wɔnye Nephifo no kõ; dɛm ntsi hɔn nsordaafo mu asahen ekunyin no see hɔn dɛ wɔmfa hɔn ɔkõ ho akodze mbrɛ hɔn, na wɔdze baa boguu Nephifo no ananadze, na wɔserɛɛ hɔn dɛ wonhu hɔn mbɔbɔr."
                },
                {
                    "number": 24,
                    "text": "Afei hwɛ, dza Moroni rohwehwɛ ara nye iyi. Ɔfaa hɔn ɔkõ mu adaduafo, na ɔgyee kurow no, na ɔmaa wogyaa Nephifo adaduafo no nyinara ma wɔbɛkãa Moroni no nsordaafo ho, na iyi maa no nsordaafo hɔn ahoɔdzen yɛɛ kɛse."
                },
                {
                    "number": 25,
                    "text": "Na ɔbaa dɛ ɔsee Lamanfo a ɔafa hɔn adaduafo no dɛ wɔnhyɛ ase nyɛ edwuma ngye ban a ɔyɛ dzen mfa mbɔ Gid kurow ho aprɔw."
                },
                {
                    "number": 26,
                    "text": "Na ɔbaa dɛ ber a ɔgyee Gid kurow ho ban, dɛ mbrɛ ɔrohwehwɛ no, ɔsee dɛ wɔmfa n’adaduafo no nkɔ Dzifuu kurow mu; na ɔmaa nsordaafo a hɔnho yɛ dzen yie bɔɔ dɛm kuropɔn no so ho ban."
                },
                {
                    "number": 27,
                    "text": "Na ɔbaa dɛ Lamanfo hɔn ndabraba nyina ammfa hɔnho, ma adaduafo nyina a wɔfaa hɔn no, wɔdze hɔn siee na wɔbɔɔ hɔnho ban, na wɔkoraa nsaase nyina so a hɔn nsa akã no bio no so do yie."
                },
                {
                    "number": 28,
                    "text": "Na ɔbaa dɛ Nephifo no hyɛɛ ase dɛ woridzi konyim bio, na wɔregye hɔn kyɛfa na ndzinoa bio."
                },
                {
                    "number": 29,
                    "text": "Mpɛn pii na Lamanfo peer dɛ wobotwa hɔnho ehyia anafua, na dɛm ndzeyɛɛ no maa wɔyeew adaduafo pii."
                },
                {
                    "number": 30,
                    "text": "Na mpɛn pii so na wɔpeer dɛ wɔbɛma Nephifo no anom hɔn wenyin, ama bɔr anaa hɔn nsãbow asɛɛ hɔn."
                },
                {
                    "number": 31,
                    "text": "Mbom hwɛ, Nephifo annyɛ nyaa wɔ Ewuradze hɔn Nyankopɔn ne nkaa ho wɔ dɛm amandzehuber yi mu. Hɔn efir ammpa hɔn da; nyew, wɔammpɛ dɛ wɔnom hɔn wenyin wɔ aber a wonndzii kan mmfaa bi mmaa Lamanfo adaduafo no."
                },
                {
                    "number": 32,
                    "text": "Na wɔhwɛɛ hɔnho yie amma hɔn mu biara annom bɔr no osiandɛ sɛ hɔn wenyin tum ku Lamannyi a nna obotum eku Nephinyi so; na dɛm na wɔdze yɛɛ sɔɔ hɔn nsã hyew biara hwɛe."
                },
                {
                    "number": 33,
                    "text": "Na afei ɔbaa dɛ okehiaa dɛ Moroni yɛ mboaboaho na ɔkɔ Morianton kurow so do; osiandɛ hwɛ, Lamanfo no bɔɔ mbɔdzen gyee ban dze bɔɔ Morianton kurow ho araa kesii dɛ hɔ bɛyɛɛ hɔn sumabew kɛse."
                },
                {
                    "number": 34,
                    "text": "Na aber biara nna wɔdze nsordaafo afofor reba kurow no mu, nye kwan mu edziban so."
                },
                {
                    "number": 35,
                    "text": "Na dɛm na afe eduonu akron wɔ ber a atsɛmbuafo hwɛ Nephi no nkorɔfo do no so dze baa ewiei."
                }
            ]
        },
        "/study/scriptures/bofm/alma/56": {
            "uri": "/study/scriptures/bofm/alma/56",
            "title": "Alma 56",
            "data_type": "chapter",
            "chapter_name": "Tsir 56",
            "chapter_summary": [
                "Helaman dze krataa kɛma Moroni kɛkã ɔkõ a wɔnye Lamanfo kõe no mu nsɛm kyerɛ no—Antipus na Helaman dzi konyim kɛse wɔ Lamanfo do—Helaman ne mberantsɛ mpemebien no dze tum nwanwa bi kõ na wonnku hɔn mu biara. Nkyekyɛmu 1, bɛyɛ mfe 62 Ansaana wɔbɔwo Christ; nkyekyɛmu 2–19, bɛyɛ mfe 66 Ansaana wɔbɔwo Christ; nye nkyenkyɛmu 20–57, bɛyɛ mfe 65–64 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ afe eduasa n’ahyɛse wɔ atsɛmbuafo aber do wɔ bosoom a odzi kan ne da a otsĩa ebien mu no, Moroni ne nsa kãa nwoma fii Helaman hɔ a ɔfa nkorɔfo a wɔwɔ dɛm asaase no do hɔ."
                },
                {
                    "number": 2,
                    "text": "Na nsɛm a ɔkyerɛwee no nye iyi: Mo nuabanyin Moroni a modɔ wo mapa, wɔ Ewuradze mu nye hɛn ɔkõ abɛbrɛsɛ so mu; hwɛ, mo nuabanyin dɔfo, mowɔ nsɛm bi kã kyerɛ wo a ɔfa hɛn akosɛm ho wɔ asaase n’afamu ha yi."
                },
                {
                    "number": 3,
                    "text": "Hwɛ, nkorɔfo no a Ammon dze hɔn fi Nephi asaase do bae no hɔn mbabanyin mu mpemebien—afei inyim dɛ iyinom yɛ Laman a ɔyɛ hɛn egya Lehi ne babanyin panyin no n’asefo;"
                },
                {
                    "number": 4,
                    "text": "Afei onnhia dɛ mobɔkɔ do akyerɛkyerɛ dza ɔfa no hɔn amambra anaa hɔn gyedzi mu akyerɛ wo, osiandɛ inyim dɛm nsɛm iyinom nyina—"
                },
                {
                    "number": 5,
                    "text": "Dɛm ntsi oye ara dɛ mekã kyerɛ wo dɛ dɛm mberantsɛ mpemebien yinom afa hɔn ɔkõ ho akodze, na wɔpɛ dɛ meyɛ hɔn banodzinyi; na yɛaba dɛ yɛrobɔbɔ hɛn man ho ban."
                },
                {
                    "number": 6,
                    "text": "Na afei hom nyim dza ɔfa no ahyɛmu a hɔn egyanom edzi, dɛ wɔremmfa hɔn ɔkõ ho akodze nye hɔn enuanom nnkõ mmfa nnkã bɔgya nngu."
                },
                {
                    "number": 7,
                    "text": "Mbom afe eduonu esia mu ber a wohun hɛn amandzehu nye hɛn abɛbrɛsɛ no nkyɛ worubu hɔn ahyɛmu no a woedzi no do na wɔafa hɔn ɔkõ ho akodze dze akõ ama hɛn."
                },
                {
                    "number": 8,
                    "text": "Mbom mammpen do amma hɔn dɛ wobobu dɛm ahyɛmu a woedzi no do, nna mususu dɛ Nyankopɔn bɛhyɛ hɛn dzen ara ma yerunnhu amandze pii osiandɛ woedzi nsew a wodzii no do."
                },
                {
                    "number": 9,
                    "text": "Mbom hwɛ, yɛwɔ enyigye kɛse wɔ dɛm adze kor yi a osii yi ho. Na hwɛ, afe eduonu esia mu no, emi, Helaman, midzii dɛm mberantsɛ mpemebien yi enyim dze hɔn kɔr Judea kurow mu, dɛ yɛrokɔboa Antipus, nyia hom eyi no banodzinyi dɛ ɔnhwɛ dɔm a wɔwɔ dɛm asaase no do no."
                },
                {
                    "number": 10,
                    "text": "Na medze me mbabanyin (na wɔfata dɛ wɔfrɛ hɔn mbabanyin) mpemebien kãa Antipus no nsordaafo ho, na iyi maa Antipus nyaa ahoɔdzen, na ɔmaa n’enyi gyee mbordo; na hwɛ, nna no nsordaafo no hɔn do atsew ara yie osiandɛ Lamanfo hɔn nsordaafo no ekuku hɛn nkorɔfo no hɔn mu pii, na ɔwɔ dɛ yedzi awerɛhow kɛse wɔ iyi ho."
                },
                {
                    "number": 11,
                    "text": "Naaso, yɛbɛkyekye hɛn werɛ wɔ ntsease yi ho, dɛ wowui dze maa hɔn man nye hɔn Nyankopɔn, nyew, na wɔwɔ ahomka."
                },
                {
                    "number": 12,
                    "text": "Na Lamanfo no afa hɔn mu pii so adaduafo, na hɔn nyina yɛ nsordaafo asahen ekunyin, na nkaafo no nyina woekuku hɔn. Na yesusu dɛ sɛ wonnkunkum hɔn a nna ɔno wɔwɔ Nephi asaase do dɛm aber yi."
                },
                {
                    "number": 13,
                    "text": "Na afei dɛm nkurow yi na Lamanfo no akã hɛn mbarimba akatakyi bɔgyaa egu dze agye."
                },
                {
                    "number": 14,
                    "text": "Manti asaase, anaa Manti kurow, nye Zeezrom kurow, nye Cumeni kurow, nye Antiparah kurow."
                },
                {
                    "number": 15,
                    "text": "Na dɛm nkuropɔn yinom na ber a mebaa Judea no nna ɔwɔ hɔn nsamu; na muhun Antipus na no dɔm no dɛ wɔreyɛ edwuma ahoɔdzen mu dze abɔ kuropɔn no ho ban."
                },
                {
                    "number": 16,
                    "text": "Nyew, nna wɔatotɔ bahaw wɔ honandua mu nye sunsum mu so dɛmara, osiandɛ wɔkõo ahoɔdzen mu anapa na wɔyɛɛ edwuma anafua so dze bɔɔ hɔn nkurow ho ban, na wohun amandze ahorow pii."
                },
                {
                    "number": 17,
                    "text": "Na afei woesua dɛ wobedzi konyim wɔ bea yi do anaadɛ wobowu; dɛm ntsi ibohu dɛ mo dɔm kakra a menye hɔn bae no, nyew, me mbabanyin no maa wonyaa enyidado nye enyigye kɛse."
                },
                {
                    "number": 18,
                    "text": "Na afei ɔbaa dɛ ber a Lamanfo no hun dɛ Antipus enya dɔm pii akã no nsordaafo ho no, Ammoron hyɛɛ hɔn dɛ mma wɔnnsoɛr Judea kuropɔn no do, anaa hɛn so hɛn do nye hɛn mmbɔkõ."
                },
                {
                    "number": 19,
                    "text": "Na dɛm na Ewuradze yɛe dze doom hɛn; osiandɛ sɛ wɔbaa hɛn do ber a nna yɛayɛ mberɛw no a nkyɛ annhwɛ a wɔsɛɛ hɛn nsordaafo kakra no; mbom dɛm na oduae dze koraa hɛn do."
                },
                {
                    "number": 20,
                    "text": "Ammoron hyɛɛ hɔn dɛ wɔnkora dɛm nkurow no a wɔagye no do yie. Na dɛm na afe eduonu esia no dze baa ewiei. Na afe eduonu esuon n’ahyɛse no yesiesiee hɛn kurow no na yesiesiee hɛnho dze bɔɔ hɛnho ban."
                },
                {
                    "number": 21,
                    "text": "Afei yɛpɛɛ dɛ nkyɛ Lamanfo bɛba hɛn do; osiandɛ nna yɛmmpɛ dɛ yɛbɔkɔ hɔn do wɔ hɔn aban no mu."
                },
                {
                    "number": 22,
                    "text": "Na ɔbaa dɛ yɛsomaa atsɛwfo dɛ wɔnkɔ nkɛtsɛw nhwɛ dza wɔreyɛ, amma woemmbesian hɛnho adzesaa anaa adzekyee annkɔ hɛn nkuropɔn nkaa no a ɔwɔ etsifi afamu no do."
                },
                {
                    "number": 23,
                    "text": "Na yenyim dɛ dɛm nkuropɔn yinom mu mba no nnyi ahoɔdzen yie a wobotum nye hɔn edzi esi; dɛm ntsi na yɛpɛɛ dɛ, sɛ wɔbɛpa hɛnho a, yebesi hɔn ekyir akã hɔn ahyɛ, na ber a binom atoa hɔn wɔ ekyir no nna binom so ehyia hɔn wɔ enyim. Yɛdween dɛ yebenya hɔn do tum; nna mbom hwɛ, dza yɛrohwehwɛ no ammba mu."
                },
                {
                    "number": 24,
                    "text": "Woenntum ammfa hɔn nsordaafo nyinara ammbɛpa hɛnho, eso woenntum ammfa hɔn mu bi mpo ammbɛsen osiandɛ bɛyɛ na woennya ahom kɛse enngyina hɛn ano ma wɔatotɔr."
                },
                {
                    "number": 25,
                    "text": "Eso woenntum enntu Zarahemla do sa; nna woenntum enntwa Sidon etsifi ammfa annkɔ Nephihah kurow do."
                },
                {
                    "number": 26,
                    "text": "Na dɛm ntsi wɔnye hɔn nsordaafo no yɛɛ adwen dɛ wɔbɔkora dɛm nkurow no a wɔagye no do."
                },
                {
                    "number": 27,
                    "text": "Na afei ɔbaa dɛ dɛm afe yi no bosoom a otsĩa ebien mu no, wɔdze edziban pii fi me dɛm mbabanyin mpemebien no hɔn egyanom hɔ brɛɛ hɛn."
                },
                {
                    "number": 28,
                    "text": "Na wɔdze dɔm mpemebien so fi Zarahemla asaase do brɛɛ hɛn. Na iyi maa hɛn dɔm bɛyɛɛ mpem du, na yenyaa edziban so a yɛdze bɛma hɔn nye hɔn yernom na hɔn mba so."
                },
                {
                    "number": 29,
                    "text": "Na ber a Lamanfo no hun dɛ hɛn nsordaafo rodɔr daa daa, na wɔbrɛ hɛn edziban so ma yedzi no, wɔhyɛɛ ase dɛ worusuro, na wɔpɛɛ dɛ wotu hyɛ hɛn do ama sɛ wɔyɛ na ɔbɛyɛ a woesiw kwan amma hɛn nsa annka edziban nye dɔm a wɔbɛba abɔboa hɛn no."
                },
                {
                    "number": 30,
                    "text": "Afei ber a yehun dɛ Lamanfo no hɔnho ahyɛ ase rihiahia hɔn wɔ iyi ho ntsi no, yɛpɛɛ dɛ yesua efir bi dze pa hɔn; dɛm ntsi Antipus hyɛɛ me dɛ memfa me mbabanyin kakra no nkɔ kurow bi a ɔbɛn hɛn mu, tse dɛ mbrɛ yɛdze edziban rokɔ dɛm kurow no mu."
                },
                {
                    "number": 31,
                    "text": "Na dɛ yɛmfa Antiparah kurow nkyɛn nkɔ, tse dɛ mbrɛ yɛrokɔ kurow a ɔda ekyir wɔ mpoano afamu no mu."
                },
                {
                    "number": 32,
                    "text": "Na ɔbaa dɛ yesii mu na yɛyɛɛ dɛ mbrɛ yɛdze hɛn edziban rokɔ dɛm kurow no mu."
                },
                {
                    "number": 33,
                    "text": "Na ɔbaa dɛ Antipus so faa no nsordaafo mu fã na wosii mu kɔree, na wogyaa hɔn a wɔaka no dɛ wɔnhwɛ kurow no do. Mbom wɔannkɔ kesii dɛ emi menye mo nsordaafo kakra no sii mu kɔree, na yɛbɛɛn Antiparah kurow no."
                },
                {
                    "number": 34,
                    "text": "Na afei, Antiparah kurow mu hɔ na Lamanfo hɔn nsordaafo a hɔnho yɛ dzen ara yie no wɔ; nyew, wɔdɔɔ sõ ara yie."
                },
                {
                    "number": 35,
                    "text": "Na ɔbaa dɛ ber a hɔn atsɛwfo kãa kyerɛɛ hɔn no, wɔnye hɔn nsordaafo no puei na wɔdze twitwi baa hɛn do."
                },
                {
                    "number": 36,
                    "text": "Na ɔbaa dɛ yeguanee dze faa etsifi afamu. Na dɛm na yɛyɛe dze twee Lamanfo hɔn nsordaafo a hɔnho yɛ dzen ara yie no fii hɔn bea do;"
                },
                {
                    "number": 37,
                    "text": "Nyew, wɔbaa ekyir kakra ara yie na ber a wohun dɛ Antipus no nsordaafo no ritsiw hɔn ahoɔdzen mu no, wɔamman ammfa nyimfa anaa bankum, mbom wɔbaa hɔn enyim tsentsendo kãa hɛn do; na, yesusu dɛ, hɔn adwen nye dɛ wobokuku hɛn ansaana Antipus ato hɔn, amma hɛn nkorɔfo no annka hɔn annhyɛ."
                },
                {
                    "number": 38,
                    "text": "Na afei ber a Antipus hun dɛ yɛwɔ mbusu mu no, ɔmaa no nsordaafo no miaa hɔn nantsew mu. Mbom hwɛ, ɔyɛ adzesaaber dɛm ntsi wɔannto hɛn, nna Antipus so annto hɔn; dɛm ntsi yesisii hɛn ntamadan na yɛdaa dze tweɔɔn adzekyee."
                },
                {
                    "number": 39,
                    "text": "Na ɔbaa dɛ ansaana adze rebɛkye no, hwɛ nna Lamanfo no ritsiw hɛn. Afei so hɛnho nnyɛ dzen dodow a yebotum yɛnye hɔn akõ; nyew na mmpɛ dɛ me mbabanyin nkakraba yinom so totɔr wɔ hɔn nsaano; dɛm ntsi yɛsɔɔw do kɔree, na yɛdze faa sar no do."
                },
                {
                    "number": 40,
                    "text": "Afei nna wonntum mman mmfa nyimfa anaa bankum osiandɛ bɛyɛ na woetwa hɔnho ehyia; nna mo so mamman ammfa nyimfa anaa bankum osiandɛ bɛyɛ na wɔato hɛn, na yerunntum so nye hɔn nndzi esi osiandɛ wobokuku hɛn, na woeguan akɔ; na dɛm na ɔmaa yeguaan dɛm da no nyinara wɔ sar no do, kesii dɛ sum bae."
                },
                {
                    "number": 41,
                    "text": "Na ɔbaa dɛ adze kyee bio no, yehun dɛ Lamanfo no kã hɛn do, na yeguaan hɔn."
                },
                {
                    "number": 42,
                    "text": "Mbom ɔbaa dɛ woenntsiiw hɛn annkɔ ekyir papa nna wogyinae; na iyi sii wɔ bosom a otsĩa esuon ne da a otsĩa ebiasa n’anapa no mu."
                },
                {
                    "number": 43,
                    "text": "Na afei, sɛ Antipus bɔtoo hɔn a ɔno dze yennyim, mbom mesee dɔm no dɛ: Hwɛ, yennyim na mbom woegyina ama yɛaakɔ hɔn do, na yɛakɔtɔ hɔn efir mu."
                },
                {
                    "number": 44,
                    "text": "Dɛm ntsi ebɛn asɛm na hom wɔ kã, me mbabanyin, ana hom bɔkɔ nye hɔn akɔkõ?"
                },
                {
                    "number": 45,
                    "text": "Na afei mo nuabanyin dɔfo Moroni, mese wo dɛ, munnhun akokodur kɛse a ɔtse dɛm da, oho, bi nnyi Nephifo nyinara mu."
                },
                {
                    "number": 46,
                    "text": "Na dɛ mbrɛ aber nyina mefrɛ hɔn me mbabanyin no (osiandɛ hɔn nyina susuar) dɛm ntsi wɔsee me dɛ: Egya, hwɛ hɛn Nyame kã hɛnho, na ɔremma kwan mma yɛnntotɔr ntsi ma yɛnkɔ; yennkokuku hɛn enuanom no sɛ wɔannhaw hɛn a; dɛm ntsi ma yɛnkɔ, annyɛ a hɔn nsa bɛda Antipus no nsordaafo no do."
                },
                {
                    "number": 47,
                    "text": "Afei hɔn nnkõo da, naaso woennsuro owu; na wɔdween hɔn egyanom hɔn ahotɔ ho seen hɔn nkwa; nyew, hɔn nãnom akyerɛkyerɛ hɔn dɛ sɛ wonya gyedzi a, Nyankopɔn bɛgye hɔn."
                },
                {
                    "number": 48,
                    "text": "Na wɔkaa nsɛm a hɔn nãnom kãa kyerɛɛ me no na wɔsee me dɛ: Yenngye kyim dɛ hɛn nãnom no nyim dɛm."
                },
                {
                    "number": 49,
                    "text": "Na ɔbaa dɛ menye me mpem ebien no saan hɛn ekyir dɛ yɛrokɔ Lamanfo no a wotsiiw hɛn no do. Na afei hwɛ, Antipus no nsordaafo no ato hɔn ma ɔkõ a ɔyɛ hu esi."
                },
                {
                    "number": 50,
                    "text": "Na Antipus no nsordaafo, osiandɛ woetwa kwan tsentsen wɔ mber tsiabaa mu ntsi, nna wɔafonafona, ma nkyɛ wɔrobɔtotɔr wɔ Lamanfo nsa; na sɛ menye me mpem ebien no annsan ekyir ammba a nkyɛ hɔn nsa kãa dza wɔrohwehwɛ wɔayɛ."
                },
                {
                    "number": 51,
                    "text": "Na osiandɛ wɔafonafona wɔ hɔn nantsew a wɔnantseew no ɔhyew do ntsi, Antipus nye no banodzifo no mu pii atotɔr wɔ nkrantsee ano no—dɛm ntsi Antipus no dɔm no osiandɛ hɔn banodzifo atotɔr ntsi, wɔhyɛɛ ase dɛ wɔrepa abaw wɔ Lamanfo enyim."
                },
                {
                    "number": 52,
                    "text": "Na ɔbaa dɛ Lamanfo no nyaa akokodur na wɔhyɛɛ ase dɛ woritsiw hɔn; na ber a Lamanfo dze ahoɔdzen kɛse ritsiw hɔn no, nna Helaman nye ne mpemebien no puee hɔn ekyir, na wɔhyɛɛ ase dɛ worukuku hɔn mbordo, iyi maa Lamanfo nsordaafo no nyina gyinae na wɔdaan hɔnho wɔ Helaman do."
                },
                {
                    "number": 53,
                    "text": "Afei ber a Antipus no dɔm no hun dɛ Lamanfo no adan hɔnho no, wɔboaboaa hɔn nkorɔfo ano na wosii Lamanfo no hɔn ekyir bio."
                },
                {
                    "number": 54,
                    "text": "Na afei ɔbaa dɛ hɛn, Nephi no nkorɔfo no, Antipus no dɔm, nye emi na me mpem ebien no, twaa Lamanfo ho hyiae, na yekum hɔn; nyew, yekum hɔn araa ma ɔbaa dɛ ɔwɔ dɛ wɔdze hɔn ɔkõ ho akodze ma na wɔdze hɔnho so ma, ma wɔfa hɔn dɛ wɔyɛ ɔkõ mu adaduafo."
                },
                {
                    "number": 55,
                    "text": "Na afei ɔbaa dɛ ber a wogyaa hɔnho mu maa hɛn no, hwɛ mekaan dɛm mberantsɛ no a wɔkãa moho ma yɛkõe no, nna musuro dɛ wobokuku hɔn mu pii."
                },
                {
                    "number": 56,
                    "text": "Mbom hwɛ, m’enyi gyee kɛsenara osiandɛ hɔn mu ɔkra kor mpo anntɔ wɔ asaase no do; nyew, na wɔkõo dɛ mbrɛ wɔdze Nyankopɔn n’ahoɔdzen; nyew, wonnhun mbanyin a wɔdze ahoɔdzen a ɔtse dɛm akõ pɛn; na wɔdze tum kɛse a ɔtse dɛm kɔr Lamanfo do, ma otuu hɔn akoma; na iyi ho ntsi na ɔmaa Lamanfo no gyaa hɔnho mu maa dɛ ɔkõ mu adaduafo no."
                },
                {
                    "number": 57,
                    "text": "Na yennyi bea a yɛdze bɛma hɛn adaduafo no, beebi a yebotum akora hɔn do efi Lamanfo nsordaafo nsa, dɛm ntsi yɛmaa Antipus no dɔm no a woennku hɔn no hɔn mu fã nye hɔn kɔr Zarahemla asaase do; na mefaa hɔn a wɔaka no dze hɔn kãa me mberantsɛ nkakraba Ammonfo no ho, na yɛsaan hɛn ekyir kɔr Judea kurow mu."
                }
            ]
        },
        "/study/scriptures/bofm/alma/57": {
            "uri": "/study/scriptures/bofm/alma/57",
            "title": "Alma 57",
            "data_type": "chapter",
            "chapter_name": "Tsir 57",
            "chapter_summary": [
                "Helaman kã Antiparah ne mfae nye hɔnho a wɔdze mae na ekyir no wɔkɔbɔ Cumeni ho ban ho asɛm—Ammon ne mberantsɛmba no kõ akokodur mu na wopirapira hɔn nyina na mbom wonnku obiara—Gid kã Lamanfo hɔn nkumii na Laman adaduafo hɔn nguanee ho asɛm. Bɛyɛ mfe 63 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ me nsa kãa nwoma fii Ammoron a ɔyɛ ɔhen no nkyɛn a ɔkyerɛ dɛ sɛ medze dɛm ɔkõ mu adaduafo a yɛafa hɔn no ma a ɔno ɔdze Antiparah kurow no bɛma hɛn."
                },
                {
                    "number": 2,
                    "text": "Mbom mosomaa ma wɔdze nwoma kɛmaa ɔhen no dɛ, yɛwɔ awerɛhyɛmu dɛ hɛn nsordaafo no dɔɔ sõ a wobotum agye Antiparah kurow no; na sɛ yɛdze ɔkõ mu adaduafo no ma a, nna ɔwɔ dɛ yehu dɛ yennyim nyansa, na mbom yɛdze hɛn adaduafo no bɛma sɛ wɔdze hɛn so hɛndze bɛma dze ahyɛ ananmu a."
                },
                {
                    "number": 3,
                    "text": "Na Ammoron anngye no nwoma no, osiandɛ ɔammpɛ dɛ ɔdze no adaduafo no bɛma dze agye nedze; dɛm ntsi yɛhyɛɛ ase dɛ yɛroboaboa hɛnho na yɛakɔ Antiparah kurow no do."
                },
                {
                    "number": 4,
                    "text": "Mbom nyimpa a wɔwɔ Antiparah kurow mu no fii kurow no mu, na woguanee kɔr hɔn nkurow binom do a ɔwɔ hɔn nsamu, mbea a wobotum agye ho ban; na iyi maa hɛn nsa kãa Antiparah kurow no."
                },
                {
                    "number": 5,
                    "text": "Na dɛm na afe eduonu-awɔtwe wɔ atsɛmbuafo aber do no dze baa ewiei."
                },
                {
                    "number": 6,
                    "text": "Na ɔbaa dɛ afe eduonu akron n’ahyɛse mu no, wɔdze edziban brɛɛ hɛn, na wɔdze nyimpa bɛyɛ mpemesia so fi Zarahemla asaase nye asaase a ɔda ho no bɛkãa hɛn nsordaafo mpemebien a wɔyɛ kumaabi no ho, na Ammonfo mbabanyin eduosia so baa bɛkãa hɔn enuanom no ho. Na afei hwɛ, hɛnho yɛɛ hɛn dzen, nyew, na wɔdze edziban pii so brɛɛ hɛn."
                },
                {
                    "number": 7,
                    "text": "Na ɔbaa dɛ nna yɛpɛ dɛ yɛnye nsordaafo no a wɔdze hɔn egu hɔ dɛ wɔmbɔ Cumeni kurow ho ban no kɔkõ."
                },
                {
                    "number": 8,
                    "text": "Na afei hwɛ, mebɛkyerɛ wo mbrɛ ɔyɛ a annkyɛr koraa na yɛyɛɛ dza yɛrohwehwɛ no; nyew, yɛfaa hɛn nsordaafo ahoɔdzenfo no, anaadɛ hɛn nsordaafo ahoɔdzenfo no bi na adzesaaber no, yɛkɔree na yekotwaa Cumeni kurow ho hyiae, wɔ ber a aka kakra ma wɔdze hɔn edziban abrɛ hɔn no."
                },
                {
                    "number": 9,
                    "text": "Na ɔbaa dɛ yɛbɔɔ hɛn asese twaa kurow no ho hyiae, na yɛyɛɛ dɛm adzesaaber mpɛn pii; na mbom yɛdedaa hɛn nkrantsee do na yɛweɔnee, amma Lamanfo no ammba hɛn do anafua emmbokuku hɛn, na mpɛn pii na wɔbɔɔ mbɔdzen dɛ wɔbɛyɛ dɛm; na mbom mber dodow biara a wɔbɔɔ mbɔdzen dɛ wɔbɛyɛ dɛm no hɔn bɔgyaa gui."
                },
                {
                    "number": 10,
                    "text": "Ekyir yi hɔn kwan mu edziban bae na ber a wɔyɛɛ dɛ wɔrebɛhɛn kurow no mu anafua no, na ɔnam dɛ yɛyɛ Nephifo na yɛnnyɛ Lamanfo ntsi, yɛfaa hɔn nye hɔn edziban no."
                },
                {
                    "number": 11,
                    "text": "Na ammfa Lamanfo hɔnho koraa dɛ yɛayɛ dɛm ma hɔn nsa annka hɔn edziban, nna woesi nketse dɛ wɔbɛfa kurow no; dɛm ntsi nna ohia dɛ yɛgye edziban no ma wɔdze kɔ Judea, na hɛn adaduafo no so, wɔdze hɔn kɔr Zarahemla asaase do."
                },
                {
                    "number": 12,
                    "text": "Na ɔbaa dɛ enndzi nda dodow biara na Lamanfo no hyɛɛ ase dɛ wɔrepa abaw wɔ hɔn edzidzi ho; dɛm ntsi wogyaa kurow no mu maa hɛn; na dɛm na ɔmaa hɛn nsa kãa Cumeni kurow no dɛ mbrɛ yɛrohwehwɛ no."
                },
                {
                    "number": 13,
                    "text": "Mbom ɔbaa dɛ nna hɛn adaduafo no dɔɔ sõ, na kaansa yɛdɔɔ sõ dɛmara mpo a, okehiaa dɛ yɛdze hɛn dɔm no nyina hwɛ adaduafo no do, anaadɛ yebokuku hɔn."
                },
                {
                    "number": 14,
                    "text": "Na hwɛ, wotum bɔmu guan, na wɔ dze abo na ndua, anaadɛ biribiara a hɔn nsa bɛkã no kõ, iyi ntsi, yɛfaa hɔn ɔkõ mu adaduafo no, yekukuu hɔn mu mpemebien."
                },
                {
                    "number": 15,
                    "text": "Dɛm ntsi ohiaa dɛ yetwa hɔn nkwa do, anaadɛ yekura nkrantsee, dze weɔn hɔn, dze hɔn kɔ Zarahemla asaase do; na hɛn edziban so bɔsõ hɛnankasa hɛn nkorɔfo a bi rommbor do, ammfa ho koraa dɛ yɛagye bi efi Lamanfo nsamu."
                },
                {
                    "number": 16,
                    "text": "Na afei dɛm ahokyer yi mu, nna ato hɛn adwendwen wɔ dza yɛmfa nyɛ dɛm ɔkõ mu adaduafo no; naaso yɛdween ho dɛ yɛbɛma wɔdze hɔn akɔ Zarahemla asaase do; dɛm ntsi yeyiyii hɛn dɔm mu binom, na yɛhyɛɛ hɔn dɛ wɔmfa hɛn adaduafo no nkɔ Zarahemla asaase do."
                },
                {
                    "number": 17,
                    "text": "Mbom ɔbaa dɛ adzekyee no wɔsaan hɔn ekyir bae. Na afei hwɛ, yemmbisa hɔn biribiara a ɔfa adaduafo no ho; osiandɛ hwɛ, nna Lamanfo no aba hɛn do, ntsi wɔbaa ber a oye bɛgyee hɛn ma yɛanntɔ wɔ hɔn nsaano. Na hwɛ, Ammoron asoma ma wɔdze edziban fofor na nsordaafo pii so abrɛ hɔn."
                },
                {
                    "number": 18,
                    "text": "Na ɔbaa dɛ nkorɔfo a yɛsomaa hɔn ma wɔdze adaduafo no kɔree no baa mber pa mu bɛmaa wohun hɔn gyinabew, ber a nkyɛ wɔreyɛ akã hɛn ahyɛ."
                },
                {
                    "number": 19,
                    "text": "Mbom hwɛ mo dɔm mpemebien eduosia no kõo enyiber do ara yie; nyew, wogyinaa pintsinn wɔ Lamanfo no enyim, na wokum hɔn a wɔnye hɔn dzii esi nyina."
                },
                {
                    "number": 20,
                    "text": "Na ber a hɛn nsordaafo a wɔaka no nkyɛ wɔreyɛ apa abaa wɔ Lamanfo enyim no, hwɛ, dɛm mpemebien eduosia no gyinaa pintsinn na woennhihim."
                },
                {
                    "number": 21,
                    "text": "Nyew, na wodzii mbra do na wɔyɛɛ dza wɔsee hɔn dɛ wɔnyɛ biara pɛpɛɛpɛr; nyew, na dɛ mbrɛ hɔn gyedzi tse no, ɔyɛɛ hɔ maa hɔn; na mekaa nsɛm a wɔkãa kyerɛɛ me dɛ hɔn nãnom akyerɛkyerɛ hɔn no."
                },
                {
                    "number": 22,
                    "text": "Na afei hwɛ, ɔnam me mbabanyin yinom, nye dɔm no a woyii hɔn dɛ wɔmfa adaduafo no nkɔ no do na yedzii dɛm konyim kɛse yi; osiandɛ hɔn na wɔhwee Lamanfo no; dɛm ntsi wɔpaam hɔn ma wɔsanee kɔr Manti kurow mu."
                },
                {
                    "number": 23,
                    "text": "Na yɛfaa hɛn kurow Cumeni, na nnyɛ hɛn nyina na yewui nkrantsee ano; naaso, nna yɛayew dɔm pii."
                },
                {
                    "number": 24,
                    "text": "Na ɔbaa dɛ ber a Lamanfo no guanee kɔree no, ntsɛmara mehyɛɛ hɔn dɛ wonyiyi mo nkorɔfo no a woepirapira no mfi ewufo no mu, na wɔnkyekyer hɔn ekur no."
                },
                {
                    "number": 25,
                    "text": "Na ɔbaa dɛ me mpemebien eduosia mu ahaebien hɔn enyiwa do siiw hɔn osiandɛ nna wɔahwer bɔgya pii; naaso, osian Nyankopɔn ne papayɛ ntsi, na dza ɔyɛɛ hɛn ahobow kɛse, na ɔyɛɛ hɛn nsordaafo no nyina so enyigye nye dɛ, hɔn mu ɔkra kor mpo ennwu; nyew, eso ɔkra kor mpo nnyi mu a nna oemmpira."
                },
                {
                    "number": 26,
                    "text": "Na afei, hɔn bambɔ no yɛɛ ahobowsɛm dze maa hɛn nsordaafo nyinara, nyew, dɛ woennku hɔn wɔ ber a nna woekum hɛn enuanom mu apem. Na yɛkã no wɔ nokwar mu dɛ iyi fi Nyankopɔn n’anwanwa tum no, osian hɔn gyedzi mbordo a wonyae wɔ hɔn nãnom nkyerɛkyerɛ no ho ntsi—dɛ Nyame nokwafo wɔ hɔ, na dodow biara a wɔanngye noho kyim no, n’anwanwa tum no bɛgye hɔn."
                },
                {
                    "number": 27,
                    "text": "Afei iyi nye gyedzi a hɔn a makã hɔnho nsɛm no wɔ; wosusuar, na hɔn adwen si pi, na wɔdze hɔn gyedzi hyɛ Nyame mu aber nyina."
                },
                {
                    "number": 28,
                    "text": "Na afei ɔbaa dɛ ber a yɛhwɛɛ hɛn epirafo na yesiee hɛn efun nye Lamanfo hɔn efun so a wɔdɔɔ sõ wiei no, hwɛ, yebisaa Gid adaduafo no a ɔnye hɔn kɔr Zarahemla asaase do no hɔnho nsɛm."
                },
                {
                    "number": 29,
                    "text": "Afei Gid nye nsordaanyi ɔsahen panyin a ɔhwɛɛ dɔm a woyii hɔn ma wɔnye hɔn kɔr asaase no do."
                },
                {
                    "number": 30,
                    "text": "Na afei, dɛm nsɛm yi na Gid kãa kyerɛɛ me: Hwɛ, yesii mu dɛ yɛnye hɛn adaduafo no rokɔ Zarahemla asaase do. Na ɔbaa dɛ yehyiaa hɛn nsordaafo hɔn atsɛwfo no nna wɔasoma hɔn dɛ wɔnkɔnweɔn bea a Lamanfo abɔ hɔn asese wɔ no."
                },
                {
                    "number": 31,
                    "text": "Na wɔtsẽatsẽaa mu frɛɛ hɛn dɛ—Hwɛ Lamanfo nsordaafo no esi mu rokɔ Cumeni kuropɔn do; na hwɛ, wɔnye hɔn rokɔkõ, nyew, na wɔbɛsɛɛ hɛn nkorɔfo."
                },
                {
                    "number": 32,
                    "text": "Na ɔbaa dɛ hɛn adaduafo no tsee hɔn ndze, na iyi maa wonyaa akokodur; na wɔtseew hɛn do etua."
                },
                {
                    "number": 33,
                    "text": "Na ɔbaa dɛ osian hɔn etuatsew ntsi yɛmaa hɛn nkrantsee kɔr hɔn do. Na ɔbaa dɛ wɔyɛɛ kor faa twitwi wɔ hɛn do bɛhyɛɛ hɛn nkrantsee do, na iyi maa okum hɔn mu pii; na hɔn a wɔkae no duaa mu guanee."
                },
                {
                    "number": 34,
                    "text": "Na hwɛ, ber a woguanee na yenntum annkyer hɔn no, yesii mu ntsɛmara dɛ yɛrokɔ Cumeni kurow mu; na hwɛ, yedur hɔ mber pa mu ama yeetum aboa hɛn enuanom ma wɔabɔ kurow noho ban."
                },
                {
                    "number": 35,
                    "text": "Na hwɛ, ɔagye hɛn efi hɛn atamfo nsa bio. Nhyira nkã hɛn Nyankopɔn ne dzin; osiandɛ hwɛ, ɔno na ɔagye hɛn; nyew, na ɔayɛ dɛm adze kɛse yi ama hɛn."
                },
                {
                    "number": 36,
                    "text": "Afei ɔbaa dɛ ber a emi, Helaman, metsee Gid ne nsɛm yi no, dɛw hyɛɛ me mã osiandɛ Nyankopɔn ne papayɛ ntsi na ɔwowaa hɛn, amma hɛn nyinara ennwu; nyew, na megye dzi dɛ hɔn a wokum hɔn no hɔn akra ahɛn hɔn Nyankopɔn n’ahomgye mu."
                }
            ]
        },
        "/study/scriptures/bofm/alma/58": {
            "uri": "/study/scriptures/bofm/alma/58",
            "title": "Alma 58",
            "data_type": "chapter",
            "chapter_name": "Tsir 58",
            "chapter_summary": [
                "Helam, Gid na Teomner fa nyansakwan bi do gye Manti kuropɔn no—Lamanfo twe san—Ammon no nkorɔfo hɔn mbabanyin no gyina pintsinn dɛ wɔdze robɔ hɔn ahotɔ na gyedzi ho ban. Bɛyɛ mfe 63–62 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na hwɛ, afei ɔbaa dɛ hɛn botae a osi hɛn enyi do bio nye dɛ yɛbɛgye Manti kuropɔn no; na mbom hwɛ, nna kwan biara nnda beebi a yɛnye hɛn nsordaafo kumaabi yi bɛfa do ma yeetum etu hɔn efi kurow no mu. Osiandɛ wɔkaa dza yɛayɛ da; dɛm ntsi nna yenntum nnsũa hɔn efir mfa ndaadaa hɔn ma wommfi hɔn sumabew do mmpue."
                },
                {
                    "number": 2,
                    "text": "Na wɔdɔɔ sõ koraa sen hɛn nsordaafo no ntsi nna yerunntum nnkɔ nye hɔn nnkɔkõ wɔ hɔn sumabew no do."
                },
                {
                    "number": 3,
                    "text": "Nyew, na okehiaa dɛ yɛma hɛn nkorɔfo no kɔ, kɔkora asaase a yɛagye no a ɔyɛ hɛnankasa hɛn dze no do; dɛm ntsi okehiaa dɛ yɛtweɔn ma yenya dɔm pii fi Zarahemla ma wɔbɛkã hɛnho na wɔbrɛ hɛn edziban fofor so."
                },
                {
                    "number": 4,
                    "text": "Na ɔbaa dɛ mosomaa ananmusinyi ma ɔkɔr ambrado a ɔwɔ hɛn asaase no do no hɔ kɛkãa mbrɛ hɛn nkorɔfo ho tse kyerɛɛ no. Na ɔbaa dɛ yɛtweɔnee dɛ wɔdze edziban na dɔm befi Zarahemla asaase do abrɛ hɛn."
                },
                {
                    "number": 5,
                    "text": "Mbom hwɛ, iyi boaa hɛn kakraabi pɛr, osiandɛ nna Lamanfo so rinya dɔm nye edziban daadaa, na dɛm na hɛn asetsena mu bɛyɛe."
                },
                {
                    "number": 6,
                    "text": "Na Lamanfo no puee baa hɛn do fi ber to ber, hwehwɛɛ kwan a wɔbɛfa do asɛɛ hɛn; naaso yenntum nye hɔn annkõ osian hɔn ekyir nsanee mpɛn pii no nye hɔn bambɔ dzendzen no ntsi."
                },
                {
                    "number": 7,
                    "text": "Na ɔbaa dɛ yɛtweɔnee wɔ dɛm ahokyer ber yi mu bɛyɛ abosoom pii ntamu mpo, kesii dɛ nkyɛ ɔkɔm reyɛ eku hɛn."
                },
                {
                    "number": 8,
                    "text": "Mbom ɔbaa dɛ nsordaafo mpemebien baa dɛ wɔrobɔboa hɛn, na wɔdze edziban so brɛɛ hɛn; na iyi nko nye mboa a hɛn nsa kãe, dɛ yɛmfa mbɔ hɛnho nye hɛn man ho ban amma hɛn atamfo nsa annka hɛn, nyew, dɛ yɛnye atamfo a wonntum nnkan hɔn dodow ndzi esi."
                },
                {
                    "number": 9,
                    "text": "Na afei dɛm adze yi maa hɛnho boow hɛn, anaadɛ yennyim siantsir kor a ɔnam do ma wɔammfa dɔm pii ammbrɛ hɛn; dɛm ntsi hɛn werɛ howee na suro so hyɛɛ hɛn mã, dɛ bɛyɛ na ɔnam biribi do ma Nyankopɔn n’atsɛmbu aba hɛn asaase do, ma woedzi hɛn do konyim na wɔasɛɛ hɛn koraa."
                },
                {
                    "number": 10,
                    "text": "Dɛm ntsi yehuee hɛn akra wɔ mpaabɔ mu maa Nyame dɛ ɔnhyɛ hɛn dzen na ɔngye hɛn mfi hɛn atamfo nsamu, nyew, na ɔmma hɛn ahoɔdzen so ma yentum ngye hɛn nkurow nye hɛn nsaase, na hɛn ahodze, ama yɛdze aaboa hɛn nkorɔfo."
                },
                {
                    "number": 11,
                    "text": "Nyew, na ɔbaa dɛ Ewuradze hɛn Nyankopɔn bɛɛn hɛn na ɔbɔɔ hɛn anohoba dɛ ɔbɛgye hɛn; nyew, ɔkãa asomdwee nsɛm kyerɛɛ hɛn akra, na ɔmaa hɛn gyedzi kɛse, na ɔsee hɛn dɛ yenya enyidado wɔ no mu dɛ ɔbɛgye hɛn."
                },
                {
                    "number": 12,
                    "text": "Na yɛnye hɛn nsordaafo kakra no a hɛn nsa akã hɔn no nyaa akokodur, na yesii hɛn adwen pi dɛ yebedzi hɛn atamfo do konyim, na yɛagye hɛn nsaase, nye hɛn ahodze, nye hɛn yernom na hɛn mba, na hɛn ahotɔ so."
                },
                {
                    "number": 13,
                    "text": "Na dɛm ntsi yɛdze hɛn ahoɔdzen nyina sii kwan do dɛ yɛnye Lamanfo a wɔwɔ Manti kurow mu no rokɔkõ; na yesisii hɛn ntamadan wɔ sar no ne nkyɛn, bea a ɔbɛn kurow no."
                },
                {
                    "number": 14,
                    "text": "Na ɔbaa dɛ adze kyee no, ber a Lamanfo hun dɛ yɛwɔ sar n’ano afamu bea a ɔbɛn kurow no ne he do no, wɔsomaa hɔn atsɛwfo no ma wotwaa hɛnho hyiae ama woeetum ehu hɛn nsordaafo hɔn dodow nye mbrɛ hɔn ahoɔdzen tse."
                },
                {
                    "number": 15,
                    "text": "Na ɔbaa dɛ ber a wohun dɛ hɛnho nnyɛ dzen osiandɛ hɛn dodow suar, na wosuro dɛ yebesiw kwan no ma hɔn nsa rennka hɔn edziban nna gyedɛ woepue aba nye hɛn abɔkõ na woekuku hɛn, nna wosusui so dɛ sɛ wɔnye hɔn dɔmtutuw no ba hɛn do a ɔnnkɛkyɛr na wɔasɛɛ hɛn koraa, dɛm ntsi wɔhyɛɛ ase dɛ wɔroboaboa hɔnho na woepue aba na wɔnye hɛn abɔkõ."
                },
                {
                    "number": 16,
                    "text": "Na ber a yehun dɛ wɔroboaboa hɔnho na woepue aba nye hɛn abɔkõ no, hwɛ, mesee Gid dɛ, ɔnye dɔm kakra nkɔ sar no do nkosuma, na Teomner so nye dɔm kakra nkosuma sar no do."
                },
                {
                    "number": 17,
                    "text": "Afei Gid nye no dɔm no wɔ nyimfa na nkaafo no so wɔ bankum; na ber a wɔdze hɔnho sumaa no, hwɛ, emi menye nsordaafo a wɔaka no kaa dɛm bea no a ahyɛse no yesisii hɛn ntamadan wɔ no do dze hwɛɛ ber a Lamanfo no bopue nye hɛn abɔkõ."
                },
                {
                    "number": 18,
                    "text": "Na ɔbaa dɛ Lamanfo no dze hɔn nsordaafo dɔmtutuw no puee baa dɛ wɔnye hɛn robɔkõ. Na ber a wɔbae na wɔyɛɛ dɛ wɔdze nkrantsee reba hɛn do no, mesee mo dɔm a wɔkã moho no dɛ wɔnsan nkɔ sar no do."
                },
                {
                    "number": 19,
                    "text": "Na ɔbaa dɛ Lamanfo no kãa hɛn do ntsɛmara, osiandɛ wɔpɛɛ dɛ wɔto hɛn ama woeekuku hɛn; dɛm ntsi wɔkãa hɛn do kɔr sar no do; na yɛkɛfaa Gid nye Teomner hɔn finimfin pɛpɛɛpɛr ma Lamanfo no ennhu hɔn."
                },
                {
                    "number": 20,
                    "text": "Na ɔbaa dɛ ber a Lamanfo no bɛsenee no, anaadɛ ber a nsordaafo no bɛsenee no, Gid nye Teomner soɛree fii hɔn sumabea hɔ na wotwitwaa Lamanfo hɔn atsɛwfo amma wɔaannsan hɔn ekyir annkɔ kurow no mu."
                },
                {
                    "number": 21,
                    "text": "Na ɔbaa dɛ ber a wotwitwaa hɔn wiei no, wotuu mbirika kɔr kurow no mu na wokotui hyɛɛ aweɔmfo no a woegya hɔn wɔ hɔ dɛ wɔnweɔn kurow no do na wɔsɛɛ hɔn na wɔgyee kurow no."
                },
                {
                    "number": 22,
                    "text": "Afei dɛm adze yi sii osiandɛ Lamanfo no maa hɔn nsordaafo no nyina kɔr sar no do ma ɔkaa aweɔmfo kumaabi wɔ hɔ."
                },
                {
                    "number": 23,
                    "text": "Na ɔbaa dɛ Gid nye Teomner nam dɛm kwan yi do ma hɔn nsa kãa hɔn sumabea a ɔyɛ dzen no. Na ɔbaa dɛ yɛnantsewee ara yie wɔ sar no do no, ekyir no yɛfaa hɛn kwan dɛ yɛrokɔ Zarahemla asaase do."
                },
                {
                    "number": 24,
                    "text": "Na ber a Lamanfo no hun dɛ wɔrokɔ Zarahemla asaase do no, hɔn akoma tuu mbordo osiandɛ nna wosuro dɛ bɛyɛ na wɔayɛ nhyehyɛɛ bi a ɔdze hɔn bɔkɔ ɔsɛɛ mu; dɛm ntsi wɔsaan hɔn ekyir kɔr sar no do bio, nyew, wɔsanee faa kwan kor noara a wɔfaa do bae no do."
                },
                {
                    "number": 25,
                    "text": "Na hwɛ, nna adze asã ntsi wosisii hɔn ntamadan, na Lamanfo nsordaafo asahen ekunyin no susuu dɛ Nephifo no aberɛberɛ osian kwan tsentsen a wotwae no ntsi; na wosusuu dɛ wɔdze hɔn nsordaafo nyina kɔ, dɛm ntsi wɔanndwen Manti kurow no ho."
                },
                {
                    "number": 26,
                    "text": "Afei ɔbaa dɛ adze sãe no, mesee mo dɔm no dɛ mma wɔnnda, na mbom wonsi mu mfa kwan fofor do nkɔ Manti kurow mu."
                },
                {
                    "number": 27,
                    "text": "Na ɔnam dɛm hɛn anago nantsew no ntsi, hwɛ, adze kyee no nna yekedzi Lamanfo no enyim, dɛm ntsi yedzii hɔn enyim kan kɔr Manti kurow no mu."
                },
                {
                    "number": 28,
                    "text": "Na dɛm nyansakwan yi do na yeduae dze gyee Manti kurow a yɛannka bɔgya enngu."
                },
                {
                    "number": 29,
                    "text": "Na ɔbaa dɛ ber a Lamanfo nsordaafo no bɛɛn kurow no, na wohun dɛ yɛayɛ mboaboaho rotweɔn hɔn no, hɔnho boow hɔn mbordo na suro kɛse so kãa hɔn ntsi woguanee kɔr sar no do."
                },
                {
                    "number": 30,
                    "text": "Nyew, na ɔbaa dɛ Lamanfo nsordaafo no guanee fii dɛm asaase yi do koraa kɔree. Na mbom hwɛ, wɔfaa mbaa nye mbofra pii fii asaase no do kɔree."
                },
                {
                    "number": 31,
                    "text": "Na dɛm nkuropɔn a Lamanfo agye no nyina abɛyɛ hɛndze aber yi mu; na hɛn egyanom nye hɛn mbaa na hɛn mba nyina asan reba hɔn efiefi, hɔn nyina, gyedɛ hɔn a Lamanfo afa hɔn adaduafo no nko."
                },
                {
                    "number": 32,
                    "text": "Mbom hwɛ, hɛn nsordaafo no suar ntsi ɔyɛ dzen dɛ wobotum ahwɛ dɛm nkuropɔn pii yinom nye ahodze pii a ɔtse dɛm do."
                },
                {
                    "number": 33,
                    "text": "Mbom hwɛ, yɛwɔ gyedzi wɔ hɛn Nyankopɔn mu, ntsi na ɔama hɛn konyimdzi wɔ dɛm asaase no do ma hɛn nsa akã dɛm nkuropɔn nye nsaase a nna nkyɛ ɔyɛ hɛnankasa hɛndze no."
                },
                {
                    "number": 34,
                    "text": "Afei yennyim siantsir kor a ɔnam do ma aban no amma hɛn dɔm pii na dɔm so a wɔbaa bɔboaa hɛn no so nnyim siantsir a ɔnam do ma hɛn nsa annka dɔm pii no."
                },
                {
                    "number": 35,
                    "text": "Hwɛ, mbom yennyim, sɛ hom enndzi konyim ntsi na hom dze dɛm nsordaafo no kɔr dɛm asaase n’afã hɔ; sɛ ɔtse dɛm a, nna yɛnnkɛpɛ dɛ yebohwinhwin."
                },
                {
                    "number": 36,
                    "text": "Na sɛ nnyɛ dɛm a, hwɛ, nna ɔyɛ a ɔbɛyɛ dɛ osian mpaapaamu a ɔwɔ aban no mu no ntsi wɔamma dɔm pii ammba ammbɔboa hɛn; osiandɛ yenyim dɛ dɔm pii wɔ hɔ sen dza wɔmaa wɔbae no."
                },
                {
                    "number": 37,
                    "text": "Mbom, hwɛ, ɔnnyɛ hwee—nna yɛgye dzi dɛ Nyame bɛgye hɛn, na ammfa ho koraa dɛ hɛn nsordaafo suar, nyew, na ɔagye hɛn efi hɛn atamfo nsa."
                },
                {
                    "number": 38,
                    "text": "Hwɛ, ɔdze rokɔ afe eduonu-akron, n’ewiei no mu no, nna hɛn nsa kãa hɛn nsaase; na Lamanfo no guanee kɔr Nephi asaase do."
                },
                {
                    "number": 39,
                    "text": "Na dɛm Ammon no nkorɔfo hɔn mbabanyin no a makã hɔnho nsɛm papa nko no nye me wɔ Manti kurow mu; na Ewuradze aboa hɔn, nyew, ɔakora hɔn do ma wɔanntotɔr wɔ nkrantsee ano, ntsi ɔkra kor mpo anntɔr."
                },
                {
                    "number": 40,
                    "text": "Mbom hwɛ, wopirapiraa hɔn pii; naaso wogyinaa pintsinn wɔ dɛm ahotɔ no a Nyankopɔn dze ama hɔn ma woenya fahodzi no mu; na hɔn enyi ber dɛ wɔbɛkaa Ewuradze hɔn Nyankopɔn daa daa; nyew, wodzi ne nhyehyɛɛ nye n’atsɛmbu nye ne mbrasɛm do aber nyina; na hɔn gyedzi a ɔwɔ nkɔnhyɛ a ɔfa dza ɔbɛba ho no yɛ dzen."
                },
                {
                    "number": 41,
                    "text": "Na afei, mo nuabanyin dɔfo, Moroni, Ewuradze hɛn Nyankopɔn no a, ɔapon hɛn na ɔayɛ hɛn fahodzifo no mfa wo nsie aber nyina wɔ n’enyim; nyew, na ɔmboa dɔm yi, nkesi dɛ hom bedzi konyim na hom nsa akã nsaase nyina a Lamanfo no agye efi hom hɔ no, dza yenya edziban fi mu no. Na afei, hwɛ, medze me krataa yi aba ewiei. Emi nye Helaman, Alma ne babanyin no."
                }
            ]
        },
        "/study/scriptures/bofm/alma/59": {
            "uri": "/study/scriptures/bofm/alma/59",
            "title": "Alma 59",
            "data_type": "chapter",
            "chapter_name": "Tsir 59",
            "chapter_summary": [
                "Moroni kã kyerɛ Pahoran dɛ ɔmfa nsordaafo nkɔboa Helaman—Lamanfo fa Nephihah kuropɔn no—Moroni no bo fuw aban no. Bɛyɛ mfe 62 Ansaana wɔbɔwo Christ."
            ],
            "verses": [
                {
                    "number": 1,
                    "text": "Afei ɔbaa dɛ afe a otsĩa eduasa wɔ ber a atsɛmbuafo hwɛ Nephi no nkorɔfo do no mu no, ber a Moroni ne nsa kãa Helaman ne krataa na ɔkenkanee wiei no, n’enyi gyee mbordo osiandɛ ndzɛmba kɔr do yie, nyew, Helaman no konyimdzi mbordo no a, dɛ ɔagye dɛm nsaase no a ofii hɔn nsa no."
                },
                {
                    "number": 2,
                    "text": "Nyew, na ɔkãa kyerɛɛ no dɔm no nyinara a wɔwɔ asaase a etwa hɔnho ehyia nyinara ama hɔn so woeedzi dɛw."
                },
                {
                    "number": 3,
                    "text": "Na ɔbaa dɛ ɔkyerɛɛw krataa ntsɛmara dze kɛmaa Pahoran, dɛ ɔnhwɛ ma wɔmboaboa dɔm no ano ama wɔaakɔboa Helaman, anaa Helaman no nsordaafo no, ama woeetum akora asaase ne bea biara a ɔnam etumdzi nwanwa do ne nsa akã no do."
                },
                {
                    "number": 4,
                    "text": "Na ɔbaa dɛ ber a Moroni somaa ma wɔdze krataa no kɔr Zarahemla asaase do no, ɔhyɛɛ ase bio dɛ ɔreyɛ nhyehyɛɛ a ɔbɛma oetum agye dɛm ahodze nye nkurow nkaa a Lamanfo gyee fii hɔn nsamu no."
                },
                {
                    "number": 5,
                    "text": "Na ɔbaa dɛ ber a Moroni roboaboa noho akɔ nye Lamanfo no akɔkõ no, hwɛ, Nephihafo a wɔboaboaa hɔn ano fii Moroni kuropɔn mu, nye Lehi kuropɔn mu nye Morianton kuropɔn mu dze hɔn reba no, Lamanfo no tui hyɛɛ hɔn do."
                },
                {
                    "number": 6,
                    "text": "Nyew, hɔn mpo a wɔmaa woguanee fii Manti asaase do, nye asaase a etwa hɔnho ehyia nyinara baa bɛkãa Lamanfo a wɔwɔ dɛm bea yi do no ho."
                },
                {
                    "number": 7,
                    "text": "Na dɛm maa wɔdɔr mbordo, nyew, nna da nyinara dɔm binom so bɛkãa hɔnho, na Ammoron hyɛɛ hɔn dɛ wɔmbra na wɔnye Nephihafo mobɔkõ, na wɔhyɛɛ ase dɛ worukuku hɔn mbordo."
                },
                {
                    "number": 8,
                    "text": "Na hɔn nsordaafo no dɔɔ sõ araa ma nna ɔwɔ dɛ Nephihafo nkaa no guan hɔn; na wɔbaa bɛkãa Moroni no nsordaafo ho mpo."
                },
                {
                    "number": 9,
                    "text": "Na afei dɛ mbrɛ Moroni susui dɛ wɔbɛma wɔdze dɔm akɔ Nephihah kurow mu akɔboa dɔm no ma wɔakora dɛm kurow no do, na wonyim so dɛ ebɔkora kurow do ma atamfo nsa nnkɛkã no bɛyɛ mberɛw asen dɛ ebɛgye no bio efi hɔn hɔ, dɛm ntsi osusuu dɛ ɔbɛyɛ mberɛw ama hɔn dɛ wɔbɔkora dɛm kurow no do."
                },
                {
                    "number": 10,
                    "text": "Dɛm ntsi ɔsee no nsordaafo no dɛ wɔnka ekyir na wɔnhwɛ dɛm mbea a wɔagyegye no do."
                },
                {
                    "number": 11,
                    "text": "Na afei, ber a Moroni hun dɛ Nephihah kurow no efi hɔn nsa no, no werɛ hoow mbordo, na n’adwen hyɛɛ ase dɛ orihihim osian dɔm no hɔn emumuyɛdze ntsi, na dɛ ana wɔronntɔ hɔn enuanom no hɔn abaa mu."
                },
                {
                    "number": 12,
                    "text": "Afei dɛm na no nsordaafo asahen ekunyin no nyina dwenee. Hɔn adwen hihimii na wɔbɔɔ mbubuw so osian dɔm no hɔn emumuyɛ ntsi, na wɔyɛɛ iyi osian Lamanfo hɔn konyimdzi wɔ hɔn do no ntsi."
                },
                {
                    "number": 13,
                    "text": "Na ɔbaa dɛ Moroni no bo fuuw aban no, osian hɔn man no ne fahodzi a ɔmmfa noho no ntsi."
                }
            ]
        },
        "/study/scriptures/bofm/alma/60": {
            "uri": "/study/scriptures/bofm/alma/60",
            "title": "Alma 60",
            "data_type": "chapter",
            "chapter_name": "Tsir 60",
            "chapter_summary": [
                "Moroni hwinhwin Pahoran aban no dɛ oebu enyi egu nsordaafo no do—Ewuradze ma kwan ma woku atseneneefo—Nephifo no wɔ dɛ wɔdze hɔn tum nyina, na wɔfa kwan biara a wobotum do gye hɔnho fi hɔn atamfo nsa—Moroni hunahuna aban no dɛ sɛ ɔammfa mboa amma no nsordaafo no a, ɔbɛba no do nye no abɔkõ. Bɛyɛ mfe 62 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ ɔkyerɛɛw krataa bio dze kɛmaa ambrado no a ɔwɔ asaase no do no, ɔno nye Pahoran, na dɛm nsɛm yi na ɔkyerɛwee: Hwɛ, medze me krataa yi rema Pahoran a ɔwɔ Zarahemla asaase do no, nyia ɔyɛ ɔtsɛmbuafo na ambrado a ɔhwɛ asaase no do no, nye hɔn nyina a dɔm no eyi hɔn dɛ wɔnhwɛ ɔman no do na wɔnhyehyɛ ɔkõ yi ho dwumadzi no."
                },
                {
                    "number": 2,
                    "text": "Na hwɛ, mowɔ nsɛm bi kã dze bu hɔn fɔ hɔn; na hwɛ, homankasa hom nyim dɛ woyii hom ma hom aaboaboa dɔm ano, na hom ama hɔn nkrantsee, nye mpea, na ɔkõ ho akodze ahorow nyina, na hom ama wɔakɔ nye Lamanfo no akɔkõ, wɔ hɛn asaase n’afã biara a wɔbɛba no."
                },
                {
                    "number": 3,
                    "text": "Na afei hwɛ, mese hom dɛ emi, na mo dɔm so, nye Helaman so na no dɔm ehu amandze pii nyew, ɔkɔm, nsukɔm, nye ɔfona, na amandzehu ahorow pii."
                },
                {
                    "number": 4,
                    "text": "Mbom hwɛ, na sɛ iyinom nko nye amandze a yehunii a nkyɛ yerunnhwinhwin anaadɛ yɛrennkã ho asɛm."
                },
                {
                    "number": 5,
                    "text": "Mbom hwɛ, woekuku hɛn nkorɔfo mu piinara; nyew, mpempem atotɔr wɔ nkrantsee ano, wɔ aber a nkyɛ ɔremmba no dɛm sɛ hom brɛɛ hɛn nsordaafo a wɔdɔɔsõ na edziban so a. Nyew, hom ebu hom enyi egu hɛn do dodow."
                },
                {
                    "number": 6,
                    "text": "Na afei hwɛ, yɛpɛ dɛ yehu siantsir a ɔnam do ma hom ebu hom enyi egu hɛn do kɛse dɛm yi; nyew, yɛpɛ dɛ yehu siantsir a ɔnam do ma hom anndwen iyi ho yi."
                },
                {
                    "number": 7,
                    "text": "Ana hom dwen dɛ hom bɛtsena hom ahengua do tsibɔɔ wɔ ber a hom atamfo ridzi ewu bɔ homho aprɔw? Nyew, wɔ ber a worukuku hom enuanom mpempem—"
                },
                {
                    "number": 8,
                    "text": "Nyew, hɔn a hɔn enyi da hom do mpo dɛ hom bɔbɔ hɔn ho ban no, nyew, wɔdze hom esi dɛm bea yi do ama hom aaboa hɔn na wɔama hɔn edziban, nyew, nkyɛ ɔwɔ dɛ hom kɛma hɔn nsordaafo ma wɔkɔboa hɔn, ma wɔgye mpempem nkwa amma wɔanntɔ wɔ nkrantsee ano."
                },
                {
                    "number": 9,
                    "text": "Mbom hwɛ, nnyɛ ne nyinara nye yi—hom dze hom edziban akam hɔn araa ma dodowara akõ ahwer hɔn nkwa osiandɛ wɔpɛ dɔm yi hɔn yieyɛ ntsi; nyew, na wɔyɛɛ iyi wɔ ber a nna ɔkɔm ruboku hɔn, osiandɛ hom ebu hom enyi egu hɔn do."
                },
                {
                    "number": 10,
                    "text": "Na afei, m’enuanom adɔfo—ɔsɛ dɛ nkyɛ hom nya ɔdɔ; nyew, na ɔsɛ dɛ nkyɛ hom kenyan homho enyiber do dze ma dɔm yi hɔn yieyɛ nye hɔn fahodzi; na mbom hwɛ, hom ebu hom enyi egu do, dɛm ntsi mpempem hɔn bɔgyaa bogu hom tsir do dze edzi wer; nyew, osiandɛ hɔn sũ nye hɔn amandzehu nyinara Nyame nyim—"
                },
                {
                    "number": 11,
                    "text": "Hwɛ, hom susu dɛ hom bɛtsena hom ahengua do, a hom rennyɛ hwee na osiandɛ Nyankopɔn ne papayɛ dɔɔ sõ ntsi ɔbɛgye hom? Hwɛ, sɛ dɛm na hom susu a nna hom nsusui yɛ kwa."
                },
                {
                    "number": 12,
                    "text": "Ana hom susu dɛ osian hom enuanom yi hɔn emumuyɛdze pii ntsi na wokum hɔn yi? Mese hom dɛ, sɛ dɛm na hom susu a nna hom nsusui yɛ kwa na mese hom dɛ, dodowara wɔ hɔ a wɔatotɔ wɔ nkrantsee ano a hwɛ afɔdzi no yɛ hom dze;"
                },
                {
                    "number": 13,
                    "text": "Na Ewuradze ma kwan ma woku atseneneefo ama ne pɛrpɛrdzi na n’atsɛmbu aaba emumuyɛfo do; dɛm ntsi mma hom nnsusu dɛ atseneneefo no ayew osiandɛ woekuku hɔn; mbom hwɛ, wɔhɛn Ewuradze hɔn Nyankopɔn n’ahomgye mu."
                },
                {
                    "number": 14,
                    "text": "Na afei hwɛ, mese hom dɛ, mowɔ suro kɛse dɛ Nyankopɔn n’atsɛmbu bɛba dɔm yi do, osian hɔn enyihaw mbordo ntsi, nyew, hɛn aban mpo n’enyihaw, na hɔn enyi a wobu no mbordo gu hɔn enuanom do, nyew, wɔ hɔn a woeku hɔn no do."
                },
                {
                    "number": 15,
                    "text": "Na sɛ nnyɛ emumuyɛdze a nna ahyɛse no ɔwɔ hɛn tsir mu a nkyɛ yetumii nye hɛn atamfo dzii esi ma woenntum ennya tum wɔ hɛn do."
                },
                {
                    "number": 16,
                    "text": "Nyew, sɛ nnyɛ ɔkõ a osii hɛnankasa hɛn mu no a; nyew, sɛ nnyɛ dɛm ahensifo no a, hɔn na wɔkãa bɔgya pii gui wɔ hɛn mu no, sɛ yɛkaa wentwiwentwi a osii hɛnankasa hɛn mu no, sɛ yɛkãa hɛn ahoɔdzen bɔɔ mu dɛ mbrɛ yɛayɛ no sesei yi a; nyew, sɛ nnyɛ dɛm ahensifo yi a nna wɔrohwehwɛ hɛn do tum nye tumdzi; sɛ wodzii nokwar dze maa hɛn fahodzi, na wɔnye hɛn yɛɛ kor, ma yɛkɔree nye hɛn atamfo no kɔkõe seen dɛ wɔfaa hɔn akodze nye hɛn bɔkõe ma yɛkãa hɛnankasa hɛn bɔgya pii gui; nyew, sɛ yɛkɔr hɔn do wɔ Ewuradze n’ahoɔdzen mu a, nkyɛ yɛbɔɔ hɛn atamfo petsee, na nkyɛ ɔbɛyɛ hɔ dɛm ma n’asɛm aahyɛ mã."
                },
                {
                    "number": 17,
                    "text": "Mbom hwɛ, afei Lamanfo no reba hɛn do, regyegye hɛn nsaase, na wɔdze nkrantsee rukuku hɛn nkorɔfo, nyew, hɛn mbaa nye hɛn mbofra, na wɔafa hɔn ndɔmmum so dze hɔn kɔ, na wɔama woehu amandze ahorow pii, na iyi nyinara fi hɔn a nna wɔreper hwehwɛ tum nye tumdzi no hɔn emumuyɛdze, nyew, ɔyɛ dɛm ahensifo no."
                },
                {
                    "number": 18,
                    "text": "Mbom ebɛnadze ntsi na merekasa pii fa dɛm asɛm yi ho? Osiandɛ nna yennyim dza ɔnam do ma homankasa hom reper hwehwɛ tumdzi yi. Yennyim, na mbom yehu dɛ hom yɛ hom man n’atamfo."
                },
                {
                    "number": 19,
                    "text": "Anaadɛ hom ebu hom enyi egu hɛn do osiandɛ hom hyɛ hɛn man yi ne finimfin na aweɔmfo etwa homho ehyia ntsi na hom mma wɔmmfa edziban mmbrɛ hɛn, na wɔmmfa dɔm so mmbɛkã hɛn nsordaafo ho?"
                },
                {
                    "number": 20,
                    "text": "Ana hom werɛ efir Ewuradze hom Nyankopɔn ne mbrasɛm no? Nyew, ana hom werɛ efir hɛn egyanom hɔn ndɔmmum no? Ana hom werɛ efir mpɛn pii a ɔagye hɛn efi hɛn atamfo nsa no?"
                },
                {
                    "number": 21,
                    "text": "Anaa hom susu dɛ Ewuradze bɛda ho agye hɛn, wɔ ber a yɛtsena hɛn ahengua do na dza Ewuradze dze ama hɛn no, yɛremmfa nndzi dwuma?"
                },
                {
                    "number": 22,
                    "text": "Nyew, ana hom bɛtsena enyihaw mu wɔ ber a mpempem etwa homho ehyia a hɔn so wɔtse enyihaw mu, wɔ aber a mpempem so etwa asaase n’ahe ho ehyia a wɔrotɔ wɔ nkrantsee ano, nyew, woepirapira na worikyi bɔgya?"
                },
                {
                    "number": 23,
                    "text": "Ana hom susu dɛ Nyankopɔn bɔhwɛ hom dɛ hom nndzi fɔ wɔ ber a hom da ho tse hɔ rohwɛ dɛm ndzɛmba yinom? Hwɛ mese hom dɛ, Oho. Afei mebɛpɛ dɛ hom kaa dɛ Nyankopɔn akã dɛ wobedzi kan atsew kuraba no mu ansaana, wɔatsew noho so."
                },
                {
                    "number": 24,
                    "text": "Na afei, gyedɛ hom nu homho wɔ dza hom ayɛ ho, na hom hyɛ ase ma hom mu do yɛ biribi, na hom dze edziban na dɔm brɛ hɛn, nye Helaman so, ama ɔdze ama hɔn a wɔrohwɛ hɛn kurow n’afã bea a ne nsa akã bio no, na hɛn so yetum agye hɛn ahodze wɔ dɛm mbea so a aka no, hwɛ obeye dɛ yebegyaa dɛ yɛnye Lamanfo no bɔtwe bio kesi dɛ yebedzi kan atsew hɛn kuraba no mu, nyew, hɛn aban ne tsir kɛse no mpo."
                },
                {
                    "number": 25,
                    "text": "Na gyedɛ hom pen me krataa yi do, na hom yi fahodzi sunsum mapã kyerɛ me na hom per ma hɛn nsordaafo na hom bɔ hɔnho ban, na hom ma hɔn edziban ma wodzi, hwɛ mebegya me fahodzifo mu yi ne fã ma wɔahwɛ hɛn asaase yi n’afã, na mebɛserɛ Nyankopɔn n’ahoɔdzen nye ne nhyira egu hɔn do, amma tum biara enntum annkõ enntsia hɔn—"
                },
                {
                    "number": 26,
                    "text": "Na iyi osian hɔn gyedzi mbordo, nye hɔn abotar a woenya wɔ hɔn abɛbrɛsɛ mu ntsi—"
                },
                {
                    "number": 27,
                    "text": "Na mebɛba hom nkyɛn, na sɛ obi wɔ hom mu a ɔpɛ fahodzi a, nyew, fahodzi kakraabi mpo a, hwɛ, mibekenyan bi wɔ hom mu, ekesi dɛ hɔn a wɔper hwehwɛ tum no mpo bɛsã koraa."
                },
                {
                    "number": 28,
                    "text": "Nyew, hwɛ munnsuro hom tum anaaso hom tumdzi, na mbom me Nyame na musuro no; na ne mbrasɛm ntsi na mafa me nkrantsee dɛ medze robɔ me man ho ban, na osian hom emumuyɛ ntsi na yɛayew hɛn dɔm mu pii dɛm."
                },
                {
                    "number": 29,
                    "text": "Hwɛ mber asõ, nyew, mber abɛn, na gyedɛ hom kentsen homho dɛ hom bɔbɔ hom man nye hom mbofra nkakraba ho ban, annyɛ dɛm a pɛrpɛrdzi nkrantsee no bɛsensɛn hom do; nyew, obesi hom do na ɔasɛɛ hom koraa mpo."
                },
                {
                    "number": 30,
                    "text": "Hwɛ, morotweɔn hom mboa; na, gyedɛ hom bɔboa hɛn, hwɛ, mereba hom do wɔ Zarahemla asaase do na medze nkrantsee ebotwitwa hom araa ma hom rinnya tum bio mmfa nnsiw nkorɔfo yi hɔn fahodzi kwan."
                },
                {
                    "number": 31,
                    "text": "Na hwɛ Ewuradze remma kwan mma hom nntsena ase, mma homho nnyɛ dzen wɔ hom bɔn mu mma hom mmfa nnsɛɛ n’atseneneefo."
                },
                {
                    "number": 32,
                    "text": "Hwɛ, ana hom susu dɛ Ewuradze begyaa hom na oebua Lamanfo atsɛn wɔ ber a osian hɔn egyanom amambra ntsi na ama woekyir hom, nyew, na hɔn a wɔtseew etua fii hɛn mu no so ntsi na wɔama ɔtan yi ayɛ kɛse, ana osian hom enyimnyampɛ nye wiadze mu egyangyandze ntsi na hom yɛ bɔn yi?"
                },
                {
                    "number": 33,
                    "text": "Hom nyim dɛ hom atõ Nyame ne mbra, nna hom nyim so dɛ hom tsiatsia do wɔ hom ananadze. Hwɛ, Ewuradze kãa kyerɛɛ me dɛ: Sɛ hɔn a hom eyi hɔn dɛ wɔnhwɛ hom do no ennu hɔnho wɔ hɔn bɔn nye hɔn emumuyɛ ho a, ɔno hom nkɔ nye hɔn nkɔkõ."
                },
                {
                    "number": 34,
                    "text": "Na afei hwɛ, emi Moroni, medzi ahyɛmu dɛ mibedzi me Nyame ne mbrasɛm do; dɛm ntsi mebɛpɛ dɛ hom betsie Nyame n’asɛm, na ntsɛmara hom nsoma ma wɔmfa edziban nye dɔm mbrɛ emi nye Helaman so."
                },
                {
                    "number": 35,
                    "text": "Na hwɛ, sɛ hom annyɛ iyi a, mebɛba hom do ntsɛmara; na hwɛ, Nyankopɔn remma kwan mma ɔkɔm nnku hɛn; dɛm ntsi ɔbɛma hɛn hom edziban no bi, sɛ ɔba no dɛ nkrantseetwe mu mpo a. Afei hom nhwɛ ma Nyame n’asɛm nhyɛ mã."
                },
                {
                    "number": 36,
                    "text": "Hwɛ, emi nye Moroni, hom nsordaanyi ɔsahen panyin no. Meremmper nnhwehwɛ tum, na mbom dɛ mebɛbrɛ no adze. Moronnhwehwɛ wiadze enyimnyam, mbom me Nyankopɔn n’enyimnyam, nye me man ne fahodzi nye ne yieyɛ a. Dɛm ntsi medze mo nwoma yi aba ewiei."
                }
            ]
        },
        "/study/scriptures/bofm/alma/61": {
            "uri": "/study/scriptures/bofm/alma/61",
            "title": "Alma 61",
            "data_type": "chapter",
            "chapter_name": "Tsir 61",
            "chapter_summary": [
                "Pahoran kã mbrɛ nkorɔfo esi akã hɔnho abɔmu na wɔatsew aban no do etua ho asɛm kyerɛ Moroni—Ahensifo no fa Zarahemla na wɔnye Lamanfo yɛ kor—Pahoran serɛ nsordaafo a wɔbɔboa no ma ɔnye etuatsewfo no akõ. Bɛyɛ mfe 62 Ansaana wɔbɔwo Christ."
            ],
            "verses": [
                {
                    "number": 1,
                    "text": "Hwɛ, afei ɔbaa dɛ ber a Moroni somaa ma wɔdze ne krataa no kɛmaa ambrado panyin no, annkyɛr koraa na ne nsa kãa krataa fii Pahoran a ɔyɛ ambrado panyin no nkyɛn. Na nsɛm a ɔwɔ mu nye yi:"
                },
                {
                    "number": 2,
                    "text": "Emi Pahoran a meyɛ ambrado panyin wɔ asaase yi do, dze dɛm nsɛm yi brɛ Moroni, mo nsordaafo hɔn ɔsahen panyin no. Hwɛ mekã kyerɛ ɔwo Moroni dɛ, minndzi dɛw wɔ amandzehu kɛse a iruhu yi ho, nyew, me kra dzi yaw wɔ ho."
                },
                {
                    "number": 3,
                    "text": "Mbom hwɛ, binom wɔ hɔ a wodzi dɛw wɔ amandzehu a iruhu yi ho, nyew, iyi ho ntsi wɔasoɛr atsew etua wɔ emi nye fahodzifo no so do, nyew, na hɔn a wɔasoɛr wɔ hɛn do dɔɔ sõ ara yie."
                },
                {
                    "number": 4,
                    "text": "Na hɔn a wɔreper agye atsɛmbu egua no efi me nsamu no na wɔama emumuyɛ kɛse yi aba; osiandɛ wɔdze ndaadaa atwe dɔm pii hɔn akoma a dɛm ntsi wɔama ɔhaw a ɔtse dɛm aba hɛn do; na wɔmmfa hɛn edziban mma hɛn, na wɔahyɛ hɛn fahodzifo abagura ma wɔmmba hɛn nkyɛn."
                },
                {
                    "number": 5,
                    "text": "Na hwɛ, wɔapam me efi enyim, ma meguan akɔ Gideon asaase do, menye dɔm dodow a me nsa kãa hɔn no kɔree."
                },
                {
                    "number": 6,
                    "text": "Na hwɛ, mabɔ dawur wɔ asaase n’afã ha nyinara do; na hwɛ, wɔba hɛn nkyɛn daadaa bɛgye hɔn akodze dɛ wɔdze bɔbɔ hɛn man nye hɔn fahodzi ho ban, na woedzi wer wɔ bɔn a yɛdze ayɛ hɔn no ho."
                },
                {
                    "number": 7,
                    "text": "Na wɔaba hɛn do dɛ wɔrobɔkõ etsia hɔn a wɔasoɛr atsew etua wɔ hɛn do no, nyew, dɛm ntsi wosuro hɛn na wonntum mmba hɛn do nye hɛn mmbɔkõ."
                },
                {
                    "number": 8,
                    "text": "Na wɔagye asaase no, anaadɛ wɔagye Zarahemla kuropɔn no afa; na woeyi ɔhen ma ɔhwɛ hɔn do, na wɔakyerɛw Lamanfo hɔn hen no na ɔnye no akɛyɛ kor dɛ ɔno ɔbɔhwɛ Zarahemla kurow no do, na osusu dɛ dɛm no bɛma Lamanfo no etum agye asaase nkaa a aka no, ama sɛ Lamanfo no dzi hɔn do konyim a wɔdze no eedzi hen wɔ dɔm yi do."
                },
                {
                    "number": 9,
                    "text": "Na afei, wo krataa no mu no akã m’enyim, na mbom ɔnnyɛ hwee; mobo mmfuwii, na mbom midzi dɛw wɔ w’akokodur ho. Emi Pahoran, moronnhwehwɛ tum, na mbom dɛ mebɛda ho atsena atsɛmbu egua no do ama meetum abɔ mo nkorɔfo hɔn kyɛfa nye hɔn ahotɔ ho ban. Me kra gyina pintsinn wɔ dɛm ahotɔ no a Nyame dze ama hɛn fahodzi no mu."
                },
                {
                    "number": 10,
                    "text": "Na afei, hwɛ, yebesiw emumuyɛ ano sɛ ɔba no dɛ yɛkã bɔgya gu mpo a. Yɛrennka Lamanfo hɔn bɔgyaa nngu sɛ wɔbɛtsena hɔnankasa hɔn asaase do a."
                },
                {
                    "number": 11,
                    "text": "Yɛrennka hɛn enuanom hɔn bɔgyaa nngu sɛ wɔannsoɛr anntsew etua na wɔammfa nkrantsee ammba hɛn do a."
                },
                {
                    "number": 12,
                    "text": "Yɛbɛbrɛ hɛnho adze wɔ nkowaasom kɔndua ase mu sɛ Nyankopɔn ne pɛrpɛrdzi ma ɔba no dɛm a, anaadɛ sɛ ɔhyɛ hɛn dɛ yɛnyɛ dɛm a."
                },
                {
                    "number": 13,
                    "text": "Mbom hwɛ ɔnnhyɛ hɛn dɛ yɛmfa hɛnho mma hɛn atamfo, na mbom dɛ yɛmfa hɛn werɛ ntwer no mu, na ɔbɛgye hɛn."
                },
                {
                    "number": 14,
                    "text": "Dɛm ntsi, mo nua dɔfo, Moroni, ma yensiw emumuyɛ ano, na emumuyɛ biara a yerunntum mmfa hɛn kasaa nnsiw ano no, nyew, biribi tse dɛ basabasayɛ nye etuatsew, ma yɛmfa hɛn nkrantsee nnkõ ntsia ama yeetum esuo hɛn fahodzi mu yie, ama yeedzi dɛw wɔ ehutudze kɛse a ɔwɔ hɛn asɔr mu nye hɛn Pomfo na hɛn Nyankopɔn ntsi."
                },
                {
                    "number": 15,
                    "text": "Dɛm ntsi, enye wo dɔm kakra mbra me nkyɛn ntsɛmara na gyaa hɔn a wɔaka no ma Lehi nye Teancum; na ma hɔn tum ma wondua Nyame no Sunsum a ɔyɛ fahodzi sunsum so no a ɔwɔ hɔn mu no do mfa nhwɛ ɔkõ a wɔrokõ wɔ dɛm bea no do no do."
                },
                {
                    "number": 16,
                    "text": "Hwɛ masoma ma wɔdze edziban kakra rebrɛ hɔn, amma ɔkɔm ennkuku hɔn kesi dɛ hom bɛba me nkyɛn."
                },
                {
                    "number": 17,
                    "text": "Boaboa nsordaafo biara a ibotum ano na enye hɔn mbra ha, na ntsɛmara yɛbɔkɔ akɔkõ etsia etuatsewfo no wɔ hɛn Nyankopɔn n’ahoɔdzen mu dɛ mbrɛ gyedzi a ɔwɔ hɛn mu no tse."
                },
                {
                    "number": 18,
                    "text": "Na yɛbɛgye Zarahemla kurow no, ama yeetum enya edziban pii dze asoma ma wɔdze akɛma Lehi na Teancum; nyew, yɛbɔkɔ hɔn do wɔ Ewuradze n’ahoɔdzen mu, na yɛbɛma dɛm emumuyɛ kɛse yi aba n’ewiei."
                },
                {
                    "number": 19,
                    "text": "Na afei, Moroni, ɔyɛ me dɛw dɛ me nsa akã wo krataa yi, osiandɛ nna ɔhaw me kakra wɔ dza ɔsɛ dɛ yɛyɛ ho, dɛ ɔfata dɛ yɛnye hɛn enuanom bɔkɔ akɔkõ."
                },
                {
                    "number": 20,
                    "text": "Mbom wɔakã dɛ, gyedɛ wonu hɔnho, annyɛ dɛm a, Ewuradze ahyɛ wo dɛ enye hɔn nkɔkõ."
                },
                {
                    "number": 21,
                    "text": "Hwɛ na hyɛ Lehi na Teancum dzen wɔ Ewuradze mu; kã kyerɛ hɔn dɛ mma wonnsuro, na Nyame bɛgye hɔn, nyew, nye hɔn nyinara so a woegyina pintsinn wɔ dɛm ahotɔ a Nyame nam do dze ama woenya fahodzi no mu. Na afei medze me krataa a merekyerɛw dze akɛma mo nua dɔfo, Moroni no aba ewiei."
                }
            ]
        },
        "/study/scriptures/bofm/alma/62": {
            "uri": "/study/scriptures/bofm/alma/62",
            "title": "Alma 62",
            "data_type": "chapter",
            "chapter_name": "Tsir 62",
            "chapter_summary": [
                "Moroni si mu dɛ ɔrokɔboa Pahoran wɔ Gideon asaase do—Woku ahensifo no a wɔmmpɛ dɛ wɔbɔ hɔn man ho ban no—Pahoran na Moroni san gye Niphihah—Lamanfo pii bɛkã Ammon no nkorɔfo ho—Teancum ku Ammoron na woku no so—Wɔpam Lamanfo no fi asaase no do, na asomdwee ba—Helaman san bɛyɛ ɔsomdwuma no na ɔkyekyer Asɔr no. Bɛyɛ mfe 62–57 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ ber a Moroni ne nsa kãa krataa yi no, onyaa akokodur, na dɛw kɛse hyɛɛ no mã osian Pahoran no nokwardzi ntsi, dɛ saana ɔnnkõ nntsia ɔman no ne fahodzi."
                },
                {
                    "number": 2,
                    "text": "Mbom odzii yaw mbordo osian emumuyɛ a hɔn a wɔapam Pahoran efi atsɛmbu egua no do no ayɛ ntsi, nyew, ne sin ara nye dɛ, osian hɔn a wɔatsew etua wɔ hɔn man nye hɔn Nyankopɔn so do no ntsi."
                },
                {
                    "number": 3,
                    "text": "Na ɔbaa dɛ Moroni faa dɔm kakra dɛ mbrɛ Pahoran rohwehwɛ no, na ɔmaa Lehi nye Teancum tum dɛ wɔnhwɛ no nsordaafo a wɔaka no do, na osii mu dɛ ɔrokɔ Gideon asaase do."
                },
                {
                    "number": 4,
                    "text": "Na beebiara a odurii no okenyaan ahotɔ ho frankaa no wɔ hɔ, na nsordaafo dodow biara a ne nsa kãa hɔn no, ɔdze hɔn nyinara sii mu kɔr Gideon asaase do."
                },
                {
                    "number": 5,
                    "text": "Na ɔbaa dɛ mpempem kɔr ne mfrankaa afã, na wɔfaa hɔn nkrantsee dɛ wɔdze rokɔkõ dze abɔ hɔn fahodzi ho ban amma wɔannkɛhyɛ nkowaasom ase."
                },
                {
                    "number": 6,
                    "text": "Na ber a Moroni boaboaa dɔm biara a ne nsa kãa hɔn wɔ n’akwantu no mu no ano wiei no, ɔdze hɔn baa Gideon asaase do; na ɔdze no nsordaafo kɛkãa Pahoran nedze ho ma wɔdɔree ara yie, wɔdɔɔ sõ koraa sen Pachus nedze, nyia odzi hen wɔ dɛm etuatsewfo no a wɔpaam fahodzifo no fii Zarahemla asaase do na wɔfaa asaase no no."
                },
                {
                    "number": 7,
                    "text": "Na ɔbaa dɛ Moroni na Pahoran nye hɔn nsordaafo no kɔr Zarahemla asaase do, na wodur kuropɔn no mu no, wohyiaa Pachus no dɔm no, ntsi wɔnye hɔn kõe."
                },
                {
                    "number": 8,
                    "text": "Na hwɛ, wokum Pachus na wɔfaa no dɔm no adaduafo, na wɔdze Pahoran sii n’atsɛmbu egua no do bio."
                },
                {
                    "number": 9,
                    "text": "Na wodzii Pachus no nkorɔfo no nye ahensifo no a wɔkyekyee hɔn no asɛm, dɛ mbrɛ mbra no se, na wɔdze hɔn guu efiadze; na wokum hɔn dɛ mbrɛ mbra no se; nyew, Pachus no dɔm no nye ahensifo no mu biara a wɔammfa hɔn akõdze annkõ ammfa ammbɔ hɔn man ho ban no, na mbom wɔkoe tsiaa no no, wokum hɔn."
                },
                {
                    "number": 10,
                    "text": "Na dɛm maa okehiaa dɛ wɔhwɛ ma wodzi mbra no do yie ama woeetum abɔ hɔn man ho ban, nyew, na obiara a wobohu no dɛ ɔmmpɛ hɔn fahodzi no ntsɛmara wokum no dɛ mbrɛ mbra no se."
                },
                {
                    "number": 11,
                    "text": "Na dɛm na afe eduasa wɔ ber a atsɛmbuafo hwɛ Nephi no nkorɔfo do no dze baa ewiei; Moroni nye Pahoran hwɛɛ ma asomdwee baa dɔm a wɔwɔ Zarahemla asaase do no mu, na hɔn a woenndzi nokwar amma dɛm fahodzi yi no wokum hɔn."
                },
                {
                    "number": 12,
                    "text": "Na ɔbaa dɛ afe eduasa biako n’ahyɛse, wɔ atsɛmbuafo aber a wɔhwɛ Nephi no nkorɔfo do no Moroni somaa ntsɛmara ma wɔdze edziban nye dɔm mpemesia kɛmaa Helaman, ama aaboa no ma oeetum ahwɛ asaase no n’afã hɔ no do yie."
                },
                {
                    "number": 13,
                    "text": "Na ɔkãa so dɛ wɔnsoma ma wɔmfa nsordaafo mpemesia nye edziban a ɔdɔɔ sõ ara yie nkɛma Lehi nye Teancum hɔn nsordaafo no. Na ɔbaa dɛ wɔyɛɛ iyi ama woeetum abɔ asaase no ho ban amma Lamanfo no enntum ammba hɔ."
                },
                {
                    "number": 14,
                    "text": "Na ɔbaa dɛ Moroni nye Pahoran gyaa dɔm a hɔn dodow sõ ara yie wɔ Zarahemla asaase no do, na wɔfaa dɔm so a ɔsõ ara yie na wosii mu dɛ wɔrokɔ Nephihah asaase do, nna wɔayɛ hɔn adwen dɛ wɔrekɛkã Lamanfo a wɔwɔ kurow mu hɔ no egu."
                },
                {
                    "number": 15,
                    "text": "Na ɔbaa dɛ ber a wosii mu dɛ wɔrokɔ asaase no do no, wɔfaa Lamanfo dɔm a wɔdɔɔ sõ ara yie, na wokum hɔn mu pii, na wɔfaa hɔn edziban nye hɔn akodze."
                },
                {
                    "number": 16,
                    "text": "Na ɔbaa dɛ ber a wɔfaa hɔn no, wɔmaa wodzii ahyɛmu dɛ wɔnnkɛfa hɔn akodze aba Nephifo do bio."
                },
                {
                    "number": 17,
                    "text": "Na ber a wodzii dɛm ahyɛmu yi wiei no, wɔmaa wɔnye Ammon no nkorɔfo no kɛtsenae, na hɔn dodow bɛyɛ mpem anan na woennku hɔn."
                },
                {
                    "number": 18,
                    "text": "Na ɔbaa dɛ ber a wɔmaa wɔkɔree no, wosii mu bio dɛ wɔrokɔ Nephihah asaase do. Na ɔbaa dɛ ber a wɔbaa Nephihah kurow mu no, wosisii hɔn ntamadan wɔ Nephihah asaase petee do wɔ bea a ɔbɛn Nephihah kurow no."
                },
                {
                    "number": 19,
                    "text": "Afei Moroni pɛɛ dɛ Lamanfo no bopue aba nye hɔn abɔkõ wɔ bea a hɔ yɛ petee no do; na mbom Lamanfo no nyim dɛ wɔwɔ akokodur kɛse na wohunii so dɛ wɔdɔɔ sõ, dɛm ntsi wɔammpɛ dɛ wobopue aba hɔn do; dɛm ntsi wɔammba nye hɔn ammbɔkõ dɛm da no."
                },
                {
                    "number": 20,
                    "text": "Na ber a adze sae no, Moroni faa sum no mu, na obegyinaa ban no dɛ ɔrebɛtsɛw kurow no n’afã bea a Lamanfo no nye hɔn nsordaafo no abɔ hɔn asese wɔ no."
                },
                {
                    "number": 21,
                    "text": "Na ɔbaa dɛ nna wɔwɔ boka afamu wɔ kwan ano; na hɔn nyinara adeda. Na afei Moroni saan n’ekyir kɔr no nsordaafo nkyɛn, kɛsee hɔn dɛ wɔnyɛ ntampehoma a ɔyɛ dzen na ntwer atsentsen, na wongyaa mu wɔ afasu no n’etsifi mfa nsensɛn afasu noho wɔ afasu no mu."
                },
                {
                    "number": 22,
                    "text": "Na ɔbaa dɛ Moroni maa no dɔm no fowee begyinagyinaa ban no n’etsifi; na wogyaagyaa hɔnho sisii daadze wɔ kurow no n’afã, nyew, wɔ anee afamu, beebi ma Lamanfo nye hɔn nsordaafo no ammbɔ hɔn asese wɔ no."
                },
                {
                    "number": 23,
                    "text": "Na ɔbaa dɛ wɔnam hɔn ntampehoma dzendzen nye hɔn ntwer no gyaagyaa hɔnho sisii kurow no mu anafua no; dɛm ntsi aber a adze kyee no nna hɔn nyinara wɔ kurow n’afasu no mu."
                },
                {
                    "number": 24,
                    "text": "Na afei, ber a Lamanfo no nyaan anapa no na wohun dɛ Moroni no nsordaafo no wɔ ban no mu no, hɔn akoma tui araa ma wɔfaa kwan tseaba no mu guanee."
                },
                {
                    "number": 25,
                    "text": "Na afei ber a Moroni hun dɛ woruguan no, ɔsee no dɔm no dɛ wɔnkã hɔn do, na wokum hɔn mu pii, na wotwaa dodow so ho hyiae, na wɔfaa hɔn adaduafo; na nkaafo no so guanee kɔr Moroni asaase do, dza ɔda mpoano afamu no."
                },
                {
                    "number": 26,
                    "text": "Dɛm na Moroni nye Pahoran yɛe gyee Nephihah kurow no a hɔn mu ɔkra kor mpo anntɔr; na wokum Lamanfo no mu pii."
                },
                {
                    "number": 27,
                    "text": "Afei ɔbaa dɛ Lamanfo a wɔyɛɛ adaduafo no hɔn mu dodowara pɛɛ dɛ wɔkɛkã Ammon no nkorɔfo no ho na wonya fahodzi."
                },
                {
                    "number": 28,
                    "text": "Na ɔbaa dɛ hɔn mu dodowara a wɔyɛɛ dɛm no, wɔpeen hɔn pɛ do maa hɔn."
                },
                {
                    "number": 29,
                    "text": "Dɛm ntsi, Lamanfo adaduafo no nyina kɛkãa Ammon no nkorɔfo no ho, na wɔhyɛɛ ase dɛ wɔreyɛ edwuma mbordo, rututu daadze, na worudua ewifua ahorow pii, na wɔrenyɛn nguankuw na anantwikuw ahorow nyina; na dza wɔyɛe yi yii fona kɛsenara fii Nephifo do; nyew, dɛm ntsi woyii Lamanfo adaduafo no hɔn haw nyina fii hɔn do."
                },
                {
                    "number": 30,
                    "text": "Afei ɔbaa dɛ ber a Moroni ne nsa kãa Nephihah kurow no ekyir no, na ɔfaa Lamanfo hɔn mu dodowara adaduafo ma ɔmaa Lamanfo hɔn nsordaafo no hɔn dodow do huanee ara yie, na hɔn nsa so kãa Nephifo hɔn mu dodowara a wɔafa hɔn adaduafo no na wɔdze hɔn kãa Moroni no nsordaafo ho ma wɔdɔɔr mbordo; dɛm ntsi Moroni fii Nephihah asaase do kɔr Lehi asaase do."
                },
                {
                    "number": 31,
                    "text": "Na ɔbaa dɛ ber a Lamanfo no hun dɛ Moroni reba hɔn do no, hɔn akoma tuu bio na woguaan Moroni no nsordaafo no."
                },
                {
                    "number": 32,
                    "text": "Na ɔbaa dɛ Moroni nye no nsordaafo no tsiiw hɔn fi kurow kɔ kurow, kesii dɛ wɔnye Lehi na Teancum hyiae; Lamanfo no guaan Lehi na Teancum araa dze siaan famu faa mpoano afamu, kesii dɛ wɔbaa Moroni asaase do."
                },
                {
                    "number": 33,
                    "text": "Na Lamanfo nsordaafo no nyina boaa hɔn ano ma wɔyɛɛ kuw kor wɔ Moroni asaase do. Afei dze nna Lamanfo hɔn hen Ammoron so kã hɔnho."
                },
                {
                    "number": 34,
                    "text": "Na ɔbaa dɛ Moroni na Lehi nye Teancum bɔɔ hɔn asese dze twaa Moroni asaase n’ahe ho hyiae, dɛm maa wɔkãa Lamanfo no hyɛe osiandɛ sar etwa hɔn asaase n’anaafo nye no boka afamu nyina ho ehyia."
                },
                {
                    "number": 35,
                    "text": "Na wɔbɔɔ hɔn asese wɔ hɔ anafua no. Na hwɛ Nephifo nye Lamanfo no so nyina afonafona osiandɛ woetwa kwan tsentsen; dɛm ntsi woenntum ammfa adwen biara dɛm anafua no gyedɛ Teancum nko; osiandɛ nna no bo efuw Ammoron mbordo osiandɛ onyim dɛ Ammoron nye no nuabanyin Amalickiah na wɔama dɛm ɔkõ kɛse a ɔda hɔn nye Lamanfo ntamu no akyɛr na wɔakã bɔgya pii egu, nyew, ma ɔkɔm kɛse so aba."
                },
                {
                    "number": 36,
                    "text": "Na ɔbaa dɛ Teancum nam n’ebufuw do kɔr bea a Lamanfo no abɔ hɔn asese wɔ no na ɔsaan kuropɔn n’afasu no kɔr mu. Na ofi bea kor do kɔr kor do kesii dɛ ohun ɔhen no; na ɔtoow pea dze wɔɔ no ma otuee n’akoma mu. Mbom hwɛ, ɔhen no nyaan no nkowaa no ansaana oruwu, dɛm ntsi wotsiiw Teancum na wokum no."
                },
                {
                    "number": 37,
                    "text": "Afei ɔbaa dɛ ber a Lehi na Moroni hun dɛ Teancum ewu no, hɔn werɛ hoow mbordo; osiandɛ hwɛ, ɔyɛ obi a ɔakõ ahoɔdzen mu papanara dze ama ne man, nyew, ahotɔ ne nyɛnko nokwafo; ɔasɔw akotorka nwenwen pii. Na mbom hwɛ, oewu, na ɔkɔ asaase nyina kwan."
                },
                {
                    "number": 38,
                    "text": "Afei ɔbaa dɛ adze kyee no Moroni sii mu, na ɔbaa Lamanfo do na wokunkum hɔn ara yie; na wɔpaam hɔn fii asaase no do; na woguanee araa kesii dɛ wɔannsan hɔn ekyir ammba Nephifo do bio."
                },
                {
                    "number": 39,
                    "text": "Na dɛm na afe eduasa biako wɔ ber a atsɛmbuafo hwɛ Nephi no nkorɔfo do no dze baa ewiei; na dɛm na akõkoekõ, na bɔgyagu, nye ɔkɔm, na amandzehu baa hɔn do bɛyɛ mfe pii ntamu."
                },
                {
                    "number": 40,
                    "text": "Na ewudzi, nye wentwiwentwi, na etuatsew, nye emumuyɛ horow nyina sii Nephi no nkorɔfo mu; naaso osian atseneneefo no ntsi, nyew, osian atseneneefo no hɔn mpaabɔ ntsi, wɔdze hɔn nkwa kyɛɛ hɔn."
                },
                {
                    "number": 41,
                    "text": "Mbom hwɛ, osiandɛ ɔkõ a osii Nephifo nye Lamanfo mu no kyɛree ntsi ɔmaa hɔn mu dodowara hɔn akoma pirimii, na osiandɛ ɔkõ no kyɛree ntsi ɔmaa dodowara so dwee osian hɔn amandzehu ntsi, dɛm maa wɔbrɛɛ hɔnho adze wɔ Nyame enyim, kɔr ahobrɛadze no bun mu."
                },
                {
                    "number": 42,
                    "text": "Na ɔbaa dɛ ber a Moroni gyee ban dze sisiiw asaase no ne mbeambea a kwan deda a Lamanfo botum edua mu aba no nyina kesii dɛ wonyaa bambɔ a ɔyɛ dzen a oye no, ɔsaan n’ekyir kɔr Zarahemla kurow mu; na Helaman so saan n’ekyir kɔr noara n’egyapadze man mu; na asomdwee baa Nephi no nkorɔfo mu bio."
                },
                {
                    "number": 43,
                    "text": "Na Moroni gyaa no tum a ɔwɔ wɔ nsordaafo mu dze maa ne babanyin a ne dzin dze Moronihah; na ɔkɔr nankasa ne fie kɛgyee n’ahom ama oeenya asomdwee wɔ ne nda nkaa a aka no mu."
                },
                {
                    "number": 44,
                    "text": "Na Pahoran so sanee kɛtsenaa n’atsɛmbu egua no do; na Helaman fae too no do bio dɛ ɔbɛkã Nyame n’asɛm no akyerɛ nkorɔfo; na osian akõkoekõ na wentwiwentwi pii no ntsi okehiaa dɛ wɔhyehyɛ asɔr no ne nhyehyɛɛ no bio."
                },
                {
                    "number": 45,
                    "text": "Dɛm ntsi, Helaman nye n’enuanom no kɔree, na wɔdze tum kɛse kãa Nyame n’asɛm no ma nkorɔfo pii hun hɔn emumuyɛdze ma ɔmaa wonuu hɔnho wɔ hɔn bɔn ho na wɔmaa wonumaa hɔn maa Ewuradze hɔn Nyankopɔn."
                },
                {
                    "number": 46,
                    "text": "Na ɔbaa dɛ wɔkyekyeer Nyankopɔn n’asɔr bio wɔ asaase nyina do."
                },
                {
                    "number": 47,
                    "text": "Nyew, na wɔyɛɛ nhyehyɛɛ a ɔfa mbra no ho. Na woyiyii hɔn atsɛmbuafo nye hɔn atsɛmbuafo mpanyimfo no so."
                },
                {
                    "number": 48,
                    "text": "Na Nephi no nkorɔfo no hyɛɛ ase dɛ wɔreyɛ prɔmprɔm bio wɔ asaase no do, na wɔhyɛɛ ase dɛ wɔrodɔr na hɔnho reyɛ dzen mbordo bio wɔ asaase no do. Na wɔhyɛɛ ase dɛ wɔreyɛ esikafo mbordo."
                },
                {
                    "number": 49,
                    "text": "Mbom hɔn sika, anaa hɔn ahoɔdzen, anaa hɔn prɔmprɔmyɛ no amma wɔmmema hɔn ho do enyi ma ɔtratra hɔn ntɔn; anaadɛ wɔanyɛ nyaa wɔ Ewuradze hɔn Nyankopɔn ne nkaa ho; na mbom wɔbrɛɛ hɔnho adze mbordo wɔ n’enyim."
                },
                {
                    "number": 50,
                    "text": "Nyew, wɔkaa ndzɛmba akɛse a Ewuradze ayɛ ama hɔn, dɛ oeyi hɔn efi owu, nye nkyehoma, na efiadzeda mu, nye amandzehu ahorow nyina mu, na ɔagye hɔn efi hɔn atamfo nsa."
                },
                {
                    "number": 51,
                    "text": "Na wɔbɔɔ mpaa maa Ewuradze hɔn Nyankopɔn daa daa araa ma ɔmaa Ewuradze hyiraa hɔn, dɛ mbrɛ n’asɛm se, dɛm maa hɔnho yɛɛ dzen na wɔyɛɛ prɔmprɔm wɔ asaase no do."
                },
                {
                    "number": 52,
                    "text": "Na ɔbaa dɛ wɔyɛɛ dɛm ndzɛmba yinom nyinara. Na Helaman wui wɔ afe eduasa-enum no mu wɔ atsɛmbuafo no aber do."
                }
            ]
        },
        "/study/scriptures/bofm/alma/63": {
            "uri": "/study/scriptures/bofm/alma/63",
            "title": "Alma 63",
            "data_type": "chapter",
            "chapter_name": "Tsir 63",
            "chapter_summary": [
                "Shiblon na ekyir no Helaman fa nkyerɛwee krɔnkrɔn no sie—Nephifo pii tu kwan kɔ asaase a ɔda etsifi no do—Hagoth pam hɛn a ɔkɔ po a ɔda anee afamu no do—Moronihah dzi Lamanfo do konyim wɔ ɔkõ mu. Bɛyɛ mfe 56–52 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ afe eduasa esia n’ahyɛse no wɔ ber a atsɛmbuafo hwɛ Nephi no nkorɔfo do no, Shiblon faa dɛm nkyerɛwee krɔnkrɔn no a Alma dze maa Helaman no."
                },
                {
                    "number": 2,
                    "text": "Na ɔyɛ nyimpa a odzi pɛrpɛr, na ɔnantseew tseneneeyɛ mu wɔ Nyame enyim; na ɔbɔɔ mbɔdzen dɛ ɔbɛyɛ papa daa nyina na oedzi Ewuradze ne Nyankopɔn ne mbrasɛm do; na dɛmara so na no nuabanyin no so yɛe."
                },
                {
                    "number": 3,
                    "text": "Na ɔbaa dɛ Moroni so wui. Na dɛm na afe eduasa esia wɔ atsɛmbuafo aber do no dze baa ewiei."
                },
                {
                    "number": 4,
                    "text": "Na ɔbaa dɛ afe eduasa esuon wɔ atsɛmbuafo no aber do no, nyimpa dɔm kɛse a hɔn dodow bɛyɛ mpemenum ahaanan nye hɔn yernom na hɔn mba fii Zarahemla asaase do kɔr asaase a ɔda etsifi afamu no do."
                },
                {
                    "number": 5,
                    "text": "Na ɔbaa dɛ Hagoth, ɔno nna ɔyɛ odwimfo nwanwanyi bi, dɛm ntsi ɔkɔree kɛpaam hɛn kɛse bi wɔ Dzifuu asaase no ne he do wɔ bea a ɔbɛn Amamfõ asaase no, na opiaa too po a ɔda anee, asaase tseabaa a ɔdze kɔ etsifi afamu no do."
                },
                {
                    "number": 6,
                    "text": "Na hwɛ, Nephifo hɔn mu dodowara na wɔkɔr mu na wɔfaa edziban pii na mbaa nye mbofra pii kãa hɔnho kɔree; na wɔdze faa asaase a ɔda etsifi afamu no do. Na dɛm na afe eduasa esuon dze baa ewiei."
                },
                {
                    "number": 7,
                    "text": "Na afe eduasa awɔtwe mu no, dɛm banyin yi paam hɛn bi so. Na hɛn no a odzi kan no so sanee bae, na dɔm pii kɔr mu; na hɔn so wɔfaa edziban pii, na otuu bio dze hɔn faa asaase a ɔda etsifi afamu no do."
                },
                {
                    "number": 8,
                    "text": "Na ɔbaa dɛ wɔanntse hɔn nka bio. Na yesusu dɛ wɔdɔe kɔr po n’ase bun mu. Na ɔbaa dɛ hɛn kor so tui kɔree; na bea a ɔkɔree dze yennyim."
                },
                {
                    "number": 9,
                    "text": "Na ɔbaa dɛ dɛm afe yi mu, nkorɔfo pii na wɔkɔr asaase a ɔda etsifi afamu no do. Na dɛm na afe eduasa awɔtwe so dze baa ewiei."
                },
                {
                    "number": 10,
                    "text": "Na ɔbaa dɛ afe eduasa akron wɔ atsɛmbuafo aber do no, Shiblon so wui, na Corianton dze hɛn kɔr asaase a ɔda etsifi afamu no do dɛ ɔdze edziban rekɛma nkorɔfo a wɔkɔ dɛm asaase no do no."
                },
                {
                    "number": 11,
                    "text": "Dɛm ntsi nna ohia dɛ Shiblon dze dɛm ndzɛmba krɔnkrɔn yinom ma Helaman ne babanyin no a wɔfrɛ no Helaman, nyia wɔdze n’egya ne dzin too no no, ma ɔdze sie, ansaana oewu."
                },
                {
                    "number": 12,
                    "text": "Afei hwɛ, dɛm nkrukye yinom a ɔwɔ Helaman hɔ esie yi, wɔhwɛɛ do kyerɛkyerɛɛw pii dze kɛmemaa adasamba a wɔwɔ asaase no do nyina, gyedɛ dɛm mbea a Alma kãa dɛ mma wɔmma ommpue no nko."
                },
                {
                    "number": 13,
                    "text": "Naaso, ɔsɛ dɛ wosie dɛm ndzɛmba yinom krɔnkrɔn, na wɔdze fi ebusuasantsen kor do ma kor so; dɛm ntsi wɔdze maa Helaman afe yi mu ansaana Shiblon rubowu."
                },
                {
                    "number": 14,
                    "text": "Na ɔbaa dɛ afe yi so mu etuatsewfo binom kɔree kɛkãa Lamanfo ho; na wokonunuu hɔn bio ma hɔn bo fuuw Nephifo bio."
                },
                {
                    "number": 15,
                    "text": "Na dɛm afe yi so mu wɔdze nsordaafo pii baa bio dɛ wɔnye Moronihah no nkorɔfo no robɔkõ, anaadɛ wɔbaa Moronihah no nsordaafo do, ɔkõ no mu no wodzii hɔn do konyim na wɔpaam hɔn bio ma wɔkɔr hɔnankasa hɔn nsaase do, na hɔn mu dɔm pii wuwui."
                },
                {
                    "number": 16,
                    "text": "Na dɛm na afe eduasa akron wɔ ber a atsɛmbuafo hwɛ Nephi no nkorɔfo do no dze baa ewiei."
                },
                {
                    "number": 17,
                    "text": "Na dɛm na dza ɔfa Alma, na Helaman a ɔyɛ ne babanyin, na Shiblon so a ɔyɛ ne babanyin baa ewiei."
                }
            ]
        },
        "/study/scriptures/bofm/hel/1": {
            "uri": "/study/scriptures/bofm/hel/1",
            "title": "Helaman 1",
            "data_type": "chapter",
            "chapter_name": "Tsir 1",
            "chapter_summary": [
                "Pahoran a otsĩa ebien no bɛyɛ ɔtsɛmbuafo panyin na Kishkumen ku no—Pacumeni bɛtsena atsɛmbu egua no do—Coriantumr bɛyɛ Lamanfo nsordaafo no hɔn sahen, ɔgye Zarahemla na oku Pacumeni—Moronihah dzi Lamanfo do konyim na ɔsan gye Zarahemla na woku Coriantumr. Bɛyɛ mfe 52–50 Ansaana wɔbɔwo Christ."
            ],
            "book_title": "Helaman Nwoma No",
            "book_intro": [
                "Nephifo hɔn ho nsɛm. Hɔn akõkoekõ na wentwiwentwi na hɔn etuatsew. Hɔn nkɔnhyɛfo krɔnkrɔn so hɔn nkɔnhyɛ ansaana Christ reba dɛ mbrɛ Helaman a ɔyɛ Helaman ne babanyin ne nkyerɛwee se, nye ne mbabanyin so hɔn nkyerɛwee fitsi aber no dze besi Christ ne mbae do mpo. Lamanfo so hɔn mu pii sakyeree. Hɔn nsakyer ho nsɛm. Lamanfo hɔn ndzeyɛtsenenee, nye Nephifo hɔn emumuyɛ nye ekyiwadze ho nsɛm, dɛ mbrɛ Helaman na ne mbabanyin hɔn nkyerɛwee se dze besi Christ ne mbae do, iyi nye dza wɔfrɛ no Helaman nwoma no, na dza ɔkekã ho."
            ],
            "verses": [
                {
                    "number": 1,
                    "text": "Na afei hwɛ, ɔbaa dɛ afe a ɔtɔ do eduanan no n’ahyɛse wɔ ber a atsɛmbuafo no dzi Nephi no nkorɔfo no do hen no, ɔhaw a ɔyɛ dzen sii Nephifo no mu."
                },
                {
                    "number": 2,
                    "text": "Na hwɛ, nna Pahoran ewu, na ɔkɔ asaase nyina kwan no; dɛm ntsi wentwiwentwi kɛse hyɛɛ ase wɔ enuanom a wɔyɛ Pahoran ne mbabanyin no mu wɔ nyia ɔfata dɛ ɔtsena atsɛmbu egua no do."
                },
                {
                    "number": 3,
                    "text": "Afei hɔn a wɔper atsɛmbu egua no ho na wɔmaa dɔm no dzii aper no edzin nye yi: Pahoran, Paanchi na Pacumeni."
                },
                {
                    "number": 4,
                    "text": "Na afei nnyɛ Pahoran mbabanyin nyina nye iyinom (mbom nna ɔwɔ pii), na mbom iyinom na wɔper atsɛmbu egua no ho bi, dɛm ntsi wɔmaa dɔm no hɔn mu kyɛɛ baasa."
                },
                {
                    "number": 5,
                    "text": "Naaso ɔbaa dɛ dɔm no ndze na woyii Pahoran ma ɔbɛyɛɛ ɔtsɛmbuafo panyin nye ambrado wɔ Nephi no dɔm no mu."
                },
                {
                    "number": 6,
                    "text": "Na ɔbaa dɛ aber a Pacumeni hun dɛ ne nsa rennka atsɛmbu egua no, ɔnye dɔm no yɛɛ kor."
                },
                {
                    "number": 7,
                    "text": "Mbom hwɛ, Paanchi, nye dɔm a wɔpɛ dɛ ɔhwɛ hɔn do no bo fuuw kɛse; dɛm ntsi, nna nkyɛ ɔreper adaadaa dɛm nkorɔfo no ma wɔasoɛr atsew etua wɔ hɔn enuanom no do."
                },
                {
                    "number": 8,
                    "text": "Na ɔbaa dɛ aber a nkyɛ ɔrebɛyɛ iyi no, hwɛ, wɔkyeer no na wodzii n’asɛm dɛ mbrɛ dɔm no se, na wobuu no fɔ na wɔhyɛɛ dɛ wonku no; osiandɛ ɔatsew etua rohwehwɛ asɛɛ dɔm no hɔn ahotɔ."
                },
                {
                    "number": 9,
                    "text": "Afei dɔm no a wɔpɛɛ dɛ ɔhwɛ hɔn do no hun dɛ woebu no okumfɔ no, dɛm ntsi hɔn bo fuwii, dɛm ntsi hwɛ, wɔsomaa obi a wɔfrɛ no Kishkumen ma ɔkɔr bea a Pahoran n’atsɛmbu egua no wɔ na okokum Pahoran wɔ ber a ɔtse atsɛmbu egua no do."
                },
                {
                    "number": 10,
                    "text": "Na Pahoran no nkowaa no taa no do; mbom hwɛ, Kishkumen n’enguan mu yɛɛ hyew araa ma ɔdasanyi biara enntum annkyer no."
                },
                {
                    "number": 11,
                    "text": "Na ɔkɔr hɔn a wɔsomaa no no nkyɛn, na hɔn nyina dzii ahyɛmu, nyew, wɔdze hɔn Yɛfo a ɔwɔ hɔ daapem no akã ntam ntsi wɔnnkɛpɛ, dɛ wɔbɛka akyerɛ ɔdasanyi biara dɛ Kishkumen na okum Pahoran."
                },
                {
                    "number": 12,
                    "text": "Dɛm ntsi, Nephi no nkorɔfo no ennhu Kishkumen, osiandɛ ber a okokum Pahoran no, nna ɔasesã no ho. Na Kishkumen nye no dɔm no a wɔnye no dzii nsew no dze hɔn ho kɔforaforaa dɔm no mu, wɔyɛɛ no kwan bi do ma woennhu hɔn; na mbom dodowara a wohun hɔn no, wobuu hɔn okumfɔ."
                },
                {
                    "number": 13,
                    "text": "Na afei hwɛ, woyii Pacumeni dɛ mbrɛ dɔm no ndze se, ma ɔbɛyɛɛ ɔtsɛmbuafo panyin nye dɔm no do ɔhwɛfo, ma ɔhyɛɛ no nuabanyin Pahoran ananmu; na iyi dzi wɔ no. Na wɔyɛɛ iyi nyinara wɔ atsɛmbuafo aber no mu wɔ afe a ɔtɔ do eduanan no mu; na ɔbaa ewiei."
                },
                {
                    "number": 14,
                    "text": "Na ɔbaa dɛ atsɛmbuafo hɔn afe a ɔtɔ do eduanan biako wɔ ber a wodzi adze mu no, Lamanfo no boaboaa hɔn nsordaafo dɔm pii ano, na wɔmaa hɔn akodze a ɔyɛ nkrantsee nye ekuma, nye egyen na egyen-menaba, nye dadzekyɛw, nye akatabo nye akokyɛm horow pii."
                },
                {
                    "number": 15,
                    "text": "Na wɔbaa Nephifo do bio dɛ wɔnye hɔn robɔkõ. Na ɔbarimba bi a wɔfrɛ no Coriantumr dzii hɔn enyim na ɔyɛ Zarahemla n’asenyi, na ɔyɛ obi a ɔtseew etua fii Nephifo mu; na ɔyɛ ɔbarimba a ɔsõ na ɔyɛ ɔkatakyi so."
                },
                {
                    "number": 16,
                    "text": "Dɛm ntsi, Lamanfo hɔn hen a ne dzin dze Tubaloth, a ɔyɛ Ammoron ne babanyin, susuu dɛ Coriantumr a ɔyɛ ɔbarimba katakyi no botum dze n’ahoɔdzen na ne nyansa so akõ etsia Nephifo no, ntsi sɛ wɔsoma no a obotum edzi Nephifo do nyim—"
                },
                {
                    "number": 17,
                    "text": "Dɛm ntsi, onunuu hɔn ma wonyaa ebufuw, na ɔboaboaa no nsordaafo ano, na oyii Coriantumr dɛ ɔnyɛ hɔn banodzinyi, na ogyaa hɔn kwan dɛ wɔnkɔ Zarahemla na wɔnye Nephifo nkɔkõ."
                },
                {
                    "number": 18,
                    "text": "Na ɔbaa dɛ osian wentwiwentwi pii a esi hɔn mu nye aban fona a ɔrofona ntsi nna wonnyi aweɔmfo pii wɔ Zarahemla asaase no do; na wosusuu dɛ Lamanfo no runntum mmba hɔn asaase ne finimfin no do mmbɔkõ wɔ Zarahemla kurow kɛse no mu."
                },
                {
                    "number": 19,
                    "text": "Mbom ɔbaa dɛ Coriantumr dzii dɔmtutuw no enyim, na wɔbaa dɔm a wɔtse kurow kɛse no mu no do, na hɔn mbae no yɛɛ hyew dodow, ntsi Nephifo no ennya kwan ammboaboa hɔn nsordaafo ano."
                },
                {
                    "number": 20,
                    "text": "Dɛm ntsi Coriantumr twaa ɔweɔmfo a ɔtse kurow kɛse no n’abowano roweɔn no hwee famu, na ɔnye no nsordaafo nyinara kɔr kurow kɛse no mu, na wokum obiara a ɔnye hɔn fimfenee, wɔyɛɛ dɛmara kɛpeem aber a wɔfaa kurow no nyinara."
                },
                {
                    "number": 21,
                    "text": "Na ɔbaa dɛ Pacumeni a ɔyɛ ɔtsɛmbuafo panyin no, guanee fii Coriantumr enyim dze kodur kurotsia. Na ɔbaa dɛ Coriantumr dze nkrantsee twitwaa no wɔ afasu no ho araa ma owui. Na dɛm na Pacumeni ne nda baa ewiei."
                },
                {
                    "number": 22,
                    "text": "Na afei ber a Coriantumr hun dɛ ne nsa akã Zarahemla kurow kɛse no, na ohun dɛ Nephifo no eguan hɔn, na woekuku hɔn, na wɔafa hɔn so dze hɔn egu efiadze no, na ne nsa akã asaase ne mbea a ɔyɛ dzen no, onyaa akokodur na ɔyɛɛ dɛ ɔbɔkɔ nye aman nkaa no nyina akɔkõ."
                },
                {
                    "number": 23,
                    "text": "Na afei ɔannsɛɛ mber wɔ Zarahemla asaase do, mbom ɔnye no nsordaafo dɔmtutuw no kɔree, na wɔdze faa kwan a wɔdze kɔ Dzifuu kurow do; na n’adwen nye dɛ ɔdze nkrantsee rukonu hɔn mu na ɔakɛfa asaase n’etsifi afamu no."
                },
                {
                    "number": 24,
                    "text": "Na osusuu dɛ hɔn ahoɔdzen ne kɛse wɔ kurow no ne finimfin dɛm ntsi ɔkɔr kan na ɔamma hɔn mber koraa mma wɔammfa ammboaboa hɔn ano yie gyedɛ ekuw ekuw nkakraba nkakraba; dɛm ntsi wotui hyɛɛ hɔn do na wotwitwaa hɔn guu asaase no do."
                },
                {
                    "number": 25,
                    "text": "Mbom hwɛ kurow no ne finimfin a Coriantumr fae no, maa Moronihah nyaa tum kɛse wɔ hɔn do, ɔwɔ mu dɛ woeku Nephifo pii dze."
                },
                {
                    "number": 26,
                    "text": "Na hwɛ, Moronihah ennsusu dɛ Lamanfo no botum aba kurow no ne finimfin, na mbom wɔbɔkɔ nkurow a ɔdeda no ho hyia no mu dɛ mbrɛ wɔyɛɛ no mber bi no; dɛm ntsi Moronihah hyɛɛ dɛ no nsordaafo a hɔnho yɛ dzen no mbɔ mbea a ɔabɔ hɔn ho aprɔw no ho ban."
                },
                {
                    "number": 27,
                    "text": "Mbom hwɛ, Lamanfo no ennsuro dɛ mbrɛ ɔdwenee, na mbom wɔbaa asaase no ne finimfin, dɛ wɔrebɛfa kurow kɛse Zarahemla no, na wɔnantseew ɔman no no nkuropɔn nyinara mu dɛ worukuku dɔm no ara yie, mbanyin, mbasiafo, nye mbofra nyinara, na wɔrefa nkurow nye mbea etsitsir pii."
                },
                {
                    "number": 28,
                    "text": "Mbom aber a Moronihah hun iyi no, ntsɛmara ɔsomaa Lehi dɛ ondzi nsordaafo a wɔwɔ hɔ no enyim nkotwar hɔn ansaana wɔaba Dzifuu asaase no do."
                },
                {
                    "number": 29,
                    "text": "Na dɛm na ɔyɛe; na odzii hɔn enyim kɔree ansaana wɔreba Dzifuu asaase no do, na wɔnye hɔn kõe ara yie, ma wɔhyɛɛ ase dɛ wɔresan hɔn ekyir dze aba Zarahemla asaase do."
                },
                {
                    "number": 30,
                    "text": "Na ɔbaa dɛ ber a wɔsaan hɔn ekyir no, nna Moronihah so sii hɔn ekyir, na ɔnye hɔn kõe ara yie, na wɔkãa bɔgya pii gui, nyew, wokunkum hɔn mu pii, na wohun dɛ Coriantumr fora ewufo no mu."
                },
                {
                    "number": 31,
                    "text": "Na afei, hwɛ, nna Lamanfo no nntum nnsan hɔn ekyir mmfa kwan biara do, wonntum mmfa etsifi anaa anaafo anaa anee anaa boka, osiandɛ nna Nephifo no etwa hɔn ho nyinara ehyia."
                },
                {
                    "number": 32,
                    "text": "Na dɛm na Coriantumr kãa Lamanfo no kɛhyɛɛ Nephifo no finimfin araa ma Nephifo no nyaa hɔn do tum, na ɔnoara dze wokum no, na Lamanfo no gyaa hɔn ho hyɛɛ Nephifo nsa."
                },
                {
                    "number": 33,
                    "text": "Na ɔbaa dɛ Moronihah ne nsa kãa kurow kɛse Zarahemla bio no ɔmaa Lamanfo a wɔfaa hɔn ndɔmmum no kwan dɛ womfi asaase no do nkɔ asomdwee mu."
                },
                {
                    "number": 34,
                    "text": "Na dɛm na afe a ɔtɔ do eduanan biako wɔ atsɛmbuafo no hɔn aber do no baa ewiei."
                }
            ]
        },
        "/study/scriptures/bofm/hel/2": {
            "uri": "/study/scriptures/bofm/hel/2",
            "title": "Helaman 2",
            "data_type": "chapter",
            "chapter_name": "Tsir 2",
            "chapter_summary": [
                "Helaman, Helaman ne babanyin, bɛyɛ ɔtsɛmbuafopanyin—Gadianton bɛyɛ Kishkumen no kuw no ne panyin—Helaman no nkowaa ku Kishkumen, na Gadianton kuw no guan kɔ sar no do. Bɛyɛ mfe 50–49 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ atsɛmbuafo no hɔn aber do afe a ɔtɔ do eduanan ebien, wɔ ber a Moronihah ama asomdwee aba Nephifo nye Lamanfo mu bio no, hwɛ nna obiara nnyi hɔ a ɔbɛtsena atsɛmbu egua no do; dɛm ntsi wentwiwentwi hyɛɛ ase baa dɔm no mu a ɔfa nyia a ɔsɛ dɛ ɔtsena atsɛmbu egua no do."
                },
                {
                    "number": 2,
                    "text": "Na ɔbaa dɛ Helaman a ɔyɛ Helaman ne babanyin no na dɔm no yii no dɛ ɔntsena atsɛmbu egua no do."
                },
                {
                    "number": 3,
                    "text": "Mbom hwɛ, Kishkumen a okum Pahoran no tsɛɛw dɛ oboku Helaman so; na no kuw no a wɔnye no edzi ahyɛmu ntsi wɔnnkɛpɛ dɛ mma wɔmma obiara nnhu n’emumuyɛdze no nye no yɛɛ adwen."
                },
                {
                    "number": 4,
                    "text": "Na nyimpa bi wɔ hɔ a wɔfrɛ no Gadianton a n’ano atsew yie, na ɔawea nsumaamu ewudzi nye edwotwa ne yɛ mu; dɛm ntsi ɔbɛyɛɛ Kishkumen no kuw no ne panyin."
                },
                {
                    "number": 5,
                    "text": "Dɛm ntsi ɔdaadaa hɔn nye Kishkumen dɛ sɛ wɔdze no tsena atsɛmbu egua no do a ɔbɔhwɛ ma wɔdze hɔn a wɔdɔm kuw no enya tum nye tumdzi wɔ dɔm no mu; dɛm ntsi Kishkumen peer dɛ oboku Helaman."
                },
                {
                    "number": 6,
                    "text": "Na ɔbaa dɛ ber a ɔrokɔ atsɛmbu egua no ho ekoku Helaman no, hwɛ Helaman no nkowaa mu kor dandaan noho puee anafua ma ɔtsee kuw no hɔn nhyehyɛɛ a wɔayɛ dɛ wɔdze boku Helaman—"
                },
                {
                    "number": 7,
                    "text": "Na ɔbaa dɛ ohyiaa Kishkumen, na ɔyɛɛ nsɛnkyerɛdze bi kyerɛɛ no; dɛm ntsi Kishkumen kãa dza ɔpɛ dɛ ɔyɛ kyerɛɛ no, na ɔsee no dɛ ɔnye no nkɔ atsɛmbu egua no ho ma onkoku Helaman."
                },
                {
                    "number": 8,
                    "text": "Na ber a Helaman n’akowaa no tsee dza Kishkumen ahyehyɛ wɔ n’akoma mu dɛ obedzi ewu, na dɛ osi hɔn a wɔdɔm no kuw no so enyido dɛ wobedzi ewu na wobotwa edwo adze, na wɔagye tum no, (na iyi nye hɔn nsumaamu nsusui na fɛkuw) Helaman n’akowaa no see no dɛ: Ma yɛnkɔ atsɛmbu egua no ho."
                },
                {
                    "number": 9,
                    "text": "Afei iyi maa Kishkumen n’enyi gyee mbordo, na ɔdween dɛ ne nhyehyɛɛ no bɛyɛ yie; mbom hwɛ, ber a wɔrokɔ atsɛmbu egua no ho no, Helaman n’akowaa no dze pea wɔɔ Kishkumen ma ohwiraa n’akoma mu ma ɔhwee famu wui a ɔannkasa koraa. Na otuu mbirika kɔr Helaman nkyɛn kɛkãa dza ohunii, na ɔtsee, na ɔyɛe."
                },
                {
                    "number": 10,
                    "text": "Na ɔbaa dɛ Helaman somaa dɛ wɔnkɛfa dɛm nsumaamu edwotwafo nye ewudzifo kuw no mbra, ma wonku hɔn dɛ mbrɛ mbra no se."
                },
                {
                    "number": 11,
                    "text": "Mbom hwɛ, ber a Gadianton hun dɛ Kishkumen annsan n’ekyir no osuroo dɛ annhwɛ a woboku no; dɛm ntsi ɔmaa no kuwmba no kãa no do. Na wɔfaa nsumaa kwan bi do guanee fii asaase no do kɔr sar no do; na dɛm ntsi ber a Helaman somaa dɛ wɔnkɛfa hɔn mbra no, woennhu hɔn wɔ beebiara."
                },
                {
                    "number": 12,
                    "text": "Na mebɛkã dɛm Gadianton yi ho nsɛm pii ekyir yi. Na dɛm na afe a ɔtɔ do eduanan ebien wɔ atsɛmbuafo no hɔn aber do wɔ Nephi no nkorɔfo no mu no baa ewiei."
                },
                {
                    "number": 13,
                    "text": "Na hwɛ, nwoma yi n’ewiei no, yebohu dɛ dɛm Gadianton yi dzii hɔn do nyim, nyew, nkyɛ ɔresɛɛ Nephifo no nyinara."
                },
                {
                    "number": 14,
                    "text": "Hwɛ mennkyerɛ dɛ Helaman no nwoma yi n’ewiei nye yi, mbom mekyerɛ Nephi no nwoma a miyii nsɛm a m’akyerɛw yi fii mu no n’ewiei."
                }
            ]
        },
        "/study/scriptures/bofm/hel/3": {
            "uri": "/study/scriptures/bofm/hel/3",
            "title": "Helaman 3",
            "data_type": "chapter",
            "chapter_name": "Tsir 3",
            "chapter_summary": [
                "Nephifo pii guan kɔ asaase a ɔwɔ etsifi afamu no do—Wosisi adan pa na wɔdze kyerɛwsɛm pii sie—Wɔsakyer nyimpa mpem mpem na wonuma hɔn—Nyankopɔn n’asɛm gya nkorɔfo kɔ nkwagye mu—Helaman ne ba Nephi bɛtsena atsɛmbu egua no do. Bɛyɛ mfe 49–39 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ afe a ɔtɔ do eduanan ebiasa wɔ atsɛmbuafo no hɔn aber do mu no, wentwiwentwi biara ennsi Nephifo no mu kã ahantanyɛ kakraabi a ɔbaa asɔr no mu no, ɔno na ɔmaa etuatsew kakraabi baa dɔm no mu, na wosiesiee dɛm nsɛm yi wɔ mfe eduanan ebiasa dze rokɔ n’ewiei no mu."
                },
                {
                    "number": 2,
                    "text": "Na wentwiwentwi biara ennsi dɔm no mu wɔ mfe eduanan anan no mu; eso wentwiwentwi biara ennsi wɔ afe a ɔtɔ do eduanan enum no mu."
                },
                {
                    "number": 3,
                    "text": "Na ɔbaa dɛ afe a ɔtɔ do eduanan esia no mu no, nyew, wentwiwentwi na etuatsew pii sii; na iyi maa hɔn mu dodowara fii Zarahemla asaase do, na wɔkɔr asaase a ɔwɔ etsifi afamu no do kɛtsenaa hɔ."
                },
                {
                    "number": 4,
                    "text": "Na wotuu kwan kɔr ekyir kodur dɛ wɔkɔtoo esu taaye akɛse nye esutsen pii."
                },
                {
                    "number": 5,
                    "text": "Nyew, na wɔpetsee asaase no nyinara do, kɔr beebiara a hɔn a wodzii kan kɛtsenaa asaase no do no nnyɛɛ no amamfo na ndupɔn nnyi hɔ."
                },
                {
                    "number": 6,
                    "text": "Na afei asaase ne beebiara nnyɛ amamfo, gyedɛ ndupɔn nko; na osian dɔm a wodzii kan kɛtsenaa hɔ no mbrɛ wosii sɛɛ hɔn no ntsi na wɔfrɛɛ asaase no amamfõ."
                },
                {
                    "number": 7,
                    "text": "Na ndupɔn a ɔwɔ asaase n’enyi do no suar dze, naaso dɔm a wɔkɔr hɔ no nyaa nyimdzee mbordo wɔ adanpa ne si, dɛm ntsi wosisii adan pa na wɔtsenaa mu."
                },
                {
                    "number": 8,
                    "text": "Na ɔbaa dɛ wɔdɔree na wɔtserɛwee, dze fii asaase no po mu afamu dze kɔr n’etsifi afamu, na wɔdɔree araa ma wɔhyɛɛ ase dɛ wɔrekata asaase no nyina enyi, fitsi po no n’anaafo dze kɛpem po no n’etsifi, fitsi po n’anee afamu dze kɛpem po no boka."
                },
                {
                    "number": 9,
                    "text": "Na nkorɔfo a wɔwɔ asaase no n’etsifi afamu no tsenaa ntamadan na adan pa mu, na wogyaa dua biara a ofiir asaase n’enyi do ma onyinii bɛyɛɛ odupɔn ama mber bi a ɔbɛba no woeenya ndupɔn dze esisi hɔn adan, nyew, hɔn nkurow akɛse, na hɔn temple, hɔn nhyiamudan nye hɔn krɔnkrɔnbea, na hɔn adan ahorow nyina."
                },
                {
                    "number": 10,
                    "text": "Na ɔbaa dɛ osiandɛ nna ndupɔn ho yɛ na dodow wɔ etsifi mantam no mu ntsi, wɔdze pii guu wusihɛn mu kɔr hɔ."
                },
                {
                    "number": 11,
                    "text": "Na dɛm maa nkorɔfo a wɔwɔ asaase n’etsifi afamu hɔ no tumii dze ndua sisii adan pa na wɔ kyekyeer nkurow akɛse."
                },
                {
                    "number": 12,
                    "text": "Na ɔbaa dɛ Ammon no dɔm pii a wɔyɛ Lamanfo no so kɔr dɛm asaase yi do."
                },
                {
                    "number": 13,
                    "text": "Na afei dza dɛm nkorɔfo yi yɛe no, hɔn mu pii kyerɛɛw ho nsɛm dze siei a ɔyɛ tsitsir na ɔdɔɔsõ na ɔfa hɔn ho."
                },
                {
                    "number": 14,
                    "text": "Mbom hwɛ, dza dɔm yi yɛe no, nyew, dza ɔfa Lamanfo nye Nephifo ho, nye hɔn akõkoekõ, na wentwiwentwi, na etuatsew, nye hɔn nsɛmpa nkae, na hɔn nkɔnhyɛ, nye hɔn wusihɛn mu akwantu na hɔn wusihɛn mpamee, nye hɔn temple ne nsisii, na hɔn nhyiamudan, nye hɔn krɔnkrɔnbea ne nsisii na hɔn ndzeyɛtsenenee nye hɔn emumuyɛdze, nye hɔn ewudzi nye hɔn edwotwa nye hɔn epoobɔ nye ekyiwadze, nye ndwamambɔ ahorow nyina, sɛ wɔkyɛ mu ɔha a worunntum nnkyerɛw ne nyinara wɔ nwoma yi mu."
                },
                {
                    "number": 15,
                    "text": "Mbom hwɛ, nwoma pii na kyerɛwsɛm horow pii wɔ hɔ, na Nephifo tsitsir na wɔdze siei."
                },
                {
                    "number": 16,
                    "text": "Na Nephifo no dze maa fi ebusuasantsen kor kɔ kor so do kɛpeem dɛ wɔhwee ase wɔ mbrato mu ma wokum hɔn, wɔbɔɔ hɔn epoo, wɔbɔɔ hɔn atwee, wɔbɔɔ hɔn petsee asaase enyi, ma wɔkɔforaforaa Lamanfo no mu kesii dɛ woyii dzin a ɔda hɔn do dɛ wɔyɛ Nephifo no fii hɔ, na wɔbɛyɛɛ emumuyɛdze, yerɛyerɛw, na ndam, nyew, wɔdanee bɛyɛɛ dɛ Lamanfo mpo."
                },
                {
                    "number": 17,
                    "text": "Na afei masan aba me nsɛm do bio; dɛm ntsi, dza mekãe a ɔfa hɔn wentwiwentwi nye basabasayɛ pii ho na akõkoekõ nye etuatsew a ɔbaa Nephi no dɔm mu no ebotwa mu kɔ."
                },
                {
                    "number": 18,
                    "text": "Atsɛmbuafo no hɔn mfe eduanan esia no baa ewiei."
                },
                {
                    "number": 19,
                    "text": "Na ɔbaa dɛ nna wentwiwentwi pii da ho wɔ asaase no do, nyew, wɔ afe a ɔtɔ do eduanan esuon, na eduanan awɔtwe no so mpo mu."
                },
                {
                    "number": 20,
                    "text": "Naaso iyi nyinara mu no nna Helaman tse atsɛmbu egua no do wɔ pɛrpɛrdzi na pɛrpɛryɛ mu; nyew, ɔbɔɔ mbɔdzen dzii Nyame n’ahyɛdze, n’atsɛmbu na ne mbrasɛm do dɛ mbrɛ ɔsɛ, na ɔyɛɛ dza oye wɔ Nyame enyim aber nyina; na ɔnantseew n’egya n’anamɔn mu ma dɛm ntsi ɔyɛɛ prɔmprɔm wɔ asaase no do."
                },
                {
                    "number": 21,
                    "text": "Na ɔbaa dɛ onyaa mbabanyin beenu. Ɔdze Nephi ne dzin too panyin no, na kakraba no so, ɔdze Lehi ne dzin too no. Na wɔhyɛɛ ase nyinii wɔ Ewuradze mu."
                },
                {
                    "number": 22,
                    "text": "Na ɔbaa dɛ akõkoekõ na wentwiwentwi no hyɛɛ ase dɛ ɔrobɔ adze kakra, wɔ Nephifo no mu, dze kɛpeem ber a afe eduanan awɔtwe rokɔ ewiei no, wɔ ber a atsɛmbuafo hwɛ Nephi no nkorɔfo do no."
                },
                {
                    "number": 23,
                    "text": "Na ɔbaa dɛ afe a ɔtɔ do eduanan akron wɔ atsɛmbuafo no hɔn aber do no, nna asomdwee da ho wɔ asaase no nyinara do gyedɛ nsumaamu fɛkuw a Gadianton edwotwafo no atsetsew wɔ asaase ne mbea a nyimpa pii tsetsee nyinara a dɛm aber no nna hɔn a wɔyɛ ɔman no ne banodzifo no nnyim hɔn; dɛm ntsi wɔannsɛɛ hɔn wɔ asaase no do."
                },
                {
                    "number": 24,
                    "text": "Na ɔbaa dɛ dɛm afe yi ara mu no prɔmprɔmyɛ kɛse baa asɔr no mu ma dɔm mpempem kɔdɔɔm asɔr no, ma wonumaa hɔn kɔr nnuho mu."
                },
                {
                    "number": 25,
                    "text": "Na asɔr no no prɔmprɔm a ɔyɛe, na nhyira a wohuee guu dɔm no do no yɛɛ kɛse araa ma asɔfo mpanyimfo nye akyerɛkyerɛfo no mpo hɔn ho boow hɔn kɛse."
                },
                {
                    "number": 26,
                    "text": "Na ɔbaa dɛ Ewuradze n’edwuma yɛɛ prɔmprɔm ma akra pii nyaa enuma na wɔbɛkãa Nyankopɔn n’asɔr ho, nyew mpempem na wɔkɛkãa hɔnho."
                },
                {
                    "number": 27,
                    "text": "Dɛm ma yehu dɛ Ewuradze yɛ mbɔbɔrhufo ma hɔn a wɔdze akoma a no mu tsew bɔ ne dzin krɔnkrɔn no."
                },
                {
                    "number": 28,
                    "text": "Nyew, dɛm ma yehu dɛ wobue sor abobow ma obiara, nkanka hɔn a wɔbɛgye Jesus Christ a ɔyɛ Nyankopɔn ne Ba no ne dzin edzi."
                },
                {
                    "number": 29,
                    "text": "Nyew, yehu dɛ obiara a ɔpɛ, na obosuo Nyankopɔn n’asɛm a ɔyɛ ndam na tum wɔ mu, dza obotum etwitwa abɔnsam ne ndabraba nye ne mfir a oesua na ne ndaadaa nyina mu, na ɔafa nyimpa a ɔwɔ Christ no edua kwan heaheaba na nkekãnkekã no mu etwa awerɛhow no bun no a ɔwɔ hɔ daapem a woesiesie ato hɔ ama emumuyɛfo no—"
                },
                {
                    "number": 30,
                    "text": "Na ɔagye hɔn akra, nyew hɔn akra a onnwu da no esi Nyankopɔn n’abanyimfa wɔ sor ahenman no mu, ma wɔnye Abraham, na Isaac, nye Jacob, nye hɛn egyanom ahotseweefo no nyina atsena ase, na worimmfi hɔ nnkɔ beebiara bio."
                },
                {
                    "number": 31,
                    "text": "Na dɛm afe yi mu enyigye hyɛɛ Zarahemla asaase do mã nye mbea nyina a etwa ho ehyia, wɔ asaase nyina a ɔyɛ Nephifo dze mpo no do."
                },
                {
                    "number": 32,
                    "text": "Na ɔbaa dɛ nda a aka ma mfe eduanan akron aba ewiei no, wonyaa asomdwee nye enyigye mbordo; nyew, wonyaa asomdwee na enyigye kɛse wɔ afe a ɔbɔ do eduonum no so mu wɔ atsɛmbuafo no hɔn aber do."
                },
                {
                    "number": 33,
                    "text": "Na atsɛmbuafo hɔn afe a otsĩa eduonum-biako mu no nna asomdwee so wɔ hɔ, na mbom ahantanyɛ na ɔhyɛɛ ase dɛ ɔrehɛn asɔr no mu—ɔannhɛn Nyankopɔn n’asɔr no mu, mbom ɔhɛɛn hɔn a wɔagye ato mu dɛ wɔdɔm Nyankopɔn n’asɔr no mu."
                },
                {
                    "number": 34,
                    "text": "Na ahantanyɛ dodow ntsi wɔtseetsee hɔn enuanom no mu pii. Afei dɛm adze yi yɛ ebusudze kɛse, na iyi maa hɔn mu ahobrɛadzefo no tseetsee kɛsenara, na woduaa amandzehu pii mu."
                },
                {
                    "number": 35,
                    "text": "Naaso iyi nyina mu no wɔfaa akɔnkye na wɔbɔɔ mpaa mpɛn pii, na wonyaa ahoɔdzen mu ahoɔdzen wɔ hɔn ahobrɛadze mu, na wonyaa gyedzi a otsim wɔ Christ mu, iyi maa dɛw na awerɛkyekyer hyɛɛ hɔn akra mã, nyew, ɔtseew hɔn akoma mu na ɔmaa hɔn ahosan so mpo, dɛm ahosan yi bae osiandɛ wogyaa hɔn akoma mu maa Nyankopɔn."
                },
                {
                    "number": 36,
                    "text": "Na ɔbaa dɛ mfe eduonum ebien so baa ewiei asomdwee mu, mbom nna ahantanyɛ kɛse kɛse ahyɛ dɔm no mu binom akoma mu mã; osian hɔn ahonya dodow nye hɔn prɔmprɔm a wɔayɛ wɔ asaase no do ntsi; na onyinii wɔ hɔn mu fi ber to ber."
                },
                {
                    "number": 37,
                    "text": "Na ɔbaa dɛ afe a ɔtɔ do eduonum ebiasa mu wɔ atsɛmbuafo aber do no, Helaman wui, na ne babanyin panyin Nephi bɛhyɛɛ n’ananmu dzii adze. Na ɔbaa dɛ ɔdze pɛrpɛrdzi nye pɛrpɛryɛ tsenaa atsɛmbu egua no do; nyew, odzii Nyankopɔn ne mbrasɛm do, na ɔnantseew n’egya n’akwan mu."
                }
            ]
        },
        "/study/scriptures/bofm/hel/4": {
            "uri": "/study/scriptures/bofm/hel/4",
            "title": "Helaman 4",
            "data_type": "chapter",
            "chapter_name": "Tsir 4",
            "chapter_summary": [
                "Nephifo etuatsewfo na Lamanfo kã nsordaafo bɔmu na wɔgye Zarahemla asaase—Ɔnam Nephifo hɔn emumuyɛ ntsi wodzi ɔkogu—Asɔr no wodow na no mu nyimpa bɛyɛ mberɛw tse dɛ Lamanfo. Bɛyɛ mfe 38–30 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ wɔ afe a ɔtɔ do eduonum anan mu no etuatsew pii baa asɔr no mu, na wentwiwentwi so sii dɔm no mu araa ma wɔkãa bɔgya pii gui."
                },
                {
                    "number": 2,
                    "text": "Na wokum etuatsewfo no na wɔpaam hɔn fii asaase no do, na wɔkɔr Lamanfo hɔn hen nkyɛn."
                },
                {
                    "number": 3,
                    "text": "Na ɔbaa dɛ wɔbɔɔ mbɔdzen nunuu Lamanfo no dɛ wɔnye Nephifo no nkɔkõ; mbom hwɛ, hu kɛsenara kãa Lamanfo no, dɛm ntsi woenntsie dza etuatsewfo no kekãa no."
                },
                {
                    "number": 4,
                    "text": "Mbom ɔbaa dɛ atsɛmbuafo hɔn afe a otsĩa eduonum esia no, etuatsewfo bi fii Nephifo mu kɔr Lamanfo nkyɛn; na wɔkɛkãa nkaa no ho ma wonunuu Lamanfo no ma hɔn bo fuuw Nephifo no; ntsi afe no nyina mu no nna wɔroboaboa hɔnho akɔkõ."
                },
                {
                    "number": 5,
                    "text": "Na afe a ɔtɔ do eduonum esuon mu no, wɔbaa Nephifo do nye hɔn bɔkõe, na wɔhyɛɛ ase dzii ewu; nyew, wodzii ewu ara yie ma atsɛmbuafo hɔn afe a ɔtɔ do eduonum awɔtwe mu no hɔn nsa kãa Zarahemla asaase no; nyew, nye asaase nyina so a ɔbɛn Dzifuu asaase no."
                },
                {
                    "number": 6,
                    "text": "Na wɔpaam Nephifo nye Moronihah nsordaafo no araa ma wokoguu Dzifuu asaase do."
                },
                {
                    "number": 7,
                    "text": "Na Nephifo no bɔɔ hɔnho ban ara yie tsiaa Lamanfo no fitsi anee po afamu mpo dze kodur boka afamu; Nephinyi tum dze da kor twa dɛm kwan no, bea a wɔabɔ ho ban no, na wɔdze hɔn nsordaafo no guu hɔ ama wɔaabɔ hɔn nkurow a ɔwɔ etsifi afamu hɔ no ho ban."
                },
                {
                    "number": 8,
                    "text": "Na dɛm na Nephifo etuatsewfo no yɛe nyaa Lamanfo hɔn nsordaafo no hɔ mboa dze gyee Nephifo hɔn ndzɛmba nyina a wɔwɔ no wɔ anaafo afamu no. Na iyi nyina sii wɔ atsɛmbuafo no hɔn afe a ɔtɔ do eduonum awɔtwe nye akron no mu."
                },
                {
                    "number": 9,
                    "text": "Na ɔbaa dɛ atsɛmbuafo no afe a otsĩa eduosia mu no, Moronihah nye no nsordaafo no tumii gyee asaase no mu pii; nyew, hɔn nsa kãa hɔn nkurow akɛse a Lamanfo fae no mu pii bio."
                },
                {
                    "number": 10,
                    "text": "Na ɔbaa dɛ atsɛmbuafo no hɔn afe a ɔtɔ do eduosia biako mu no hɔn nsa kãa hɔn ahodze no mu bɛyɛ fã bio."
                },
                {
                    "number": 11,
                    "text": "Afei Nephifo no hɔn ahodze pii a wɔyeew no, nye oku pii a osii hɔn mu no, sɛ nnyɛ hɔn emumuyɛdze nye ekyiwadze a wɔyɛe wɔ hɔn mu a nkyɛ ammba no dɛm; nyew, na iyi sii wɔ hɔn a wɔpaa mu kãa dɛ wɔdɔm Nyankopɔn n’asɔr no mu."
                },
                {
                    "number": 12,
                    "text": "Na iyi sii osian ahantanyɛ a nna ahyɛ hɔn akoma mu mã ntsi, osian hɔn ahonya dodow, nyew, osian atseetsee a wɔdze tseetsee ehiafo, na wɔdze hɔn edziban kaam hɔn a ɔkɔm dze hɔn, na wɔdze hɔn atam kaam hɔn a wɔda adagyaw, na wɔbobɔɔ hɔn enuanom abɔbɔfo hɔn asomu, na wodzii dza no ho tsew ho fɛw, na wɔanngye nkɔnhyɛ sunsum nye nyikyerɛ enndzi, wodzii ewu, wɔbɔɔ epoo, wɔannka nokwar, wowiaa adze, wɔtõo awar, wɔdze wentwiwentwi pii bae, na wofii Nephi asaase do kɔr Lamanfo mu—"
                },
                {
                    "number": 13,
                    "text": "Na osian hɔn emumuyɛdze kɛse yi, na ahohyehyɛ kɛse ntsi, wogyaa hɔn maa hɔnankasa hɔn ahoɔdzen; dɛm ntsi wɔannyɛ prɔmprɔm, mbom wohun amandze na wɔhwee hɔn, na wɔpaam hɔn fii Lamanfo enyim kesii dɛ hɔn nsaase a wɔwɔ nyina fii hɔn nsa."
                },
                {
                    "number": 14,
                    "text": "Mbom hwɛ, Moronihah kãa ndzɛmba pii ho asɛm kyerɛɛ dɔm no osian hɔn emumuyɛ ntsi, na Nephi nye Lehi a wɔyɛ Helaman ne mbabanyin no so kãa nsɛm pii kyerɛɛ dɔm no, nyew, na wɔhyɛɛ nkɔm wɔ ndzɛmba pii a ɔfa hɔn emumuyɛ ho, nye dza ɔbɛba hɔn do sɛ woennu hɔnho emmfi hɔn bɔn ho a."
                },
                {
                    "number": 15,
                    "text": "Na ɔbaa dɛ wonuu hɔnho, na susuampaaradɛ wonuu hɔnho no wɔhyɛɛ ase dɛ wɔreyɛ prɔmprɔm."
                },
                {
                    "number": 16,
                    "text": "Na ber a Moronihah hun dɛ woenu hɔnho no, ɔbɔɔ mbɔdzen dzii hɔn enyim kɔkõe fi bea kor do kɔr kor do, fi kurow kor kesii kor mu, kodur dɛ hɔn nsa kãa hɔn ahodze mu fã nye hɔn nsaase so mu fã."
                },
                {
                    "number": 17,
                    "text": "Na dɛm na atsɛmbuafo hɔn afe a ɔtɔ do eduosia biako no baa ewiei."
                },
                {
                    "number": 18,
                    "text": "Na ɔbaa dɛ atsɛmbuafo hɔn afe a ɔtɔ do eduosia ebien mu no, Moronihah enntum anngye ahodze biara bio emmfi Lamanfo no nkyɛn."
                },
                {
                    "number": 19,
                    "text": "Dɛm ntsi wogyaa dɛ wɔbɛper agye hɔn nsaase a aka no, osiandɛ Lamanfo no dɔɔ sõ dodow ntsi nna ɔyɛ dzen ma Nephifo no dɛ wobenya tum wɔ hɔn do; dɛm ntsi Moronihah hyɛɛ no nsordaafo no dɛ wɔnhwɛ mbea a wɔagye no do yie."
                },
                {
                    "number": 20,
                    "text": "Na ɔbaa dɛ osian Lamanfo hɔn dodow ntsi Nephifo no suroo kɛse dɛ annhwɛ a wobotu abɛhyɛ hɔn do, na woetsiatsia hɔn do na woekuku hɔn, na wɔasɛɛ hɔn."
                },
                {
                    "number": 21,
                    "text": "Nyew, wɔhyɛɛ ase kaakaa Alma no nkɔnhyɛ, nye Mosiah ne nsɛm so; na wohun dɛ wɔayɛ akɔnkyefo, na woebu Nyankopɔn ne mbrasɛm egyangyandze."
                },
                {
                    "number": 22,
                    "text": "Na wɔadandan Mosiah mbra no na wɔdze hɔn anan etsiatsia do, anaadɛ dza Ewuradze hyɛɛ no ma ɔdze maa dɔm no; na wohun dɛ wɔasɛɛ hɔn mbra no wɔabɛyɛ emumuyɛfo kɛse dɛ mbrɛ Lamanfo no tse pɛpɛɛpɛr."
                },
                {
                    "number": 23,
                    "text": "Na osian hɔn emumuyɛ ntsi asɔr no no mpontu hyɛɛ ase dɛ ɔrowodow; na wɔhyɛɛ ase dɛ wɔregye kyim wɔ nkɔnhyɛ sunsum nye nyikyerɛ sunsum ho; na Nyankopɔn n’atsɛmbu no bɛba hɔn do."
                },
                {
                    "number": 24,
                    "text": "Na wohun dɛ wɔabɛyɛ mberɛw, dɛ hɔn enuanom Lamanfo no, na dɛ Ewuradze no Sunsum nnkora hɔn do bio; nyew, ɔatwe no ho efi hɔnho osiandɛ Ewuradze no Sunsum nntsena temple a no mu nntsew mu."
                },
                {
                    "number": 25,
                    "text": "Dɛm ntsi Ewuradze gyaa dɛ ɔdze no tum nwanwa a no bɔkora hɔn do, osiandɛ wɔayɛ ekyingyefo nye emumuyɛfo; na wohun dɛ Lamanfo no dɔɔ sõ koraa kyɛn hɔn, na gyedɛ wɔtakyer Ewuradze hɔn Nyankopɔn, annyɛ dɛm a ɔno wɔbɛhera koraa."
                },
                {
                    "number": 26,
                    "text": "Na hwɛ, wohun dɛ Lamanfo no hɔn ahoɔdzen tse dɛ hɔn ankasa hɔndze, sɛ yɛdze banyin kor susu banyin kor so a. Na dɛm ntsi na ɔmaa wɔhwee mbrato mu; nyew, iyi ntsi na ɔama wɔayɛ mberɛw, osian hɔn mbrato a osii mfe kakraabi ntamu ntsi."
                }
            ]
        },
        "/study/scriptures/bofm/hel/5": {
            "uri": "/study/scriptures/bofm/hel/5",
            "title": "Helaman 5",
            "data_type": "chapter",
            "chapter_name": "Tsir 5",
            "chapter_summary": [
                "Nephi na Lehi tu hɔnho si hɔ kã asɛmpa—Hɔn edzin kaa hɔn dɛ wɔnhwɛ hɔn edzikamfo ho mbɔ bra—Christ pon hɔn a wonu hɔnho—Nephi na Lehi sakyer nkorɔfo pii a wɔdze hɔn gu efiadze, na ogya twa hɔnho hyia—Fua kebii hyɛ nyimpa ahaebiasa do—Asaase wosow na ndze bi hyɛ hɔn dɛ wonnu hɔnho—Nephi na Lehi nye abɔfo twetwe nkɔmbɔ na ogya twa dɔmtutuw no ho hyia. Bɛyɛ mfe 30 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ dɛm afe yi ara mu, hwɛ, Nephi dze atsɛmbu egua no maa banyin bi a ne dzin dze Cezoram."
                },
                {
                    "number": 2,
                    "text": "Na dɛ mbrɛ hɔn mbra nye hɔn ahendzi ne nhyehyɛɛ gyina dɔm no hɔn ndze do na hɔn a wɔpɛ bɔn no dɔɔ sõ koraa sen hɔn a wɔpɛ papa no, dɛm ntsi wonyinii maa ɔsɛɛ, osiandɛ mbra no asɛɛ."
                },
                {
                    "number": 3,
                    "text": "Nyew, na nnyɛ iyi nye ne nyinara; wɔyɛ nkorɔfo a wɔyɛɛ akɔnkye ara ma dɛ wonntum mmfa mbra anaadɛ pɛrpɛrdzi nnhwɛ hɔn do, gyedɛ wogyaa hɔn ma ɔsɛɛ."
                },
                {
                    "number": 4,
                    "text": "Na ɔbaa dɛ osian hɔn emumuyɛ ntsi Nephi berɛe; na ogyaa atsɛmbu egua no mu mae, na ɔgyee too no do dɛ ɔbɛkã Nyame n’asɛm no nkwa nda a aka nyina, na no nua Lehi so no nkwa nda a aka nyina."
                },
                {
                    "number": 5,
                    "text": "Na wɔkaa nsɛm a hɔn egya Helaman kãa kyerɛɛ hɔn no. Na nsɛm a ɔkãa kyerɛɛ hɔn no nye iyi:"
                },
                {
                    "number": 6,
                    "text": "Hwɛ, me mbabanyin, mepɛ dɛ hom kaa dɛ hom bedzi Nyankopɔn ne mbrasɛm do; na mebɛpɛ dɛ hom bɛkã dɛm nsɛm yi akyerɛ dɔm no. Hwɛ medze hɛn awofo a wodzi kan no a wofi Jerusalem baa no edzin ama hom; na meyɛɛ iyi ama sɛ hom kaa hom edzin a hom aakaa hɔn; na sɛ hom kaa hɔn a hom akaa hɔn ndwuma; na sɛ hom kaa hɔn ndwuma a hom ehu dza wɔkãe, na wɔkyerɛwee so too hɔ dɛ woye."
                },
                {
                    "number": 7,
                    "text": "Dɛm ntsi, me mbabanyin, mebɛpɛ dɛ hom bɛyɛ dza oye, ama wɔaakã wɔ hom ho na wɔakyerɛw so ato hɔ, dɛ mbrɛ wɔkãe na wɔkyerɛwee wɔ hɔn ho so mpo."
                },
                {
                    "number": 8,
                    "text": "Na afei me mbabanyin, hwɛ mowɔ biribi so bio a mebɛpɛ dɛ hom yɛ, dza mepɛ nye dɛ, mma hom nnyɛ dɛm ndzɛmba yi, mma hom nhyehyɛ hom ho, mbom dɛ hom bɛyɛ dɛm ndzɛmba yi dze apɛ akoradze egu sor, nyew, dza ɔyɛ onnyiewiei, na ɔmmpa; nyew, ama hom eenya dɛm akyɛdze mapã no a ɔyɛ onnyiewiei nkwa no, dza yesusu na yɛgye to mu dɛ wɔdze ama hɛn egyanom no."
                },
                {
                    "number": 9,
                    "text": "O hom nkaa, hom nkaa, me mbabanyin, nsɛm a ɔhen Benjamin kãa kyerɛɛ no nkorɔfo no; nyew, hom nkaa dɛ kwan fofor bi anaadɛ ndzeyɛɛ biara nnyi hɔ a wɔnam do bɛgye ɔdasanyi nkwã, gyedɛ wɔnam Jesus Christ a ɔbɛba no, no bɔgyaa a ɔbɔ werdam no do, nyew, hom nkaa dɛ ɔbɛba abɔpon wiadze mba."
                },
                {
                    "number": 10,
                    "text": "Na hom nkaa nsɛm so a Amulek kaa kyerɛɛ Zeezrom wɔ Ammonihah kuropɔn mu no; na ɔkãa kyerɛɛ hɔn dɛ Ewuradze bɛba nokwar mu abɔpon no nkorɔfo, na ɔremmba mmbɔpon hɔn wɔ hɔn bɔn mu, na mbom ɔbɔpon hɔn efi hɔn bɔn mu."
                },
                {
                    "number": 11,
                    "text": "Na Egya no ama no tum, ɔmpon hɔn mfi hɔn bɔn ho osian nnuho ntsi; dɛm ntsi ɔasoma n’abɔfoe dɛ wɔmbɛkã nnuho ho nsɛm, dza ɔma Pomfo no tum dze nkwagye ma hɔn akra."
                },
                {
                    "number": 12,
                    "text": "Na afei me mbabanyin, hom nkaa, hom nkaa dɛ hɛn Pomfo a ɔyɛ Christ, Nyame ne Ba no, no botan no do na ɔwɔ dɛ hom tow hom fapem; ama sɛ abɔnsam bɔ n’ehum dzendzen no a, nyew, n’egyen—menaba a ɔwɔ ekyinehyia ehum no mu no a, nyew, sɛ n’ɔsor-bo nyinara tɔ na n’ehum kɛse bɔ dzendzenndzen hwe hom a, orinnya tum wɔ hom do nntwe hom nnkɛhyɛ awerɛhow nye mbusu a onnyi ewiei no bun ase, osian ɔbotan a hom atow hom adan wɔ do ntsi, dza ɔyɛ fapem tsim, fapem a sɛ adasamba si hɔn adan wɔ do a wɔnkɔhwe ase."
                },
                {
                    "number": 13,
                    "text": "Na ɔbaa dɛ dɛm nsɛm yi na Helaman dze kyerɛkyerɛɛ ne mbabanyin; nyew, ɔkyerɛkyerɛɛ hɔn ndzɛmba pii a wɔannkyerɛw, nye ndzɛmba pii so a wɔakyerɛw."
                },
                {
                    "number": 14,
                    "text": "Na wɔkaa ne nsɛm; na dɛm ntsi wɔkɔr do dzii Nyankopɔn ne mbrasɛm do, dɛ wɔbɛkyerɛkyerɛ Nephi dɔm no nyina Nyankopɔn n’asɛm, wɔhyɛɛ ase fi Dzifuu kurow kɛse no mu;"
                },
                {
                    "number": 15,
                    "text": "Na wofii hɔ no wɔkɔr Gid kurow kɛse no mu, na wofii Gid kurow kɛse no mu kɔr Mulek kurow kɛse no mu;"
                },
                {
                    "number": 16,
                    "text": "Na wofii kurow kor mu kɔr kor so mu araa kesii dɛ wɔkɔr Nephi dɔm nyina a wɔwɔ anaafo asaase afamu no do; na wofii hɔ no wɔkɔr Lamanfo a wɔwɔ Zarahemla asaase do no mu."
                },
                {
                    "number": 17,
                    "text": "Na ɔbaa dɛ wɔdze tum kɛse kãa asɛmpa no araa ma wɔhyɛɛ hɔn a wɔtseew etua fii Nephifo mu kɔree no mu pii fɛr, ma wɔbaa bɛkãa hɔn bɔn na wonumaa hɔn kɔr nnuho mu, na wɔsaan hɔn ekyir ntsɛmara kɔr Nephifo nkyɛn na wɔbɔɔ mbɔdzen siesiee bɔn a wɔdze yɛɛ hɔn nyina yie."
                },
                {
                    "number": 18,
                    "text": "Na ɔbaa dɛ Nephi nye Lehi duaa tum a woenya no do dze tum kɛse kãa nsɛmpa kyerɛɛ Lamanfo no, osiandɛ nna wɔdze tum nye tumdzi no ama hɔn ama woeetum akasa, na dza ɔwɔ dɛ wɔkã no so wɔdze maa hɔn—"
                },
                {
                    "number": 19,
                    "text": "Dɛm ntsi wɔkasaa ma ahobow kɛse kãa Lamanfo no, na wɔgyee dzii ara yie ma Lamanfo mpemawɔtwe a wɔwɔ Zarahemla asaase nye ne nkyɛn nyina do na wonumaa hɔn kɔr nnuho mu, na wɔgyee too mu dɛ hɔn egyanom amambra no yɛ emumuyɛdze."
                },
                {
                    "number": 20,
                    "text": "Na ɔbaa dɛ Nephi nye Lehi fii hɔ toaa do kɔr Nephi asaase do."
                },
                {
                    "number": 21,
                    "text": "Na ɔbaa dɛ Lamanfo no mu nsordaafo bi kyeer hɔn dze hɔn koguu efiadze; nyew, dɛm efiadze kor noara a Limhi no nkowaa dze Ammon nye no nuanom kogui no."
                },
                {
                    "number": 22,
                    "text": "Na wɔnye hɔn guu efiadze nda pii a wɔamma hɔn edziban, na hwɛ ekyir no wɔkɔr efiadze hɔ dɛ wɔrekɛfa hɔn na woeku hɔn."
                },
                {
                    "number": 23,
                    "text": "Na ɔbaa dɛ wohun dɛ gya etwa Nephi nye Lehi ho ehyia ma dɛm ntsi woenntum ammfa hɔn nsa annka hɔn, nna wosuroo dɛ bɛyɛ na wɔahyew. Naaso Nephi nye Lehi annhyew; na ɔyɛ dɛ wogyina gya finimfin naaso wɔnnhyew."
                },
                {
                    "number": 24,
                    "text": "Na ber a wohun dɛ ogya fadum etwa hɔnho ehyia na ɔnnhyew hɔn no, wonyaa akokodur."
                },
                {
                    "number": 25,
                    "text": "Na wohun dɛ Lamanfo no nntum mmfa hɔn nsa nnkã hɔn; nna wonntum mmbɛn hɔn so, mbom wogyinaa hɔ dɛ ma ahobow ama wɔatɔ mmum."
                },
                {
                    "number": 26,
                    "text": "Na ɔbaa dɛ Nephi nye Lehi gyinaa hɔ na wɔhyɛɛ ase kasaa kyerɛ hɔn dɛ: Mma hom nnsuro, na hwɛ, Nyankopɔn na ɔayɛ dɛm anwanwadze yi dze akyerɛ hom, na iyi mu na oeyi akyerɛ hom dɛ hom runntum mmfa hom nsa nnkã hɛn na hom nnku hɛn."
                },
                {
                    "number": 27,
                    "text": "Na hwɛ, ber a wɔkãa dɛm nsɛm yi wiei no, asaase wosoow kɛsenara, na efiadze dan n’afasu no wosoow dɛ mbrɛ worubu egu famu; mbom hwɛ, emmbu enngu famu. Na hwɛ hɔn a wɔwɔ efiadze hɔ no yɛ Lamanfo nye Nephifo etuatsewfo no."
                },
                {
                    "number": 28,
                    "text": "Na ɔbaa dɛ fua kebii hyɛɛ hɔn do, na suro kɛse baa hɔn do."
                },
                {
                    "number": 29,
                    "text": "Na ɔbaa dɛ ndze bi bae a ɔyɛ dɛ ofi fua kebii no sor rekã dɛ: Hom nnu homho, hom nnu homho, na mma hom mmper bio dɛ hom bɛsɛɛ mo nkowaa a masoma hɔn wɔ hom nkyɛn dɛ wɔmbɛkã nsɛmpa no."
                },
                {
                    "number": 30,
                    "text": "Na ɔbaa dɛ ber a wɔtsee ndze yi no, wohun dɛ ɔnnyɛ wimu mpaapaamu anaadɛ dede kɛse dzendzen bi na mbom hwɛ, ɔyɛ ndze tseabaa bɔkɔɔ a ɔtse dɛ ma ɔrowasa gu asowa mu a ohwira kɔ ɔkra mu."
                },
                {
                    "number": 31,
                    "text": "Na ndze no yɛ bɔkɔɔ dze, naaso hwɛ, asaase wosoow kɛsenara, na efiadze adan n’afasu no wosoow bio, dɛ mbrɛ worubu egu famu; na hwɛ fua kebii a ɔahyɛ hɔn do no annhwetse—"
                },
                {
                    "number": 32,
                    "text": "Na hwɛ ndze no baa bio, dɛ: Hom nnu homho, hom nnu homho, na sor ahenman no abɛn; na mma hom mmper bio dɛ hom bɛsɛɛ mo nkowaa. Na ɔbaa dɛ asaase wosoow bio, na afasu no wosowee."
                },
                {
                    "number": 33,
                    "text": "Na ndze no baa bio ne mpɛn a otsĩa ebiasa so, na ɔkãa anwanwasɛm a ɔdasanyi runntum nnkã kyerɛɛ hɔn; na afasu no wosoow bio, na asaase wosoow dɛ mbrɛ no mu repaapaa."
                },
                {
                    "number": 34,
                    "text": "Na ɔbaa dɛ nna Lamanfo no nntum nnguan osian fua kebii a ɔakata hɔn do no ntsi; nyew, nna wonntum so nnkekã hɔnho osian suro a ahyɛ hɔn do no ntsi."
                },
                {
                    "number": 35,
                    "text": "Afei nna hɔn a wɔwɔ hɔ no mu kor yɛ Nephinyi wɔ awoo mu, nna nkyɛ ɔdɔm Nyame n’asɔr no na mbom ɔatsew etua noho efi hɔn mu."
                },
                {
                    "number": 36,
                    "text": "Na ɔbaa dɛ ɔdaan no ho, na hwɛ, ohun Nephi na Lehi hɔn enyim wɔ fua kebii no mu; na hwɛ wɔahyerɛn mbordo, dɛ mbrɛ abɔfo enyim tse ara pɛr. Na ohun dɛ wɔama hɔn enyiwa do wɔ sor; na ɔyɛ dɛ mbrɛ wɔrekasa anaadɛ wɔrema hɔn ndze do dze kyerɛ nyimpa bi a woehu no."
                },
                {
                    "number": 37,
                    "text": "Na ɔbaa dɛ dɛm banyin yi tseaa mu see dɔmtutuw no dɛ hom ndan homho nhwɛ. Na hwɛ, wonyaa tum ma wɔdaan hɔnho na wɔhwɛe; na wohun Nephi na Lehi hɔn enyim."
                },
                {
                    "number": 38,
                    "text": "Na wobisaa dɛm banyin no dɛ: Hwɛ, iyinom nyina ase nye dɛn, na woana na dɛm mbanyin yi nye no rekasa yi?"
                },
                {
                    "number": 39,
                    "text": "Afei dɛm banyin no ne dzin dze Aminadab. Na Aminadab see hɔn dɛ: Wɔnye Nyankopɔn n’abɔfoe na wɔnye hɔn rekasa no."
                },
                {
                    "number": 40,
                    "text": "Na ɔbaa dɛ Lamanfo no see no dɛ: Ebɛnadze na yɛnyɛ, ama dɛm fua kebii yi eefi hɛn do?"
                },
                {
                    "number": 41,
                    "text": "Nna Aminadab see hɔn dɛ: Ɔsɛ dɛ hom nu homho, na hom sũ mfrɛ ndze no, kesi dɛ hom benya gyedzi wɔ Christ mu, nyia Alma na Amulek, nye Zeezrom kãa no ho nsɛm kyerɛɛ hom no; na sɛ hom yɛ iyi a, wobeyi fua kebii no efi hom do."
                },
                {
                    "number": 42,
                    "text": "Na ɔbaa dɛ hɔn nyinara hyɛɛ ase sũi frɛɛ nyia ne ndze awosow asaase no; nyew wosũi frɛɛ araa kesii dɛ fua kebii no hwetsee."
                },
                {
                    "number": 43,
                    "text": "Na ɔbaa dɛ aber a wɔdze hɔn enyi kɔr aprɔw na wohun dɛ fua kebii no ahwetse efi hɔn do no, hwɛ, wohun dɛ ogya fadum etwa ɔkra biara ho ehyia."
                },
                {
                    "number": 44,
                    "text": "Na Nephi na Lehi gyina hɔn finimfin; nyew, woetwa hɔnho ehyia; nyew ɔyɛ dɛ mbrɛ wɔwɔ gyatanaa a ɔredzɛw ne finimfin, naaso ɔnnhyew hɔn, nna onnsuo efiadze dan no mu; na dɛw na enyimnyam kɛse a onnyi kabea hyɛɛ hɔn mã."
                },
                {
                    "number": 45,
                    "text": "Na hwɛ, Nyankopɔn no Sunsum Krɔnkrɔn fi sor bae, na ɔbɛhyɛɛ hɔn akoma mã, na ɔyɛɛ dɛ ogya ahyɛ hɔn mã, na wotumii kasaa kasa nwanwa bi."
                },
                {
                    "number": 46,
                    "text": "Na ɔbaa dɛ ndze bi baa hɔn hɔ, nyew, ndze nwanwa bi tse dɛ dza ɔrowasa, se dɛ:"
                },
                {
                    "number": 47,
                    "text": "Asomdwee, asomdwee nkã hom, osian hom gyedzi a hom wɔ no wɔ mo Dɔba a Modɔ no yie no mu, nyia ɔwɔ hɔ fitsi wiadze ne fapem no ntsi."
                },
                {
                    "number": 48,
                    "text": "Na afei, ber a wɔtsee iyi no wɔmaa hɔn enyiwa do wɔ sor dɛ mbrɛ wɔpɛ dɛ wohu bea a ndze no fi reba; na hwɛ, wohun dɛ sorsor ebue, na abɔfo fi sor sianee bɔsoom hɔn."
                },
                {
                    "number": 49,
                    "text": "Na akra bɛyɛ ahaebiasa na wɔwɔ hɔ a wɔtsee na wohun dɛm ndzɛmba yi; na wɔsee hɔn dɛ wɔnkɔ na mma ɔnnyɛ hɔn nwanwa na mma wɔnngye kyim so."
                },
                {
                    "number": 50,
                    "text": "Na ɔbaa dɛ wɔkɔree, na wɔkɔsoom dɔm no, na wokyiin nkurow a ɔwɔ hɔ nyina do paa mu kãa ndzɛmba nyina a wɔtsee na wohunii, wɔkãe araa ma Lamanfo hɔn mu dodowara gyee hɔn dzii osiandɛ dza wohunii no sõ."
                },
                {
                    "number": 51,
                    "text": "Na dodowara a wɔgyee dzii no gyaa hɔn ɔkõ ho akodze mu guu hɔ, nye tan a wɔdze tan hɔn egyanom na hɔn amambra so."
                },
                {
                    "number": 52,
                    "text": "Na ɔbaa dɛ wogyaa Nephifo no hɔn nsaase no mu maa hɔn."
                }
            ]
        },
        "/study/scriptures/bofm/hel/6": {
            "uri": "/study/scriptures/bofm/hel/6",
            "title": "Helaman 6",
            "data_type": "chapter",
            "chapter_name": "Tsir 6",
            "chapter_summary": [
                "Lamanfo atseneneefo no kã asɛmpa no kyerɛ Nephifo emumuyɛfo no—Hɔn beenu nyina yɛ prɔmprɔm wɔ ber a nna wɔtse asomdwee na ndɔbaa pii mu—Lucifer, bɔn ne farbaa no, nunu emumuyɛfo no na Gadianton edwotwafo no akoma ma wodzi ewu na wɔyɛ emumuyɛdze pii—Edwotwafo no tu Nephi aban no gu. Bɛyɛ mfe 29–23 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ atsɛmbuafo hɔn afe a ɔtɔ do eduosia ebien no baa ewiei no nna dɛm ndzɛmba yi nyina esisi, na Lamanfo no mu kɛsenara bɛyɛɛ atseneneefo araa ma hɔn tseneneeyɛ bɛkyɛɛn Nephifo no mpo osiandɛ nna hɔn gyedzi yɛ dzen."
                },
                {
                    "number": 2,
                    "text": "Na hwɛ, Nephifo no mu pii bɛyɛɛ asoɔdzenfo, a wonnyi nnuho biara na emumuyɛfo ara yie, dɛm ntsi wɔpoow Nyame n’asɛm nye nkyerɛkyerɛ na nkɔnhyɛ a ɔbaa hɔn mu no."
                },
                {
                    "number": 3,
                    "text": "Naaso iyi ekyir nyina, dɔm a wɔwɔ asɔr mu no nyaa enyigye kɛse osian Lamanfo a woenya nsakyer no ntsi, nyew, osian Nyame n’asɔr a wɔakyekyer wɔ hɔn mu no ntsi. Na wɔnye hɔnho dzii nkitaho nkorkor na wonyaa enyigye wɔ hɔn mu nkorkor na wonyaa enyigye mbordo."
                },
                {
                    "number": 4,
                    "text": "Na ɔbaa dɛ Lamanfo no hɔn mu pii baa Zarahemla asaase do bɛkãa mbrɛ wɔyɛɛ nyaa nsakyer dze kyerɛɛ Nephifo no, na wɔhyɛɛ hɔn nkuran ama woeenya gyedzi nye nnuho."
                },
                {
                    "number": 5,
                    "text": "Nyew, na dodowara dze tum nye tumdzi kɛse kãa nsɛmpa no ma dodowara ara baa ahobrɛadze no bun mu; maa wɔbɛyɛɛ Nyankopɔn nye Eguambaa no hɔn akãdofo ahobrɛadzefo."
                },
                {
                    "number": 6,
                    "text": "Na ɔbaa dɛ Lamanfo no mu dodowara kɔr etsifi mantam asaase afamu; na Nephi na Lehi so kɔr etsifi asaase afamu kɛkãa nsɛmpa no kyerɛɛ dɔm no. Na dɛm na afe a ɔtɔ do eduosia ebiasa no dze baa ewiei."
                },
                {
                    "number": 7,
                    "text": "Na hwɛ, asomdwee baa asaase nyina do ara yie ma Nephifo kɔr asaase n’afã beebiara a wɔpɛ, wɔ Nephifo anaa Lamanfo hɔn mu."
                },
                {
                    "number": 8,
                    "text": "Na ɔbaa dɛ Lamanfo no so kɔr beebiara a wɔpɛ, dɛ wɔ yɛ Lamanfo o anaa Nephifo mu o; na dɛm na ɔmaa wɔnye hɔnho dzii afora dzii gua; wɔtɔ na wɔtɔn, ama woeenya mfaso dɛ mbrɛ ɔsɛ."
                },
                {
                    "number": 9,
                    "text": "Na ɔbaa dɛ wɔbɛyɛɛ esikafo mbordo, Lamanfo nye Nephifo nyina; na wonyaa sika pii, nye dwetɛ, na boran a ɔsom bo horow nyina, wɔ anaafo asaase nye etsifi asaase afamu."
                },
                {
                    "number": 10,
                    "text": "Afei asaase a ɔwɔ anaafo afamu hɔ no wɔfrɛɛ no Lehi, na asaase a ɔwɔ etsifi afamu no so wɔfrɛɛ no Mulek, wɔdze too Zedekiah ne babanyin; osiandɛ Ewuradze dze Mulek baa asaase a ɔwɔ etsifi no do na ɔdze Lehi so baa asaase a ɔwɔ anaafo no do."
                },
                {
                    "number": 11,
                    "text": "Na hwɛ, sika a ogu ahorow pii wɔ dɛm nsaase ebien yi do, nye dwetɛ na abo ahorow pii a ɔsom bo; na mbanyin so a wodzi edwin soronko wɔ hɔ a wɔdze abo dzii edwin ahorow pii na wɔbeer ho fɛɛfɛw; na dɛm na ɔmaa wɔbɛyɛɛ esikafo."
                },
                {
                    "number": 12,
                    "text": "Woduaa eburow pii, wɔ etsifi nye anaafo nyina; na wɔyɛɛ prɔmprɔm mbordo, wɔ etsifi nye anaafo asaase nyina do. Na wɔdɔree na hɔn ho yɛɛ dzen wɔ asaase no do. Na wɔnyɛɛn nguankuw, na anantwikuw, nyew, wɔnyɛɛn mbowa pii."
                },
                {
                    "number": 13,
                    "text": "Hwɛ hɔn mbaa yɛɛ edwumadzen na wɔtoow yɛɛ atam asorɔtow pii, wɔwen atam a ɔyɛ fɛw ahorow pii, dze kataa hɔn adagyaw do. Na dɛm na afe a ɔtɔ do eduosia anan dze baa ewiei wɔ asomdwee mu."
                },
                {
                    "number": 14,
                    "text": "Na afe a ɔtɔ do eduosia enum mu no, wonyaa enyigye na asomdwee, nyew, nsɛmpa ne kã nye nkɔnhyɛ pii a ɔfa dza ɔbɛba nyina ho no kɔr do ara yie. Na dɛm na afe a ɔtɔ do eduosia enum twaa mu kɔree."
                },
                {
                    "number": 15,
                    "text": "Na ɔbaa dɛ atsɛmbuafo hɔn afe a ɔtɔ do eduosia esia mu no, hwɛ obi kum Cezoram wɔ atsɛmbu egua no do a woennhu onyia kor no. Na ɔbaa dɛ afe kor noara mu so ne babanyin a dɔm no dze no sii n’ananmu no so wokum no. Na dɛm na afe a ɔtɔ do eduosia esia dze baa ewiei."
                },
                {
                    "number": 16,
                    "text": "Na afe a ɔtɔ do eduosia esuon n’ahyɛse no, dɔm no hyɛɛ ase dɛ wɔreyɛ emumuyɛdze mbordo bio."
                },
                {
                    "number": 17,
                    "text": "Na hwɛ, osiandɛ nna Ewuradze dze wiadze ahonya hyira hɔn mber pii ntsi ebufuw ennkenyan hɔn mma wɔannkõ, anaadɛ wɔannkã bɔgya enngu; dɛm ntsi, wɔhyɛɛ ase dze hɔn akoma dzii hɔn ahonya ekyir; nyew, wɔhyɛɛ ase peree hwehwɛɛ ahonyadze ama ankorankor eetum amema noho do wɔ binom do; dɛm ntsi wɔhyɛɛ ase dzii nsumaamu ewudzi, na wotwa edwoo na wɔbɔ epoo, ama woeenya ahonyadze."
                },
                {
                    "number": 18,
                    "text": "Na afei hwɛ, dɛm ewudzifo nye epoobɔfo fɛkuw yi, Kishkumen nye Gadianton na wɔ tsewee. Na afei ɔbaa dɛ Nephifo no hɔn mu pii kɔdɔɔm Gadianton no kuw no. Na mbom hwɛ, nna wɔdɔɔ sõ wɔ Lamanfo a nna wɔyɛ emumuyɛfo no mu. Na wɔfrɛɛ hɔn Gadianton n’edwotwafo nye n’ewudzifo."
                },
                {
                    "number": 19,
                    "text": "Na hɔn na wokum atsɛmbuafo hɔn panyin Cezoram na ne babanyin no wɔ ber a wɔtse atsɛmbu egua no do; na hwɛ, woennhu hɔn."
                },
                {
                    "number": 20,
                    "text": "Na afei ɔbaa dɛ aber a Lamanfo no hun dɛ edwotwafo aba hɔn mu no, hɔn werɛ hoow mbordo; na wɔbɔɔ mbɔdzen biara a wobotum dɛ wɔbɛsɛɛ hɔn efi asaase n’enyi do."
                },
                {
                    "number": 21,
                    "text": "Mbom hwɛ, Satan nunuu Nephifo dodowara akoma ma wɔdze hɔn ho kɔbɔɔ dɛm edwotwafo yi ho, na wɔnye hɔn bɔɔ mu dzii ahyɛmu na nsew, dɛ wɔbɔbɔ hɔn ho ban na woetwitwa agye ankorankor biara wɔ kwan biara wɔdze hɔn bodua mu no amma woennhu amandze wɔ hɔn ewudzi, nye epoobɔ, na adzewia ho."
                },
                {
                    "number": 22,
                    "text": "Na ɔbaa dɛ wonyaa hɔn nsɛnkyerɛdze bi, nyew, hɔn nsumaamu nsɛnkyerɛdze, nye nsumaa mu nsɛm bi; na iyi boae ama woeetum ehu onua a ɔwɔ ahyɛmudzi no mu ama emumuyɛdze biara a onua bi bɛyɛ no aannhaw no nua bi anaa enuanom no a wɔkã hɔn kuw no ho no a, wɔabɛhyɛ dɛm ahyɛmudzi yi mu."
                },
                {
                    "number": 23,
                    "text": "Na dɛm no ɔbɛma woetum edzi ewu, na wɔabɔ epoo, na woewia adze, na wɔabɔ ndwamambra, ayɛ emumuyɛdze ahorow pii a ɔnye hɔn man ne mbra nye hɔn Nyankopɔn so ne mbra bɔ ebira."
                },
                {
                    "number": 24,
                    "text": "Na wɔhyehyɛɛ dɛ hɔn mu biara a ɔkã hɔn kuw noho na ɔbɛda hɔn emumuyɛdze nye hɔn ebusudze edzi no, nnyɛ hɔn man ne mbra kwan do na wɔbɛfa do nye hɔn edzi, na mbom wɔ hɔnankasa hɔn emumuyɛ mbra kwan do, dɛ mbrɛ Gadianton nnye Kishkumen ahyehyɛ ato hɔ no."
                },
                {
                    "number": 25,
                    "text": "Afei hwɛ, dɛm nsumaamu nsewdzi nye ahyɛmudzi yi nna Alma hyɛɛ ne babanyin dɛ ɔnnsɛ dɛ ɔkɔ wiadzefo mu amma wɔannyɛ biribi a ɔdze dɔm no bɛba ɔsɛɛ mu."
                },
                {
                    "number": 26,
                    "text": "Afei hwɛ, dɛm nsumaamu nsewdzi nye ahyɛmudzi no mmfir kyerɛwsɛm a wɔdze maa Helaman no mu; mbom hwɛ, onyia noara a ɔdaadaa hɛn awofo a wodzii kan no ma wodzii eduaba a nkyɛ ɔnnsɛ dɛ wodzi no na ɔdze hyɛɛ Gadianton n’akoma mu—"
                },
                {
                    "number": 27,
                    "text": "Nyew, onyia noara so nye Cain hyehyɛɛ dɛ sɛ oku no nuabanyin Abel a wiadzefo runnhu no no. Na ɔnye Cain nye n’akãdofo hyehyɛe fitsi dɛm aber no dze ba."
                },
                {
                    "number": 28,
                    "text": "Na onyia noara so na ɔdze hyɛɛ dɔm no akoma mu dɛ wonsi abantsentsen ma ɔnkɔ sor ara yie ama woeetum akɔ sor. Na onyia noara na odzii dɔm no ne kan dze hɔn fii abantsentsen no ho baa asaase yi do; ɔno na ɔdze sum mu ndwuma nye ebusudze kataa asaase nyina enyido kesi dɛ ɔbɔtwe nyimpa nyina akɔ ɔsɛɛ mu, na ɔnye hɔn akɔ hɛl a ɔwɔ hɔ daapem no mu."
                },
                {
                    "number": 29,
                    "text": "Nyew, onyia yi ara so na ɔdze bɔn ahyɛ Gadianton n’akoma mu ma ɔrokɔ do yɛ sum mu ndwuma, nye nsumaamu ewudzi; na ɔdaa no edzi fi ɔdasanyi n’ahyɛse dze besi dɛm aber yi mu mpo."
                },
                {
                    "number": 30,
                    "text": "Na hwɛ, ɔno nye bɔn nyina ne farbaa. Na hwɛ, ɔno na ɔyɛ sum mu ndwuma nye nsumaamu ewudzi, na ɔdze hɔn nhyehyɛɛ, nye hɔn nsewdzi, na ahyɛmudzi na hɔn emumuyɛdze ho nsusui a ɔyɛ hu brɛ hɔn, fi ebusuasantsen kesi ebusuasantsen dɛ mbrɛ obotum esuo adasamba hɔn akoma mu."
                },
                {
                    "number": 31,
                    "text": "Na afei hwɛ, ne nsa esuo Nephifo hɔn akoma mu yie; nyew, ma wɔabɛyɛ emumuyɛfo mbordo; nyew, hɔn mu dodowara adan efi tsenenee kwan no ho, na woetsiatsia Nyankopɔn ne mbrasɛm do, na wɔadan afa hɔnankasa hɔn akwan do, na wɔdze hɔn sika na dwetɛ ayeyɛ abosom ama hɔnho."
                },
                {
                    "number": 32,
                    "text": "Na ɔbaa dɛ dɛm emumuyɛ yi nyina baa hɔn do mfe kakraabi ntamu, na ne kɛse baa hɔn do wɔ afe a ɔtɔ do eduosia esuon no mu, wɔ aber a nna atsɛmbuafo no hwɛ Nephi no nkorɔfo no do no."
                },
                {
                    "number": 33,
                    "text": "Na wonyinii wɔ hɔn emumuyɛ mu wɔ afe a ɔtɔ do eduosia awɔtwe so mu, na ɔmaa awerɛhow kɛse kãa atseneneefo no na wotwaa kwadwom."
                },
                {
                    "number": 34,
                    "text": "Na dɛm na yehu dɛ Nephifo no hyɛɛ ase dɛ wɔrowodow wɔ gyedzi mu, na wonyinii wɔ emumuyɛdze nye ebusudze ne yɛ mu, wɔ aber a nna Lamanfo no hyɛɛ ase nyiin mbordo wɔ hɔn Nyankopɔn ho nyimdzee mu; nyew, wɔhyɛɛ ase dzii n’ahyɛdze nye ne mbrasɛm do, na wɔnantseew nokwar nye tseneneeyɛ mu wɔ n’enyim."
                },
                {
                    "number": 35,
                    "text": "Na dɛm na yehu dɛ Ewuradze no Sunsum hyɛɛ ase twee no ho fii Nephifo nkyɛn, osian hɔn emumuyɛdze nye hɔn akomadzen ntsi."
                },
                {
                    "number": 36,
                    "text": "Na dɛm na yehu dɛ Ewuradze hyɛɛ ase huee no Sunsum guu Lamanfo no do, osiandɛ nna wɔayɛ krado na woenya pɛ dɛ wɔbɛgye ne nsɛm edzi."
                },
                {
                    "number": 37,
                    "text": "Na ɔbaa dɛ Lamanfo no hwehwɛɛ Gadianton n’edwotwafo kuw no; na wɔkãa Nyame n’asɛm no wɔ hɔn a wɔyɛ emumuyɛfo kɛse no mu araa ma dɛm edwotwafo kuw no wɔsɛɛ hɔn koraa wɔ Lamanfo no mu."
                },
                {
                    "number": 38,
                    "text": "Na ɔbaa dɛ Nephifo no mbom gyinae na wɔboaa hɔn, wɔhyɛɛ ase wɔ hɔn a wɔyɛ emumuyɛfo kɛse no mu kesii dɛ wɔpetsee Nephifo hɔn nsaase nyina do, na wɔdaadaa atseneneefo no mu dodowara ma wɔgyee hɔn ndwuma no dzii na wɔnye hɔn kyɛɛ hɔn asadze, na wɔkɛkãa hɔnho wɔ hɔn nsumaamu ewudzi nye mfɛkuw."
                },
                {
                    "number": 39,
                    "text": "Na dɛm a wɔyɛe no maa hɔn nsa kãa tum wɔ amambu mu ma wɔnam do tsiatsiaa hɔn do na wɔhwee hɔn na wɔkekaa mu guu hɔn do na wɔdaan hɔn ekyir maa ehiafo na hɔn a wɔdwe na Nyankopɔn n’akãdofo ahobrɛadzefo."
                },
                {
                    "number": 40,
                    "text": "Dɛm ntsi yehu dɛ wɔwɔ tsebew a ɔyɛ hu mu, na worinyin ma daapem ɔsɛɛ."
                },
                {
                    "number": 41,
                    "text": "Na ɔbaa dɛ dɛm na afe a ɔtɔ do eduosia awɔtwe dze baa ewiei wɔ atsɛmbuafo no mber a wɔdze hwɛɛ Nephi no nkorɔfo do no."
                }
            ]
        },
        "/study/scriptures/bofm/hel/7": {
            "uri": "/study/scriptures/bofm/hel/7",
            "title": "Helaman 7",
            "data_type": "chapter",
            "chapter_name": "Tsir 7",
            "chapter_summary": [
                "Nkorɔfo a wɔwɔ etsifi afamu no pow Nephi na ɔsan n’ekyir ba Zarahemla—okegyina abantsentsen a ɔwɔ no ture mu do bɔ mpaa na ɔse nkorɔfo no dɛ wonnu hɔnho annyɛ dɛm a wɔbɛhera. Bɛyɛ mfe 23–21 Ansaana wɔbɔwo Christ."
            ],
            "book_intro": [
                "Nephi, Helaman ne Babanyin no Nkɔnhyɛ—Nyankopɔn puw Nephi no nkorɔfo no dɛ ɔnam n’ebufuw mu rebɛsera hɔn, dze asɛɛ hɔn gyedɛ wonu hɔnho wɔ hɔn emumuyɛ ho korakora. Nyankopɔn dze ɔyardɔm ba Nephi no nkorɔfo do; wonu hɔnho na wɔsan ba ne nkyɛn. Samuel, Lamannyi, no hyɛ nkɔm kyerɛ Nephifo no."
            ],
            "verses": [
                {
                    "number": 1,
                    "text": "Hwɛ, afei ɔbaa dɛ afe a ɔtɔ do eduosia akron no mu wɔ ber a atsɛmbuafo hwɛ Nephi no dɔm do no, Nephi a ɔyɛ Helaman ne babanyin no saan n’ekyir fi etsifi mantam asaase no do baa Zarahemla asaase do."
                },
                {
                    "number": 2,
                    "text": "Na ɔkɔr dɔm a wɔwɔ etsifi mantam asaase do kɛkãa Nyame n’asɛm kyerɛɛ hɔn, na ɔhyɛɛ ndzɛmba pii ho nkɔm kyerɛɛ hɔn;"
                },
                {
                    "number": 3,
                    "text": "Na wɔpoow ne nsɛm no nyina ma dɛm ntsi nna onntum nntsena hɔn mu, dɛm ntsi ɔsaan n’ekyir bio baa asaase a wɔwoo no wɔ do no do."
                },
                {
                    "number": 4,
                    "text": "Na ohun dɔm no dɛ wɔwɔ emumuyɛdze a ɔyɛ hu gyinabew mu, na Gadianton edwotwafo no tsetse atsɛmbu-ngua no do, na wɔagye tum nye asaase no do tumdzi; na wɔdze Nyankopɔn ne mbrasɛm ato nkyɛn, na wɔnntsen koraa wɔ n’enyim; na wonndzi pɛrpɛr mma adasamba;"
                },
                {
                    "number": 5,
                    "text": "Na wobu atseneneefo fɔ osian hɔn tseneneeyɛ ntsi; na wogyaa afɔdzifo nye emumuyɛfo ma wɔfa hɔnho dzi osian hɔn sika ntsi; na mbrɛ ɔbor ne nyinara do nye dɛ wɔtsetse dzibew mu dɛ aban no ne tsir, na wɔhwɛ hɔn do na wɔyɛ hɔn apɛdze ama woeenya ahodze nye wiadze enyimnyam, kor so nye dɛ ama woenya ho kwan na wɔaato awar, na woeewia adze, na woeedzi ewu, na wɔaayɛ hɔnankasa hɔn apɛdze."
                },
                {
                    "number": 6,
                    "text": "Afei dɛm emumuyɛ kɛse yi baa Nephifo do no, nna onndzii mfe dodow biara; na ber a Nephi hun dɛm no, awerɛhow hyɛɛ n’akoma mu mã; na ɔdze awerɛhow kɛse tseaa mu dɛ:"
                },
                {
                    "number": 7,
                    "text": "O, nkyɛ masan akɔ nda no a m’egya Nephi fii Jerusalem bae no mu, na nkyɛ menye no edzi dɛw wɔ anohoba asaase no do; dɛm aber no nna nkyerɛkyerɛ nnyɛ dzen, nna wodzi Nyankopɔn ne mbrasɛm do ketsee, na wɔyɛ nyaa wɔ emumuyɛ ne yɛ ho; na hɔn ho yɛ har wɔ Ewuradze ne nsɛm ne ntsiei mu—"
                },
                {
                    "number": 8,
                    "text": "Nyew, sɛ midzii me mber wɔ dɛm aber no mu a, nkyɛ me kra nyaa enyigye wɔ m’enuanom hɔn tseneneeyɛ mu."
                },
                {
                    "number": 9,
                    "text": "Mbom hwɛ, wɔahyehyɛ ama me dɛ mo nkwa nda nyɛ mber yi mu, ama awerɛhow aahyɛ me kra mã osian m’enuanom hɔn emumuyɛdze yi ntsi."
                },
                {
                    "number": 10,
                    "text": "Na hwɛ, afei ɔbaa dɛ nna ogyina abantsentsen a ɔwɔ Nephi no ture no a ɔbɛn kwan a wɔfa do kɔ gua kɛse no a ɔwɔ Zarahemla kuropɔn mu no do, nna Nephi abɔ no mu adze wɔ abantsentsen no a ɔwɔ no ture no mu no do, dɛm abantsentsen no so bɛn ture n’abobowano bea a odzi kɔ kwan n’ano."
                },
                {
                    "number": 11,
                    "text": "Na ɔbaa dɛ mbarimba bi resen hɔ no wohun dɛ Nephi rowora n’akoma mu nsɛm kyerɛ Nyankopɔn wɔ abantsentsen no do hɔ; na wotuu enguan na wɔkɛkãa dza woehu kyerɛɛ dɔm no, na dɔmtutuw no baa bɔboaa hɔn ano wɔ hɔ dɛ wɔrobɔhwɛ siantsir a orisi nkrum kɛse wɔ dɔm no hɔn emumuyɛ ho."
                },
                {
                    "number": 12,
                    "text": "Na afei, aber a Nephi soɛree no ohun dɔmtutuw a wɔaboa hɔn ano wɔ hɔ."
                },
                {
                    "number": 13,
                    "text": "Na ɔbaa dɛ obuee n’ano na ɔsee hɔn dɛ: Hwɛ, dɛn ntsi na hom aboa hom ano wɔ ha yi? Ama maakã hom emumuyɛ akyerɛ hom anaa?"
                },
                {
                    "number": 14,
                    "text": "Nyew, osiandɛ maba m’abantsentsen do ha ama meetum mawora me kra mu nsɛm akyerɛ me Nyankopɔn, osiandɛ awerɛhow ahyɛ m’akoma mu mã, osian hom emumuyɛ ntsi!"
                },
                {
                    "number": 15,
                    "text": "Na osian mo nkrumsi na mo kwadwom ntsi na ɔyɛ hom nwanwa ma hom aboa hom ano wɔ ha yi; nyew, na ohia kɛse ma hom dɛ hom bɔ mbubuw; nyew, hom mbɔ mbubuw osiandɛ hom egyaa hom ho ama abɔnsam ma ne nsa esuo hom akoma mu yie."
                },
                {
                    "number": 16,
                    "text": "Nyew, ɔyɛ dɛn ntsi na hom egyaa homho ama ndaadaa a ofir onyia a ɔrohwehwɛ atwe hom akra akɔ daapem awerɛhow nye mbusu mu a onnyi ewiei yi?"
                },
                {
                    "number": 17,
                    "text": "O hom nnu homho, hom nnu homho! Ɔyɛ dɛn ntsi na hom bowu? Hom nsan, hom nsan mbra Ewuradze hom Nyankopɔn nkyɛn. Ebɛnadze ntsi na ɔapa hom?"
                },
                {
                    "number": 18,
                    "text": "Osiandɛ hom epirim hom akoma; nyew, hom rinntsie oguanhwɛfo pa no ne ndze; nyew, hom hyɛ no ma no bo efuw hom."
                },
                {
                    "number": 19,
                    "text": "Na hwɛ, nkyɛ ɔwɔ dɛ ɔboaboa hom ano no, ɔbɔbɔ hom apetse ma hom abɛyɛ afonam ama mbɔdɔm nye mbowa abɔyafo, gyedɛ hom nu homho."
                },
                {
                    "number": 20,
                    "text": "O, ɔyɛ dɛn na hom werɛ fir hom Nyankopɔn a ɔgyee hom wɔ da yi mu ara yi?"
                },
                {
                    "number": 21,
                    "text": "Mbom hwɛ, ama hom eenya homho na adasa eyi hom ayɛw, nyew, ama hom eenya sika nye dwetɛ. Na hom dze hom akoma esi hom ahodze nye wiadze yi mu egyangyandze do, na iyi ntsi na hom dzi ewu, na hom bɔ epoo, na hom wia adze, na hom gye dasewia tsia hom anyɛnkofo, na hom yɛ emumuyɛ ahorow pii."
                },
                {
                    "number": 22,
                    "text": "Na iyi ho ntsi mbusu bɛba hom do gyedɛ hom nu homho. Na sɛ hom ennu homho a, hwɛ, dɛm kurow kɛse yi, nye nkurow akɛse a ɔwɔ hɛn egyanom asaase yi do ha nyina, wɔbɛgye efi hɛn nsamu dɛ hom rennya kwan biara wɔ mu; na hwɛ, Ewuradze remma hom ahoɔdzen dɛ mbrɛ ɔdze maa hom ma hom tumii nye hom atamfo dzii esi no."
                },
                {
                    "number": 23,
                    "text": "Na hwɛ, dɛm na Ewuradze se: Merennda m’ahoɔdzen edzi nnkyerɛ omumuyɛnyi kor nngyaa no nua, gyedɛ hɔn a wonu hɔnho, na wotsie m’asɛm. Afei, dɛm ntsi, mepɛ dɛ hom hu, m’enuanom, dɛ obeye koraa ama Lamanfo no asen hom, gyedɛ hom nu homho."
                },
                {
                    "number": 24,
                    "text": "Na hwɛ, wɔyɛ atseneneefo koraa sen hom, osiandɛ wɔnnyɛɛ bɔn nntsiaa dɛm nyimdzee kɛse no a hom enya no; dɛm ntsi Ewuradze bohu hɔn mbɔbɔr; ɔbɛma hɔn nda awar na ɔama hɔn asefo adɔr, wɔ ber a wɔbɛsɛɛ hom koraa no mpo, gyedɛ hom nu homho."
                },
                {
                    "number": 25,
                    "text": "Nyew, hom ndue osian dɛm ebusudze kɛse a ɔaba hom mu no ntsi; na hom dze homho afam ho, nyew dɛm nsumaamu fɛkuw a Gadianton twetwee no!"
                },
                {
                    "number": 26,
                    "text": "Nyew, mpaa bɛba hom do osiandɛ hom ama kwan ma dɛm ahantanyɛ no ahɛn hom akoma mu, ɔno na ɔama hom do wɔ sor ma ɔabor dza oye do, osian hom ahonyadze mbordo ntsi!"
                },
                {
                    "number": 27,
                    "text": "Nyew, hom ndue osian hom emumuyɛdze nye hom ebusudze ntsi!"
                },
                {
                    "number": 28,
                    "text": "Na gyedɛ hom nu homho annyɛ dɛm a, hom bɛhera; nyew, hom asaase mpo wɔbɛgye efi hom nsamu, na wɔbɛsɛɛ hom efi asaase enyi do."
                },
                {
                    "number": 29,
                    "text": "Afei hwɛ, nnyɛ mankasa na merekã dɛ dɛm ndzɛmba yi bɛyɛ hɔ, osiandɛ nnyɛ mankasa na muhun dɛm ndzɛmba yi; mbom hwɛ minyim dɛ dɛm ndzɛmba yi yɛ nokwar osiandɛ Ewuradze Nyankopɔn na ɔdaa no edzi kyerɛɛ me, dɛm ntsi megye dase dɛ ɔbɛyɛ hɔ."
                }
            ]
        },
        "/study/scriptures/bofm/hel/8": {
            "uri": "/study/scriptures/bofm/hel/8",
            "title": "Helaman 8",
            "data_type": "chapter",
            "chapter_name": "Tsir 8",
            "chapter_summary": [
                "Atsɛmbuafo esisifo per nunu nkorɔfo no ma wotsia Nephi—Abraham, Moses, Zenos, Zenock, Ezias, Isaiah, Jeremiah, Lehi na Nephi nyina gye Christ ho dase—Nephi nam nkenyan do bɔ ɔtsɛmbuafopanyin no ku ho nkaabɔ. Bɛyɛ mfe 23–21 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ ber a Nephi kãa dɛm nsɛm yi wiei no, hwɛ nna mbarimba wɔ hɔ a wɔyɛ atsɛmbuafo, na wɔdɔm Gadianton no nsumaamu fɛkuw no so, ntsi hɔn bo fuwii, na wɔkasaa tsiaa no, see dɔm no dɛ: Ɔyɛ dɛn ntsi na hom nnkyer banyin yi na hom mmfa no mmba ma wommbu no fɔ wɔ bɔn a ɔayɛ yi ho?"
                },
                {
                    "number": 2,
                    "text": "Ɔyɛ dɛn ntsi na hom hwɛ banyin yi na hom tsie no ma ɔkasa bɔn tsia dɔm yi nye hɛn mbra?"
                },
                {
                    "number": 3,
                    "text": "Na hwɛ, Nephi akasa akyerɛ hɔn dɛ wɔasɛɛ hɔn mbra no; nyew Nephi kãa nsɛm pii a worunntum nnkyerɛw; na biribiara nnyi hɔ a ɔkãe a otsia Nyankopɔn ne mbrasɛm."
                },
                {
                    "number": 4,
                    "text": "Na dɛm atsɛmbuafo no bo fuuw no osiandɛ ɔkasaa pefee tsiaa hɔn nsumaamu sum ndwuma no; naaso, woenntum ammfa hɔn nsa annkã no, osiandɛ nna wosuro dɔm no dɛ bɛyɛ na wɔakasa etsia hɔn."
                },
                {
                    "number": 5,
                    "text": "Dɛm ntsi wɔkasaa kyerɛɛ dɔm no see dɛ: Ɔyɛ dɛn ntsi na hom ma banyin yi kasa tsia bɔn hɛn? Na hwɛ orubu dɔm yi nyina fɔ, na dɛ wɔbɔkɔ ɔsɛɛ mu mpo; nyew, na dɛ hɛn nkurow akɛse nyina befi hɛn nsa a yerinnya no mu biara."
                },
                {
                    "number": 6,
                    "text": "Na afei yenyim dɛ iyi runntum nnsi, na hwɛ, hɛnho yɛ dzen, na hɛn nkurow soso, dɛm ntsi hɛn atamfo runntum hɛn da."
                },
                {
                    "number": 7,
                    "text": "Na ɔbaa dɛ dɛm na wɔyɛe ama dɔm no hɔn bo eefuw Nephi, na ɔdze wentwiwentwi aba hɔn mu; osiandɛ hɔn mu binom wɔ hɔ a wɔtsẽatsẽaa mu dɛ: Hom ngyaa nyimpa yi, na ɔyɛ nyimpa papa, na nsɛm a ɔakã nyina bɛba mu ampa, gyedɛ yenu hɛnho;"
                },
                {
                    "number": 8,
                    "text": "Nyew, hwɛ, atsɛmbu nyina bɛba hɛn do dɛ mbrɛ ɔagye ho dase akyerɛ hɛn no; na yenyim dɛ hɛn emumuyɛdze ho dase a ɔyɛ nokwar na ɔagye akyerɛ hɛn no. Na hwɛ ɔdɔɔ sõ, na onyim ndzɛmba nyina a ɔbɛba hɛn do dɛ mbrɛ onyim hɛn emumuyɛdze nyina so;"
                },
                {
                    "number": 9,
                    "text": "Nyew, na hwɛ, sɛ ɔnnyɛ nkɔnhyɛnyi a nkyɛ orunntum nngye dase mmfa dɛm ndzɛmba yi ho."
                },
                {
                    "number": 10,
                    "text": "Na ɔbaa dɛ dɛm dɔm no a wɔhwehwɛ asɛɛ Nephi no suroi ntsi woenntum ammfa hɔn nsa annkã no; na ber a ohun dɛ binom enyi agye no ho no, ɔhyɛɛ ase bio kasaa kyerɛɛ hɔn ara yie ma hɔn a wɔaka no so suroi."
                },
                {
                    "number": 11,
                    "text": "Dɛm ntsi biribi kenyaan no ma ɔsɔɔw do kasaa pii kyerɛɛ hɔn dɛ: Hwɛ, m’enuanom, ana hom nnkenkaan dɛ Nyankopɔn dze tum maa nyimpa kor bi, Moses mpo ma ɔpaa Po Memen mu ma oguu ha na ha, ma Israelmba a wɔyɛ hɛn awofo duaa mu wɔ asaase kɛsɛɛ do, na nsu no kãa bɔɔ mu kataa Egypt nsordaafo do meen hɔn!"
                },
                {
                    "number": 12,
                    "text": "Na afei hwɛ, sɛ Nyankopɔn maa dɛm nyimpa yi tum a ɔtse dɛm a, nna ɔyɛ dɛn ntsi na hom gye hom mu kyim, na hom kã dɛ ɔmaa me tum biara a menam do botum ehu atsɛmbu a ɔbɛba hom do gyedɛ hom nu homho?"
                },
                {
                    "number": 13,
                    "text": "Mbom, hwɛ, hom mmpoow mo nko me nsɛm, mbom hom apow nsɛm nyina so a hɛn egyanom akã no, nye nsɛm so a dɛm Moses yi a wɔdze tum kɛse a ɔtse dɛm maa no no kãe, nyew, nsɛm a ɔkãe a ɔfa Messiah ne mbae ho."
                },
                {
                    "number": 14,
                    "text": "Nyew, ana ɔannkã dɛ Nyankopɔn ne Ba no bɛba? Na dɛ mbrɛ ɔmaa boran abowatsena no do sɛɛn sor wɔ sar no do no, dɛmara so mpo na wɔbɛma nyia ɔbɛba no do asɛn sor."
                },
                {
                    "number": 15,
                    "text": "Na dɛ mbrɛ hɔn mu dodowara a wɔhwɛɛ dɛm abowatsena no nyaa nkwa no, dɛmara so mpo na dodow biara a wɔbɔhwɛ Nyankopɔn ne Ba no wɔ gyedzi mu na wɔwɔ sunsum a abotow no benya nkwa, dze akɔ dɛm nkwa no mpo a ɔyɛ onnyiewiei no."
                },
                {
                    "number": 16,
                    "text": "Na afei hwɛ, Moses anngye dase wɔ dɛm ndzɛmba yi nko ho, mbom ɔgyee dase so wɔ nkɔnhyɛfo krɔnkrɔn nyinara ho, fi no nkwa nda do dze kesi Abraham no nkwa nda mu mpo."
                },
                {
                    "number": 17,
                    "text": "Nyew, na hwɛ, Abraham hun ne mbaa, na enyigye hyɛɛ no mã na odzii dɛw."
                },
                {
                    "number": 18,
                    "text": "Nyew, na hwɛ, mese hom dɛ, nnyɛ Abraham nko na ohun dɛm ndzɛmba yi, mbom ansaana wɔrobɔwo Abraham koraa no nna pii wɔ hɔ a Nyankopɔn nam ne nhyehyɛɛ do afrɛ hɔn; nyew, wɔ ne Ba no tum do; na ɔyɛɛ iyi dze kyerɛɛ dɔm no mfe mpempem ekyir koraa ansaana ne mbae no mpo bɛba ma ɔdze ɔpon abrɛ hɔn."
                },
                {
                    "number": 19,
                    "text": "Na afei mepɛ dɛ hom hu dɛ ansaana wɔrobɔwo Abraham koraa no nna nkɔnhyɛfo pii abɛsen kɔ a wɔgyee dase wɔ dɛm ndzɛmba yi ho; nyew, hwɛ nkɔnhyɛnyi Zenos gyee ho dase akokodur mu; na ɔno ho ntsi na wokum no."
                },
                {
                    "number": 20,
                    "text": "Na hwɛ, Zenock so, nna Ezias so, nye Isaiah so, na Jeremiah. (Jeremiah nye dɛm nkɔnhyɛnyi kor noara so a ɔgyee dase dɛ wɔbɛsɛɛ Jerusalem no) na afei yenyim dɛ wɔsɛɛ Jerusalem dɛ mbrɛ Jeremiah kãe ara pɛr. O ɔyɛ dɛn ntsi na Nyankopɔn ne Ba no remmba dɛ mbrɛ no nkɔnhyɛ se?"
                },
                {
                    "number": 21,
                    "text": "Na afei ana hom bɛgye kyim dɛ wɔannsɛɛ Jerusalem? Ana hom bɛkã dɛ woennkum Zedekiah ne mbabanyin no nyinara ma ɔkaa Mulek nko? Nyew, ana hom nnhu dɛ Zedekiah n’asefo kã hɛnho, na hɔnso wɔpaam hɔn fii Jerusalem asaase do? Mbom hwɛ, nnyɛ ne nyinara nye iyi—"
                },
                {
                    "number": 22,
                    "text": "Wɔpaam hɛn egya Lehi fii Jerusalem osiandɛ ɔgyee dase wɔ dɛm ndzɛmba yi ho. Nephi so gyee dɛm ndzɛmba yi ho dase, nye hɛn egyanom nyinara so dze besi aber yi mu mpo; nyew, wɔgyee Christ ne mbae ho dase, na wɔhwɛɛ no kwan, na wodzii dɛw wɔ ne da a ɔdze bɛba no mu."
                },
                {
                    "number": 23,
                    "text": "Na hwɛ, ɔyɛ Nyame, na ɔnye hɔn wɔ hɔ, na ɔdaa noho edzi kyerɛɛ hɔn, na ɔpoon hɔn; na wɔhyɛɛ no enyimnyam, wɔ dza ɔbɛba no ho."
                },
                {
                    "number": 24,
                    "text": "Na afei, hom ehu dɛ hom nyim dɛm ndzɛmba yi na hom runntum nngye ho kyim gyedɛ hom dzi ator, dɛm ntsi hom ayɛ bɔn wɔ iyi ho, osiandɛ dasegye pii a hom ehu nyina ekyir no hom apow dɛm ndzɛmba yi nyina; nyew, hom agye ndzɛmba nyina mpo dza ɔwɔ sor nye ndzɛmba nyina a ɔwɔ asaase do, yɛ dasegye dɛ ɔyɛ nokwar."
                },
                {
                    "number": 25,
                    "text": "Mbom hwɛ, hom apow nokwar no, na hom atsew etũa wɔ hom Krɔnkrɔn Nyankopɔn no do; na mber yi mu ara mpo a ɔsɛ dɛ hom pɛ ahonyadze ma homho wɔ sor, bea a biribiara mmprɔw na biribiara a no ho nntsew runntum nnkɔ hɔ no, hom roboaboa ebufuhyew ano ma homho ma atsɛmbu da no."
                },
                {
                    "number": 26,
                    "text": "Nyew, mber yi mpo mu na hom reber, osiandɛ hom ewudzi nye hom ndwamanbɔ na emumuyɛdze wɔ hɔ ma daapem ɔsɛɛ; nyew, na gyedɛ hom nu homho annyɛ dɛm a ɔrennkyɛr na ɔaba hom do."
                },
                {
                    "number": 27,
                    "text": "Nyew, hwɛ dɛ oedu hom mbobowano mpo; nyew, hom nkɔ atsɛmbu egua no ho nkɔhwɛ; na hwɛ, hom ɔtsɛmbuafo no, wo edzi no ewu, na ɔda no bɔgyaa mu; na no nuabanyin na okum no, nyia ɔrohwehwɛ ɔakɔko atsɛmbu egua no do."
                },
                {
                    "number": 28,
                    "text": "Na hwɛ, hɔn beenu nyinara dɔm hom nsumaamu fɛkuw nyia ne farbaa nye Gadianton nye abɔnsam no a ɔrohwehwɛ asɛɛ adasa hɔn akra no."
                }
            ]
        },
        "/study/scriptures/bofm/hel/9": {
            "uri": "/study/scriptures/bofm/hel/9",
            "title": "Helaman 9",
            "data_type": "chapter",
            "chapter_name": "Tsir 9",
            "chapter_summary": [
                "Asomafo kohu dɛ ɔtsɛmbuafopanyin no ewu da atsɛmbu egua no enyim—Wɔdze hɔn gu efiadze na ekyir no woyi hɔn—Nephi nam nkenyan do hu dɛ Seantum nye owudzifo no—Binom gye Nephi to mu dɛ ɔyɛ nkɔnhyɛnyi. Bɛyɛ mfe 23–21 Ansaana wɔbɔwo Christ."
            ],
            "verses": [
                {
                    "number": 1,
                    "text": "Hwɛ, afei ɔbaa dɛ ber a Nephi kãa dɛm nsɛm no, nkorɔfo bi a wɔwɔ hɔn mu hɔ no tuu enguan kɔr atsɛmbu egua no ho; nyew, wɔyɛ beenum, na wɔkɔree, na ber a wɔrokɔ no nna wɔrekã wɔ hɔn mu dɛ:"
                },
                {
                    "number": 2,
                    "text": "Hwɛ, afei na yebohu nokwar no dɛ dɛm nyimpa yi yɛ nkɔnhyɛnyi, na Nyankopɔn na ɔahyɛ no dɛ ɔnhyɛ nkɔm a ɔyɛ nwanwa dɛm nkyerɛ hɛn. Hwɛ, yɛnngye no nndzi dɛ ɔwɔ; nyew, yɛnngye nndzi dɛ ɔyɛ nkɔnhyɛnyi; naaso, sɛ dza ɔakã a ɔfa ɔtsɛmbuafo panyin ho dɛ oewu yi yɛ nokwar a, yɛbɛgye edzi dɛ nsɛm nkaa a ɔkãe no nyinara yɛ nokwar."
                },
                {
                    "number": 3,
                    "text": "Na ɔbaa dɛ wotuu enguan ahoɔdzen mu ara baa atsɛmbu egua no ho: na hwɛ, ɔtsɛmbuafo panyin no ahwe famu, na ɔda no bɔgyaa mu."
                },
                {
                    "number": 4,
                    "text": "Na afei hwɛ, ber a wohun iyi no hɔn ho boow hɔn mbordo ma wɔhwee famu; osiandɛ ahyɛse no wɔanngye nsɛm no a Nephi kãe a ɔfa ɔtsɛmbuafo panyin no ho no enndzi."
                },
                {
                    "number": 5,
                    "text": "Mbom afei, ber a wohunii no wɔgyee dzii, na wosuroo dɛ atsɛmbu nyina a Nephi akã no bɛba hɔn do; dɛm ntsi hɔnho popoe na wɔhwee famu."
                },
                {
                    "number": 6,
                    "text": "Afei, ber a ɔtsɛmbuafo no wui no—ɔnoara no nua no a ɔnam nsumaamu dze pea wɔɔ no na oguaan ntsɛmara, na nkowaa no tutuu enguan kɛkãa kyerɛɛ dɔm no na wɔtseatseaa mu dɛ woedzi ewu wɔ hɔn mu;"
                },
                {
                    "number": 7,
                    "text": "Na hwɛ dɔm no kɔboaa hɔn ano wɔ atsɛmbu egua no ho—na hwɛ hɔn ho boow hɔn ber a wohun dɛm nkorɔfo beenum no dɛ wogugu famu no."
                },
                {
                    "number": 8,
                    "text": "Na afei hwɛ, nkorɔfo no nnyim biribiara a ɔfa dɔmtutuw no a wɔaboa hɔn ano wɔ Nephi no ture no mu no ho: dɛm ntsi wɔsee hɔnho dɛ: dɛm nkorɔfo yi na wokum ɔtsɛmbuafo no, na Nyankopɔn na ɔatsea hɔn ma woenntum ennguan hɛn."
                },
                {
                    "number": 9,
                    "text": "Na ɔbaa dɛ wosuoo hɔn mu, na wɔkyekyeer hɔn na wɔdze hɔn guu efiadze. Na wɔsomaa ma wɔkɔbɔɔ dawur dɛ woeku ɔtsɛmbuafo no, na wɔakyer ewudzifo no dze hɔn egu efiadze."
                },
                {
                    "number": 10,
                    "text": "Na ɔbaa dɛ adze kyee no dɔm no kɔboaa hɔn ano dɛ worukosũ na wɔafa akɔnkye dze akɛpɛ ɔtsɛmbuafo panyin, okunyin no a woekum no no korabew."
                },
                {
                    "number": 11,
                    "text": "Na dɛm atsɛmbuafo no so a nna wɔwɔ Nephi no ture mu hɔ no tsee nsɛm no, hɔn so boaa hɔn ano wɔ eyiadze hɔ."
                },
                {
                    "number": 12,
                    "text": "Na ɔbaa dɛ wobisabisaa hɔnho dɛ: Na nkorɔfo beenum no a wɔsomaa hɔn dɛ wonkebisa dɛ sɛ ɔtsɛmbuafo panyin no ewu no wɔ hen? Na wobuaa dɛ: Ɔfa no nkorɔfo beenum no a hom se hom somaa hɔn no, yennyim hɔn; mbom beenum bi na wɔyɛ ewudzifo, hɔn dze yɛdze hɔn egu efiadze."
                },
                {
                    "number": 13,
                    "text": "Na ɔbaa dɛ atsɛmbuafo no pɛɛ dɛ wɔkɛfa hɔn ba; na wɔkɛfaa hɔn bae, na hwɛ wɔyɛ nkorɔfo beenum no a wɔsomaa hɔn no; na atsɛmbuafo no bisaa hɔn dza ɔfa dɛm asɛm no ho, na wɔkãa dza wɔyɛe nyina dɛ:"
                },
                {
                    "number": 14,
                    "text": "Yetuu enguan baa atsɛmbu bea hɔ, na ber a yehun ndzɛmba nyina a Nephi gyee ho dase no, hɛn ho boow hɛn araa ma yɛhwehwee famu; na ber a hɛn enyi do tsetseew hɛn no, hwɛ nna wɔdze hɛn egu efiadze."
                },
                {
                    "number": 15,
                    "text": "Afei, ɔfa no nyimpa yi no wu ho no dze, yennyim ho hwee; na dza yenyim ara nye dɛ, yetuu enguan bae dɛ mbrɛ hom rohwehwɛ no ara, hwɛ nna oewu dɛ mbrɛ Nephi n’asɛm se no ara pɛr."
                },
                {
                    "number": 16,
                    "text": "Na afei ɔbaa dɛ atsɛmbuafo no kãa asɛm no kyerɛɛ dɔm no, na wɔtseatsea mu guu Nephi do see dɛ: Hwɛ, yenyim dɛ dɛm Nephi yi ara na ɔnye obi hyehyɛe ma okokum ɔtsɛmbuafo no, ama oeetum akã akyerɛ hɛn, na ɔatwee hɛn akɔ ne gyedzi ho, ama oeetuw noho dɛ ɔyɛ nyimpa kɛse, nkɔnhyɛnyi a Nyankopɔn na ɔasan mu eyi no."
                },
                {
                    "number": 17,
                    "text": "Na afei hwɛ, yɛbɛyɛ nyimpa yi mpɛnsampɛnsamu, ma ɔakã no mfomdo na ɔama yehu nyia a okum ɔtsɛmbuafo yi."
                },
                {
                    "number": 18,
                    "text": "Na ɔbaa dɛ wogyaa dɛm nkorɔfo beenum no da a worikesie fun no. Na, wɔkãa atsɛmbuafo no hɔn enyim wɔ nsɛm a wɔkãa tsiaa Nephi no, na wɔnye hɔn yiyii nsɛm ano nkorkor araa kɛpem aber a hɔn enyim guu ase."
                },
                {
                    "number": 19,
                    "text": "Naaso, wɔmaa wɔfaa Nephi na wɔkyekyeer no na wɔnye no baa dɔmtutuw no enyim, na wɔhyɛɛ ase bisabisaa no nsɛm pii ama hɔn nsa aakã no na woebu no fɔ na woeku no—"
                },
                {
                    "number": 20,
                    "text": "Wɔkãa kyerɛɛ no dɛ: Ɔwo nye binom ahyehyɛ; Woana nye dɛm nyimpa a odzii dɛm ewu yi? Afei kã kyerɛ hɛn, na gye wo mfomdo to mu; kã, Hwɛ sika nye yi; na yɛdze wo nkwa so bɛkyɛ wo sɛ ekã nhyehyɛɛ so a enye no yɛe no kyerɛ hɛn a."
                },
                {
                    "number": 21,
                    "text": "Mbom Nephi see hɔn dɛ: O nkwaseafo, hom a hom nntwaa hom akoma twatsia, hom efurafo, nye akɔnkyefo, ana hom nyim mber dodow a Ewuradze hom Nyankopɔn dze bɛma hom ma hom akɔ do wɔ dɛm bɔn yi ne nyɛe mu?"
                },
                {
                    "number": 22,
                    "text": "O ɔsɛ dɛ hom hyɛ ase keka mu na hom sũ, osiandɛ mber yi mu ɔsɛɛ kɛse bi da hɔ rotweɔn hom, gyedɛ hom nu homho."
                },
                {
                    "number": 23,
                    "text": "Hwɛ hom se dɛ emi menye nyimpa bi hyehyɛɛ dɛ onkoku Seezoram, hɛn ɔtsɛmbuafo panyin no. Mbom hwɛ, mese hom dɛ, osiandɛ magye dase wɔ dɛm adze yi ho ntsi; nyew, ama aayɛ dasedzi ama hom dɛ, minyim hom emumuyɛdze nye ebusudze a ɔwɔ hom mu."
                },
                {
                    "number": 24,
                    "text": "Na osiandɛ mayɛ dɛm adze yi ntsi, hom rekã dɛ menye nyimpa bi hyehyɛɛ dɛ ɔnkɛyɛ dɛm adze yi; nyew, osiandɛ medaa dɛm nsɛnkyerɛdze yi edzi kyerɛɛ hom ntsi na hom bo efuw me, na hom rohwehwɛ asɛɛ mo nkwa."
                },
                {
                    "number": 25,
                    "text": "Na afei hwɛ, mibeyi nsɛnkyerɛdze fofor bi so akyerɛ hom, na hom nhwɛ dɛ dɛm adze yi mu so hom bɛper dɛ wɔbɛsɛɛ me a."
                },
                {
                    "number": 26,
                    "text": "Hwɛ mese hom dɛ: Hom nkɔ Seantum a ɔyɛ Seezoram no nuabanyin no ne fie, na hom nkã nkyerɛ no dɛ—"
                },
                {
                    "number": 27,
                    "text": "Ana Nephi a oepetuw dɛ ɔyɛ nkɔnhyɛnyi no, nyia a ɔahyɛ mbusu nkɔm a ɔfa dɛm dɔm yi ho no nye wo hyehyɛɛ, dɛ koku Seezoram a, ɔyɛ wo nuabanyin no?"
                },
                {
                    "number": 28,
                    "text": "Na hwɛ, ɔbɛkã akyerɛ hom dɛ, Oho."
                },
                {
                    "number": 29,
                    "text": "Na hom mbisa no dɛ: Ana eku wo nuabanyin?"
                },
                {
                    "number": 30,
                    "text": "Na ɔdze suro begyina hɔ a orunnhu dza ɔnkã. Na hwɛ, ɔrennkã nokwar no nnkyerɛ hom; na ɔbɛyɛ dɛ mbrɛ ahobow akã no; naaso, ɔbɛda no edzi akyerɛ hom dɛ onnyim ho hwee."
                },
                {
                    "number": 31,
                    "text": "Mbom hwɛ, hom nhwehwɛ no ho, na hom bohu bɔgya wɔ n’atar n’ase."
                },
                {
                    "number": 32,
                    "text": "Na sɛ hom hu iyi a, hom nkã dɛ: Bɔgya yi fi hen bae? Ana yennyim dɛ ɔyɛ wo nuabanyin no bɔgyaa?"
                },
                {
                    "number": 33,
                    "text": "Na afei noho bɔpopo, na n’enyim atow sakoo dɛ owufo."
                },
                {
                    "number": 34,
                    "text": "Na afei hom nkã dɛ: Osian dɛm suro yi nye w’enyim a ayɛ sakoo yi ntsi, hwɛ, yehu dɛ idzi fɔ."
                },
                {
                    "number": 35,
                    "text": "Na afei suro kɛse bi bɛba no do; na hwɛ ɔbɛkã nokwar no akyerɛ hom, na ɔrenngye kyim bio dɛ nnyɛ ɔno na ɔyɛɛ dɛm ewudzidze yi."
                },
                {
                    "number": 36,
                    "text": "Na afei ɔbɛkã akyerɛ hom dɛ, emi Nephi minnyim biribiara a ɔfa dɛm adze yi ho na Nyankopɔn no tum na oeyi akyerɛ me. Na afei na hom bohu dɛ meyɛ nyimpa a midzi nokwar, na Nyankopɔn na ɔasoma me wɔ hom nkyɛn."
                },
                {
                    "number": 37,
                    "text": "Na ɔbaa dɛ wɔkɔree kɛyɛɛ dɛ mbrɛ Nephi see hɔn no. Na hwɛ, nsɛm a ɔkãa no yɛ nokwar; na dɛ mbrɛ nsɛm no kyerɛ no, ɔgyee kyim; na dɛ mbrɛ nsɛm no kyerɛ no, ɔkãa nokwar no."
                },
                {
                    "number": 38,
                    "text": "Na wɔdze no bae ma nankasa bedzii dase kyerɛ hɔn dɛ ɔnoara ankasa nye wudzifo no, na dɛm ntsi wogyaa mbanyin beenum no ahotɔ mu, na Nephi so."
                },
                {
                    "number": 39,
                    "text": "Na Nephifo binom wɔ hɔ a wɔgyee Nephi ne nsɛm no dzii; na binom so wɔ hɔ a wɔgyee dzii osian beenum no hɔn dasee a wɔgyee no ntsi, osiandɛ wonyaa nsakyer wɔ ber a wɔda efiadze hɔ no."
                },
                {
                    "number": 40,
                    "text": "Na afei binom so wɔ dɔm no mu a wɔkãa dɛ Nephi yɛ nkɔnhyɛnyi."
                },
                {
                    "number": 41,
                    "text": "Na binom so kãa dɛ ɔyɛ bosom, na sɛ ɔnnyɛ bosom a nkyɛ orunntum nnhu ndzɛmba nyina. Na hwɛ, ɔakã hɛn akoma mu nsɛm akyerɛ hɛn, na ɔakã hɛn nsɛm so, na ɔama yehu nyia okum hɛn ɔtsɛmbuanyi panyin no."
                }
            ]
        },
        "/study/scriptures/bofm/hel/10": {
            "uri": "/study/scriptures/bofm/hel/10",
            "title": "Helaman 10",
            "data_type": "chapter",
            "chapter_name": "Tsir 10",
            "chapter_summary": [
                "Ewuradze dze nsɔwano tum ma Nephi—Wɔma no tum dɛ biribiara a ɔbɛkyekyer na obesan wɔ asaase do no wɔbɛyɛ no dɛmara wɔ sor—Ɔhyɛ nkorɔfo no dɛ wonnu hɔnho, annyɛ dɛm a wɔbɛhera—Sunsum no soa no fi nyimpadodow mu kɔ nyimpadodow mu. Bɛyɛ mfe 21–20 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na ɔbaa dɛ mpaapaamu baa dɔm no mu, na ɔyɛɛ dzen araa ma wɔkyɛɛ hɔn mu ebien na kor kɔr afã na kor so kɔr afã na ɔkaa Nephi nko gyina finimfin."
                },
                {
                    "number": 2,
                    "text": "Na ɔbaa dɛ Nephi so faa no kwan kɔr ne fie, nna ɔrodwendwen ndzɛmba a Ewuradze eyi akyerɛ no no ho."
                },
                {
                    "number": 3,
                    "text": "Na ɔbaa dɛ ber a ɔrodwendwen ho no—nna no werɛ ahow osian Nephifo no hɔn emumuyɛdze, nye hɔn nsumaamu sum ndwuma, nye hɔn ewudzi, na hɔn epoobɔ, nye emumuyɛ ahorow nyina ntsi—na ɔbaa dɛ ber a ɔrodwendwen dɛm ho wɔ n’akoma mu no, hwɛ, ndze bi baa no hɔ bɛsee no dɛ:"
                },
                {
                    "number": 4,
                    "text": "Nhyira akã wo, Nephi, wɔ dɛm ndzɛmba a ayɛ yi ntsi; na mehu mbrɛ esi edze enyimpi ada nsɛm a medze maa wo no edzi akyerɛ dɔm yi. Na ennsuro hɔn, na ammper wankasa wo nkwa, na mbom aper ahwehwɛ me pɛ na edzi me mbrasɛm do."
                },
                {
                    "number": 5,
                    "text": "Na afei, osiandɛ edze enyimpi ayɛ dɛm adze yi ntsi, hwɛ, mibehyira wo afebɔɔ; na mebɛyɛ wo ɔkɛse wɔ kasa nye nyɛe mu, wɔ gyedzi nye ndwuma mu; nyew, na dza ibebisa biara wɔbɛyɛ ama wo dɛ mbrɛ w’asɛm se, osiandɛ irimmbisa dza otsia me pɛ."
                },
                {
                    "number": 6,
                    "text": "Hwɛ, ɔwo nye Nephi, na emi so nye Nyankopɔn. Hwɛ, meda no edzi kyerɛ wo wɔ m’abɔfoe enyim dɛ ibenya tum wɔ dɔm yi do, na ibotum ama ɔkɔm, na ɔyardɔm, nye ɔsɛɛ aba asaase yi do dɛ mbrɛ dɔm yi hɔn emumuyɛdze tse."
                },
                {
                    "number": 7,
                    "text": "Hwɛ, mema wo tum, dɛ biribiara a ebɔsɔw ano wɔ asaase yi do no, wɔbɔsɔw ano wɔ sor; na biribiara a ibesan wɔ asaase yi do no, wobesan wɔ sor; na dɛm na edze benya tum wɔ dɔm yi mu."
                },
                {
                    "number": 8,
                    "text": "Na dɛm ntsi, sɛ ekã kyerɛ temple yi dɛ no mu mpaa ebien a, ɔbɛyɛ hɔ."
                },
                {
                    "number": 9,
                    "text": "Na sɛ ekã kyerɛ bepɔw yi dɛ, ontutu ngu famu ma hɔ nyɛ dzɛfɛɛ a, ɔbɛyɛ hɔ."
                },
                {
                    "number": 10,
                    "text": "Na hwɛ, sɛ ekã dɛ Nyankopɔn ntsea dɔm yi a, ɔbɛyɛ hɔ."
                },
                {
                    "number": 11,
                    "text": "Na afei hwɛ, mehyɛ wo dɛ, kɔ kɛkã kyerɛ dɔm yi dɛ, dɛm na Ewuradze Nyankopɔn Otumfo no se: sɛ hom ennu homho a wɔbɔhwe hom, dze asɛɛ hom so mpo."
                },
                {
                    "number": 12,
                    "text": "Na hwɛ, afei ɔbaa dɛ ber a Ewuradze kãa dɛm nsɛm yi kyerɛɛ Nephi wiei no, ogyinaa hɔ ara, na ɔannkɔ nankasa ne fie, mbom ɔsanee kɔr dɔmtutuw a wɔabɔ apetse wɔ asaase n’enyi do no hɔ na ɔhyɛɛ ase dɛ ɔreda Ewuradze n’asɛm a ɔkãa kyerɛɛ no a ɔfa ɔsɛɛ a sɛ woennu hɔnho a wɔbɛsɛɛ hɔn no edzi kyerɛɛ hɔn."
                },
                {
                    "number": 13,
                    "text": "Afei hwɛ, etumdze kɛse a Nephi yɛe dɛ ɔkãa mbrɛ wosii kum ɔtsɛmbuanyi panyin no nyina ekyir no annyɛ dɔm no hwee, na wɔdaa ho piriim hɔn akoma na woenntsie Ewuradze ne nsɛm no."
                },
                {
                    "number": 14,
                    "text": "Dɛm ntsi Nephi daa Ewuradze n’asɛm edzi kyerɛɛ hɔn dɛ: Gyedɛ hom nu homho, annyɛ dɛm a, wɔbɛtsẽa hom na wɔasɛɛ hom so mpo, dɛm na Ewuradze se."
                },
                {
                    "number": 15,
                    "text": "Na ɔbaa dɛ ber a Nephi daa asɛm no edzi kyerɛɛ hɔn no, hwɛ, wɔdaa ho piriim hɔn akoma na woenntsie ne nsɛm; dɛm ntsi wɔkãa kasa bɔn dze tsiaa no, na wɔpɛɛ dɛ wobosuo no mu na wɔdze no ato efiadze."
                },
                {
                    "number": 16,
                    "text": "Mbom hwɛ, Nyankopɔn no tum kã noho, na woenntum ennsuo no mu ammfa no annto efiadze, na Sunsum no twee no fii hɔn finimfin kɔree."
                },
                {
                    "number": 17,
                    "text": "Na ɔbaa dɛ ɔtsenaa Sunsum no mu dɛmara dze fitsi dɔmtutuw kor mu kɔr kor so mu kãa Nyankopɔn n’asɛm no kesii dɛ ɔkãa kyerɛɛ hɔn nyina, anaadɛ ɔdze asɛm no kɔr dɔm no nyinara do."
                },
                {
                    "number": 18,
                    "text": "Na ɔbaa dɛ woenntsie ne nsɛm; na wentwiwentwi hyɛɛ ase baa hɔn mu, na wɔkyekyɛɛ hɔn mu na wotsiatsia hɔnho, na wɔhyɛɛ ase dze afõwa kukuu hɔnho."
                },
                {
                    "number": 19,
                    "text": "Na dɛm na afe eduosuon biako wɔ ber a atsɛmbuafo hwɛ Nephi no nkorɔfo do no kɔr ewiei."
                }
            ]
        },
        "/study/scriptures/bofm/hel/11": {
            "uri": "/study/scriptures/bofm/hel/11",
            "title": "Helaman 11",
            "data_type": "chapter",
            "chapter_name": "Tsir 11",
            "chapter_summary": [
                "Nephi sũ frɛ Ewuradze dɛ ɔmfa ɔkɔm mbɛhyɛ hɔn akodzi no ananmu—Nyimpa pii hera—Wonu hɔnho na Nephi serɛ Ewuradze dɛ ɔmma nsu ntɔ—Nephi na Lehi nya nyikyerɛ pii—Gadianton edwotwafo no gyee ndwow wɔ asaase no do. Bɛyɛ mfe 20–6 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ atsɛmbuafo no afe a ɔtɔ do eduosuon ebien mu no wentwiwentwi no yɛɛ kɛsenara, ma akõkoekõ sii asaase nyina do wɔ Nephifo no mu."
                },
                {
                    "number": 2,
                    "text": "Na ɔyɛ dɛm nsumaamu fɛkuw mu yi edwotwafo yi na wɔdze dɛm ɔsɛɛ na emumuyɛdze yi bae. Na ɔkõ yi kɔr do wɔ afe no nyinara mu; dze koduu afe eduosuon ebiasa mu."
                },
                {
                    "number": 3,
                    "text": "Na ɔbaa dɛ dɛm afe yi mu no Nephi sũi frɛɛ Ewuradze dɛ:"
                },
                {
                    "number": 4,
                    "text": "O Ewuradze ma mma kwan mma wɔmmfa afõwa nnsɛɛ dɔm yi; mbom, O Ewuradze, ma ɔkɔm mbom mbra asaase yi do, ama woekenyan hɔn ma wɔaakaa hɔn Ewuradze Nyankopɔn, na annhwɛ a woeenu hɔnho na wɔadan aba wo nkyɛn."
                },
                {
                    "number": 5,
                    "text": "Na ɔyɛɛ hɔ so, dɛ mbrɛ Nephi kãe no ara pɛr. Na ɔkɔm kɛse sii Nephi no dɔm no nyinara mu wɔ asaase no do. Na ɔkɔm no kɔr do wɔ afe eduosuon anan no nyinara mu, na afõwa ɔsɛɛ no bɔɔ adze, na mbom ɔkɔm dze ɔsɛɛ a ano yɛ dzen ara yie baa."
                },
                {
                    "number": 6,
                    "text": "Na dɛm ɔsɛɛ yi kɔr do kɛpeem afe eduosuon enum no mu. Na asaase no bɛyɛɛ kɛsɛɛ na oennyi ndɔbaa amma wɔ buber mu; na asaase no nyinara sɛe wɔ Lamanfo no so mpo mu dɛ mbrɛ ɔtse wɔ Nephifo mu no ara pɛr, na asaase ne mbea a emumuyɛfo kɛse wɔ no sɛɛ araa ma mpempem wuwii."
                },
                {
                    "number": 7,
                    "text": "Na ɔbaa dɛ dɔm no hun dɛ ɔkɔm no robokum hɔn ntsi wɔhyɛɛ ase dɛ wɔrekaa Ewuradze hɔn Nyankopɔn; na wɔhyɛɛ ase so dɛ wɔrekaakaa Nephi ne nsɛm."
                },
                {
                    "number": 8,
                    "text": "Na dɔm no hyɛɛ ase paa hɔn atsɛmbuafo mpanyimfo no nye hɔn ahwɛdofo no kyɛw dɛ wɔnkã nkyerɛ Nephi dɛ: Hwɛ yenyim dɛ eyɛ Nyame ne nyimpa, dɛm ntsi sũ frɛ Ewuradze hɛn Nyankopɔn no, dɛ onyi ɔkɔm yi mfi hɛn do, annyɛ dɛm a nsɛm a ɔkãe nyinara a ɔfa hɛn ɔsɛɛ ho no bɛba mu."
                },
                {
                    "number": 9,
                    "text": "Ma ɔbaa dɛ atsɛmbuafo no kãa nsɛm a dɔm no se wɔnkã no nyinara kyerɛɛ Nephi. Na ɔbaa dɛ ber a Nephi hun dɛ dɔm no enu hɔnho na wɔabrɛ hɔnho adze na woefura ewir no, osũu bio frɛɛ Ewuradze see dɛ:"
                },
                {
                    "number": 10,
                    "text": "O Ewuradze, hwɛ, dɔm yi enu hɔnho; na wɔapam Gadianton ne fɛkuw bɔn no efi hɔn mu ma hɔn ase ahyew, na wɔdze hɔn nsumaamu nhyehyɛɛ no ahyɛ famu."
                },
                {
                    "number": 11,
                    "text": "Afei, O Ewuradze, osian hɔn ahobrɛadze yi ntsi nkyɛ eyi w’ebufuhyew no fi hɔn do, na ma hɔn a osian hɔn emumuyɛ ntsi asɛɛ hɔn dada no nyɛ mpatadze mma wo."
                },
                {
                    "number": 12,
                    "text": "O Ewuradze, nkyɛ eyi w’ebufuw no efi hɔ; nyew, w’ebufuw a ɔyɛ hu no, na ma ɔkɔm yi ano ntwa wɔ asaase yi do."
                },
                {
                    "number": 13,
                    "text": "O Ewuradze, nkyɛ tsie me, na ma ɔnyɛ hɔ dɛ mbrɛ m’anomu nsɛm tse, na ma nsu ntɔ ngu asaase yi enyi do ama oeeyi n’eduaba, na ewifua wɔ ewifua ne hyɛber mu."
                },
                {
                    "number": 14,
                    "text": "O Ewuradze, ɔwo itsiee m’asɛm wɔ ber a mekãa dɛ, ma ɔkɔm mbra, na ma afõwa ano ɔsɛɛ no mbɔ adze no; na minyim dɛ aber yi mu so mpo ibetsie me nsɛm, osiandɛ ɔwoara na akã dɛ: Sɛ dɔm yi nu hɔnho a merennsɛɛ hɔn."
                },
                {
                    "number": 15,
                    "text": "Nyew, O Ewuradze, ehu dɛ woenu hɔnho, osian ɔkɔm na ɔyardɔm nye ɔsɛɛ a aba hɔn do ntsi."
                },
                {
                    "number": 16,
                    "text": "Na afei, O Ewuradze ana ibeyi w’ebufuw no efi hɔ, na ahwɛ hɔn bio dɛ wɔbɔsom wo? Na sɛ ɔba no dɛm a, O Ewuradze, ibotum ehyira hɔn dɛ mbrɛ w’anomusɛm no tse."
                },
                {
                    "number": 17,
                    "text": "Na ɔbaa dɛ afe a ɔtɔ do eduosuon esia no mu no, Ewuradze yii n’ebufuw fii dɔm no do, na ɔmaa nsu tɔree guu asaase no do, ara ma oyii n’eduaba wɔ eduaba ne hyɛber mu. Na ɔbaa dɛ oyii n’ewifua wɔ ewifua ne hyɛber mu."
                },
                {
                    "number": 18,
                    "text": "Na hwɛ, dɔm no dzii ehurusi, na wɔtontoon Nyankopɔn, na enyigye hyɛɛ asaase n’enyi do mã; na wɔammper bio dɛ wɔbɛsɛɛ Nephi, mbom wosusuu no dɛ ɔyɛ nkɔnhyɛnyi kɛse na Nyankopɔn ne nyimpa a oenya tum nye tumdzi kɛse efi Nyankopɔn hɔ."
                },
                {
                    "number": 19,
                    "text": "Na hwɛ, no nuabanyin Lehi so annka ekyir koraa wɔ tsenenee ndwuma ho."
                },
                {
                    "number": 20,
                    "text": "Na ɔbaa dɛ Nephi no dɔm no hyɛɛ ase yɛɛ prɔmprɔm bio wɔ asaase no do, na wɔhyɛɛ ase dɛ worisiesie mbeambea a ayeyɛ amamfo no, na wɔhyɛɛ ase dɔree na wɔtserɛwee araa kesii dɛ wɔkataa asaase nyina enyi, wɔ etsifi nye anaafo mantam nyinara do, fi po mu atɔree afamu dze kɛpem po mu epuei afamu."
                },
                {
                    "number": 21,
                    "text": "Na ɔbaa dɛ afe a ɔtɔ do eduosuon esia baa ewiei wɔ asomdwee mu. Na afe a ɔtɔ do eduosuon esuon hyɛɛ ase asomdwee mu; na asɔr no petsee wɔ asaase n’enyi nyina do; na dɔm no hɔn mu dodowara a wɔyɛ Nephifo nye Lamanfo no nyinara bɔdɔɔm asɔr no; na wonyaa asomdwee mbordo wɔ asaase do; na dɛm na afe a ɔtɔ do eduosuon esuon no so dze baa ewiei."
                },
                {
                    "number": 22,
                    "text": "Na wonyaa asomdwee wɔ afe a ɔtɔ do eduosuon awɔtwe no so mu, gyama wentwiwentwi kakraabi na osii a ɔfa no nkyerɛkyerɛ ho botae a nkɔnhyɛfo ahyehyɛ ato hɔ no ho."
                },
                {
                    "number": 23,
                    "text": "Na afe a ɔtɔ do eduosuon akron no mu no aperdzi pii hyɛɛ ase. Na ɔbaa dɛ Nephi na Lehi, nye hɔn enuanom mu pii a wonyim a ɔfa no nkyerɛkyerɛ ho nokwar botae no nyaa nyikyerɛ da biara, dɛm ntsi wɔkãa nsɛmpa no kyerɛɛ dɔm no araa ma wogyaa hɔn aperdzi no wɔ dɛm afe noara mu."
                },
                {
                    "number": 24,
                    "text": "Na ɔbaa dɛ afe a ɔtɔ do eduowɔtwe mu wɔ ber a atsɛmbuafo hwɛ Nephi no nkorɔfo do no, nna etuatsewfo bi a wofi Nephi no dɔm mu a aber bi, wofii hɔn mu dze hɔnho kɔbɔɔ Lamanfo ho na wɔdze Laman ne dzin too hɔn do no hyɛɛ ase nunuu Lamanfo no a wɔkɛkãa hɔnho na wɔyɛ Lamanfo asefo ankasa na, wɔhyɛɛ hɔn ebufuw, anaa dɛm etuatsewfo no, dɛm ntsi wɔhyɛɛ ase nye hɔn enuanom no kõe."
                },
                {
                    "number": 25,
                    "text": "Na wodzii ewu na wɔbɔɔ epoo adze na afei wɔsaan hɔn ekyir kosumaa mbepɔw no nye sar no do nye nsumae mbea do amma woennhu hɔn, na mber dodowara dɛ etuatsewfo wɔ hɔ no a wɔkɔr hɔn hɔ no, daa wonyaa bi kã hɔn dodow ho."
                },
                {
                    "number": 26,
                    "text": "Na dɛm ntsi annkyɛr, nyew, enndzi mfe dodow biara, na wɔbɛyɛɛ edwotwafokuw kɛsenara; na wɔpeer dɛ wɔbɔhwehwɛ Gadianton ne nsumaamu nhyehyɛɛ nyina; na dɛm ntsi wɔbɛyɛɛ Gadianton edwotwafokuw kɛse."
                },
                {
                    "number": 27,
                    "text": "Afei hwɛ, dɛm edwotwafo yi sɛɛ adze kɛsenara, nyew, wɔsɛɛ adze kɛsenara wɔ Nephi no dɔm no mu, nye Lamanfo dɔm no so mu."
                },
                {
                    "number": 28,
                    "text": "Na okehiaa dɛ wosiw dɛm adzesɛɛ kɛse yi ano; dɛm ntsi wotuu nsordaafo ahoɔdzenfo ma wɔkɔr sar no do dɛ wɔrokɔhwehwɛ dɛm edwotwafokuw yi na wɔnye hɔn akõ asɛɛ hɔn."
                },
                {
                    "number": 29,
                    "text": "Mbom hwɛ, ɔbaa dɛ dɛm afe noara mu wɔpaam hɔn ma wɔsaan hɔn ekyir kɔr hɔnankasa hɔn asaase do mpo. Na dɛm na afe a ɔtɔ do eduowɔtwe wɔ atsɛmbuafo no aber do wɔ Nephi no nkorɔfo do no dze baa ewiei."
                },
                {
                    "number": 30,
                    "text": "Na ɔbaa dɛ afe a ɔtɔ do eduowɔtwe biako ahyɛse no, wɔkɔr edwotwafokuw no do bio, na wɔsɛɛ hɔn mu pii; na hɔn so ɔsɛɛ pii baa hɔn do."
                },
                {
                    "number": 31,
                    "text": "Na okehiaa dɛ wɔsan hɔn ekyir bio fi sar nye akoko no do kɔ hɔnankasa hɔn asaase do, osian dɛm edwotwafo no a wɔakɛhyehyɛ sar no nye akoko no do no a hɔn dodow adɔr mbordo no ntsi."
                },
                {
                    "number": 32,
                    "text": "Na ɔbaa dɛ dɛm na afe yi so dze baa ewiei. Na edwotwafo no kɔr do dɔree na hɔnho so yɛɛ dzen araa ma wɔgyee Nephifo nye Lamanfo hɔn nsordaafo nyina taferbanyinmbɔmu na dɛm maa suro kɛse baa dɔm a wɔwɔ asaase n’enyi do no nyinara do."
                },
                {
                    "number": 33,
                    "text": "Nyew, osiandɛ wokyiin asaase no nyinara do, na wɔsɛɛ hɔn dodow; nyew, wokunkum hɔn mu pii, na wɔfaa hɔn mu binom so ndɔmmum dze hɔn kɔr sar no do, nyew, nkanka hɔn mbaa nye hɔn mba."
                },
                {
                    "number": 34,
                    "text": "Afei osian hɔn emumuyɛ ntsi na dɛm mbusu a ɔtse dɛm yi baa hɔn do, dze ekenyan hɔn ama wɔakaa Ewuradze hɔn Nyankopɔn."
                },
                {
                    "number": 35,
                    "text": "Na dɛm na atsɛmbuafo no hɔn afe a ɔtɔ do eduowɔtwe biako no dze baa ewiei."
                },
                {
                    "number": 36,
                    "text": "Na afe a ɔtɔ do eduowɔtwe ebien mu no, wɔhyɛɛ ase bio dɛ hɔn werɛ rifir Ewuradze hɔn Nyankopɔn. Na afe a ɔtɔ do eduowɔtwe ebiasa mu no hɔn emumuyɛ kɔr do yɛɛ kɛse. Na afe a ɔtɔ do eduowɔtwe anan mu no so wɔannsakyer hɔn akwan."
                },
                {
                    "number": 37,
                    "text": "Na ɔbaa dɛ afe a ɔtɔ do eduowɔtwe enum no mu no hɔn ahantanyɛ nye hɔn emumuyɛ no yɛɛ kɛse na dɛm na ɔmaa wonyinii maa ɔsɛɛ."
                },
                {
                    "number": 38,
                    "text": "Na afe eduowɔtwe enum baa ewiei."
                }
            ]
        },
        "/study/scriptures/bofm/hel/12": {
            "uri": "/study/scriptures/bofm/hel/12",
            "title": "Helaman 12",
            "data_type": "chapter",
            "chapter_name": "Tsir 12",
            "chapter_summary": [
                "Nyimpa nnsi pi na wɔyɛ nkwaseadze na wɔnnkyɛr bɔn yɛ—Ewuradze tsẽa No nkorɔfo—Wɔdze adasamba a wɔnnsɛ hwee to Nyankopɔn no tum ho—Atsɛmbu da no nyimpa benya daapem nkwa anaa daapem afɔbu. Bɛyɛ mfe 6 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na dɛm na yebohu dza ɔnnyɛ nokwar, nye adasamba hɔn akoma a onnsi pi; nyew, yebotum ehu dɛ Ewuradze nam ne papayɛ kɛse a ɔmmbɔadze da no do hyira na ɔyɛ hɔn a wɔtwer no no prɔmprɔm."
                },
                {
                    "number": 2,
                    "text": "Nyew, na yetum hu dɛ aber yi ara ɔreyɛ no dɔm prɔmprɔm, nyew, hɔn kwã, nye hɔn nguankuw na anantwikuw, nye sika na dwetɛ, nye ndzɛmba a ɔsom bo ahorow nyina rodɔr; ɔdze hɔn nkwa akyɛ hɔn, na ɔregye hɔn so fi hɔn atamfo nsa; ɔagow hɔn atamfo akoma amma wɔanndwen ɔkõ ho; nyew, sɛ yetwa no tsia a, ɔayɛ ndzɛmba a oye ama no nkorɔfo eenya ahomka; nyew, dɛm aber yi ara so mu na oepirim hɔn akoma ama hɔn werɛ eefir Ewuradze hɔn Nyankopɔn, na woetsiatsia Krɔnkrɔnnyi no do wɔ hɔn ananadze—nyew, wɔbɔ dɛm bra yi osian hɔn ahotɔ nye hɔn ahonyadze mbordo no ntsi."
                },
                {
                    "number": 3,
                    "text": "Na dɛm na ɔma yehu dɛ sɛ Ewuradze ammfa amandzehu pii anntsẽa no dɔm, nyew, sɛ ɔammfa owu na hu, nye ɔkɔm, nye ɔyardɔm ahorow ammba hɔn do a nkyɛ wɔrennkaa no."
                },
                {
                    "number": 4,
                    "text": "O hwɛ mbrɛ adasamba dua yɛ nkwaseadze, hwɛ mbrɛ wosi pɛ egyangyandze, hwɛ mbrɛ wosi pɛ emumuyɛ, hwɛ mbrɛ wosi pɛ mbɔnsamdze, hwɛ mbrɛ hɔn anan si yɛ har wɔ bɔn ne yɛ ho, na hwɛ mbrɛ wosi yɛ nyaa wɔ papayɛ ho; hwɛ mbrɛ wosi yɛ aso ma abɔnsam na wɔdze hɔn akoma dzi wiadze egyangyandze ekyir!"
                },
                {
                    "number": 5,
                    "text": "Nyew, hwɛ mbrɛ wodua mema hɔnho do wɔ ahantanyɛ mu ho; nyew, hwɛ mbrɛ wodua tuw hɔnho na wɔyɛ emumuyɛ horow; na hwɛ mbrɛ wodua yɛ nyaa dɛ wɔbɛkaa Ewuradze hɔn Nyankopɔn, na woetsie n’afotusɛm, nyew, mbrɛ wodua yɛ nyaa dɛ wɔbɛnantsew nyansa akwan mu a!"
                },
                {
                    "number": 6,
                    "text": "Hwɛ, ne papayɛ kɛse na n’ehumbɔbɔr a ɔkyerɛ wɔ hɔn do nyina ekyir no, wɔmmpɛ dɛ Ewuradze hɔn Nyankopɔn a ɔbɔɔ hɔn no bɔhwɛ hɔn na oedzi hɔn do hen; wobu ne nsɛm egyangyandze, na wɔmmpɛ dɛ ɔbɛyɛ hɔn kwankyerɛnyi."
                },
                {
                    "number": 7,
                    "text": "O adasamba nnsɛ hwee koraa; nyew, wɔnnsɛ asaase do huntuma mpo."
                },
                {
                    "number": 8,
                    "text": "Na hwɛ asaase huntuma huw Nyankopɔn gu ha na ha ma nkyekyɛmu ba, sɛ hɛn kokoroko nye daapem Nyankopɔn no tsẽa mu a."
                },
                {
                    "number": 9,
                    "text": "Nyew, hwɛ ne ndze ma akoko na mbepɔw ho popo na wɔwosow."
                },
                {
                    "number": 10,
                    "text": "Na no tum ndze no ma hɔn mu paapaa na wɔyɛ tromtrom, nyew, wɔyɛ dɛ mbɔnsa mpo."
                },
                {
                    "number": 11,
                    "text": "Nyew, no tum ndze no ma asaase nyina wosow;"
                },
                {
                    "number": 12,
                    "text": "Nyew, no tum ndze no ma ɔbotantsim ase hihim, kɔ ne finfinim mpo."
                },
                {
                    "number": 13,
                    "text": "Nyew, sɛ ɔkã kyerɛ asaase dɛ—Tutu a—otutu."
                },
                {
                    "number": 14,
                    "text": "Nyew, sɛ ɔkã kyerɛ asaase dɛ—Ɔwo twe kɔ ekyir, na ma ndɔnhwer dodow a ɔwɔ da no mu nwar a—ɔba mu."
                },
                {
                    "number": 15,
                    "text": "Na mbrɛ n’asɛm tse no, asaase kɔ ekyir, na nyimpa dɛ ewia egyina fakor; nyew, na hwɛ, ɔtse dɛm, na nokwar asaase na okyin na nnyɛ ewia."
                },
                {
                    "number": 16,
                    "text": "Na hwɛ, sɛ ɔkã kyerɛ esu a no mu dɔ yie so dɛ—Ɔwo wew a—ɔwew."
                },
                {
                    "number": 17,
                    "text": "Hwɛ, sɛ ɔkã kyerɛ bepɔw dɛ—Ɔwo ma wo mu do kɔ sor na bra bɔhwe kurow kɛse yi do ma ɔmem nkɔ asaase tsir mu a—hwɛ ɔyɛ hɔ."
                },
                {
                    "number": 18,
                    "text": "Na hwɛ, sɛ ɔdasanyi bi dze egudze sie asaase tsir mu, na sɛ Ewuradze kã dɛ—Ma mpaa nkã no, osian nyia ɔdze siei no no emumuyɛ ntsi a—hwɛ, mpaa bɛka no."
                },
                {
                    "number": 19,
                    "text": "Na sɛ Ewuradze kã dɛ—Mpaa nkã wo, mma nyimpa biara nnhu wo fi dɛm aber yi na afebɔɔ a—hwɛ, ɔdasanyi biara ne nsa rennkã fi mber yi na afebɔɔ."
                },
                {
                    "number": 20,
                    "text": "Na hwɛ, sɛ Ewuradze kã kyerɛ ɔdasanyi bi dɛ—Osian wo emumuyɛ ntsi mpaa nkã wo afebɔɔ a—ɔbɛyɛ hɔ."
                },
                {
                    "number": 21,
                    "text": "Na sɛ Ewuradze kã dɛ—Osian wo emumuyɛ ntsi wobotwa wo efi m’enyim akyen a—ɔbɛma aba mu."
                },
                {
                    "number": 22,
                    "text": "Na nyia a ɔbɛkã iyi akyerɛ no ndue, na dɛm na ɔbɛba nyia ɔbɛyɛ emumuyɛ do, na wɔrenngye no nkwa; dɛm ntsi, osian iyi ntsi na wɔada nnuho edzi akyerɛ, ama wɔaagye adasa nkwa."
                },
                {
                    "number": 23,
                    "text": "Dɛm ntsi, nhyira akã hɔn a wobonu hɔnho na woetsie Ewuradze hɔn Nyankopɔn ne ndze; na dɛm nkorɔfo yi na wɔbɛgye hɔn nkwa."
                },
                {
                    "number": 24,
                    "text": "Na ma Nyankopɔn ndua no tumdzi kɛse no do, na ɔmma adasamba nya nnuho na wɔnyɛ ndwuma pa, ama wɔdze adom asan egu hɔn adom do, dɛ mbrɛ hɔn ndwuma tse."
                },
                {
                    "number": 25,
                    "text": "Na nkyɛ mebɛpɛ dɛ wɔbɛgye adasa nyina nkwa. Mbom yɛakenkan dɛ da kɛse a odzi ewiei no mu no, binom wɔ hɔ a wobotwa hɔn akyen, nyew, wobotwa hɔn efi Ewuradze n’enyim;"
                },
                {
                    "number": 26,
                    "text": "Nyew, wobegya hɔn akɔ tsebew a awerɛhow nnyi ewiei, na ɔhyɛ dɛm nsɛm yi mã dɛ: Hɔn a wɔayɛ papa no benya daapem nkwa; na hɔn a wɔayɛ bɔn no benya daapem afɔbu. Na dɛm na ɔtse. Amen."
                }
            ]
        },
        "/study/scriptures/bofm/hel/13": {
            "uri": "/study/scriptures/bofm/hel/13",
            "title": "Helaman 13",
            "data_type": "chapter",
            "chapter_name": "Tsir 13",
            "chapter_summary": [
                "Samuel, Lamannyi no hyɛ nkɔm dɛ sɛ Nephifo no ennu hɔnho a wɔbɛsɛɛ hɔn—Ndom kã hɔn nye hɔn ahodze—Wɔpow nkɔnhyɛfo no na wosiw hɔn abo, mbɔnsam twa hɔnho hyia na hɔn enyi gye emumuyɛdze ho. Bɛyɛ mfe 6 Ansaana wɔbɔwo Christ."
            ],
            "book_intro": [
                "Samuel, Lamannyi no no nkɔm a ɔdze hyɛɛ Nephifo no."
            ],
            "verses": [
                {
                    "number": 1,
                    "text": "Na afei ɔbaa dɛ afe a ɔtɔ do eduowɔtwe esia no mu no, Nephifo no kɔr do tsenaa emumuyɛ mu, nyew, emumuyɛdze kɛse na wɔyɛe, wɔ aber a nna Lamanfo no esi nketse dɛ wobedzi Nyankopɔn ne mbrasɛm do pɛpɛɛpɛr dɛ mbrɛ Moses mbra no tse."
                },
                {
                    "number": 2,
                    "text": "Na ɔbaa dɛ dɛm afe yi mu, Samuel bi a ɔyɛ Lamannyi baa Zarahemla asaase do, na ɔhyɛɛ ase dɛ ɔrekã asɛmpa no kyerɛ nkorɔfo no. Na ɔbaa dɛ ɔkãa nnuho ho nsɛm kyerɛɛ nkorɔfo no nda pii no, wɔpaam no, dɛm ntsi ɔyɛɛ dɛ nkyɛ ɔresan akɔ nankasa n’asaase do."
                },
                {
                    "number": 3,
                    "text": "Mbom hwɛ, Ewuradze ne ndze baa no hɔ dɛ, ɔnsan bio, na dza ɔbɛba n’akoma mu biara no ɔnhyɛ ho nkɔm nkyerɛ nkorɔfo no."
                },
                {
                    "number": 4,
                    "text": "Na ɔbaa dɛ wɔamma no kwan ma ɔannhɛn kurow no mu; dɛm ntsi ɔkɔree kɔfowee gyinaa fasu a ɔwɔ hɔ no do, na ɔtseen ne nsa na ɔdze ndze kɛse tseaa mu hyɛɛ hɔn nkɔm wɔ biribiara a Ewuradze dze hyɛɛ n’akoma mu no ho."
                },
                {
                    "number": 5,
                    "text": "Na ɔsee hɔn dɛ: Hwɛ emi Samuel, Lamannyi, merekã Ewuradze ne nsɛm a ɔdze ahyɛ m’akoma mu no akyerɛ hom; na hwɛ ɔdze ahyɛ m’akoma mu dɛ menkã nkyerɛ nkorɔfo yi dɛ pɛrpɛrdzi nkrantsee sensɛn hɔn do; na ansaana afe ahaanan botwa mu no nna pɛrpɛrdzi nkrantsee atɔ hɔn do."
                },
                {
                    "number": 6,
                    "text": "Nyew, ɔsɛɛ a ɔyɛ dur rotweɔn nkorɔfo yi, na biribiara runntum nngye nkorɔfo yi gyedɛ wonya nnuho na gyedzi wɔ Ewuradze Jesus Christ mu, nyia ɔbɛba wiadze ebohu amandze wɔ ndzɛmba pii mu, na woboku no ama no nkorɔfo no."
                },
                {
                    "number": 7,
                    "text": "Na hwɛ, Ewuradze no bɔfoe na ɔdaa no edzi kyerɛɛ me, na ɔdze enyigyesɛm abrɛ me kra. Na hwɛ, wɔasoma me dɛ membra mbɛkã nkyerɛ hom so, ama hom aatse enyigyesɛm; mbom hwɛ, hom mmpɛ dɛ hom gye me."
                },
                {
                    "number": 8,
                    "text": "Dɛm ntsi, dɛm na Ewuradze se: Osian Nephifo hɔn akomadzen ntsi, gyedɛ wonu hɔnho annyɛ dɛm a wobeyi m’asɛm efi hɔn nkyɛn, na matwe mo Sunsum efi hɔn nkyɛn, na merennhaw moho wɔ hɔnho bio, na mebɛdan hɔn enuanom hɔn akoma etsia hɔn."
                },
                {
                    "number": 9,
                    "text": "Na ansaana afe ahaanan botwa mu no nna mama wɔahwe hɔn; nyew, medze nkrantsee nye ɔkɔm nye ɔyardɔm bɛba abɛsera hɔn."
                },
                {
                    "number": 10,
                    "text": "Nyew, medze ebufuw a ɔyɛ dzen bɛba abɛsera hɔn, na hom atamfo hɔn ebusuasantsen a otsĩa anan no na wɔbɛtsena ase na wɔahwɛ ɔsɛɛ kɛse a ɔbɛba hom do no; na dɛm besi gyedɛ hom nu homho, Ewuradze na ɔse; na ebusuasantsen no a otsia anan no na wɔdze hom ɔsɛɛ bɛba."
                },
                {
                    "number": 11,
                    "text": "Mbom sɛ hom nu homho na hom san ba Ewuradze hom Nyankopɔn nkyɛn a, mibeyi m’ebufuw efi hɔ, Ewuradze na ɔse; nyew, dɛm na Ewuradze se, nhyiranyi nye nyia onu noho na ɔsan ba me nkyɛn, na mbom nyia onnu noho ndue."
                },
                {
                    "number": 12,
                    "text": "Nyew, Zarahemla kurow kɛse yi ndue; na hwɛ, osian hɔn a wɔyɛ ndzeyɛtsenenee ntsi na wɔagye no; nyew, kurow kɛse yi ndue, osiandɛ muhu, Ewuradze na ɔse, dɛ dodowara wɔ hɔ, nyew, kurow kɛse yi mu nkorɔfo dodowara na wobepirim hɔn akoma etsia me, Ewuradze na ɔse."
                },
                {
                    "number": 13,
                    "text": "Mbom nhyiranyi nye hɔn a wobonu hɔnho, na hɔn na mebɛgye hɔn nkwa. Mbom hwɛ; sɛ nnyɛ atseneneefo a wɔwɔ kurow kɛse yi mu a, hwɛ, nkyɛ mebɛma ogya efi sor aba abɛsɛɛ no."
                },
                {
                    "number": 14,
                    "text": "Mbom hwɛ, osian atseneneefo no ntsi na wɔdze noho akyɛ no. Na hwɛ, mber bɛba a, Ewuradze na ɔse, hom beyi atseneneefo no efi hom mu, aber no na hom benyin ama ɔsɛɛ; nyew, dɛm kurow kɛse yi ndue, osian emumuyɛdze nye ebusudze a ɔwɔ mu no ntsi."
                },
                {
                    "number": 15,
                    "text": "Nyew, Gideon kurow ndue, osian emumuyɛdze nye ebusudze a ɔwɔ mu no ntsi."
                },
                {
                    "number": 16,
                    "text": "Nyew, nkurow nyina a ɔwɔ asaase a abɔ ho aprɔw wondue, dza ɔyɛ Nephifo dze no, osian emumuyɛdze nye ebusudze a ɔwɔ mu no ntsi."
                },
                {
                    "number": 17,
                    "text": "Na hwɛ, ndom bɛba asaase no do, Dɔm Ewuradze na ɔse, osian nkorɔfo a wɔwɔ asaase no do no ntsi, nyew, osian hɔn emumuyɛdze nye hɔn ebusudze no ntsi."
                },
                {
                    "number": 18,
                    "text": "Na ɔbɛba dɛ, Dɔm Ewuradze na ɔse, nyew, hɛn Nyame kɛse nokwafo no, obiara a ɔdze egudze besie asaase tsir mu no runnhu bio, osian ndom kɛse a wɔdze adom asaase no ntsi, gyedɛ onyia no yɛ ɔtseneneenyi na ɔdze sie ma Ewuradze."
                },
                {
                    "number": 19,
                    "text": "Na mepɛ, Ewuradze na ɔse, dɛ wɔdze hɔn akoradze besie ama me; na ndom akã hɔn a wɔmmfa hɔn akoradze nnsie mma me; osiandɛ hɔn mu biara mmfa n’akoradze nnsie mma me, gyedɛ ɔtseneneenyi; na obiara a ɔmmfa n’akoradze nnsie mma me no, ndom akã no, nye akoradze no so, na obiara ne nsa rennkã osiandɛ wɔadom asaase no."
                },
                {
                    "number": 20,
                    "text": "Na da bɛba a wɔdze hɔn akoradze besie, osiandɛ wɔdze hɔn akoma etsim ahonya do; na osiandɛ wɔdze hɔn akoma etsim hɔn ahonya do ntsi sɛ woruguan efi hɔn atamfo enyim a wɔdze hɔn akoradze bosuma; osiandɛ wɔremmfa nnsie mma me, ndom akã hɔn nye hɔn akoradze no so; na dɛm da no mu na wɔbɛhaw hɔn, Ewuradze na ɔse."
                },
                {
                    "number": 21,
                    "text": "Hom nhwɛ, nkorɔfo a hom wɔ kurow kɛse yi mu, hom ntsie me nsɛm; nyew, hom ntsie nsɛm a Ewuradze akã; na hwɛ ɔse ɔadom hom osian hom ahonya ntsi, na ɔadom hom ahonya so, osiandɛ hom dze hom akoma etsim do, na hom enntsie nyia ɔdze maa hom no ne nsɛm."
                },
                {
                    "number": 22,
                    "text": "Hom nnkaa Ewuradze hom Nyankopɔn wɔ ndzɛmba a ɔdze ehyira hom no mu, na mbom aber nyina hom kaa hom ahonya, na hom nnda Ewuradze hom Nyankopɔn ase wɔ ho; nyew, hom akoma nntwe mmbɛn Ewuradze na mbom ahantanyɛ kɛse ahyɛ no mã dze hom akɔ ntsɛn, ahomemado, enyiber, aperdzi, ahoɔyaw atseetsee nye ewudzi, nye emumuyɛ ahorow nyina ne yɛ mu."
                },
                {
                    "number": 23,
                    "text": "Na dɛm ntsi na Ewuradze Nyankopɔn bɛma ndom aba asaase no do, na hom ahonya so do, na iyi osian hom emumuyɛ ntsi."
                },
                {
                    "number": 24,
                    "text": "Nyew, dɛm nkorɔfo yi wondue, osian dɛm mber yi asõ, ma hom yi nkɔnhyɛfo edzi, na hom si hɔn atwetwe, na hom tow abo bɔ hɔn, na hom kum hɔn, na hom yɛ hɔn emumuyɛ ahorow nyina, dɛ mbrɛ wɔyɛɛ no tsetseber do ara pɛr no."
                },
                {
                    "number": 25,
                    "text": "Na afei hom kasa a, hom kã dɛ: Sɛ hɛn aber do nye hɛn tsetse egyanom aber do a, nkyɛ yennkum nkɔnhyɛfo no; na yennsiw hɔn abo, na yennyi hɔn edzi."
                },
                {
                    "number": 26,
                    "text": "Hwɛ hom muo kyɛn hɔn koraa; na dɛ Ewuradze tse ase yi, sɛ nkɔnhyɛnyi bi ba hom mu na ɔkã Ewuradze n’asɛm kyerɛ hom, dza ɔfa hom bɔn na hom emumuyɛ ho a, nna hom bo efuw no, na hom eyi no edzi, na hom dua akwan horow nyina do per dɛ hom bɛsɛɛ no; nyew, hom kã dɛ ɔyɛ nkɔnhyɛnyi torfo, na dɛ ɔyɛ ɔdzebɔnyɛnyi, na ɔyɛ abɔnsam nyimpa, osiandɛ ɔagye hom ndzeyɛbɔn ho dase ntsi."
                },
                {
                    "number": 27,
                    "text": "Mbom, hwɛ, sɛ nyimpa bi ba hom mu na ɔbɛkã dɛ: Hom nyɛ iyi, na emumuyɛ biara nnyi mu; hom nyɛ dɛm na hom runnhu amandze; nyew, ɔbɛkã dɛ: Hom ndzi hom akoma ne ntsɛnyɛ ekyir; nyew, hom nhwɛ dza hom enyi tua ho no ho nyɛ ntsɛn, na hom nyɛ adze biara a hom akoma pɛ—na sɛ nyimpa bi ba hom mu na ɔkã iyi a, hom bɛgye no, na hom akã dɛ ɔyɛ nkɔnhyɛnyi."
                },
                {
                    "number": 28,
                    "text": "Nyew, hom bɛma no do wɔ sor na hom dze hom ahodze ama no; hom dze hom sika, na hom dwetɛ bɛma no, na hom dze atar a ɔsombo ahyɛ no; osiandɛ ɔkã ndaadaasɛm kyerɛ hom ntsi, na ɔse dɛ hom nyina ye, ntsi hom rinnya mfom biara wɔ no ho."
                },
                {
                    "number": 29,
                    "text": "O hom emumuyɛfo ebusuasantsen a wɔaman afa homankasa hom kwan do; hom a asokyew na akɔnkye ahyɛ hom mã, hom susu dɛ Ewuradze benya hom ho abotar ekodu dabɛn? Nyew, hom begyaa homho ama akwankyerɛfo efurafo na nkwaseafo ekodu dabɛn? Nyew, hom bɛpɛ sum asen kan ekodu dabɛn?"
                },
                {
                    "number": 30,
                    "text": "Nyew, hwɛ, Ewuradze n’ebufuw aba hom do dada; hwɛ, osian hom emumuyɛ ntsi ɔadom asaase no."
                },
                {
                    "number": 31,
                    "text": "Na hwɛ, mber bɛba a wɔbɔdom hom sika, ma no ho ayɛ tor, ma hom runntum nnsuo mu; na hom ahohia nda mu no hom nsa rennkã."
                },
                {
                    "number": 32,
                    "text": "Na hom hia nda mu no, hom bosũ afrɛ Ewuradze; na hom sũ bɛyɛ kwa, osiandɛ ɔsɛɛ no enya aba hom do dada, na hom nsɛɛ no enya esi pi; na hom bosũ na hom atseatsea mu wɔ da no mu, Dɔm Ewuradze na ɔse. Na hom etwa kwadwom; na hom ase dɛ:"
                },
                {
                    "number": 33,
                    "text": "O nkyɛ munuu moho, na mennkunkum nkɔnhyɛfo no na mennsiw hɔn abo, na mennyi hɔn edzi. Nyew, da no mu hom bɛse dɛ: O nkyɛ yɛnkaa Ewuradze hɛn Nyankopɔn wɔ da a ɔdze hɛn ahonya maa hɛn no mu, nkyɛ ɔannyɛ tortor ma yɛannyew no; na hwɛ, hɛn sika efi hɛn nkyɛn kɔ."
                },
                {
                    "number": 34,
                    "text": "Hwɛ, yɛdze edwindadze to ha ndɛ a, adze kyee na ayew; na hwɛ, da a yɛrohwehwɛ hɛn nkrantsee akɔ ɔkõ no nna wɔagye efi hɛn nsamu."
                },
                {
                    "number": 35,
                    "text": "Nyew, sɛ yɛdze hɛn akoradze sie a nna wɔatserew efi hɛn nsa osiandɛ ɔadom asaase no."
                },
                {
                    "number": 36,
                    "text": "O, kɛtseankyɛ yenuu hɛnho wɔ da no a Ewuradze n’asɛm baa hɛn nkyɛn no; na hwɛ ɔadom asaase no, ma ndzɛmba nyina ho ayɛ tortor, ma yenntum nnsuo mu."
                },
                {
                    "number": 37,
                    "text": "Hwɛ, mbɔnsam etwa hɛnho ehyia, nyew, nyia oesi nketse dɛ ɔbɛsɛɛ hɛn akra n’abɔfoe abɔ hɛnho aprɔw. Hwɛ, hɛn emumuyɛ ayɛ kɛse. O Ewuradze, ana innkotum adan w’ebufuw no efi hɛn do? Na dɛm bɛyɛ hom kasaa wɔ nda no mu."
                },
                {
                    "number": 38,
                    "text": "Mbom hwɛ, hom nsɔhwɛber no kɔ; hom tutuu hom nkwagyeber no hyehyɛɛ da kesii dɛ ɔpaa homho daapem, na hom nsɛɛ enya esi pi; nyew, na hom dze hom nkwa nda nyina peree hwehwɛɛ dza hom runntum nnya; na hom hwehwɛɛ enyigye wɔ emumuyɛ ne nyɛe mu; dza ɔnye tsenenee su a ɔwɔ hɛn Onnyiewiei na Tsir kokoroko no mu bɔ ebira."
                },
                {
                    "number": 39,
                    "text": "O nkorɔfo a hom wɔ asaase yi do, nkyɛ hom etsie me nsɛm! Na mobɔ mpaa dɛ Ewuradze n’ebufuw ndan mfi hom do, ama hom eenu homho ma wɔagye hom nkwa."
                }
            ]
        },
        "/study/scriptures/bofm/hel/14": {
            "uri": "/study/scriptures/bofm/hel/14",
            "title": "Helaman 14",
            "data_type": "chapter",
            "chapter_name": "Tsir 14",
            "chapter_summary": [
                "Samuel hyɛ nkɔm dɛ wɔ Christ n’awoo no anafua no bɛyɛ kan na woraba fofor bopue—Christ pon adasamba fi honam na sunsum mu owu mu—No wu ho nsɛnkyerɛdze no mu bi nye sum kebii ndaansa, mbotan mpaapaae, na nsakyer kɛse a ɔbɛba asaase do awerɛfir mu. Bɛyɛ mfe 6 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei ɔbaa dɛ Samuel Lamannyi no hyɛɛ nkɔm akɛse pii a woenntum annkyerɛw."
                },
                {
                    "number": 2,
                    "text": "Na hwɛ, ɔsee hɔn dɛ: Hwɛ, mema hom asɛnkyerɛdze; na mfe enum bio bɛba no, na hwɛ Nyankopɔn ne Ba bɛba abɔpon hɔn a wɔbɛgye ne dzin edzi no."
                },
                {
                    "number": 3,
                    "text": "Na hwɛ, iyi nye ne mbae ber mu asɛnkyerɛdze a medze rema hom; na hwɛ, kan kɛse bi bɛhyerɛn wimu na ansaana ɔbɛba no sum biara rennhyɛ dɛm anafua no araa ma aayɛ nyimpa dɛ gyama ɔyɛ adzekyee."
                },
                {
                    "number": 4,
                    "text": "Dɛm ntsi, adzekyee na adzesaa na adzekyee bio bɛyɛ dɛ mbrɛ ɔyɛ da kor na adzesaa nnyi hɔ; na iyi na ɔbɛyɛ asɛnkyerɛdze dze ama hom; na hom bohu dɛ ewia epue na ɔakɔtɔ so; dɛm ntsi wobohu ampaara dɛ ɔyɛ nda ebien na adzesaa; naaso adzesaa no rennyɛ sum; na dɛm adzesaa no ekyir na wɔbɔwo no."
                },
                {
                    "number": 5,
                    "text": "Na hwɛ, nworaba fofor bi bopue a hom nnhun ne saso da; na iyi so bɛyɛ asɛnkyerɛdze ama hom."
                },
                {
                    "number": 6,
                    "text": "Na hwɛ, nnyɛ ne nyinara nye iyi, na asɛnkyerɛdze nye anwanwadze pii bopue wimu."
                },
                {
                    "number": 7,
                    "text": "Na ɔbɛba dɛ homho bɔbow hom, na ayɛ hom nwanwa araa ekesi dɛ hom bɔhwehwe famu."
                },
                {
                    "number": 8,
                    "text": "Na ɔbɛba dɛ obiara a ɔbɛgye Nyankopɔn ne Ba no edzi no, obenya daapem nkwa."
                },
                {
                    "number": 9,
                    "text": "Na hwɛ, dɛm na Ewuradze maa no bɔfoe bɛhyɛɛ me dɛ membra mebɛkã nkyerɛ hom; nyew ɔhyɛɛ me dɛ membɛhyɛ nkɔm wɔ dɛm ndzɛmba yi ho nkyerɛ hom; nyew, ɔsee me dɛ: Tsẽa mu kã kyerɛ nkorɔfo yi dɛ, hom nnu homho na hom nsiesie Ewuradze no kwan no mu."
                },
                {
                    "number": 10,
                    "text": "Na hwɛ, osiandɛ meyɛ Lamannyi na makã nsɛm a Ewuradze ahyɛ me dɛ menkã, na osiandɛ otsia hom kɛse ntsi, hom bo efuw me na hom rohwehwɛ asɛɛ me, na hom eyi me edzi efi hom mu."
                },
                {
                    "number": 11,
                    "text": "Na hom bɛtse me nsɛm, osiandɛ, iyi ho ntsi na mibegyinaa kurow yi n’afasu yi do, ama hom aatse na hom eehu Nyankopɔn n’atsɛmbu no a ɔrotweɔn hom osian hom emumuyɛ ntsi, na bio ama hom eehu nnuho ne ngyinado."
                },
                {
                    "number": 12,
                    "text": "Na bio, ama hom eehu Jesus Christ, Nyankopɔn ne Ba no, sor nye asaase Egya, adze nyina Bɔadze fitsi ahyɛse no ne mbae; nye ne mbae ho asɛnkyerɛdze, ama hom aagye ne dzin no edzi."
                },
                {
                    "number": 13,
                    "text": "Na sɛ hom gye ne dzin dzi a hom bonu homho wɔ hom bɔn nyina ho, na hom nam ne ndwuma pa do enya bɔnfakyɛ."
                },
                {
                    "number": 14,
                    "text": "Na hwɛ, nsɛnkyerɛdze bio so a medze rema hom nye dza ɔfa no wu ho."
                },
                {
                    "number": 15,
                    "text": "Na hwɛ, ɔsɛ dɛ owu ama nkwagye aaba; nyew, otwar dɛ ɔba no dɛm, naaso ohia dɛ owu, ama wusoɛr aaba, ama wɔnam dɛm kwan no do wɔdze adasa aaba Ewuradze enyim."
                },
                {
                    "number": 16,
                    "text": "Nyew, hwɛ, dɛm owu yi na ɔdze owusoɛr bɛba, na ɔbɔpon adasamba nyina efi owu a odzi kan no mu—dɛm sunsum mu owu no a ɔwɔ hɔ ma adasamba nyina no, wɔnam Adam n’asehwe no do etwa hɔn efi Ewuradze enyim akyen, na iyi na wɔfa no dɛ ɔyɛ owu dze ma honam mu ndzɛmba na sunsum mu ndzɛmba so."
                },
                {
                    "number": 17,
                    "text": "Mbom hwɛ, Christ no wusoɛr no bɔpon adasamba, nyew, adasamba nyina mpo, na ɔdze hɔn asan aba Ewuradze enyim."
                },
                {
                    "number": 18,
                    "text": "Nyew, na ɔdze nnuho nhyehyɛɛ aba, dɛ obiara a obonu noho no, worunntwa no na wɔnntow no nnkyen ogya mu; na mbom obiara a onnu noho no wobotwa no na wɔatow no akyen ogya mu; na sunsum mu owu aba hɔn do bio, nyew, owu mprɛnu, na woetwa hɔn akyen bio dɛ ɔyɛ ndzɛmba a ɔfa tsenenee ho."
                },
                {
                    "number": 19,
                    "text": "Dɛm ntsi hom nnu homho, hom nnu homho, na sɛ hom nyim dɛm ndzɛmba yi nyina na sɛ hom annyɛ a, hom dze homho bɛba abɛhyɛ afɔbu ase, na wɔdze hom aba owu mprɛnu mu."
                },
                {
                    "number": 20,
                    "text": "Mbom hwɛ, dɛ mbrɛ mekãa kyerɛɛ hom a ɔyɛ asɛnkyerɛdze kor so, dza ɔyɛ no wu ho asɛnkyerɛdze no, hwɛ, da no a obowu no ewia bɛhyɛ sum na ɔbɔpow dɛ ɔdze ne kan ma hom; bosoom nye nworaba so dɛmara; na kan remmba asaase yi enyi do, fitsi ber a obowu dze kesi nda ebiasa ntamu mpo, dze ekesi aber a ɔbɔsoɛr efi owu mu bio."
                },
                {
                    "number": 21,
                    "text": "Nyew, aber a obegyaa no sunsum mu no, wimu bɔbobɔmu na enyinam atsetsew wɔ ndɔnhwer pii mu, na asaase bɔwosow na oehihim; na mbotan a ɔwɔ asaase enyi do, dza ɔwɔ asaase do nye n’ase nyina a hom nyim aber yi mu dɛ ɔyɛ dzen, anaa dɛ ɔyɛ botantsim kor bɛpaapaa;"
                },
                {
                    "number": 22,
                    "text": "Nyew, hɔn mu bɛpaapaa ebien, ebien, na ofi dɛm aber no rokɔ no wobohu hɔn esinesin na mpaapae, mpaapae wɔ asaase nyina enyi do, nyew, yebohu bi wɔ asaase n’enyi do na bi so wɔ asaase ase."
                },
                {
                    "number": 23,
                    "text": "Na hwɛ, ehum akɛse botutu, na akoko pii botutu efi hɔ ma hɔn ananmu ayɛ dɛ mbɔnsa, na mbea pii a hɔ yɛ mbɔnsa aber yi mu no bɛyɛ akoko a ɔyɛ atsentsen ara yie."
                },
                {
                    "number": 24,
                    "text": "Na akwan akɛse pii bɛpaapaa, na nkuropɔn pii adan amamfo."
                },
                {
                    "number": 25,
                    "text": "Na nda pii do bobuebue, na woeyi hɔn ewufo ama; na ahotseweefo pii bɛda hɔnho edzi akyerɛ dodowara."
                },
                {
                    "number": 26,
                    "text": "Na hwɛ, dɛm na ɔbɔfo no kãa kyerɛɛ me; na ɔsee me dɛ wimu bɔbobɔmu na enyinam atsetsew wɔ ndɔnhwer pii mu."
                },
                {
                    "number": 27,
                    "text": "Na ɔsee me dɛ aber a wimu mbobɔmu nye enyinam nye ehum no ano bɔbɔ adze no na ndzɛmba yinom wɔ dɛ ɔba no, sum bɛkata asaase nyinara enyi do bɛyɛ nda ebiasa ntamu."
                },
                {
                    "number": 28,
                    "text": "Na ɔbɔfo no see me dɛ, dodowara bohu ndzɛmba akɛse sen iyinom, ama wɔaagye edzi dɛ nsɛnkyerɛdze nye anwanwadze yinom besi asaase nyinara enyi do, ama woeehu dɛ siantsir biara nnyi hɔ dɛ adasamba bɛgye kyim."
                },
                {
                    "number": 29,
                    "text": "Na iyi na ɔbɛma hɔn a wɔbɛgye edzi no wɔagye hɔn nkwa, na hɔn a wɔnnkɛgye edzi no atsɛmbu tsenenee aba hɔn do; na sɛ wobu hɔn fɔ so a nna hɔnankasa na wɔatwe afɔbu aba hɔn do."
                },
                {
                    "number": 30,
                    "text": "Na afei, mo nuanom, hom nkaa, hom nkaa, dɛ hom mu biara a ɔbɔhwer no nkwa no, ɔhwer no ma noara noho; na hom mu biara so a ɔyɛ emumuyɛ no, ɔyɛ ma noara noho; na hwɛ, hom wɔ fahodzi; na ɔama hom kwan dɛ hom nyɛ dza hom pɛ; na hwɛ, Nyankopɔn ama hom nyimdzee na ɔama hom fahodzi so."
                },
                {
                    "number": 31,
                    "text": "Ɔdze ama hom ama hom dze eehu dza oye efi bɔn ho, na ɔdze ama hom ama hom asan mu aafa nkwa anaa owu; na hom botum ayɛ dza oye na wɔdze hom asan aba dza oye ho, anaadɛ wɔdze dza oye bɛsan ama hom; anaadɛ hom botum ayɛ bɔn, na wɔdze dza ɔyɛ bɔn so asan ama hom."
                }
            ]
        },
        "/study/scriptures/bofm/hel/15": {
            "uri": "/study/scriptures/bofm/hel/15",
            "title": "Helaman 15",
            "data_type": "chapter",
            "chapter_name": "Tsir 15",
            "chapter_summary": [
                "Ewuradze tsẽaa Nephifo osiandɛ Ɔdɔ hɔn—Lamanfo a wɔsakyeree no gyina pintsinn wɔ gyedzi mu—Ewuradze bohu Lamanfo mbɔbɔr wɔ nda a odzi ekyir no mu. Bɛyɛ mfe 6 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, m’enuanom adɔfo, hwɛ, meda no edzi kyerɛ hom dɛ gyedɛ hom nu homho annyɛ dɛm a hom efiefi bɛyɛ afõ."
                },
                {
                    "number": 2,
                    "text": "Nyew, gyedɛ hom nu homho, annyɛ dɛm a hom mbaa bosũ kɛse ber a wɔrema hɔn mba enumfo wɔ dɛm da no mu; osiandɛ hom bɔbɔ mbɔdzen dɛ hom boguan na sumabew biara nnyi hɔ mma hom; nyew, na hɔn a wonyinsen wondue, osiandɛ hɔnho ayɛ hɔn dur ntsi worunntum nnguan; dɛm ntsi, wobetsiatsia hɔn do wɔ famu na woegya hɔn hɔ ma wɔahwer hɔn nkwa."
                },
                {
                    "number": 3,
                    "text": "Nyew, nkorɔfo a wɔfrɛ hɔn Nephi no nkorɔfo no wondue, gyedɛ wonu hɔnho, ber a wobohu dɛm nsɛnkyerɛdze yi nyina nye anwanwadze a wobeyi akyerɛ hɔn no; na hwɛ, wɔyɛ nkorɔfo a Ewuradze asan mu eyi hɔn; nyew, Nephi no nkorɔfo no na Ewuradze dɔ hɔn, na ɔtsẽa hɔn so; nyew, hɔn emumuyɛ nda mu no ɔtsea hɔn osiandɛ ɔdɔ hɔn."
                },
                {
                    "number": 4,
                    "text": "Mbom hwɛ m’enuanom, Lamanfo no na okyir hɔn osiandɛ wɔakɔ do ayɛ bɔn mber pii, osian hɔn egyanom hɔn amambra n’emumuyɛ ntsi. Mbom hwɛ, ɔnam Nyame ne nsɛm a Nephifo bɛkãa ntsi nkwagye aba hɔn nkyɛn; na iyi ho ntsi Ewuradze maa hɔn nda waree no."
                },
                {
                    "number": 5,
                    "text": "Na mebɛpɛ dɛ hom bohu dɛ hɔn mu dodowara afa hɔn dwumadzi kwan do, na wɔnantsew yie wɔ Nyankopɔn enyim, na wɔpen dɛ wobedzi ne mbrasɛm na ne nhyehyɛɛ nye n’atsɛmbu do dɛ mbrɛ Moses ne mbra se."
                },
                {
                    "number": 6,
                    "text": "Nyew, mese hom dɛ, hɔn mu dodowara na wɔreyɛ iyi, na wɔreper enyiberdo dɛ wɔbɔtwe hɔn enuanom a wɔaka no aba nokwar nyimdzee no ho; dɛm ntsi wɔtwe dodowara ma wɔbɛkã hɔn ho dabaa."
                },
                {
                    "number": 7,
                    "text": "Na hwɛ, homankasa hom nyim, na hom gye ho dase dɛ hɔn mu dodowara na wɔatwe hɔn aba nokwar nyimdzee no ho, ma woehu hɔn egyanom hɔn emumuyɛ nye ekyiwadze amambra, na wɔama wɔagye kyerɛwsɛm krɔnkrɔn no edzi, nyew, nkɔnhyɛfo krɔnkrɔn no hɔn nkɔnhyɛ, dza wɔakyerɛw a ɔgye hɔn ma wonya gyedzi wɔ Ewuradze mu, dze hɔn kɔ nnuho mu, gyedzi na nnuho a ɔma hɔn akoma mu nsakyer—"
                },
                {
                    "number": 8,
                    "text": "Dɛm ntsi, hɔn mu dodowara a wɔabɛkã ho yi, homankasa hom nyim dɛ wosi pi na wogyina pintsinn wɔ gyedzi mu, nye adze kor a ɔama woenya fahodzi no mu."
                },
                {
                    "number": 9,
                    "text": "Na hom nyim so dɛ wɔdze hɔn ɔkõ ho akodze esie famu, na wosuro dɛ wobotu osiandɛ annyɛ a kwan biara do no wɔbɛyɛ bɔn; nyew, hom tum hu dɛ wosuro dɛ wɔbɛyɛ bɔn—na hwɛ wɔbɛpɛ dɛ wogyaa hɔnho ma hɔn atamfo ma wotsiatsia hɔn do wɔ famu na wokunkum hɔn, na wɔremma hɔn nkrantsee do nnkõ nntsia hɔn, na iyi tse dɛm osian hɔn gyedzi a ɔwɔ Christ mu ntsi."
                },
                {
                    "number": 10,
                    "text": "Na afei, osiandɛ wogyina pintsinn ntsi sɛ wɔgye adze bi dzi a nna wɔagye edzi, na osiandɛ wosi pi ntsi ber a woenya ntsease yi, hwɛ, Ewuradze behyira hɔn na ɔato hɔn nda mu a ɔronnhwɛ hɔn emumuyɛ ho."
                },
                {
                    "number": 11,
                    "text": "Nyew, sɛ wɔwodow wɔ gyedzi mu mpo a Ewuradze bɔto hɔn nda mu, ekesi dɛ mber no bɛba, dɛ mbrɛ hɛn egyanom na nkɔnhyɛnyi Zenos, nye wɔnkɔnhyɛfo pii so kãa faa hɛn nuanom Lamanfo dze hɔn bɛsananan mu aba nokwar nyimdzee no ho bio no—"
                },
                {
                    "number": 12,
                    "text": "Nyew, mese hom dɛ nda a odzi ekyir yi Ewuradze n’anohoba no asõ hɛn nuanom Lamanfo so do; na ɔmmfa ho dɛ wobohu amandze pii, na ɔmmfa ho so dɛ wɔbɛma woedzi akɔnaaba wɔ asaase enyi do, na woetsiw hɔn, na wɔahwe hɔn na wɔabɔ hɔn apetse a wonnya sumabew biara, Ewuradze bohu hɔn mbɔbɔr."
                },
                {
                    "number": 13,
                    "text": "Na iyi besi dɛ mbrɛ nkɔnhyɛ no tse no, dɛ wɔdze hɔn bɛba nokwar nyimdzee no ho bio, dza ɔyɛ hɔn Pomfo, na hɔn guanhwɛfo kɛse nokwafo no ho nyimdzee no, na wɔbɛkan hɔn afora no nguan."
                },
                {
                    "number": 14,
                    "text": "Dɛm ntsi mese hom dɛ, obeye ama hɔn asen hom, nna gyedɛ hom nu homho."
                },
                {
                    "number": 15,
                    "text": "Na hwɛ, sɛ etumdze ndwuma a wɔayɛ akyerɛ hom yi, sɛ wɔyɛɛ kyerɛɛ hɔn, nyew, dze kyerɛɛ hɔn a osian hɔn egyanom hɔn amambra ntsi wɔwodowee wɔ gyedzi mu no a, nkyɛ homara hom bohu dɛ wɔronnwodow wɔ gyedzi mu bio ara da."
                },
                {
                    "number": 16,
                    "text": "Dɛm ntsi, Ewuradze se: Merennsɛɛ hɔn korakora, mbom me nyansaa nda no mu no mebɛma wɔasan aba me nkyɛn bio, Ewuradze na ɔse."
                },
                {
                    "number": 17,
                    "text": "Na afei hwɛ, ɔfa Nephifo no, Ewuradze na ɔse: Sɛ worunnu hɔnho, na wɔnnkɔ do nnyɛ me pɛ a, mebɛsɛɛ hɔn korakora, Ewuradze na ɔse, osian hɔn ekyingye ntsi, etumdze pii a mayɛ nyina mmfa hɔnho; na nokwar, dɛ Ewuradze tse ase yi dɛm ndzɛmba yi nyinara bɛyɛ hɔ, Ewuradze na ɔse."
                }
            ]
        },
        "/study/scriptures/bofm/hel/16": {
            "uri": "/study/scriptures/bofm/hel/16",
            "title": "Helaman 16",
            "data_type": "chapter",
            "chapter_name": "Tsir 16",
            "chapter_summary": [
                "Nephi numa Nephifo a wɔgye Samuel dzi no—Nephifo no a wonnuu hɔnho no nntum mmfa hɔn egyen na abo nnku Samuel—Binom pirim hɔn akoma na binom so hu abɔfo—Ekyingyefo no se dɛ onnkehia dɛ wɔbɛgye Christ nye Ne Jerusalem mbaa no edzi. Bɛyɛ mfe 6–1 Ansaana wɔbɔwo Christ."
            ],
            "verses": [
                {
                    "number": 1,
                    "text": "Na afei, ɔbaa dɛ dodowara na wɔtsee Samuel, Lamannyi no, ne nsɛm no a ɔkãa wɔ afasu no do no. Na dodowara a wɔgyee n’asɛm no dzii no kɔree kɔhwehwɛɛ Nephi; na aber a wohun no no, wɔkãa hɔn bɔn kyerɛɛ no na wɔammfa ennsuma, na wɔpɛɛ dɛ wobonuma hɔn esu ama Ewuradze."
                },
                {
                    "number": 2,
                    "text": "Mbom dodowara a wɔwɔ hɔ a wɔanngye Samuel ne nsɛm enndzi no, hɔn bo fuuw no; na wɔtotoow no abo wɔ afasu no do, na dodowara so totoow no egyen ber a ogyina afasu no do no; mbom nna Ewuradze no Sunsum kã no ho ma dɛm ntsi hɔn abo nye egyen no mu biara annka no."
                },
                {
                    "number": 3,
                    "text": "Afei ber a wohun dɛ wonntum ntow mbɔ no no, hɔn mu dodowara a wɔwɔ hɔ no gyee ne nsɛm dzii, na wɔkɔr Nephi hɔ ama oeenuma hɔn."
                },
                {
                    "number": 4,
                    "text": "Na hwɛ, nna Nephi runuma, na ɔrehyɛ nkɔm, na ɔrekã asɛmpa no, na ɔrekã nnuho ho asɛm kyerɛ nkorɔfo no, na ɔreyɛ nsɛnkyerɛdze na anwanwadze kyerɛɛ hɔn, na ɔreyɛ etumdze wɔ nkorɔfo no mu, ama woeehu dɛ ɔnnkɛkyɛr na Christ aba—"
                },
                {
                    "number": 5,
                    "text": "Nna ɔrekã ndzɛmba a ɔnnkɛkyɛr na aba ho asɛm, ama woeehu na wɔakaa wɔ aber a ɔbɛba no ama woeehu dɛ ɔakã akyerɛ hɔn dada, na dɛm bɛma wɔagye edzi; dɛm ntsi dodowara a wɔgyee Samuel ne nsɛm dzii no kɔr no hɔ ama oeenuma hɔn, na wɔbaa dɛ woenu hɔnho na wɔkãa hɔn bɔn."
                },
                {
                    "number": 6,
                    "text": "Mbom hɔn mu dodowara so anngye Samuel ne nsɛm no enndzi; dɛm ntsi ber a wohun dɛ hɔn abo nye hɔn egyen-menaba no nntum nnkã no no, wɔtseatseaa mu frɛɛ hɔn nsordaafo mpanyimfo no see dɛ: Hom mfa dɛm nyimpa yi na wɔnkyekyer no, osiandɛ ɔwɔ sunsum bɔn; na osian abɔnsam no tum a ɔwɔ no mu ntsi na hɛn abo nye hɔn egyen-menaba nntum nnkã no no; dɛm ntsi hom mfa no na wɔnkyekyer no na hom mfa no nkɔ."
                },
                {
                    "number": 7,
                    "text": "Na aber a wɔkɔree dɛ wɔdze hɔn nsa rekɛkã no ara, nna hwɛ, ɔtoow noho san famu fii afasu no do, na oguanee fii hɔn asaase no do kɔr nankasa no kurow mu, na ɔhyɛɛ ase kãa nsɛmpa no na ɔhyɛɛ nkɔm wɔ nankasa no nkorɔfo mu."
                },
                {
                    "number": 8,
                    "text": "Na hwɛ, wɔanntse ne nkã bio wɔ Nephifo no mu; na dɛm na nkorɔfo no hɔn asetsena mu nsɛm tse."
                },
                {
                    "number": 9,
                    "text": "Na dɛm na afe a ɔtɔ do eduowɔtwe esia wɔ atsɛmbuafo no aber do wɔ Nephi no nkorɔfo do no dze baa ewiei."
                },
                {
                    "number": 10,
                    "text": "Na dɛm ara so na afe a ɔtɔ do eduowɔtwe esuon wɔ atsɛmbuafo no aber do no dze baa ewiei a dɔm no hɔn mu dodowara kɔr do tsenaa hɔn ntsɛnyɛ nye emumuyɛ mu, na hɔn mu kumaabi na wɔnantseew ahwɛyie mu wɔ Nyankopɔn enyim."
                },
                {
                    "number": 11,
                    "text": "Na dɛmara so na asetsena bɛyɛɛ wɔ afe a ɔtɔ do eduowɔtwe awɔtwe no mu wɔ atsɛmbuafo no aber do."
                },
                {
                    "number": 12,
                    "text": "Na mbom nsakyer kakraabi na ɔbaa nkorɔfo no hɔn asetsena mu, dza ɔbae ara nye dɛ nkorɔfo no hyɛɛ ase dɛ wɔreyɛ emumuyɛ kɛse, na wɔkɔr do yɛɛ dza ɔnye Nyankopɔn ne mbrasɛm bɔ ebira pii, wɔ atsɛmbuafo no aber do, wɔ afe a ɔtɔ do eduowɔtwe akron no mu."
                },
                {
                    "number": 13,
                    "text": "Mbom ɔbaa dɛ afe a ɔtɔ do eduokron wɔ atsɛmbuafo no aber do no, woyii nsɛnkyerɛdze akɛse nye anwanwadze kyerɛɛ dɔm no; na nkɔnhyɛfo no hɔn nsɛm no hyɛɛ ase dɛ ɔrehyɛ mã."
                },
                {
                    "number": 14,
                    "text": "Na abɔfo yii hɔnho kyerɛɛ nyimpa, enyansafo, na wɔdaa nsɛmpa a ɔyɛ dɛw kɛse no edzi kyerɛɛ hɔn; dɛm afe yi mu na kyerɛwsɛm no hyɛɛ ase dɛ ɔrehyɛ mã."
                },
                {
                    "number": 15,
                    "text": "Naaso iyi nyina ekyir no, nkorɔfo hyɛɛ ase piriim hɔn akoma. Hɔn nyina kɔree ma ɔkaa agyedzifo mapã no nko, Nephifo nye Lamanfo so, na wɔhyɛɛ ase tweer hɔnankasa hɔn ahoɔdzen nye hɔnankasa hɔn nyansaa na wɔsee dɛ:"
                },
                {
                    "number": 16,
                    "text": "Ndzɛmba bi wɔ hɔ a wɔbɔɔ hɔn tsirmu kãe na ɔbaa mu; mbom hwɛ, yenyim dɛ dɛm ndwuma akɛse na ɔyɛ nwanwa yi nyina a wɔakã ho nsɛm no orunntum nnsi."
                },
                {
                    "number": 17,
                    "text": "Na wɔhyɛɛ ase dɛ wɔrodwen ho na wɔregye kyim wɔ hɔn mu se dɛ:"
                },
                {
                    "number": 18,
                    "text": "Onnkehia dɛ nyimpa a ɔtse dɛ Christ bi bɛba; sɛ dɛm so a, nna ɔyɛ dɛn ntsi na Nyankopɔn ne Ba no, sor nye asaase Egya, dɛ mbrɛ wɔakã no, nnda noho edzi nnkyerɛ hɛn so dɛ mbrɛ ɔbɛda noho edzi akyerɛ hɔn a wɔwɔ Jerusalem no?"
                },
                {
                    "number": 19,
                    "text": "Nyew, ɔyɛ dɛn ntsi na ɔrennda noho edzi wɔ asaase yi do dɛ mbrɛ ɔbɛyɛ wɔ Jerusalem asaase do no?"
                },
                {
                    "number": 20,
                    "text": "Mbom hwɛ, yenyim dɛ iyi yɛ emumuyɛ amambra a hɛn egyanom dze akyerɛkyerɛ hɛn, ama yɛaagye edzi dɛ anwanwadze kɛse bi bɛba, mbom nnyɛ hɛn mu, na mbom wɔ asaase bi a ɔwɔ ekyirekyir do, asaase bi a yennyim do; ama dɛm ntsi woeetum woefura hɛn adwen, osiandɛ yerunntum mmfa hɛn enyiwa nngye ho dase dɛ ɔyɛ nokwar ntsi."
                },
                {
                    "number": 21,
                    "text": "Na wɔnam hɔn ndaadaa nye abɔnsam no ndwuma a ɔyɛ hu do, edzi dwuma akɛse a ɔyɛ hu a yerunntum nntse ase, dza ɔbɛbrɛ hɛn ase ma yɛabɛyɛ nkowaa ama hɔn nsɛm, na yɛayɛ nkowaa ama hɔnankasa so, osiandɛ hɔn na wɔbɛkyerɛkyerɛ hɛn asɛm no; na dɛm na sɛ yegyaa hɛnho ma hɔn a wobofura hɛn adwen mu wɔ hɛn nkwa nda nyina mu."
                },
                {
                    "number": 22,
                    "text": "Na ndzɛmba pii na nkorɔfo no susui wɔ hɔn akoma mu, dza ɔyɛ nkwaseadze nye egyangyandze; na wɔtseetsee pii, osiandɛ Satan nunuu hɔn ma wɔkɔr do yɛɛ emumuyɛ; nyew, okyinii dze dza ɔnnyɛ nokwar nye wentwiwentwi tahyee asaase n’enyi nyina do, ama oepirim nkorɔfo no hɔn akoma ma woeetsia dza oye na woeetsia dza ɔbɛba no."
                },
                {
                    "number": 23,
                    "text": "Naaso nsɛnkyerɛdze nye anwanwadze a wɔyɛe wɔ Ewuradze no nkorɔfo no mu nyinara ekyir no nye etumdze pii a wɔyɛɛ no; Satan nyaa kwan suoo nkorɔfo a wɔwɔ asaase n’enyi nyinara do no hɔn akoma mu."
                },
                {
                    "number": 24,
                    "text": "Na dɛm na afe a ɔtɔ do eduokron wɔ atsɛmbuafo no aber do wɔ Nephi no nkorɔfo do no dze baa ewiei."
                },
                {
                    "number": 25,
                    "text": "Na dɛm na Helaman nwoma no a nankasa nye ne mbabanyin kyerɛwee no wɔdze baa ewiei."
                }
            ]
        },
        "/study/scriptures/bofm/3-ne/1": {
            "uri": "/study/scriptures/bofm/3-ne/1",
            "title": "3 Nephi 1",
            "data_type": "chapter",
            "chapter_name": "Tsir 1",
            "chapter_summary": [
                "Nephi, Helaman ne babanyin no, fi asaase no do kɔ na ne babanyin Nephi dze nkyerɛwee no sie—Ɔwɔ mu dɛ nsɛnkyerɛdze nye anwanwadze sisi, eso emumuyɛfo no hyehyɛ dɛ woboku atseneneefo no—Anafua no a wɔbɔwo Christ wɔ mu no du—Woyi asɛnkyerɛdze kyerɛ na woraba fofor pue—Atorsɛm na ndaadaa kɔ do pii, na Gadianton n’edwotwafo no ku nyimpa pii. Christ N’Awoo ekyir bɛyɛ mfe 1–4."
            ],
            "book_title": "Nephi a Otsĩa Ebiasa",
            "book_intro": [
                "Na Helaman yɛ Helaman ne babanyin, ɔno a ɔyɛ Alma ne babanyin, a ɔyɛ Alma ne babanyin, nyia ɔyɛ Nephi n’asenyi no a ɔyɛ Lehi a ofii Jerusalem bae wɔ afe a odzi kan a nna Zedekiah dzi hen wɔ Judah no ne babanyin."
            ],
            "verses": [
                {
                    "number": 1,
                    "text": "Afei ɔbaa dɛ nna afe a ɔtɔ do eduokron biako ebotwa mu kɔ ma mber a Lehi dze fii Jerusalem no abɛyɛ mfe ahaesia; aber no na Lachoneus na ɔyɛ ɔtsɛmbuafo panyin nye ambrado wɔ asaase no do."
                },
                {
                    "number": 2,
                    "text": "Na Nephi, Helaman ne ba no efi Zarahemla asaase no do na, ɔdze ayewa mprɛtse nye nkyerɛwee nyinara a wɔdze esie nye ndzɛmba a ɔyɛ krɔnkrɔn nyinara a wɔdze esie fitsi ber a Lehi fii Jerusalem no, ahyɛ ne babanyin Nephi ne nsa, a ɔyɛ n’abakan no."
                },
                {
                    "number": 3,
                    "text": "Afei ofii asaase no do kɔree, na beebi a ɔkɔree no, nyimpa biara nnyim; na ne ba Nephi dze kyerɛwsɛm no siei maa no, nyew, dɛm nkorɔfo yi ho nsɛm no."
                },
                {
                    "number": 4,
                    "text": "Na ɔbaa dɛ afe a ɔtɔ do eduokron ebien n’ahyɛse no, hwɛ, nkɔnhyɛfo no hɔn nkɔnhyɛ hyɛɛ ase dɛ ɔrehyɛ mã; na nsɛnkyerɛdze akɛse nye etumdze akɛse hyɛɛ ase sisii nkorɔfo no mu."
                },
                {
                    "number": 5,
                    "text": "Mbom nna binom wɔ hɔ a wɔahyɛ ase rekã dɛ nsɛm a Samuel, Lamannyi kãe dɛ ɔbɛba mu no ne ber apa ho."
                },
                {
                    "number": 6,
                    "text": "Na wɔhyɛɛ ase dɛ woridzi ehurusi wɔ hɔn enuanom do rese dɛ: Hwɛ mber no apa ho, na Samuel ne nsɛm no ammba mu; dɛm ntsi, hom enyigye nye hom gyedzi a ɔwɔ dɛm nsɛm yi ho no ayɛ gyan."
                },
                {
                    "number": 7,
                    "text": "Na ɔbaa dɛ wɔyɛɛ dede kɛsenara wɔ asaase no do; na dodowara a wɔgyee dzii no hɔn werɛ hyɛɛ ase dɛ ɔrohow papanara, dɛ annyɛ a dɛm ndzɛmba a wɔakã ho asɛm no remmba mu."
                },
                {
                    "number": 8,
                    "text": "Mbom hwɛ, wosii nketse weɔnee wɔ dɛm da no nye dɛm anafua no na dɛm da kor bi no ɔyɛɛ dɛ gyama anafua bi nnyi hɔ, ama woeehu dɛ hɔn gyedzi annyɛ gyan."
                },
                {
                    "number": 9,
                    "text": "Afei ɔbaa dɛ ekyingyefo no dze da bi sii hɔ dɛ sɛ asɛnkyerɛdze no a nkɔnhyɛnyi Samuel kãa no ammba mu a wobokuku hɔn a wɔgyee dɛm amambra yi dzii no."
                },
                {
                    "number": 10,
                    "text": "Afei ɔbaa dɛ ber a Nephi ne ba, Nephi hun no nkorɔfo no hɔn etsirmɔdzendze yi no, n’akoma dzii yaw mbordo."
                },
                {
                    "number": 11,
                    "text": "Na ɔbaa dɛ ɔkɔree na ɔdze noho kɔtoo famu, na osũu dzendzenndzen frɛɛ Nyankopɔn dze maa no nkorɔfo no, nyew, wɔ hɔn a worubokuku hɔn no ho, osian hɔn gyedzi a ɔwɔ hɔn egyanom hɔn amambra mu no ntsi."
                },
                {
                    "number": 12,
                    "text": "Na ɔbaa dɛ osũu dzendzenndzen frɛɛ Ewuradze da no nyina; na hwɛ, Ewuradze ne ndze baa ne nkyɛn see dɛ:"
                },
                {
                    "number": 13,
                    "text": "Ma wo tsir do na hyɛ dzen; na hwɛ, ber no abɛn, na anafua yi wɔbɛda asɛnkyerɛdze no edzi akyerɛ, na adzekyee no mebɛba wiadze yi mu abɛma wiadzemba ehu dɛ dza mama mo nkɔnhyɛfo krɔnkrɔn dze hɔn ano akã nyina ahyɛ mã."
                },
                {
                    "number": 14,
                    "text": "Hwɛ, mereba mankasa medze hɔ abɛma ndzɛmba nyina ahyɛ mã, dza mada no edzi akyerɛ adasamba fitsi wiadze ne fapem, na mabɛyɛ Egya nye Ɔba hɔn pɛ—Egya no osian emi ntsi, na Ɔba no osian mo honam ntsi. Na hwɛ, aber no abɛn, na anafua yi na wɔbɛda asɛnkyerɛdze no edzi akyerɛ."
                },
                {
                    "number": 15,
                    "text": "Na ɔbaa dɛ nsɛm a ɔbaa Nephi nkyɛn no hyɛɛ ma, dɛ mbrɛ wɔkãa no ara; na hwɛ, ber a wi kɔtɔree no nna sum nnyi hɔ; na ahobow hyɛɛ ase dɛ ɔrekã dɔm no osiandɛ sum annhyɛ ber a adzesaa bae no."
                },
                {
                    "number": 16,
                    "text": "Na dodowara wɔ hɔ a wɔanngye nkɔnhyɛfo no nsɛm no enndzi, na wɔhwehwee famu na wɔyɛɛ dɛ mbrɛ woewuwu, osiandɛ wonyim dɛ ɔsɛɛ ho nhyehyɛɛ kɛse no a wɔahyehyɛ ato hɔ ama hɔn a wɔgyee nkɔnhyɛfo no nsɛm dzii no asɛɛ koraa; osiandɛ asɛnkyerɛdze no a wɔdze mae no reba mu."
                },
                {
                    "number": 17,
                    "text": "Na wohun dɛ Nyankopɔn ne Ba ne mbaa no abɛn; nyew, ne sin ara nye dɛ, nyimpa a wɔwɔ asaase n’enyi do, fitsi anee kɛpem boka, nye etsifi kɛpem anaafo nyina ho boow hɔn mbordo ma wɔhwehwee ase."
                },
                {
                    "number": 18,
                    "text": "Na wonyim dɛ nkɔnhyɛfo no agye dɛm ndzɛmba yi ho dase mfe pii, na asɛnkyerɛdze no a wɔdze mae no reba mu; na wɔhyɛɛ ase suroi osian hɔn emumuyɛ nye hɔn ekyingye ntsi."
                },
                {
                    "number": 19,
                    "text": "Na ɔbaa dɛ sum annhyɛ anafua no nyina, mbom ɔyɛɛ kann dɛ ewiaber. Na ɔbaa dɛ adzekyee no ewia puee bio, dɛ mbrɛ opue dabaa no; na wohun dɛ dɛm da no nye da a ɔsɛ dɛ wɔwo Ewuradze, osian asɛnkyerɛdze a wɔdze ama no ntsi."
                },
                {
                    "number": 20,
                    "text": "Na ndzɛmba nyina baa mu, nyew, biribiara, dɛ mbrɛ nkɔnhyɛfo no hɔn nsɛm no se."
                },
                {
                    "number": 21,
                    "text": "Na ɔbaa so dɛ nworaba fofor bi puei, dɛ mbrɛ asɛm no se."
                },
                {
                    "number": 22,
                    "text": "Na ɔbaa dɛ ofi dɛm aber yi dze kɔ no, Satan hyɛɛ ase dze ndaadaa bɛhyɛɛ dɔm no mu, ama woeepirim hɔn akoma, amma wɔanngye dɛm nsɛnkyerɛdze nye anwanwadze a woehu no enndzi; mbom dɛm atorsɛm nye ndaadaa yi nyina ekyir no nkorɔfo no mu dodowara gyee dzii na wɔ sakyeree baa Ewuradze nkyɛn."
                },
                {
                    "number": 23,
                    "text": "Na ɔbaa dɛ Nephi kɔr nkorɔfo no mu konumaa hɔn kɔr nnuho mu, ma wonyaa bɔnfakyɛ pii. Na dɛm maa nkorɔfo no hyɛɛ ase bio dɛ worinya asomdwee wɔ asaase no do."
                },
                {
                    "number": 24,
                    "text": "Na wentwiwentwi biara nnyi hɔ gyedɛ hɔn mu kakraabi a wɔhyɛɛ ase dɛ wɔnam kyerɛwsɛm no do rekã dɛ onnhia bio dɛ wobedzi Moses mbra do no. Afei woyinom fomee, na wɔanntse kyerɛwsɛm no ase yie."
                },
                {
                    "number": 25,
                    "text": "Mbom ɔbaa dɛ annkyɛr na hɔn nyina nyaa nsakyer, na wohun mfom a nna wɔwɔ mu, osiandɛ wɔmaa wohun dɛ mbrasɛm no nnyaa nnhyɛɛ mã, na otwar dɛ ne nyina hyɛ mã; nyew, asɛm no baa hɔn nkyɛn dɛ ɔwɔ dɛ ɔhyɛ mã; nyew, no mu ketseketse kor anaadɛ nsensanee kor mpo nnkotwa mu kesi dɛ ne nyina bɛhyɛ mã; dɛm ntsi dɛm afe yi ara mu na wɔmaa wohun hɔn mfom ma dɛm ntsi wɔkãa hɔn mfom ho kyerɛɛ."
                },
                {
                    "number": 26,
                    "text": "Na dɛm na afe a ɔtɔ do eduokron ebien no twaa mu kɔree, na ɔdze enyigyesɛm brɛɛ nkorɔfo no osian nsɛnkyerɛdze a nkɔnhyɛfo krɔnkrɔn nyinara hyɛɛ ho nkɔm no a osisii no ntsi."
                },
                {
                    "number": 27,
                    "text": "Na ɔbaa dɛ afe a ɔtɔ do eduokron ebiasa so botwaa mu kɔree wɔ asomdwee mu, gyedɛ Gadianton edwotwafo no a wɔtsetse akoko do no nko, hɔn na wɔakɛhyehyɛ asaase no do; osiandɛ nna kwan a wɔafa do abɔ hɔn ho ban nye hɔn nsumaamu mbea no so yɛ dzen araa ma dɔm no nntum hɔn; dɛm ntsi ɔmaa wodzii ewu pii, na wokum nkorɔfo no mu pii."
                },
                {
                    "number": 28,
                    "text": "Na ɔbaa dɛ afe eduokron anan mu no, wɔhyɛɛ ase dɛ wɔrodɔr ara yie, osiandɛ Nephifo etuatsewfo no mu dodowara guanee kɛkãa hɔnho, iyi maa awerɛhow kɛsenara kãa Nephifo a wɔkaa asaase no do no."
                },
                {
                    "number": 29,
                    "text": "Na awerɛhow kɛsenara so sii Lamanfo no mu; na hwɛ, wonyaa mba pii a wonyinii na wɔhyɛɛ ase dɛ worudu ber a wobu hɔn ara hɔn amansin, na Zoramfo dze atordzi nye ndaadaa bɔtwee hɔn ma wɔkɔdɔɔm dɛm Gadianton edwotwafo no."
                },
                {
                    "number": 30,
                    "text": "Na dɛm maa Lamanfo so hun amandze, na wɔhyɛɛ ase dɛ hɔn gyedzi nye hɔn tseneneeyɛ rowodow, osian ebusuasantsen a wɔreba do no hɔn emumuyɛdze no ntsi."
                }
            ]
        },
        "/study/scriptures/bofm/3-ne/2": {
            "uri": "/study/scriptures/bofm/3-ne/2",
            "title": "3 Nephi 2",
            "data_type": "chapter",
            "chapter_name": "Tsir 2",
            "chapter_summary": [
                "Emumuyɛdze na ebusudze pii soɛr wɔ nkorɔfo no mu—Nephifo nye Lamanfo yɛ kor dze tsia Gadiaton edwotwafo no—Lamanfo a wɔasakyer hɔn no bɛyɛ fitaa na wɔfrɛ hɔn Nephifo. Christ N’Awoo ekyir bɛyɛ mfe 5–16."
            ],
            "verses": [
                {
                    "number": 1,
                    "text": "Na ɔbaa dɛ dɛmara so na afe a ɔtɔ do eduokron enum so dze twaa mu kɔree, na dɔm no hyɛɛ ase dɛ hɔn werɛ rifir dɛm nsɛnkyerɛdze nye anwanwadze no a wohunii no, na nkakrankakra sor asɛnkyerɛdze nye anwanwadze hyɛɛ ase dɛ origyaa hɔn ahobow yɛ araa ma wɔhyɛɛ ase dɛ woripirim hɔn akoma, na hɔn adwen rufura, na wɔhyɛɛ ase dɛ wɔregye kyim wɔ dza wɔtsee na wohunii nyinara ho—"
                },
                {
                    "number": 2,
                    "text": "Wosusuu ndzɛmba hun bi wɔ hɔn akoma mu, dɛ nyimpa na wɔdze abɔnsam no tum yɛe dze daadaa dɔm no ama wɔaatwe hɔn akɔ; na dɛm na Satan kɔr do yɛe dze nyaa dɔm no hɔn akoma bio, ɔyɛe araa dze furaa hɔn enyiwa ma wɔgyee dzii dɛ Christ ne nkyerɛkyerɛ no yɛ nkwaseasɛm na adzehun."
                },
                {
                    "number": 3,
                    "text": "Na ɔbaa dɛ dɔm no hyɛɛ ase dɛ worimia hɔn ho ayɛ emumuyɛdze na wɔrobɔ mbusu; na wɔanngye enndzi dɛ wobeyi nsɛnkyerɛdze nye anwanwadze bi so bio akyerɛ; na Satan kɔr do twee dɔm no akoma, daadaa hɔn ama wɔaayɛ emumuyɛdze akɛse wɔ asaase no do."
                },
                {
                    "number": 4,
                    "text": "Na dɛm na afe a ɔtɔ do eduokron esia dze twaa mu kɔree; na afe a ɔtɔ do eduokron esuon no so dɛmara; na afe a ɔtɔ do eduokron awɔtwe so dɛmara; nye afe a ɔtɔ do eduokron akron no so;"
                },
                {
                    "number": 5,
                    "text": "Na mfe ɔha so botwaa mu kɔree fi Mosiah n’aber do, nyia nna odzi hen wɔ Nephifo do no."
                },
                {
                    "number": 6,
                    "text": "Na mfe ahaesia nye akron na ebotwa mu kɔ fi ber a Lehi dze fii Jerusalem."
                },
                {
                    "number": 7,
                    "text": "Na mfe akron na ebotwa mu kɔ fitsi aber a woyii asɛnkyerɛdze no kyerɛe, dza nna nkɔnhyɛfo no akã dɛ Christ bɛba wiadze yi mu no."
                },
                {
                    "number": 8,
                    "text": "Afei, Nephifo no hyɛɛ ase dɛ wɔrekan hɔn da fi ber a woyii asɛnkyerɛdze no kyerɛe no, anaadɛ fitsi ber a Christ dze bae no; dɛm ntsi nna mfe akron ebotwa mu kɔ."
                },
                {
                    "number": 9,
                    "text": "Na Nephi a ɔyɛ Nephi n’egya no, nyia nna kyerɛwsɛm no wɔ no hɔ no annsan n’ekyir ammba Zarahemla asaase no do bio, na woennhu no wɔ asaase nyina do."
                },
                {
                    "number": 10,
                    "text": "Na ɔbaa dɛ dɔm no daa ho tsenaa hɔn emumuyɛdze mu, ammfa hɔn ho koraa dɛ wɔkãa nsɛmpa na wɔhyɛɛ nkɔm pii wɔ hɔn mu; na dɛm na afe a ɔtɔ do du no so twaa mu kɔree; na afe a ɔtɔ do dubiako no so twaa mu kɔree wɔ emumuyɛ mu."
                },
                {
                    "number": 11,
                    "text": "Na ɔbaa dɛ afe a ɔtɔ do duebiasa no mu no, akõkoekõ na wentwiwentwi hyɛɛ ase wɔ asaase no nyina do; osiandɛ nna Gadianton edwotwafo no adɔɔ sõ na wokum dɔm no hɔn mu pii, na wɔmaa nkurow pii mu tɔɔ pan, na wɔmaa ewuwuiwu nye enyinyandze pii sii wɔ asaase no do, ma okehiaa dɛ nyimpa nyinara, Nephifo nye Lamanfo nyinara, bɔmu fa akodze kõ tsia hɔn."
                },
                {
                    "number": 12,
                    "text": "Dɛm ntsi, Lamanfo a woenu hɔnho, asakyer wɔ Ewuradze mu no dze hɔnho kɔbɔɔ hɔn nuanom Nephifo no ho, na osian hɔn nkwa nye hɔn mbaa nye hɔn mba so ntsi okehiaa dɛ wɔfa akodze na wɔkõ tsia Gadianton edwotwafo no; nyew, okehiaa dɛ wɔkõ hwehwɛ hɔn kyɛfa nye hɔn asɔr ne ndzinoa, hɔn fahodzi na ahotɔ."
                },
                {
                    "number": 13,
                    "text": "Na ɔbaa dɛ ansaana dɛm afe a ɔtɔ do duebiasa yi rutwa mu akɔ no nna Nephifo no hɔn ɔsɛɛ abɛn koraa ɔnam ɔko no ntsi, nna wɔayɛ dzendzenndzen."
                },
                {
                    "number": 14,
                    "text": "Na ɔbaa dɛ wɔkaan Lamanfo no a wɔakɔdɔm Nephifo no foraa Nephifo no."
                },
                {
                    "number": 15,
                    "text": "Na woyii hɔn ndom no fii hɔn do, na hɔn wer bɛyɛɛ fitaa dɛ Nephifo ara pɛr."
                },
                {
                    "number": 16,
                    "text": "Na hɔn mbabanyin nye hɔn mbabaa no ho bɛyɛɛ fɛw mbordo, na wɔkaan hɔn foraa Nephifo na wɔfrɛɛ hɔn Nephifo. Na dɛm na afe a ɔtɔ do duebiasa dze baa ewiei."
                },
                {
                    "number": 17,
                    "text": "Na ɔbaa dɛ afe a ɔtɔ do duanan n’ahyɛse no, nna ɔkõ a ɔda edwotwafo no nye Nephi no nkorɔfo no ntamu no yɛɛ dzen mbordo; naaso Nephi no nkorɔfo no nsa daa edwotwafo no do ma wɔpaam hɔn fii hɔn nsaase no do ma wokoguu mbepɔw nye bea a wosuma hɔn ho wɔ no."
                },
                {
                    "number": 18,
                    "text": "Na dɛm na afe a ɔtɔ do duanan no dze baa ewiei. Na mfe duenum no mu no, wotuu Nephi no nkorɔfo no do sa; na osian Nephi no nkorɔfo no hɔn emumuyɛdze na wentwiwentwi na etuatsew ntsi, Gadianton edwotwafo no nsa daa hɔn do."
                },
                {
                    "number": 19,
                    "text": "Na dɛm na afe a ɔtɔ do duenum no dze baa ewiei; na dɛm na ɔmaa dɔm no kɔr amandzehu mu, na osian hɔn emumuyɛ ntsi ɔsɛɛ afõwa bɛsensɛɛn hɔn do araa ma nkyɛ orutwitwa hɔn egu famu."
                }
            ]
        },
        "/study/scriptures/bofm/3-ne/3": {
            "uri": "/study/scriptures/bofm/3-ne/3",
            "title": "3 Nephi 3",
            "data_type": "chapter",
            "chapter_name": "Tsir 3",
            "chapter_summary": [
                "Giddianhi, Gadianton ɔkandzifo no hwehwɛ dɛ Lachoneus na Nephifo no begyaa hɔnho nye hɔn nsaase mu ama—Lachoneus yɛ Gidgiddoni nsodaafo no hɔn ɔsahen—Nephifo no hyia Zarahemla na Dzifuu dɛ worobɔkõ dze abɔ hɔnho ban. Christ N’Awoo ekyir bɛyɛ mfe 16–18."
            ],
            "verses": [
                {
                    "number": 1,
                    "text": "Na afei ɔbaa dɛ afe a ɔtɔ do duesia fitsi aber a Christ bae no, Lachoneus a ɔyɛ asaase no do ambrado no, ne nsa kãa krataa fii edwotwafo no hɔn panyin nye ambrado no hɔ; na dɛm nsɛm yi na ɔakyerɛw:"
                },
                {
                    "number": 2,
                    "text": "Lachoneus, ɔwo a eyɛ onyimnyamfo mapa nye asaase yi do ambrado panyin, hwɛ, merekyerɛw krataa yi dze abrɛ wo, dze ebeyi wo ayɛw osian wo pintsinnyɛ ntsi, na wo nkorɔfo so hɔn pinstinnyɛ na wɔbɔ hom kyɛfa nye hom ahotɔ ho ban; nyew, hom tum gyina pintsinn, tse dɛ mbrɛ nyame bi nsa kora hom do na ɔhwɛ hom ahotɔ, nye hom ahodze, nye hom man do, anaa biribi a hom bɛfrɛ no dɛm."
                },
                {
                    "number": 3,
                    "text": "Na ɔyɛ me awerɛhow dɛ onyimnyamfo mapa a ɔtse dɛ ɔwo Lachoneus, ebɛyɛ ɔkwasea dɛm na esusu dɛ ibotum egyina mbarimba ahoɔdzemfo pii a wɔtse dɛm a wɔhyɛ mo tum ase enyim, hɔn a aber yi mu ara wokitsa hɔn akodze ayɛ krado rotweɔn m’anomusɛm dɛ—Hom nkɔ Nephifo do na hom nkɛsɛɛ hɔn."
                },
                {
                    "number": 4,
                    "text": "Na emi, minyim mbrɛ hɔn sunsum ne dzen tse, masɔ hɔn ahwɛ wɔ akõ mu, na minyim daapem ɔtan a wɔdze tan hom osian ndzebɔn pii a hom dze ayɛ hɔn ntsi, dɛm ntsi sɛ ɔba dɛ wɔreba hom do a, wɔbɛsɛɛ hom koraa."
                },
                {
                    "number": 5,
                    "text": "Dɛm ntsi makyerɛw krataa yi, na medze mankasa me nsa asɔw ano, modwen wo yieyɛ ho osian pintsinn a igyina dze ma dza egye dzi dɛ oye, nye nyimdzee sunsum a ewɔ no wɔ akõ mu ntsi."
                },
                {
                    "number": 6,
                    "text": "Dɛm ntsi na merekyerɛw wo, na mepɛ dɛ igyaa wo nkurow, wo nsaase, nye w’ahodze mu ma mo nkorɔfo yi sen dɛ wɔdze mfõwa bɛba wo do ma ɔsɛɛ aba wo do."
                },
                {
                    "number": 7,
                    "text": "Dza morohwehwɛ akã nye dɛ, hom ngyaa homho mma hɛn, na hom nye hɛn mbɛyɛ kor na hom mbohu hɛn nsumaamu ndwuma, na hom mbɛyɛ hɛn enuanom ama hom nye hɛn aayɛ kor—nnyɛ hɛn nkowaa, mbom hɛn enuanom na hom nye hɛn akyɛ hɛn ahonyadze."
                },
                {
                    "number": 8,
                    "text": "Na hwɛ, mekã ntam kyerɛ wo dɛ, sɛ hom dzi nsew dze yɛ dɛm adze yi a, wɔrennsɛɛ hom; na mbom sɛ hom annyɛ dɛm a, mekã ntam dze dzi nsew kyerɛ hom dɛ ɔkyena bosoom a ɔreba no mu mebɛma mo nsordaafo aba hom do, na wɔremmfa homho nnkyɛ hom, mbom wobokuku hom, na wɔbɔtwe mfõwa egu hom do ekesi dɛ hom nyina hom ase bokrum koraa mpo."
                },
                {
                    "number": 9,
                    "text": "Na hwɛ, emi nye Gaddianhi; na emi nye Gadianton nsumaamu fɛkuw no n’ambrado; na minyim dɛ dɛm fɛkuw yi na no mu dwumadzi nyinara ye; na wɔhyɛɛ ase tsetseberdo na wɔdze egya hɛn."
                },
                {
                    "number": 10,
                    "text": "Na merekyerɛw krataa yi abrɛ ɔwo Lachoneus, na mowɔ enyidado dɛ ibegyaa wo nsaase nye w’ahodze nyina mu ama a bɔgyagu biara remmba mu, ama mo nkorɔfo yi nsa aakã hɔn ndzinoa wɔ hɔn aban mu, hɔn a wɔtseew etua fii hom mu osian hom emumuyɛdze a hom dze yɛɛ hɔn gyee hɔn kyɛfa na aban fii hɔn nsamu ntsi, na gyedɛ hom yɛ dza makã akyerɛ hom yi, sɛ annyɛ dɛm a, mebɛyɛ hom dɛm bɔn yi bi ahyɛ ananmu. Emi nye Giddianhi."
                },
                {
                    "number": 11,
                    "text": "Na afei ɔbaa dɛ ber a Lachoneus ne nsa kãa krataa yi no, noho boow no kɛsenara, osian akokodur a Giddianhi enya ma ɔdze regye Nephifo asaase do ahodze, na mpuw a ɔdze rupuw dɔm no, na oridzi hɔn a wɔnnyɛɛ hɔn bɔn no ekyir na mbom hɔnara na wɔayɛ hɔnho bɔn dɛ wɔatsew etua efi hɔn mu akɔ dɛm emumuyɛfo na ebusufo edwotwafo no nkyɛn."
                },
                {
                    "number": 12,
                    "text": "Afei hwɛ, Lachoneus yi a ɔyɛ ambrado yi, yɛ ɔbarimba bi a odzi pɛrpɛr ntsi edwotwanyi no mpuw no enntu n’akoma; dɛm ntsi ɔannkasa edwotwafo hɔn ambrado Giddianhi ne krataa no ho, mbom ɔkãa kyerɛɛ no nkorɔfo no dɛ wonsũ mfrɛ Ewuradze ma ɔmma hɔn ahoɔdzen wɔ mber a edwotwafo no bɛba hɔn do no."
                },
                {
                    "number": 13,
                    "text": "Nyew, ɔmaa wɔbɔɔ dawur see dɔm no nyinara dɛ wɔmboaboa hɔn mbaa, nye hɔn mbabanyin, hɔn nguankuw nye hɔn anantwikuw, nye hɔn ndzɛmba nyina ano mfa ngu bea kor do gyedɛ asaase nko."
                },
                {
                    "number": 14,
                    "text": "Na ɔsee hɔn dɛ wɔngye ban a no mu yɛ dzen papanara ntwa hɔnho nhyia. Na ɔhyɛɛ dɛ Nephifo nye Lamanfo no a wɔakan hɔn afora Nephifo no ho no nyi hɔn nsordaafo ma wɔmbɔ hɔn ho aprɔw, nyɛ hɔn anweɔnfo adzekyee nye adzesaa wɔ edwotwafo no ntsi."
                },
                {
                    "number": 15,
                    "text": "Nyew, ɔkãa kyerɛɛ hɔn dɛ: Dɛ Ewuradze tse ase yi, gyedɛ hom nu homho fi hom emumuyɛ nyina ho, na hom sũ frɛ Ewuradze, annyɛ dɛm a wɔrenngye hom mmfi Gadianton edwotwafo no nsa."
                },
                {
                    "number": 16,
                    "text": "Na Lachoneus ne nsɛm nye no nkɔnhyɛ no yɛɛ kɛse na nwanwa ara ma suro hyɛɛ dɔm no nyinara do; na iyi maa womiaa hɔnho yɛɛ dza Lachoneus see hɔn dɛ wɔnyɛ no nyina."
                },
                {
                    "number": 17,
                    "text": "Na ɔbaa dɛ Lachoneus yii nsordaafo asahen ekunyin dze hɔn sisii Nephi nsordaafo nyina do, ama sɛ edwotwafo no fi sar no do ba hɔn do a wɔahwɛ hɔn do ma wɔnye hɔn akɔkõ."
                },
                {
                    "number": 18,
                    "text": "Afei nsordaafo asahen ekunyin nyina hɔn mu ɔsahen panyin kese a woyii no na wɔmaa no tum kɛse wɔ Nephi nsordaafo do no ne dzin dze Gidgiddoni."
                },
                {
                    "number": 19,
                    "text": "Afei ɔyɛ mbra wɔ Nephifo mu dɛ sordaanyi ɔsahen ekunyin biara a wobeyi no no, (gyedɛ hɔn emumuyɛ mber mu) yɛ obi a ɔwɔ nyikyerɛ sunsum na ɔyɛ nkɔnhyɛnyi so dɛm ntsi dɛm Gidgiddoni yi yɛ nkɔnhyɛnyi kɛse wɔ hɔn mu, nna noara kor yi ara so yɛ ɔtsɛmbuafo panyin."
                },
                {
                    "number": 20,
                    "text": "Afei dɔm no see Gidgiddoni dɛ: Bɔ mpaa ma Ewuradze, na ma yɛnkɔ mbepɔw nye sar no do, na yɛnye edwotwafo no nkɔkõ na yɛnsɛɛ hɔn wɔ hɔnankasa hɔn nsaase do."
                },
                {
                    "number": 21,
                    "text": "Mbom Gidgiddoni see hɔn dɛ: Ewuradze mpa ngu; osiandɛ sɛ yɛkɔ hɔ nye hɔn kɔkõ a Ewuradze beyi hɛn ahyɛ hɔn nsa; dɛm ntsi yebesiesie hɛnho wɔ hɛnankasa hɛn nsaase finimfin; na yɛaboaboa hɛn nsordaafo nyina ano, na yɛronnkɔ nye hɔn nnkɔkõ, mbom yɛbɔtweɔn ekesi dɛ hɔnankasa bɛba hɛn do; dɛm ntsi dɛ Ewuradze tse ase yi, sɛ yɛyɛ dɛm a ɔdze hɔn bɛhyɛ hɛn nsa."
                },
                {
                    "number": 22,
                    "text": "Na ɔbaa dɛ afe a ɔtɔ do duesuon dze rokɔ n’ewiei no, nna Lachoneus ne dawurbɔ no ekodu asaase nyina enyi do, ma wɔasosõ hɔn mpɔnkɔ, nye hɔn atseaseanam, nye hɔn anantwi, nye hɔn nguankuw nyina, nye hɔn anantwikuw, nye hɔn eburow, nye hɔn ndzɛmba nyina, na wɔnam hɔn mpempem nye ɔpedu ɔpedu do, kesii dɛ hɔn nyinara kɔr bea a wɔakyerɛ hɔn dɛ wɔnkɔboa hɔn ano wɔ hɔ mfa mbɔ hɔnho ban mfi hɔn atamfo nsa no."
                },
                {
                    "number": 23,
                    "text": "Na bea a woyii no nye Zarahemla asaase do nye Dzifuu asaase do, nyew, nye asaase tseabaa bi a ɔda Dzifuu asaase nye Amamfo asaase ntamu no."
                },
                {
                    "number": 24,
                    "text": "Na nkorɔfo a wɔfrɛ hɔn Nephifo no, dɔm mpempem na wɔkɔboaa hɔn ano wɔ dɛm asaase yi do. Afei Lachoneus maa wɔboaa hɔn ano wɔ asaase a ɔda po mu afamu no do osian ndom kɛse a ɔwɔ asaase a ɔwɔ etsifi afamu no do ntsi."
                },
                {
                    "number": 25,
                    "text": "Na wɔgyee ban dze bɔɔ hɔnho aprɔw osian hɔn atamfo ntsi. Na wɔtsenaa asaase kor do, na wɔkãa hɔnho bɔɔ mu bɛyɛɛ fɛkuw kor, na wonyaa suro wɔ nsɛm a Lachoneus kãa no ho araa ma wonuu hɔnho wɔ hɔn bɔn nyina ho; na wɔbɔɔ mpaa maa Ewuradze hɔn Nyankopɔn, ama sɛ hɔn atamfo ba hɔn do dɛ wɔnye hɔn robɔkõ a ɔagye hɔn efi hɔn nsa."
                },
                {
                    "number": 26,
                    "text": "Na wodzii awerɛhow mbordo osian hɔn atamfo ntsi. Na Gidgiddoni maa wɔyɛɛ ɔkõ ho akodze biara bi, na akotar, nye kokyɛm, nye akata enyim, wɔ dza ɔkyerɛɛ hɔn no no su do ma wɔayɛ dzen."
                }
            ]
        },
        "/study/scriptures/bofm/3-ne/4": {
            "uri": "/study/scriptures/bofm/3-ne/4",
            "title": "3 Nephi 4",
            "data_type": "chapter",
            "chapter_name": "Tsir 4",
            "chapter_summary": [
                "Nephifo nsordaafo dzi Gadianton edwotwafo no do konyim—Woku Giddianhi, nye n’abadziekyir, Zemnarihah a, wɔsɛn no—Nephifo yi Ewuradze ayɛw wɔ hɔn konyimdzi ntsi. Christ N’Awoo ekyir bɛyɛ mfe 19–22."
            ],
            "verses": [
                {
                    "number": 1,
                    "text": "Na ɔbaa dɛ ɔdze rokɔ afe a ɔtɔ do duawɔtwe n’ewiei no nna edwotwafo hɔn nsordaafo no siesiee hɔnho dɛ wɔrobɔkõ, na wɔhyɛɛ ase dɛ worifi akoko nye mbepɔw nye sar no do, nye hɔn nsumabea no do risian ase, na wɔhyɛɛ ase dɛ wɔrefa nsaase a ɔwɔ po mu afamu nye nsaase a ɔda etsifi afamu nye mbea a Nephifo no adan egya no nye nkuropɔn a woegya no afõ no."
                },
                {
                    "number": 2,
                    "text": "Mbom hwɛ, mbowa abɔyafo anaa mbowa a wodzi biara nnyi nsaase no a Nephifo no fii do kɔree no do, na mbowa biara nnyi hɔ dze ma edwotwafo no, gyedɛ sar no do."
                },
                {
                    "number": 3,
                    "text": "Na edwotwafo no enntum anntsena hɔ, gyedɛ wɔkɔ sar no do kɔhwehwɛ edziban; osiandɛ Nephifo no gyaa hɔn nsaase no too hɔ pan, na wɔafa hɔn nguankuw nye hɔn anantwikuw, nye hɔn ndzɛmba nyina, na wɔabɛyɛ nyimpa kor."
                },
                {
                    "number": 4,
                    "text": "Dɛm ntsi, edwotwafo no ennya biribiara ammbɔ epoo, na woennya edziban so wɔ hɔ ammfa, ntsi na dza ɔwɔ hɔ ara nye dɛ wɔba na wɔnye Nephifo no bɔkõ; na ɔnam dɛ Nephifo no nyina ayɛ kor, ma hɔn dodow ayɛ kɛse, na woesie edziban, nye mpɔnkɔ na anantwi, nye nyɛmbowa ahorow nyina ama hɔnho a ɔbɔboa hɔn bɛyɛ mfe esuon ntamu ntsi wonyaa enyidado dɛ dɛm aber yi nna wɔasɛɛ edwotwafo no efi asaase no enyido; na dɛm na afe a ɔtɔ do duawɔtwe no dze twaa mu kɔree."
                },
                {
                    "number": 5,
                    "text": "Na ɔbaa dɛ afe a ɔtɔ do duakron no mu no, Giddianhi hun dɛ ohia dɛ ɔkɔ nye Nephifo no kɔ kõ, osiandɛ kwan biara nnyi hɔ a wɔbɛfa do dze edzidzi, gyedɛ wɔbɔ epoo na wotwa edwoo na wodzi ewu."
                },
                {
                    "number": 6,
                    "text": "Na worunntum so mmpetse asaase n’enyi do dɛ worubodua ewifua, bɛyɛ na Nephifo no aba hɔn do ebokuku hɔn; dɛm ntsi Giddianhi hyɛɛ no nsordaafo no mbra dɛ wɔnye Nephifo no nkɔkõ."
                },
                {
                    "number": 7,
                    "text": "Na ɔbaa dɛ wɔbae na wɔnye hɔn bɔkõe; na iyi sii wɔ bosoom a otsĩa esia no mu; na hwɛ, da no a wɔbaa dɛ wɔnye hɔn robɔkõ no yɛɛ da a ɔyɛɛ hu papanara; na hɔn afadze a wɔfae no yɛ edwotwafo afadze; wɔdze nguannwoma bɔɔ hɔn asen, na wɔdze bɔgya ayɛ ho, na woyii hɔn tsir do nhwi nyina, na wɔdze dadzekyɛw hyehyɛɛ hɔn tsir; na osian akodze nye bɔgya a Giddianhi no nsordaafo no dze ayɛ ho no ntsi, ɔmaa hɔnho yɛɛ hu ara yie."
                },
                {
                    "number": 8,
                    "text": "Na ɔbaa dɛ ber a Nephifo nsordaafo no hun Giddianhi no nsordaafo hɔn afadze no, wotwae hwee famu na wosũi frɛɛ Ewuradze hɔn Nyankopɔn, dɛ ɔngye hɔn mfi hɔn atamfo nsamu."
                },
                {
                    "number": 9,
                    "text": "Na ɔbaa dɛ ber a Giddianhi no nsordaafo hun dɛm no, wɔhyɛɛ ase dze ndze kɛse tseatseaa mu enyigye mu, osiandɛ wɔdween dɛ hɔn nsordaafo no ho suro ntsi na Nephifo no ahwehwe famu no."
                },
                {
                    "number": 10,
                    "text": "Mbom iyi bɛyɛɛ awerɛhosɛm maa hɔn, osiandɛ Nephifo no ennsuro hɔn; mbom wosuroo hɔn Nyankopɔn ntsi na wosũi frɛɛ no dɛ ɔmbɔ hɔn ho ban; dɛm ntsi, ber a Giddianhi no nsordaafo no tui hyɛɛ hɔn do no nna woesiesie hɔnho rotweɔn hɔn; nyew, Ewuradze n’ahoɔdzen mu na wohyiaa hɔn kwan."
                },
                {
                    "number": 11,
                    "text": "Na ɔkõ no hyɛɛ ase wɔ bosoom esia no mu; na ɔyɛɛ ɔkõ kɛse a ɔyɛ hu so, nyew, na ekukuuku a osii hɔ no yɛ hu na ɔdɔɔ sõ ara yie, dɛm ekukuuku yi ne saso nnsii dɔm no mu pɛn fitsi ber a Lehi dze fii Jerusalem no."
                },
                {
                    "number": 12,
                    "text": "Na Giddianhi no mpuw nye ne nsew a odzii no nyina ekyir no, hwɛ, Nephifo no hwee hɔn araa ma woguanee fii hɔ kɔr hɔn ekyir."
                },
                {
                    "number": 13,
                    "text": "Na ɔbaa dɛ Gidgiddoni hyɛɛ no nsordaafo no dɛ wontsiw hɔn araa nkodu sar no ano noho, na mma wɔmmfa obiara a hɔn nsa bɛkã no wɔ kwan mu noho nnkyɛ no; dɛm ntsi wotsiiw hɔn na wokunkum hɔn araa dze kodur sar no ano, kesii dɛ mbrasɛm a Gidgoddoni dze maa hɔn no mpo hyɛɛ mã."
                },
                {
                    "number": 14,
                    "text": "Na ɔbaa dɛ Giddianhi a ogyinaa kõo akokodur mu, ruguan no wotsiiw no; na osiandɛ ɔkõo dodow ntsi nna ɔatɔ bahaw na iyi maa nsa kãa no na wokum no. Na dɛm na Giddianhi odwotwanyi no n’ewiei baa."
                },
                {
                    "number": 15,
                    "text": "Na ɔbaa dɛ Nephifo hɔn nsordaafo no saan hɔn ekyir kɔr hɔn banbɔbea hɔ. Na ɔbaa dɛ dɛm afe a ɔtɔ do duakron yi twaa mu kɔree, na edwotwafo no ammba nye hɔn ammbɔkõ bio, na wɔammba bio wɔ afe a ɔtɔ do eduonu no so mu."
                },
                {
                    "number": 16,
                    "text": "Na afe a ɔtɔ do eduonu biako no mu no so wɔammba nye hɔn ammbɔkõ, mbom wɔbaa botwaa Nephi no dɔm no ho hyiae wɔ afã na afã nyina bɔɔ hɔn ntua; na wosusuu dɛ sɛ wotwa Nephi no dɔm no ho hyia, na wosiw hɔn kwan fi hɔn asaase do, na wosiw hɔn akwan nyina ma wonnya mpue kwan ndzinoa a, wobegyaa hɔnho mu ama hɔn dɛ mbrɛ wɔrohwehwɛ no ara."
                },
                {
                    "number": 17,
                    "text": "Afei woyii obi a ne dzin dze Zemnarihah ma ɔbɛyɛɛ hɔn panyin; na dɛm Zemnarihah yi na ɔmaa ntuabɔ yi baa do no."
                },
                {
                    "number": 18,
                    "text": "Mbom hwɛ, dɛm mpo boaa Nephifo no; osiandɛ ɔyɛɛ dzen maa edwotwafo no dɛ wobotum abɔ ntua akyɛr ma ahaw Nephifo no, osian edziban pii a nna wɔdze esie hɔnho ntsi."
                },
                {
                    "number": 19,
                    "text": "Na edwotwafo no dze hɔn edziban no suar dodow; na hwɛ, wonnyi hwee kã nam nko a wonya fi sar no do dzi no ho."
                },
                {
                    "number": 20,
                    "text": "Na ɔbaa dɛ hamu mbowa so ho bɛyɛɛ na wɔ sar no do hɔnho yɛɛ na araa ma ɔkɔm hyɛɛ ase dɛ ɔrehyew edwotwafo no."
                },
                {
                    "number": 21,
                    "text": "Na Nephifo no fii edzi adzekyee nye adzesaa biara bɛkyɛɛ guu hɔn nsordaafo no do kum hɔn wɔ mpempem nye ɔpedu ɔpedu mu."
                },
                {
                    "number": 22,
                    "text": "Na dɛm maa Zemnarihah no nkorɔfo no nyaa pɛ dɛ wɔbɛsan hɔn ekyir akɔ, osian ɔsɛɛ kɛse a ɔbaa hɔn do adzekyee nye adzesaa no ntsi."
                },
                {
                    "number": 23,
                    "text": "Na ɔbaa dɛ Zemnarihah hyɛɛ no nkorɔfo no dɛ wɔntwe hɔnho mfi ntuabɔ no mu na wɔnkɔ asaase a ɔda etsifi afamu ekyirekyir no ho."
                },
                {
                    "number": 24,
                    "text": "Na afei, nna Gidgiddoni ehu hɔn nhyehyɛɛ no, na onyim dɛ wɔayɛ mberɛw osiandɛ wonnyi edziban, na woekum hɔn mu pii so, dɛm ntsi ɔsomaa no nsordaafo adzesaaber no ma wokotwaa hɔn kwan kedzii hɔn enyim, na ɔdze no nsordaafo no bi so dzii hɔn ekyir."
                },
                {
                    "number": 25,
                    "text": "Na wɔyɛɛ iyi wɔ adzesaaber, ma wokedzii edwotwafo no enyim, dɛm ntsi adze kyee ma edwotwafo no hyɛɛ ase dɛ wɔrokɔ no wohun Nephifo nsordaafo no wɔ hɔn enyim nye hɔn ekyir nyina."
                },
                {
                    "number": 26,
                    "text": "Na wosii edwotwafo a wɔwɔ anaafo afamu no so wotwaa hɔn fii mbea a nna wɔresan hɔn ekyir. Na dɛm ndzɛmba yi nyina Gidgiddoni na ɔhyɛɛ hɔn ma wɔyɛe."
                },
                {
                    "number": 27,
                    "text": "Na hɔn mu mpempem na wogyaa hɔnho mu maa Nephifo dɛ wɔmfa hɔn ndɔmmum, na hɔn a wɔkae no dze wokum hɔn."
                },
                {
                    "number": 28,
                    "text": "Na wɔfaa hɔn panyin Zemnarihah na wɔsɛɛn no wɔ dua do, nyew, ɔsɛɛn sor hɔ mpo kesii dɛ owui. Na ber a ɔsɛɛn hɔ kesii dɛ owui no, wotwaa dua no too famu, na wɔdze ndze kɛse tsẽaa mu see dɛ:"
                },
                {
                    "number": 29,
                    "text": "Ewuradze nkora no dɔm do wɔ tsenenee nye akoma krɔnkrɔn mu, ama hɔn a wɔwɔ tum nye hɔn a wɔwɔ nsumaamu fɛkuw mu nyinara a wɔbɛper ahwehwɛ ekuku hɔn no aahwe ase dɛ mbrɛ ɔbarimba yi ahwe ase yi."
                },
                {
                    "number": 30,
                    "text": "Na wodzii ehurusi na wɔdze ndze kor tseaa mu bio see dɛ: Abraham ne Nyankopɔn, nye Isaac ne Nyankopɔn, nye Jacob ne Nyankopɔn no mbɔ dɔm yi ho ban wɔ tsenenee mu mber dodow biara a wɔbɔbɔ hɔn Nyankopɔn ne dzin aserɛ dɛ ɔmbɔ hɔn ho ban no."
                },
                {
                    "number": 31,
                    "text": "Na ɔbaa dɛ hɔn nyina bɔɔ mu kor maa hɔn ndze do toow ndwom na woyii hɔn Nyankopɔn ayɛw wɔ adze kɛse a ɔayɛ ama hɔn, dɛ ɔawowaw hɔn ma hɔn atamfo nsa annkã hɔn."
                },
                {
                    "number": 32,
                    "text": "Nyew, wɔtseatseaa mu see dɛ: Hosanna nkã Ɔsorsor Nyankopɔn. Na wɔtseatseaa mu see dɛ: Nhyira nkã Ewuradze Nyankopɔn Tumfo, Ɔsorsor Nyankopɔn no."
                },
                {
                    "number": 33,
                    "text": "Na enyigye hyɛɛ hɔn akoma mã, ma wosũi, osian Nyankopɔn ne papayɛ kɛse no ntsi, dɛ ɔagye hɔn efi hɔn atamfo nsa; na wonyim dɛ osian hɔn nnuho nye hɔn ahobrɛadze ntsi na ɔama wɔagye hɔn efi ɔsɛɛ a ɔwɔ hɔ daapem mu no."
                }
            ]
        },
        "/study/scriptures/bofm/3-ne/5": {
            "uri": "/study/scriptures/bofm/3-ne/5",
            "title": "3 Nephi 5",
            "data_type": "chapter",
            "chapter_name": "Tsir 5",
            "chapter_summary": [
                "Nephifo no nu hɔnho na woyi hɔn bɔn akwa—Mormon kyerɛw no nkorɔfo no ho abakɔsɛm na ɔbɔ daapem asɛm no ho dawur kyerɛ hɔn—Wɔbɛkã Israel mba a wɔabɔ hɔn apetse mber pii no aboa ano. Christ N’Awoo ekyir bɛyɛ mfe 22–26."
            ],
            "verses": [
                {
                    "number": 1,
                    "text": "Na afei hwɛ, ɔkra tseasefo biara nnyi Nephifo no mu a ɔgyee kyim ketseketse mpo wɔ nkɔnhyɛfo krɔnkrɔn no hɔn nsɛm a wɔkãe no ho; na wonyim dɛ ɔwɔ so dɛ ɔhyɛ mã."
                },
                {
                    "number": 2,
                    "text": "Na wonyim dɛ oye dɛ Christ aba, na osian nsɛnkyerɛdze pii a woeyi akyerɛ a ɔfa no mbrɛ nkɔnhyɛfo hɔn nsɛm tse nye ndzɛmba a etwa mu kɔ dada ntsi wonyim dɛ ɔwɔ dɛ ndzɛmba nyina ba mu dɛ mbrɛ wɔakã ho nsɛm no."
                },
                {
                    "number": 3,
                    "text": "Dɛm ntsi wogyaa hɔn bɔn nye hɔn ebusudze, nye hɔn ndwamambɔ nyina yɛ, na wɔdze hɔn ahoɔdzen nyina soom Nyame adzekyee nye adzesaa."
                },
                {
                    "number": 4,
                    "text": "Na afei ɔbaa dɛ ber a wɔfaa edwotwafo no nyina adaduafo no, hɔn a wɔaka no so mu biara emmfi nsa a woennku no, na wɔdze hɔn adaduafo no guu efiadze, na wɔmaa wɔkãa Nyankopɔn n’asɛm kyerɛɛ hɔn; na dodow a wonuu hɔnho wɔ hɔn bɔn ho na wodzii ahyɛmu dɛ worinndzi ewu bio no, wogyaa hɔn ma wonyaa ahotɔ."
                },
                {
                    "number": 5,
                    "text": "Mbom hɔn mu dodowara a wɔwɔ hɔ a woenndzi ahyɛmu no, na wohun dɛ ewudzisɛm da ho suma hɔn akoma mu, nyew, dodowara a wohun hɔn dɛ worupuw hɔn nuanom no, wobuu hɔn fɔ na wɔtwee hɔn aso dɛ mbrɛ mbra no se."
                },
                {
                    "number": 6,
                    "text": "Na dɛm maa wɔdze dɛm emumuyɛdze nye nsumaamu fɛkuwbɔ no a ɔmaa wɔyɛɛ emumuyɛdze na wodzii ewu pii no baa ewiei."
                },
                {
                    "number": 7,
                    "text": "Na dɛm na afe a ɔtɔ do eduonu ebien dze bɛsenee na afe a ɔtɔ do eduonu ebiasa so dɛmara, na afe a ɔtɔ do eduonu anan, nye eduonu enum so dɛmara na ɔbɛsenee."
                },
                {
                    "number": 8,
                    "text": "Na ndzɛmba pii sisii a ɔyɛ akɛse na ɔyɛ nwanwa so wɔ binom enyido; naaso woenntum annkyerɛw ne nyina wɔ nwoma yi mu, nyew, dza wɔyɛɛ wɔ dɛm dɔm yi mu wɔ mfe eduonu enum ntamu no, sɛ wɔkyɛ mu ɔha a no mu kor mpo ronnkɔ nwoma yi mu."
                },
                {
                    "number": 9,
                    "text": "Mbom hwɛ nwoma bi wɔ hɔ a wɔakyerɛw dɛm ndzɛmba yi a ɔfa dɔm yi ho wɔ mu; Nephi akyerɛw dza oesi a ɔyɛ nokwar no nyina na mbom oetwitwa no ntsiantsia."
                },
                {
                    "number": 10,
                    "text": "Dɛm ntsi makyerɛw dɛm ndzɛmba yi nyina dɛ mbrɛ Nephi ne kyerɛwsɛm no tse, dza nna woekrukye wɔ mprɛtse a wɔfrɛ no Nephi mprɛtse no do no."
                },
                {
                    "number": 11,
                    "text": "Na hwɛ, merekyerɛw abakɔsɛm no wɔ mprɛtse a medze mankasa me nsa yɛɛ yi do."
                },
                {
                    "number": 12,
                    "text": "Na hwɛ, wɔfrɛ me Mormon, asaase Mormon dzin no nna wɔdze frɛ me, asaase no a Alma kyekyeer asɔr wɔ do dze maa dɔm no, nyew, asɔr a odzi kan a wɔkyekyeree wɔ hɔn mu wɔ hɔn mbrato ekyir no."
                },
                {
                    "number": 13,
                    "text": "Hwɛ, meyɛ Jesus Christ, Nyankopɔn ne Ba no no suanyi. Ɔafrɛ me dɛ menda n’asɛm no edzi wɔ no nkorɔfo mu, ama woeenya daapem nkwa."
                },
                {
                    "number": 14,
                    "text": "Na oye dɛ emi, dɛ mbrɛ Nyankopɔn ne pɛ tse no, mebɛma hɔn a woewu kɔ no, hɔn a nna wɔyɛ krɔnkrɔn no, hɔn mpaabɔ a wɔnam gyedzi do bɔe dɛ wɔnkyerɛw ndzɛmba a obesi nyina nto hɔ no ahyɛ mã—"
                },
                {
                    "number": 15,
                    "text": "Nyew, wɔnkyerɛw biribi kakra a ɔfa ndzɛmba a esisi fitsi ber a Lehi fii Jerusalem bae no dze besi ndɛ."
                },
                {
                    "number": 16,
                    "text": "Dɛm ntsi, merekyerɛw efi abakɔsɛm a hɔn a woedzi m’enyim kan kɔ no akyerɛw ato hɔ dze kesi da a mo so me mber hyɛɛ ase no."
                },
                {
                    "number": 17,
                    "text": "Na hwɛ merekyerɛw ndzɛmba a mankasa medze m’enyiwa ehu."
                },
                {
                    "number": 18,
                    "text": "Na minyim dɛ nsɛm a merekyerɛw yi si pi na ɔyɛ nokwar so; naaso ndzɛmba pii wɔ hɔ a, dɛ mbrɛ hɛn kasaa tse no ntsi, yerunntum nnkyerɛw."
                },
                {
                    "number": 19,
                    "text": "Na afei medze me nsɛm aba ewiei; dza ɔfa mankasa moho no, na afei merebɛkã dza ɔfa ndzɛmba a osii ansaana wɔrowo me."
                },
                {
                    "number": 20,
                    "text": "Emi nye Mormon, meyɛ Lehi n’asenyi mapã. Na mowɔ siantsir a ɔsɛ dɛ motonton me Nyame nye m’Agyenkwa Jesus Christ, dɛ ɔno na oyii hɛn egyanom fii Jerusalem asaase do bae, (na obiara nnyim gyedɛ ɔnoara nko nye hɔn a oyii hɔn fii asaase no do bae no) na dɛ ɔama emi nye mo nkorɔfo dɛm nyimdzee a ɔfa hɛn akra no nkwagye ho."
                },
                {
                    "number": 21,
                    "text": "Nokwar, oehyira Jacob ne fifo, na oehu Joseph n’asefo mbɔbɔr."
                },
                {
                    "number": 22,
                    "text": "Na mber dodow biara a Lehi ne mba no dzii ne mbrasɛm do no, ohyiraa hɔn na ɔyɛɛ hɔn prɔmprɔm dɛ mbrɛ n’asɛm se."
                },
                {
                    "number": 23,
                    "text": "Nyew, na nokwar ɔdze Joseph n’asefo nkaa bɛba bio ma woeebenya Ewuradze hɔn Nyankopɔn noho nyimdzee."
                },
                {
                    "number": 24,
                    "text": "Na nokwar dɛ Ewuradze tse ase yi, ɔbɛtase Jacob n’asefo a wɔabɔ hɔn apetse wɔ asaase nyina enyi do no efi asaase ne mfɛndzanan nyina aboa ano."
                },
                {
                    "number": 25,
                    "text": "Na dɛ mbrɛ ɔnye Jacob ne fifo dzii ahyɛmu no, dɛmara so mpo na ahyɛmu a ɔnye Jacob n’asefo edzi no bɛhyɛ mã wɔ nankasa ne ber mu, ama Jacob fifo do asan eenya ahyɛmu a ɔnye hɔn dzii no ho nyimdzee."
                },
                {
                    "number": 26,
                    "text": "Na nkyii wobohu hɔn Pomfo no a ɔyɛ Jesus Christ, Nyankopɔn ne Ba no; na nkyii wɔbɛtase hɔn efi asaase ne mfɛndzanan nyina aboa ano wɔ hɔnankasa hɔn asaase do, bea a wɔwɔ ma wɔabɔ hɔn apetse no; nyew, dɛ Ewuradze tse ase yi ɔbɛyɛ hɔ. Amen."
                }
            ]
        },
        "/study/scriptures/bofm/3-ne/6": {
            "uri": "/study/scriptures/bofm/3-ne/6",
            "title": "3 Nephi 6",
            "data_type": "chapter",
            "chapter_name": "Tsir 6",
            "chapter_summary": [
                "Nephifo no yɛ prɔmprɔm—Ahantan, ahonya na nyimpa mu nyiyimu soɛr—Etuatsew paapaa Asɔr no mu—Satan dzi nkorɔfo no enyim ma wɔtsew etua wɔ bagua mu—Nkɔnhyɛfo pii kã nnuho ho asɛm na woku hɔn—Hɔn ewudzifo no yɛ kor dɛ wobotu aban no egu. Christ N’Awoo ekyir bɛyɛ mfe 26–30."
            ],
            "verses": [
                {
                    "number": 1,
                    "text": "Na afei ɔbaa dɛ Nephifo no nyina saan hɔn ekyir kɔr hɔnankasa hɔn nsaase do wɔ afe a ɔtɔ do eduonu esia no mu, ɔbarimba biara nye n’ebusua, ne nguankuw nye ne anantwikuw, ne mpɔnkɔ nye n’anantwi nye biribiara a ɔyɛ hɔndze."
                },
                {
                    "number": 2,
                    "text": "Na ɔbaa dɛ nna wonndzii hɔn edziban nyina, dɛm ntsi wɔfaa dza woenndzi no nyina, hɔn nduaba ahorow nyina, nye hɔn sika, nye hɔn dwetɛ, nye hɔn ndzɛmba a ɔsom bo nyina, na wɔsaan hɔn ekyir dze hɔn ahonyadze kɔr hɔnankasa hɔn nsaase do, wɔ etsifi, nye anaafo afamu nsaase nyina do."
                },
                {
                    "number": 3,
                    "text": "Na wɔmaa dɛm edwotwafo no a wɔnye hɔn edzi ahyɛmu dɛ wɔbɛma asomdwee aba nye hɔn so a wɔapen dɛ wɔbɛda ho ayɛ Lamanfo no nsaase dɛ mbrɛ hɔn dodow tse nye dza wɔbɛyɛ do edwuma dze edzidzi; na dɛm na wɔyɛe ma asomdwee baa asaase no do."
                },
                {
                    "number": 4,
                    "text": "Na wɔhyɛɛ ase yɛɛ prɔmprɔm na wɔyɛɛ akɛse; na mfe eduonu esia nye esuon twaa mu kɔree, na mbra akɛse baa asaase no do, na wɔhyehyɛɛ hɔn mbra no wɔ pɛrpɛryɛ nye pɛrpɛrdzi mu."
                },
                {
                    "number": 5,
                    "text": "Na afei biribiara nnyi asaase nyina do a osiw dɔm no hɔn prɔmprɔmyɛ kwan, gyedɛ wɔhwe ase wɔ mbrato mu."
                },
                {
                    "number": 6,
                    "text": "Na afei Gidgiddoni nye ɔtsɛmbuafo Lachoneus, nye hɔn a woyii hɔn mpanyimfo no na wɔhwɛɛ ma dɛm asomdwee kɛse yi baa asaase no do."
                },
                {
                    "number": 7,
                    "text": "Na ɔbaa dɛ nkuropɔn pii wɔ hɔ a wɔdaan no afofor, na nkuropɔn adadaw pii so wɔ hɔ a wosiesiee no yie."
                },
                {
                    "number": 8,
                    "text": "Na wɔpaapaa atsempɔnkwan na akwan pa pii so a ɔmaa wotumii fii kurow kor do kɔr kor so do, fi asaase kor do kɔr kor so do, fi bea kor do kɔr kor so do."
                },
                {
                    "number": 9,
                    "text": "Na dɛm na afe a ɔtɔ do eduonu awɔtwe dze twaa mu kɔree, na dɔm no nyaa asomdwee ntaado."
                },
                {
                    "number": 10,
                    "text": "Mbom ɔbaa dɛ afe a ɔtɔ do eduonu akron no mu no nna mansotwe hyɛɛ ase wɔ dɔm no mu; na binom memaa hɔnho do wɔ ahantanyɛ na ahotuw mu osian sika pii a woenya ma abor do ntsi, nyew, iyi maa wɔtseetsee binom so ara yie."
                },
                {
                    "number": 11,
                    "text": "Na eguadzifo pii wɔ asaase no do, mbranyimfo nye dzibewdzifo pii so."
                },
                {
                    "number": 12,
                    "text": "Na dɔm no hyɛɛ ase dɛ wɔrekyekyɛ hɔn mu dɛ mbrɛ hɔn sika nye hɔn nwomasũa tse, nyew, binom nnyim hwee osian hɔn hia ntsi, na binom so suaa nwoma akɛse akɛse osian hɔn sika ntsi."
                },
                {
                    "number": 13,
                    "text": "Binom memaa hɔnho do wɔ ahantanyɛ mu, na binom so brɛɛ hɔnho adze kɛsenara; binom kasaa tsiaa hɔn a wɔkasaa tsiaa hɔn, wɔ ber a binom so, sɛ wɔkasa bɔn tsia hɔn na wɔtseetsee hɔn wɔ akwan nyina mu na amandzehu ahorow pii a, wɔnnkã hwee na mbom wɔyɛɛ ahobrɛadze na wonyaa nnuho wɔ Nyankopɔn enyim."
                },
                {
                    "number": 14,
                    "text": "Na dɛm na ɔmaa soronko bɛdaa dɔm no ntamu wɔ asaase no do, na ɔyɛɛ dɛmara ma asɔr no hyɛɛ ase dɛ no mu retsetsew, nyew, na iyi kɔr do araa ma asɔr no mu paapae wɔ afe a ɔtɔ do eduasa no mu wɔ asaase no nyinara do ma ɔkaa Lamanfo kakraabi a wɔsakyeer hɔn baa nokwar gyedzi no ho no; na woemmfi ho, osiandɛ nna wɔyɛ dzen ntsi wogyinaa pintsinn na woennhihim, na wosii nketse dɛ wobedzi Ewuradze ne mbrasɛm no do."
                },
                {
                    "number": 15,
                    "text": "Afei siantsir a ɔmaa dɔm no yɛɛ dɛm emumuyɛ no nye iyi—Satan wɔ tum kɛse, dɛ onunuu dɔm no araa ma wɔyɛɛ emumuyɛ ahorow pii, ɔmaa ntsɛn hyɛɛ hɔn ma na wɔperee hwehwɛɛ tum nye tumdzi na sika nye wiadze egyangyandze."
                },
                {
                    "number": 16,
                    "text": "Na dɛm na Satan dze twee dɔm no hɔn akoma ma wɔyɛɛ emumuyɛ ahorow pii; dɛm ntsi wonyaa asomdwee na mbom wɔ mfe kakraabi mu."
                },
                {
                    "number": 17,
                    "text": "Na dɛm na afe a ɔtɔ do eduasa n’ahyɛse no wogyaa dɔm no mu mber pii maa abɔnsam ma ɔdze ne ndaadaa twee hɔn kɔr ne nsɔhwɛ a ɔpɛ ma wɔyɛɛ emumuyɛ biara a ɔpɛ dɛ wɔyɛ—dɛm ntsi afe a ɔtɔ do eduasa yi n’ahyɛse no mu no nna wogyina emumuyɛdze a ɔyɛ hu tsebew mu."
                },
                {
                    "number": 18,
                    "text": "Afei dze, wɔannyɛ bɔn wɔ ber a nna wonnyim hwee osiandɛ wonyim dza Nyankopɔn pɛ dɛ wɔyɛ, osiandɛ nna wɔakyerɛkyerɛ hɔn, dɛm ntsi hɔn enyi da hɔ ber a wɔtseew Nyankopɔn do etua no."
                },
                {
                    "number": 19,
                    "text": "Na afei Lachoneus ne ba Lachoneus na ɔtsenaa n’egya n’egua no do rohwɛ dɔm no do wɔ dɛm afe no mu."
                },
                {
                    "number": 20,
                    "text": "Na nyimpa bi hyɛɛ ase nyaa nkenyan fii sor a wɔsomaa hɔn wɔ dɔm no mu wɔ asaase nyina do kɛkãa Nyame n’asɛm na wɔgyee dase akokodur mu wɔ dɔm no hɔn bɔn na emumuyɛ ho na wɔgyee dase wɔ ɔpon a Ewuradze rebɛyɛ ama no nkorɔfo, anaaso dza yɛbɛkã dɛ Christ no wusoɛr no; na wɔgyee dase akokodur mu wɔ no wu nye n’amandzehu ho."
                },
                {
                    "number": 21,
                    "text": "Afei dɔm no mu pii wɔ hɔ a hɔn bo fuuw mbordo osian hɔn a wɔregye dase wɔ dɛm ndzɛmba yi ho no ntsi; na hɔn a hɔn bo fuuw kɛse no nye atsɛmbuafo mpanyimfo nye hɔn a wɔyɛ asɔfompanyimfo nye mbranyimfo no; nyew, hɔn a wɔyɛ mbranyimfo nyina bo fuuw hɔn a wɔgyee dase wɔ dɛm ndzɛmba yi ho no."
                },
                {
                    "number": 22,
                    "text": "Afei mbranyimfo anaa ɔtsɛmbuafo anaa ɔsɔfopanyin biara nnyi hɔ a onyaa tum a ɔdze bobu obiara okumfɔ gyedɛ ambrado no a ɔwɔ asaase no do no dze ne nsa ahyɛ afɔbu ase ana."
                },
                {
                    "number": 23,
                    "text": "Afei hɔn a wɔgyee dase wɔ Christ ho akokodur mu no mu pii wɔ hɔ a atsɛmbuafo no nam nsumaamu faa hɔn kokum hɔn a nna ambrado a ɔwɔ asaase no do no nnyim hɔn wu no ho hwee kesii hɔn wu ekyir."
                },
                {
                    "number": 24,
                    "text": "Afei hwɛ, iyi yɛɛ adze a otsia mbra a ɔwɔ asaase no do dɛ ansaana woboku obiara no ɔwɔ dɛ wonya tum fi ambrado no a ɔwɔ asaase no do no nkyɛn."
                },
                {
                    "number": 25,
                    "text": "Dɛm ntsi wɔkɛkãa kyerɛɛ ambrado no a ɔwɔ Zarahemla asaase do no dɛ atsɛmbuafo no ebu Ewuradze no nkɔnhyɛfo no okumfɔ a otsia mbra."
                },
                {
                    "number": 26,
                    "text": "Afei ɔbaa dɛ wɔfaa hɔn dze hɔn baa ɔtsɛmbuafo no enyim dɛ ombu hɔn atsɛn wɔ dza wɔayɛ no ho, dɛ mbrɛ mbra a dɔm no ahyehyɛ ato hɔ no tse."
                },
                {
                    "number": 27,
                    "text": "Afei ɔbaa dɛ dɛm atsɛmbuafo no wɔ anyɛnkofo nye ebusuafo pii; na hɔn a wɔaka no, nyew, mbranyimfo nye asɔfompanyimfo no nyinara so mpo na wɔboaa hɔn ano na wɔkɛkãa dɛm atsɛmbuafo no a woribedzi hɔn asɛm wɔ mbra kwan do no hɔn ebusuafo ho."
                },
                {
                    "number": 28,
                    "text": "Na wɔnye hɔnho dzii ahyɛmu, nyew, ahyɛmu a tsetsebaadofo dze maa no, ɔyɛ ahyɛmu no a abɔnsam hyehyɛe dze maa no, dɛ ɔdze reyɛ kuw akõ etsia tseneneeyɛ no."
                },
                {
                    "number": 29,
                    "text": "Dɛm wɔyɛɛ kuw tsiaa Ewuradze no nkorɔfo no na wodzii ahyɛmu dɛ wɔbɛsɛɛ hɔn, na wɔagye ewudzifo no efi pɛrpɛrdzi nsamu, dza a wɔdze rubobu hɔn atsɛn no dɛ ma mbra no se."
                },
                {
                    "number": 30,
                    "text": "Na wɔyɛɛ asokyew maa mbra na dza odzi wɔ hɔn man no mu no; na wodzii ahyɛmu dɛ wɔbɛsɛɛ ambrado no, na woesi ɔhen wɔ asaase no do amma asaase no ennya ahotɔ bio na mbom ɔabɛhyɛ ahemfo ase."
                }
            ]
        },
        "/study/scriptures/bofm/3-ne/7": {
            "uri": "/study/scriptures/bofm/3-ne/7",
            "title": "3 Nephi 7",
            "data_type": "chapter",
            "chapter_name": "Tsir 7",
            "chapter_summary": [
                "Woku ɔtsɛmbuafopanyin no, wotu aban no na nkorɔfo no kyekyɛ hɔn mu mbusuakuw—Jacob, Christ ne tsiafo no, bɛyɛ nsumaamu fɛkuw bi do hɔn hen—Nephi kã nnuho nye gyedzi a ɔwɔ dɛ nyimpa nya wɔ Christ mu ho asɛm—Abɔfo bɔsom no dabiara, na onyan no nua fi ewufo mu—Pii nu hɔnho na wonuma hɔn. Christ N’Awoo ekyir bɛyɛ mfe 30–33."
            ],
            "verses": [
                {
                    "number": 1,
                    "text": "Afei hwɛ, mebɛkyerɛ wo dɛ woenntum ennsi ɔmanhen wɔ asaase no do; mbom dɛm afe yi ara mu, nyew, afe a ɔtɔ do eduasa no mu, woguu atsɛmbu egua no ho fi, nyew, wokum ɔtsɛmbufopanyin a ɔwɔ asaase no do no."
                },
                {
                    "number": 2,
                    "text": "Na dɔm no kyekyɛɛ hɔn mu, tsiatsiaa hɔnho nkorkor; na wɔpaapaa hɔn mu ebusuakuw, na ɔbarimba biara dɛ mbrɛ n’ebusua tse nye n’ebusuafo, nye n’anyɛnkofo; na dɛm na wɔyɛe dze sɛɛ asaase no do aban no."
                },
                {
                    "number": 3,
                    "text": "Na ebusuakuw biara yii ɔhen anaa panyin bi ma ɔhwɛɛ hɔn do; na dɛm na ɔmaa wɔbɛyɛɛ mbusuakuw nye mbusuakuw do mpanyimfo."
                },
                {
                    "number": 4,
                    "text": "Afei hwɛ, obiara nnyi nyimpa no mu a onnyi ebusua, ebusuafo nye anyɛnkofo pii; dɛm ntsi hɔn mbusuakuw no bɛyɛɛ akɛse."
                },
                {
                    "number": 5,
                    "text": "Afei wɔyɛɛ iyinom nyina no nna akõkoekõ biara nnsii hɔn mu; na dɛm emumuyɛ yi nyina baa dɔm no do osian Satan a wogyaa hɔnho mu maa no tum no tsi."
                },
                {
                    "number": 6,
                    "text": "Na wɔsɛɛ aban ne nhyehyɛɛ no, osian dɛm anyɛnkofo nye ebusuafo no a wokuum nkɔnhyɛfo no hɔn nsumaamu fɛkuwbɔ ntsi."
                },
                {
                    "number": 7,
                    "text": "Na wɔdze wentwiwentwi pii baa asaase no do araa ma hɔn a wɔyɛ atseneneefo wɔ dɔm no mu no mu dodowara bɛyɛɛ emumuyɛfo; nyew, atseneneefo kumaabi na wɔkaa hɔn mu."
                },
                {
                    "number": 8,
                    "text": "Na mfe esia annso mpo na dɔm no hɔn kɛse fii hɔn tseneneeyɛ ho, tse dɛ ɔkraman a ɔasan akɔ ne fe ho, anaadɛ ɔtse prekober a ɔasan akɛhyɛ ne dɛtse mu."
                },
                {
                    "number": 9,
                    "text": "Afei dɛm nsumaamu fɛkuwbɔfo yi a wɔdze emumuyɛ pii aba dɔm yi do yi boaboaa hɔn ano na wɔdze ɔbarimba bi a wɔfrɛ no Jacob sii hɔ dɛ ɔnhwɛ hɔn do;"
                },
                {
                    "number": 10,
                    "text": "Na wɔfrɛɛ no hɔn ɔmanhen; dɛm ntsi ɔbɛyɛɛ ɔmanhen wɔ dɛm fɛkuw yi do; na ɔno nyia ɔgyee n’enyim kasaa tsiaa nkɔnhyɛfo no a wɔgyee Jesus ho dase no."
                },
                {
                    "number": 11,
                    "text": "Na ɔbaa dɛ nna hɔn dodow nnyɛ kɛse dɛ nkorɔfo no mbusuakuw no a wɔakã hɔnho abɔmu a hɔn mpanyimfo na wɔhyehyɛ hɔn mbra biara dɛ mbrɛ n’ebusuakuw no tse; naaso wɔyɛ atamfo; ɔwɔ mu dɛ wɔnnyɛ atseneneefo, naaso wɔnye hɔn yɛɛ kor tsiaa hɔn a wodzii ahyɛmu dɛ wɔbɛsɛɛ aban no."
                },
                {
                    "number": 12,
                    "text": "Dɛm ntsi, Jacob hun dɛ hɔn atamfo dɔɔ sõ sen hɔn, na ɔno na ɔyɛ kuw no hɔn do ɔhen dɛm ntsi ɔhyɛɛ no nkorɔfo no dɛ wonguan nkɔ asaase n’etsifi afamu no ho na wɔnkɛkyekyer ahenman mfa mma hɔnho, nkesi dɛ etuatsewfo bɛba abɛkã hɔnho, (na ɔdaadaa hɔn dɛ etuatsewfo no bɔdɔɔ so) ama woeenya ahoɔdzen ara yie nye nkorɔfo no mbusuakuw no eedzi esi; na wɔyɛɛ no dɛm ara."
                },
                {
                    "number": 13,
                    "text": "Na hɔn nantsew mu yɛɛ hyew ara yie ma woenntum ennsiw hɔn kwan araa kesii dɛ wofii bea a dɔm no wɔ koraa. Na dɛm na afe a ɔtɔ do eduasa dze baa n’ewiei; na dɛm na Nephi no nkorɔfo hɔn ndzeyɛɛ tse."
                },
                {
                    "number": 14,
                    "text": "Na ɔbaa dɛ afe a ɔtɔ do eduasa biako mu no, wɔkyekyɛɛ hɔn mu mbusuakuw, ɔbarimba biara na ne yer na n’ebusua, nye n’ebusuafo, nye n’anyɛnkofo; naaso nna wɔayɛ nhyehyɛɛ bi dɛ obiara nye no nua nnkedzi akõ; na mbom wɔannyɛ kor wɔ hɔn mbrahyɛ nye amambu ho, osiandɛ wɔhyehyɛɛ biribiara dɛ mbrɛ hɔn ahemfo nye hɔn mpanyimfo hɔn adwen tse. Mbom wɔhyɛɛ mbra katsee dɛ mma ebusuakuw biara mmfi n’asaase do nnkɛfa kor ne dze do, iyi maa asomdwee kakraabi baa asaase no do; naaso nna wɔadan hɔn akoma efi Ewuradze hɔn Nyankopɔn ho, na wosiiw nkɔnhyɛfo abo na wɔpaam hɔn fii hɔn mu."
                },
                {
                    "number": 15,
                    "text": "Na ɔbaa dɛ Nephi, ɔnam dɛ abɔfo bɛseraa no na ɔtsee Ewuradze ne ndze, na ohun abɔfo na n’enyiwa gye ho dase na wɔmaa no tum a ɔdze bohu Christ no som dwumadzi, na bio ɔdze n’enyiwa gye ho dase mbrɛ ma wosii wɔdaan ntsɛntsɛm fii tseneneeyɛ ho baa hɔn emumuyɛ na mbusubɔ mu;"
                },
                {
                    "number": 16,
                    "text": "Dɛm ntsi, osiandɛ no werɛ howee wɔ hɔn akomadzen nye hɔn adwen a woefura ntsi—ɔkɔr hɔn mu dɛm afe noara mu, na ɔhyɛɛ ase gyee dase ndamyɛ mu faa nnuho nye bɔnfakyɛ a yenya fi gyedzi a yɛwɔ no wɔ Ewuradze Jesus Christ mu."
                },
                {
                    "number": 17,
                    "text": "Na ɔkyerɛkyerɛɛ hɔn ndzɛmba pii; na worunntum nnkyerɛw ne nyinara, na wɔkyerɛw ne fã so a ɔrennyɛ yie, dɛm ntsi wɔannkyerɛw no koraa wɔ nwoma yi mu. Na Nephi dze tum kyerɛkyerɛɛ wɔ tumdzi kɛse mu."
                },
                {
                    "number": 18,
                    "text": "Na ɔbaa dɛ hɔn bo fuuw no osian tum kɛse a ɔwɔ sen hɔn ntsi, osiandɛ nna ɔyɛ dzen ma hɔn dɛ wɔnnkɛgye ne nsɛm no edzi, osiandɛ ne gyedzi a ɔwɔ no wɔ Ewuradze Jesus Christ mu no sõ araa ma abɔfo bɔsoom no daa daa."
                },
                {
                    "number": 19,
                    "text": "Na ɔnam Jesus dzin mu tuu mbɔnsam nye esunsum fĩ; na onyaan no nuabanyin mpo a dɔm no, siiw no abo ma owui."
                },
                {
                    "number": 20,
                    "text": "Na dɔm no hunii na wɔgyee ho dase, na hɔn bo fuuw no osian no tum no ntsi; na ɔyɛɛ anwanwadze pii so wɔ Jesus dzin mu, wɔ dɔm no enyim."
                },
                {
                    "number": 21,
                    "text": "Na ɔbaa dɛ afe a ɔtɔ do eduasa biako no twaa mu kɔree, na dɔm kumaabi na wonyaa nsakyer na wɔbaa Ewuradze nkyɛn; mbom dodowara a wonyaa nsakyer no gyee dase nokwar mu kyerɛɛ dɔm no dɛ Nyame no tum nye no Sunsum a ɔwɔ Jesus Christ a wɔgye no dzi no mu no aba hɔn nkyɛn."
                },
                {
                    "number": 22,
                    "text": "Na dodowara a wotuu mbɔnsam fii hɔn mu, nye hɔn a wɔsaa hɔn yarba na honam yaw no daa no edzi nokwar mu kyerɛɛ dɔm no dɛ Nyame no Sunsum na ɔsaa hɔn yarba; na wɔkyerɛɛ nsɛnkyerɛdze so, na wɔyɛɛ anwanwadze so wɔ dɔm no mu."
                },
                {
                    "number": 23,
                    "text": "Dɛm so na afe a ɔtɔ do eduasa ebien no so dze twaa mu kɔree. Na Nephi sũi frɛɛ dɔm no wɔ afe eduasa ebiasa n’ahyɛse no mu; na ɔkãa nsɛmpa a ɔfa nnuho nye bɔnfakyɛ ho asɛm kyerɛɛ hɔn."
                },
                {
                    "number": 24,
                    "text": "Afei mepɛ dɛ hom kaa dɛ obiara nnyi hɔ a onyaa nnuho a wɔammfa nsu ennuma no."
                },
                {
                    "number": 25,
                    "text": "Dɛm ntsi Nephi hyɛɛ mbanyin binom asɔfo wɔ ɔsomdwumadzi no mu, ama obiara a ɔbɛba hɔn nkyɛn no wɔdze nsu enuma no, na iyi bɛyɛ ahyɛnsew nye dasegye wɔ Nyankopɔn nye dɔm no enyim, dɛ woenu hɔnho na woenya bɔnfakyɛ."
                },
                {
                    "number": 26,
                    "text": "Na dodowara wɔ hɔ a wonuu hɔnho na wonumaa hɔn kɔr nnuho mu wɔ dɛm afe yi n’ahyɛse mu; na dɛm na afe no dze kɔr n’ewiei."
                }
            ]
        },
        "/study/scriptures/bofm/3-ne/8": {
            "uri": "/study/scriptures/bofm/3-ne/8",
            "title": "3 Nephi 8",
            "data_type": "chapter",
            "chapter_name": "Tsir 8",
            "chapter_summary": [
                "Ehum kɛse, asaasewosow, ogya, ekyinehyia mframa nye anwanwadze a osisi nyina gye Christ ne mbeamudua mu bɔ ho dase—Wɔsɛɛ nyimpa pii—Sum hyɛ asaase do ndaansa—Hɔn a wɔka no twa kwadwom wɔ hɔn nkrabea ho. Christ N’Awoo ekyir bɛyɛ mfe 33–34."
            ],
            "verses": [
                {
                    "number": 1,
                    "text": "Na afei ɔbaa dɛ mbrɛ hɛn kyerɛwsɛm se no, na yenyim dɛ hɛn kyerɛwsɛm no yɛ nokwar, na hwɛ, nokwafo na ɔdze nkyerɛwee no esie—na nokwar, ɔyɛɛ anwanwadze pii wɔ Jesus ne dzin mu; na ɔdasanyi biara nnyi hɔ a obotum ayɛ anwanwadze wɔ Jesus ne dzin mu, gyedɛ ɔatsew noho efi no emumuyɛ biara ho—"
                },
                {
                    "number": 2,
                    "text": "Na afei ɔbaa dɛ, sɛ dɛm nyimpa yi annyɛ mfomdo wɔ ber a ɔrekan hɛn mber yi a, nna ɔno afe a ɔtɔ do eduasa ebiasa ebotwa mu kɔ;"
                },
                {
                    "number": 3,
                    "text": "Na nkorɔfo no hyɛɛ ase dɛ wɔrohwɛ asɛnkyerɛdze a nkɔnhyɛnyi Samuel, Lamannyi no kãe no kwan dzendzenndzen, nyew, aber no a sum bɛhyɛ kebii, bɛyɛ ndaansa wɔ asaase enyi do no."
                },
                {
                    "number": 4,
                    "text": "Na ekyingye kɛse na ɔhyɛɛ ase sii nkorɔfo no mu, ammfa hɔnho koraa dɛ woeyi nsɛnkyerɛdze pii akyerɛ hɔn."
                },
                {
                    "number": 5,
                    "text": "Na ɔbaa dɛ afe a ɔtɔ do eduasa anan no mu, bosoom a odzi kan, nda a otsĩa anan no ehum kɛse bi tui, nna obiara nnhun dɛm bi pɛn wɔ asaase no nyina do."
                },
                {
                    "number": 6,
                    "text": "Na ehum kɛse huhu bi so bɔe; na sor paapaa mu kɛsenara ma ɔwosoow asaase nyina tse dɛ mbrɛ no mu repaapaa."
                },
                {
                    "number": 7,
                    "text": "Na enyinam dzendzen bi a wonnhu ne saso bi da wɔ asaase yi do tsewee."
                },
                {
                    "number": 8,
                    "text": "Na ogya tɔɔ Zarahemla kuropɔn no mu."
                },
                {
                    "number": 9,
                    "text": "Na Moroni kuropɔn no memee kɔr po ase, na no mu nyimpa nyinara po faa hɔn."
                },
                {
                    "number": 10,
                    "text": "Na dɛtse tui kataa Moronihah kuropɔn do ma kurow no n’ananmu bɛyɛɛ bepɔw kɛsenara."
                },
                {
                    "number": 11,
                    "text": "Na ɔsɛɛ kɛse a ɔyɛ hu sii asaase n’anaafo afamu."
                },
                {
                    "number": 12,
                    "text": "Mbom hwɛ, ɔsɛɛ kɛse a ɔyɛ hu pii sii etsifi mantam mu hɔ; na hwɛ, asaase mu nyina enyi danee, osian mframa dzendzen nye ehum na sor mpaapaamu nye enyinam, nye asaasewosow kɛse a osii asaase nyina do no ntsi;"
                },
                {
                    "number": 13,
                    "text": "Na atsɛmpɔnkwan nyina mu tutui, na akwan a ɔda hɔ petee nyina mu sɛɛ, na mbea a ɔyɛ tromm nyina bɛyɛɛ krann."
                },
                {
                    "number": 14,
                    "text": "Na nkuropɔn akɛse pii a ɔyɛ atsenkã memee kɛhyɛɛ asaase tsir mu, na dodowara so hyewee, na dodowara so wosowee araa kesii dɛ no do adan nyina bubui guu famu, na no mu nyimpa nyina wuwui, na dɛm mbea no bɛyɛɛ amamfõ."
                },
                {
                    "number": 15,
                    "text": "Na nkuropɔn binom so wɔ hɔ a ɔkae, na mbom no mu ndzɛmba a ɔsɛe no dɔɔ sõ ara yie, na no mu nyimpa pii wuwui."
                },
                {
                    "number": 16,
                    "text": "Na binom so ekyinehyia mframa hwiim hɔn kɔree; na bea a ɔnye hɔn kɔree dze, obiara nnyim, dza wonyim ara nye dɛ ohwiim hɔn kɔree."
                },
                {
                    "number": 17,
                    "text": "Na dɛm maa asaase nyina enyi do bɛyɛɛ basabasa, osian mframa dzendzen nye sor mpaapaamu, nye enyinam, nye asaasewosow no ntsi."
                },
                {
                    "number": 18,
                    "text": "Na hwɛ, mbotan no mu paapaa ebien ebien; hɔn mu paapae guu asaase enyi do ara ma ɔyɛɛ dɛ mbosabo, na ma mu akekã, na ma apaapaa wɔ asaase enyi do nyina."
                },
                {
                    "number": 19,
                    "text": "Na ɔbaa dɛ afei sor mpaapaamu, nye enyinam, nye ehum, nye mframa dzendzen, nye asaasewosow nyina bɔɔ adze—na hwɛ, iyi nyina kɔr do wɔ bɛyɛ dɔnhwer ebiasa ntamu; na binom see dɛ mber no kyɛree sen dɛm; naaso dɛm ndzɛmba akɛse huhu yi nyina sii wɔ bɛyɛ dɔnhwer ebiasa ntamu—na afei hwɛ, sum hyɛɛ asaase n’enyi do mã."
                },
                {
                    "number": 20,
                    "text": "Na ɔbaa dɛ sum kebii hyɛɛ asaase nyina enyi do araa ma nyimpa a wɔwɔ hɔ a woennwu no tsee sum no n’ehubɔhubɔw nkã;"
                },
                {
                    "number": 21,
                    "text": "Na kan biara nnyi beebiara, osian sum no ntsi, kyɛndar, ogya anaa adze a ɔma kan biara nnyi hɔ a wobotum dze asɔ hɔn nyena papa ewui no, dɛm ntsi nna kan biara nnyi beebiara;"
                },
                {
                    "number": 22,
                    "text": "Na woennhu kan biara, anaa ogya biara, anaa ewia, anaa bosoom, anaa nworaba, osian sum kebii kɛse a ɔahyɛ asaase enyi do ntsi."
                },
                {
                    "number": 23,
                    "text": "Na ɔbaa dɛ bɛyɛ nda ebiasa tamu nna wonnhu kan biara; na dɛm aber no nyina mu no awerɛhow kɛse nye ntsẽatsẽamu nye osũ nko na osii wɔ nkorɔfo no nyina mu; nyew nkorɔfo no sũu pii, osian sum nye ɔsɛɛ kɛse a aba hɔn do no ntsi."
                },
                {
                    "number": 24,
                    "text": "Na wɔtsee dɛ worusũ wɔ beebi dze rekã dɛ: O nkyɛ yenuu hɛnho ansaana dɛm da kɛse huhu yi aba, nkyɛ wɔdze hɛn enuanom hɔn nkwa kyɛɛ hɔn na wɔannhyew hɔn wɔ dɛm kuropɔn kɛse Zarahemla no mu."
                },
                {
                    "number": 25,
                    "text": "Na wɔtsee dɛ worusũ na wɔdze awerɛhow rekã dɛ: O nkyɛ yenuu hɛnho ansaana dɛm da kɛse huhu yi asõ, na nkyɛ yennku na yennsiw nkɔnhyɛfo no abo, na yennyi hɔn edzi; nkyɛ wɔgyee hɛn nãnom, nye hɛn mbabaa fɛɛfɛw, nye hɛn mba nkwa na woennsie hɔn wɔ dɛm kurow kɛse Moronihah mu. Na dɛm na nkorɔfo no hɔn ntseatseamu ne kɛse nye no hu tse."
                }
            ]
        },
        "/study/scriptures/bofm/3-ne/9": {
            "uri": "/study/scriptures/bofm/3-ne/9",
            "title": "3 Nephi 9",
            "data_type": "chapter",
            "chapter_name": "Tsir 9",
            "chapter_summary": [
                "Christ ne ndze fi sum mu tsẽa mu kã nyimpa na nkuropɔn pii hɔn nsɛe ho asɛm osian emumuyɛdze ntsi—Ɔtsẽa mu kã No nyamesu ho asɛm, Ɔkã dɛ Moses mbra no ahyɛ mã, na Ɔto nsa frɛ nyimpa dɛ wɔmbra No hɔ ma ɔngye hɔn nkwa. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Na ɔbaa dɛ dɔm a wɔwɔ asaase no do hɔ no tsee ndze bi wɔ asaase nyina yi enyi retseamu dɛ:"
                },
                {
                    "number": 2,
                    "text": "Nkorɔfo yi wondue, wondue, wondue; na asaase no do nyimpa nyina wondue, na gyedɛ wonu hɔnho; osiandɛ abɔnsam reserew, na n’abɔfoe so ridzi dɛw, osian mo nkorɔfo hɔn mbabanyin nye hɔn mbabaa ahoɔfɛfo a woekuku hɔn no ntsi; na osian hɔn emumuyɛ nye mbusubɔ ntsi na wɔatotɔ!"
                },
                {
                    "number": 3,
                    "text": "Hwɛ, medze ogya ahyew dɛm kuropɔn kɛse Zarahemla nye nyimpa a wɔwɔ mu nyina."
                },
                {
                    "number": 4,
                    "text": "Na hwɛ, maama dɛm kuropɔn kɛse Moroni no amem akɔ po no bun ase, na po afa dɔm a wɔwɔ mu no."
                },
                {
                    "number": 5,
                    "text": "Na hwɛ, medze dɛtse akata dɛm kuropɔn kɛse Moronihah, nye dɔm a wɔwɔ mu nyinara do, dze akata hɔn emumuyɛ nye hɔn ekyiwadze do wɔ m’enyido, amma nkɔnhyɛfo nye ahotseweefo no hɔn bɔgyaa ammba mo hɔ bio enntsia hɔn."
                },
                {
                    "number": 6,
                    "text": "Na hwɛ, maama kuropɔn Gilgal amem, na dɔm a wɔwɔ mu nyinara woesie hɔn wɔ asaase tsir mu;"
                },
                {
                    "number": 7,
                    "text": "Nyew, maama esu akata kuropɔn Onihah nye nyimpa a wɔwɔ mu nyina do, nye kurow Mocum na no mu nyimpa nyina do, nye Jerusalem kurow na no mu nyimpa nyina do; dze akata hɔn emumuyɛ nye mbusubɔ do wɔ m’enyido, amma nkɔnhyɛfo nye ahotseweefo no hɔn bɔgyaa ammba mo hɔ bio enntsia hɔn."
                },
                {
                    "number": 8,
                    "text": "Na hwɛ, Gadiandi kurow, nye Gaddiomnah kurow, nye Jacob kurow, nye Gimgimno kurow, nyinara maama amemem ma akoko nye mbɔnsa abɛhyɛ hɔn ananmu; na hɔn mu nyimpa nyinara mesie hɔn wɔ asaase tsir mu, dze akata hɔn emumuyɛ na mbusubɔ efi m’enyido, amma nkɔnhyɛfo nye ahotseweefo no hɔn bɔgyaa aammba mo hɔ bio enntsia hɔn."
                },
                {
                    "number": 9,
                    "text": "Na hwɛ, dɛm kurow kɛse Jacobugath, dza ɔhen Jacob no nkorɔfo wɔ mu no, ɔno so maama ogya ahyew no osian hɔn emumuyɛdze a ɔbɔ emumuyɛdze a ɔwɔ asaase nyina do, osian hɔn nsumaamu ewudzi nye fɛkuwbɔ; na hɔn na wɔsɛɛ mo nkorɔfo hɔn asomdwee nye aban a ɔwɔ asaase no do no; dɛm ntsi memaa wɔhyewee, ama wɔasɛɛ hɔn efi m’enyido, amma nkɔnhyɛfo nye ahotseweefo hɔn bɔgyaa ammba mo hɔ bio enntsia hɔn."
                },
                {
                    "number": 10,
                    "text": "Na hwɛ, maama wɔdze ogya ahyew Laman kuropɔn, nye Josh kurow, nye Gad kurow, nye Kishkumen kurow, nye dɔm a wɔwɔ mu nyinara, osian hɔn emumuyɛdze a wɔyɛe dɛ woyii nkɔnhyɛfo a mosomaa hɔn dɛ wɔmbɛda hɔn emumuyɛdze nye hɔn mbusubɔ edzi nkyerɛ hɔn na woyii hɔn edzi na wosiiw hɔn abo no ntsi."
                },
                {
                    "number": 11,
                    "text": "Na osiandɛ woyii hɔn edzi, na ɔtseneneenyi biara nnyi hɔn mu ntsi, mosomaa ogya ma osianee ɔbɛsɛɛ hɔn, ama hɔn emumuyɛdze nye ekyiwadze esuma wɔ m’enyido, amma nkɔnhyɛfo nye ahotseweefo a mosomaa hɔn wɔ hɔn mu no hɔn bɔgyaa emmfi asaase mu ennsũ ammfrɛ me enntsia hɔn."
                },
                {
                    "number": 12,
                    "text": "Na maama ɔsɛɛ kɛse pii aba asaase yi nye dɔm a wɔwɔ mu no do, osian hɔn emumuyɛdze nye hɔn ekyiwadze ntsi."
                },
                {
                    "number": 13,
                    "text": "O hom a wɔdze hom nkwa akyɛ hom osiandɛ hom tsen sen hɔn ntsi, ana hom rennsan mmba me nkyɛn, na hom nnu homho wɔ hom bɔn ho ma wɔasakyer hom ama maasa hom yarba?"
                },
                {
                    "number": 14,
                    "text": "Nyew, nokwar mese hom dɛ, sɛ hom ba mo hɔ a hom benya onnyiewiei nkwa. Hwɛ, m’ehumbɔbɔr abasa no atsen wɔ hom do, na obiara a ɔbɛba no, ɔno na mebɛgye no; na nhyira akã hɔn a wɔba me nkyɛn."
                },
                {
                    "number": 15,
                    "text": "Hwɛ, Emi nye Jesus Christ, Nyankopɔn ne Ba no. Emi na mobɔɔ sor nye asaase nye dza ɔwɔ mu nyina. Menye Egya no wɔ hɔ fitsi ahyɛse no. Mowɔ Egya no mu, na Egya no so wɔ mo mu; na mo mu na Egya no ahyɛ ne dzin enyimnyam."
                },
                {
                    "number": 16,
                    "text": "Mebaa mankasa medze nkyɛn, na mankasa medze anngye me. Na kyerɛwsɛm no a ɔfa me mbaa ho no ahyɛ mã."
                },
                {
                    "number": 17,
                    "text": "Na dodowara a wɔagye me no, hɔn na maama wɔabɛyɛ Nyame mba; na dɛmara so mpo na mebɛyɛ dodowara a wɔbɛgye me dzin edzi, na hwɛ, ɔnam mo do na ɔpon aba, na mo mu na Moses mbra no ahyɛ mã."
                },
                {
                    "number": 18,
                    "text": "Emi nye wiadze ne kan na no nkwa no. Emi nye Alpha na Omega, ahyɛse nye ewiei no."
                },
                {
                    "number": 19,
                    "text": "Na hom nnkã bɔgya nngu mmbɔ afɔr mma me bio; nyew, hom afɔrbɔ nye ɔhyew-afɔr nyina wobeyi no akwa, osiandɛ merenngye hom afɔrbɔ nye hom ɔhyew-afɔr bio."
                },
                {
                    "number": 20,
                    "text": "Na afɔr a hom bɔbɔ ama me nye akoma a abobɔ nye sunsum a abotow. Na obiara a ɔdze akoma a abobɔ nye sunsum a abotow bɛba mo hɔ no, ɔno na medze ogya nye Sunsum Krɔnkrɔn bonuma no, dɛ Lamanfo no mpo, osian hɔn gyedzi a wonyaa wɔ mo mu wɔ ber a wonyaa nsakyer ntsi wɔdze ogya nye Sunsum Krɔnkrɔn numaa hɔn no, nna wonnyim."
                },
                {
                    "number": 21,
                    "text": "Hwɛ, maba wiadze yi mu dze ɔpon rebrɛ wiadze, dze agye wiadze, efi bɔn mu."
                },
                {
                    "number": 22,
                    "text": "Dɛm ntsi, obiara a obonu noho na ɔayɛ dɛ abofra na ɔaba me hɔ no, ɔno na mebɛgye no, na iyinom dɛm na Nyankopɔn n’ahenman no sɛ hɔn. Hwɛ, iyi ntsi na medze mo nkwa too hɔ, na masan afa no bio; dɛm ntsi hom nnu homho, na hom mbra me nkyɛn, hom a hom wɔ asaase n’ano n’ano, ma wɔngye hom nkwa."
                }
            ]
        },
        "/study/scriptures/bofm/3-ne/10": {
            "uri": "/study/scriptures/bofm/3-ne/10",
            "title": "3 Nephi 10",
            "data_type": "chapter",
            "chapter_name": "Tsir 10",
            "chapter_summary": [
                "Asaase do taa dzinn bɛyɛ ndɔnhwer pii ntamu—Christ Ne ndze bɔ anohoba dɛ Ɔbɔboaboa No nkorɔfo ano dɛ mbrɛ akokɔ baatan boaboa ne mba ano—Hɔn a wɔyɛ atseneneefo ara yie wɔ nkorɔfo no mu no na wɔakora hɔn do no. Christ N’Awoo ekyir bɛyɛ mfe 34–35."
            ],
            "verses": [
                {
                    "number": 1,
                    "text": "Na afei hwɛ, ɔbaa dɛ nyimpa nyinara a wɔwɔ asaase no do no tsee dɛm kasa yi, na wɔgyee ho dase. Na dɛm kasa yi ekyir no asaase no do taa dzinn bɛyɛ dɔnhwer pii ntamu;"
                },
                {
                    "number": 2,
                    "text": "Na ahobow kɛse tɔɔ dɔm no do ma dɛm ntsi wogyaa dɛ worutwa kwadwom nye ntseatseamu no a wɔdze regyam hɔn ebusuafo a woekuku hɔn no; dɛm ntsi asaase no do taa dzinn bɛyɛ dɔnhwer pii ntamu."
                },
                {
                    "number": 3,
                    "text": "Na ɔbaa dɛ ndze baa dɔm no nkyɛn bio, na nkorɔfo no nyinara tsee na wɔgyee ho dase, see dɛ:"
                },
                {
                    "number": 4,
                    "text": "O hom a hom fi nkuropɔn akɛse yi a wɔahwe ase yi mu, hom a hom yɛ Jacob n’asefo, nyew, hom a hom yɛ Israel fifo, mpɛn ahen na maboaboa hom ano dɛ mbrɛ akokɔ baatan boaboa ne mba ano hyɛ n’atsaban ase, na manyɛn hom."
                },
                {
                    "number": 5,
                    "text": "Na mpɛn ahen bio na ɔwɔ dɛ moboaboa hom ano dɛ mbrɛ akokɔ baatan boaboa ne mba ano hyɛ n’atsaban ase, nyew, O hom nkorɔfo a hom yɛ Israel fifo a hom atotɔ; nyew, O hom a hom yɛ Israel fifo, hom a hom tse Jerusalem, dɛ hom atotɔ; nyew, mpɛn ahen na maboaboa hom ano dɛ mbrɛ akokɔ baatan boaboa ne mba ano, na hom mma ho kwan."
                },
                {
                    "number": 6,
                    "text": "O hom Israel fifo a medze hom nkwa akyɛ hom, mpɛn ahen na mo mboaboa hom ano dɛ mbrɛ akokɔ baatan boaboa ne mba ano hyɛ n’atsaban ase, sɛ hom nu homho na hom dze akoma a odzi mu san ba me nkyɛn."
                },
                {
                    "number": 7,
                    "text": "Mbom sɛ annyɛ dɛm a, O Israel fifo, ɔno mbea a hom tse bɛyɛ amamfõ ekesi dɛ hom egyanom hɔn ahyɛmu no bɛhyɛ mã."
                },
                {
                    "number": 8,
                    "text": "Na afei ɔbaa dɛ ber a dɔm no tsee dɛm nsɛm yi ekyir no, hwɛ, wɔhyɛɛ ase sũi na wɔtsẽatsẽaa mu bio osian hɔn ebusuafo nye anyɛnkofo a woewuwu no ntsi."
                },
                {
                    "number": 9,
                    "text": "Na ɔbaa dɛ dɛm na nda ebiasa no dze twaa mu kɔree. Na ɔyɛ anapa, na sum no hwetsee fii asaase no enyi do, na asaase no gyaa wosow, na mbepɔw no gyaa dɛ ɔpaapaa, na dede huhu no gyae, na begyabegya no so twaa mu kɔree."
                },
                {
                    "number": 10,
                    "text": "Na asaase no kãa faam bio, ma ogyinaa hɔ; na dɔm a wɔdze hɔn nkwa kyɛɛ hɔn no hɔn nkrumsi nye hɔn sũ, nye ntsẽatsẽamu no bɔɔ adze; na hɔn sũ no daan enyigye, na hɔn awerɛhow no gyae ma wɔdze ayɛyi na ndaase maa Ewuradze Jesus Christ, hɔn Pomfo."
                },
                {
                    "number": 11,
                    "text": "Na dɛm na ɔmaa kyerɛwsɛm no a nkɔnhyɛfo no kãe no hyɛɛ mã."
                },
                {
                    "number": 12,
                    "text": "Na hɔn a wɔyɛ atseneneefo ara yie wɔ dɔm no mu no nna wɔgyee hɔn nkwa, na hɔn na wɔgyee nkɔnhyɛfo no na woennsiw hɔn abo; na hɔn a wɔannka ahotseweefo hɔn bɔgya enngu no, na wɔdze hɔn nkwa kyɛɛ hɔn—"
                },
                {
                    "number": 13,
                    "text": "Na wɔdze hɔn nkwa kyɛɛ hɔn na wɔammem annkɛhyɛ asaase mu; na wɔammem annkɛhyɛ po no bun ase; na ogya annhyew hɔn, anaa biribiara annhwe hɔn do annyam hɔn ma woennwu; na ekyinehyia mframa ennhwim hɔn annkɔ; anaadɛ sum n’ehubɔhubɔw no annhyɛ hɔn do."
                },
                {
                    "number": 14,
                    "text": "Na afei, nyia ɔkenkan no, ma onya ho ntsease; nyia ɔwɔ kyerɛwsɛm no, ma ɔnhwehwɛ mu yie, na onhu na ɔnhwɛ sɛ dɛm owu nye ɔsɛɛ yi nyina a wɔdze ogya, nye wusiw, nye ekyinehyia mframa, nye ehum, nye asaase a no mu buei dze meen hɔn, ana dɛm ndzɛmba yi nyina nnhyɛ nkɔnhyɛfo krɔnkrɔn no hɔn nkɔnhyɛ no mã."
                },
                {
                    "number": 15,
                    "text": "Hwɛ, mese hom dɛ, Nyew, dodowara gyee dɛm ndzɛmba yi ho dase wɔ Christ ne mbaa ho, na wokum hɔn osian dase a wɔgyee wɔ dɛm ndzɛmba yi ho ntsi."
                },
                {
                    "number": 16,
                    "text": "Nyew, nkɔnhyɛnyi Zenos gyee dɛm ndzɛmba yi ho dase, na Zenock so kãa nsɛm a ɔfa ndzɛmba yi ho, osian dase a wɔgyee ne tsitsir a ɔfa hɛnho, hɛn a yɛyɛ hɔn asefo nkaa no."
                },
                {
                    "number": 17,
                    "text": "Hwɛ, hɛn egya Jacob so gyee dase a ɔfa Joseph n’asefo nkaa ho. Na hwɛ, ana yɛnnyɛ Joseph n’asefo nkaa? Na ndzɛmba yi a ɔgyee dase wɔ ho yi ana wɔnnkyerɛwee wɔ ayewa mprɛtse no a hɛn egya Lehi dze fi Jerusalem bae no do?"
                },
                {
                    "number": 18,
                    "text": "Na ɔbaa dɛ ɔdze rokɔ afe a ɔtɔ do eduasa anan n’ewiei no, hwɛ, mebɛma ehu dɛ Nephi no nkorɔfo a wɔdze hɔn nkwa kyɛɛ hɔn, nye hɔn so a wɔfrɛ hɔn Lamanfo a wɔdze hɔn nkwa kyɛɛ hɔn no, wɔyɛɛ hɔn ayamuyie kɛse, na wohuee nhyira kɛse guu hɔn etsifi araa ma Christ no sorkɔ ekyir no annkyɛr koraa, na nokwar, ɔdaa noho edzi kyerɛɛ hɔn—"
                },
                {
                    "number": 19,
                    "text": "Oyii ne nyimpadua kyerɛɛ hɔn, na odzii ɔsomdwuma wɔ hɔn mu; na no somdwumadzi ho nsɛm no wɔdze bɛma hom ekyir yi. Dɛm ntsi aber yi ara mu medze me kasaa aba ewiei."
                }
            ]
        },
        "/study/scriptures/bofm/3-ne/11": {
            "uri": "/study/scriptures/bofm/3-ne/11",
            "title": "3 Nephi 11",
            "data_type": "chapter",
            "chapter_name": "Tsir 11",
            "chapter_summary": [
                "Egya no dzi Ne Dɔba no ho dase—Christ pue na Ɔbɔ No Werdambɔ no ho dawur—Nyimpadodow dze hɔn nsa kã epirakur a ɔwɔ Ne nsa na N’anan ho nye Ne mfemu no—Wɔtsẽatsẽa mu dɛ Hosanna—Ɔkyerɛ kwan na ma mbrɛ wonsi nnuma—Wentwiwentwi sunsum fi abɔnsam—Christ Ne nkyerɛkyerɛ nye dɛ ɔsɛ dɛ adasa nya gyedzi na wonuma hɔn na hɔn nsa kã Sunsum Krɔnkrɔn no. Christ N’Awoo ekyir bɛyɛ mfe 34."
            ],
            "book_intro": [
                "Jesus Christ yi noho kyerɛ Nephifo wɔ ber a dɔmtutuw no ehyia wɔ Dzifuu asaase do, na ɔsom hɔn; na ɔnam dɛm kwan yi do yi noho kyerɛ hɔn."
            ],
            "verses": [
                {
                    "number": 1,
                    "text": "Na afei ɔbaa dɛ nna nyimpadodow kɛse a wɔyɛ Nephi no nkorɔfo no aboa hɔn ano, etwa temple no a ɔwɔ Dzifuu no ho ehyia; na nwanwa kɛse akã hɔn ma obiara nye no nua rodwendwen nwanwadze kɛse na wɔrekyerɛkyerɛ nsesa kɛse a esi bea no do."
                },
                {
                    "number": 2,
                    "text": "Na wɔrotwetwe nkɔmbɔ so fa dɛm Jesus Christ yi a woeyi asɛnkyerɛdze a ɔfa no wu ho akyerɛ yi ho."
                },
                {
                    "number": 3,
                    "text": "Na ɔbaa dɛ ber a wogu do rotwetwe nkɔmbɔ no, wɔtsee ndze bi fi sor; na wɔdze hɔn enyiwa kɔr aprɔw, na ndze a wɔtsee no wɔanntse ase; na ɔnnyɛ ndze dzendzen, anaa ndze kɛse; ɔyɛ ndze tseabaa, naaso ɔwɔɔ hɔn ma wɔtsee no wɔ hɔn mu ma hɔnho beebiara nnyi hɔ a annwosow; nyew, ɔwɔɔ hɔn akra mu, na ɔmaa hɔn akoma dzɛwee."
                },
                {
                    "number": 4,
                    "text": "Na ɔbaa dɛ wɔtsee ndze no bio, na wɔanntse ase."
                },
                {
                    "number": 5,
                    "text": "Na wɔtsee ndze no bio ne mpɛn a otsĩa ebiasa, na wobuee hɔn asowa ama wɔaatse; na wɔmaa hɔn enyiwa do wɔ sor kyerɛɛ bea a ndze no fi; na wɔhwɛɛ sor hann wɔ bea a ndze no fi bae no."
                },
                {
                    "number": 6,
                    "text": "Na hwɛ, ne mpɛn a otsĩa ebiasa no wɔtsee ndze no ase; na ɔsee hɔn dɛ:"
                },
                {
                    "number": 7,
                    "text": "Hom nhwɛ mo Dɔba a ɔsɔ m’enyi yie, no mu na mahyɛ me dzin enyimnyam—hom ntsie no."
                },
                {
                    "number": 8,
                    "text": "Na ɔbaa dɛ, ber a wɔtsee ase no wɔmaa hɔn enyiwa do kyerɛɛ sor bio; na hwɛ, wohun dɛ Ɔbarimba bi fi sor risian; na ɔhyɛ atar fitaa; na ɔbaa famu na obegyinaa hɔn finimfin, na nyimpadodow no nyinara daan hɔn enyiwa hwɛɛ no, na woenntum emmbue hɔn ano annkasa annkyerɛ hɔnho mpo, na woenntum anntse iyi ase, na wɔdween dɛ ɔbɔfo na oeyi noho akyerɛ hɔn."
                },
                {
                    "number": 9,
                    "text": "Na ɔbaa dɛ ɔtseen ne nsa na ɔkasaa kyerɛɛ nkorɔfo no see dɛ:"
                },
                {
                    "number": 10,
                    "text": "Hom nhwɛ, Emi nye Jesus Christ no a nkɔnhyɛfo gyee dase dɛ ɔbɛba wiadze no."
                },
                {
                    "number": 11,
                    "text": "Na hwɛ, Emi nye wiadze kan nye nkwa no; na manom kuraba wenwen no a Egya no dze maa me no ano, na mahyɛ Egya no enyimnyam dɛ mefaa wiadze bɔn too mo do, na no mu na fitsi ahyɛse no maayɛ Egya ne pɛ wɔ adze nyinara mu."
                },
                {
                    "number": 12,
                    "text": "Na ɔbaa dɛ ber a Jesus kãa dɛm nsɛm yi no nyimpadodow no nyinara hwee famu; osiandɛ wɔkaa dɛ wɔahyɛ ho nkɔm wɔ hɔn mu dɛ Christ beyi noho akyerɛ hɔn ber a ɔafow akɔ sor n’ekyir no."
                },
                {
                    "number": 13,
                    "text": "Na ɔbaa dɛ Ewuradze kasaa kyerɛɛ hɔn see dɛ:"
                },
                {
                    "number": 14,
                    "text": "Hom nsoɛr mbra me hɔ, ama hom eetum dze hom nsa akã me mfemu, na hom ehu mprɛgow n’ananmu wɔ me nsa nye m’anan ho, ama hom eehu dɛ Emi nye Israel Nyankopɔn no, nye asaase nyinara do Nyankopɔn a woeku no apata wiadze bɔn no."
                },
                {
                    "number": 15,
                    "text": "Na ɔbaa dɛ nyimpadodow no kɔree, na wɔdze hɔn nsa kãa ne mfemu, na wohun mprɛgow n’ananmu wɔ ne nsa nye n’anan ho, na dɛm na hɔn nyinara yɛɛ, wɔkɔr no nkorkor kesii dɛ hɔn nyinara kɔree, na wɔdze hɔn enyiwa hunii, na wɔdze hɔn nsa so kãa hwɛe hun nokwar no na wɔgyee ho dase, dɛ ɔyɛ ɔno, nyia nkɔnhyɛfo no kyerɛɛw noho nsɛm dɛ ɔbɛba no."
                },
                {
                    "number": 16,
                    "text": "Na ber a hɔn nyinara kɔree na hɔnankasa gyee ho dase no, wɔdze ndze kor tsẽaa mu see dɛ:"
                },
                {
                    "number": 17,
                    "text": "Hosanna! Nhyira nkã Ɔsorsor Nyankopɔn ne dzin! Na wotwae hwee Jesus n’ananadze, na wɔsɔɔr no."
                },
                {
                    "number": 18,
                    "text": "Na ɔbaa dɛ ɔkasaa kyerɛɛ Nephi (na Nephi kã nyimpadodow no ho) na ɔsee no dɛ ɔmbra kan."
                },
                {
                    "number": 19,
                    "text": "Na Nephi soɛree na ɔkɔr kan, na ɔbɔɔ no mu adze wɔ Ewuradze enyim na ofeew n’anan ho."
                },
                {
                    "number": 20,
                    "text": "Na Ewuradze see no dɛ ɔnsoɛr. Na ɔsoɛree gyinaa n’enyim."
                },
                {
                    "number": 21,
                    "text": "Na Ewuradze see no dɛ: Merema wo tum ma sɛ mofow kɔ sor bio a edze enuma nkorɔfo yi."
                },
                {
                    "number": 22,
                    "text": "Na Ewuradze frɛɛ binom so bio, na ɔkãa dɛmara so kyerɛɛ hɔn; na ɔmaa hɔn tum dɛ wonnuma. Na ɔsee hɔn dɛ: Dɛm kwan yi na hom mfa do nnuma; na mma hom mma ekyingye biara mmba hom mu."
                },
                {
                    "number": 23,
                    "text": "Nokwar mese hom dɛ, obiara a ɔnam hom nsɛm do bonu noho wɔ no bɔn ho na ɔbɛpɛ dɛ wonuma no wɔ me dzin mu no, hom mfa dɛm kwan yi do nnuma no—Hwɛ, hom bɔkɔ ekegyina nsu no mu, na hom enuma no wɔ me dzin mu."
                },
                {
                    "number": 24,
                    "text": "Na afei hwɛ, dɛm nsɛm yi na hom nkã, hom mbɔ ne dzin, nse dɛ:"
                },
                {
                    "number": 25,
                    "text": "Ɔnam tumdzi a Jesus Christ dze ama me no do, munuma wo wɔ Egya, nye Ɔba, nye Sunsum Krɔnkrɔn ne dzin mu. Amen."
                },
                {
                    "number": 26,
                    "text": "Na afei hom mfa no nhyɛ nsu no mu, na hom nyi no bio mfi nsu no mu."
                },
                {
                    "number": 27,
                    "text": "Na dɛm kwan yi do na hom mfa nnuma wɔ me dzin mu; na hwɛ, nokwar mese hom dɛ, Egya nye Ɔba, nye Sunsum Krɔnkrɔn no yɛ kor; na mowɔ Egya no mu, na Egya no so wɔ mo mu, na Egya nye Ɔba no yɛ kor."
                },
                {
                    "number": 28,
                    "text": "Na dɛ mbrɛ mahyɛ hom no, dɛmara na hom mfa nnuma. Na mma hom mma ekyingye biara mmba hom mu, dɛ mbrɛ esi pɛn no; eso mma hom mma ekyingye biara mmba hom mu a ɔfa me nkyerɛkyerɛ ho botae ho, dɛ mbrɛ esi hom mu pɛn no."
                },
                {
                    "number": 29,
                    "text": "Na nokwar, nokwar mese hom dɛ, obiara a wentwiwentwi sunsum wɔ no mu no nnyɛ medze, mbom ɔyɛ abɔnsam dze, ɔno nye wentwiwentwi n’egya, na onunu nyimpa hɔn akoma ma wɔdze ebufuw dzi aper."
                },
                {
                    "number": 30,
                    "text": "Hwɛ, iyi nnyɛ me nkyerɛkyerɛ, dɛ medze ebufuw bonunu adasa hɔn akoma ma woetsia hɔnho; mbom iyi nye me nkyerɛkyerɛ, dɛ hom nyi dɛm ndzɛmba yi akwa."
                },
                {
                    "number": 31,
                    "text": "Hwɛ, nokwar, nokwar, mese hom dɛ, mebɛda me nkyerɛkyerɛ edzi akyerɛ hom."
                },
                {
                    "number": 32,
                    "text": "Na iyi nye me nkyerɛkyerɛ, na ɔyɛ nkyerɛkyerɛ a Egya no dze ama me; na megye Egya no ho dase, na Egya no so gye moho dase, na Sunsum Krɔnkrɔn no so gye Egya no nye emi so ho dase; na megye dase dɛ Egya no ahyɛ adasa nyinara a wɔwɔ mbea nyinara do dɛ wonnu hɔnho na wɔngye me ndzi."
                },
                {
                    "number": 33,
                    "text": "Na obiara a ɔgye me dzi, na wonuma no no, wɔbɛgye no nkwa; na hɔn na wobenya Nyankopɔn n’ahenman no ayɛ hɔndze."
                },
                {
                    "number": 34,
                    "text": "Na obiara a ɔnnkɛgye me edzi na woennuma no no wobobu no fɔ."
                },
                {
                    "number": 35,
                    "text": "Nokwar, nokwar, mese hom dɛ, iyi nye me nkyerɛkyerɛ, na megye ho dase dɛ ofi Egya no hɔ; na obiara a ɔgye me dzi no gye Egya no so dzi; na Egya no bɛgye moho dase akyerɛ no, na ɔdze ogya nye Sunsum Krɔnkrɔn no bɛba abɛsera no."
                },
                {
                    "number": 36,
                    "text": "Na dɛm na Egya no dze bɛgye moho dase, na Sunsum Krɔnkrɔn no bɛgye Emi nye Egya no ho dase akyerɛ no; na Emi, na Egya no, nye Sunsum Krɔnkrɔn no yɛ kor."
                },
                {
                    "number": 37,
                    "text": "Na mese hom bio dɛ, hom nnu homho, na hom nyɛ dɛ abofra kakraba, na wonnuma hom wɔ me dzin mu, annyɛ dɛm a hom nsa rennkã dɛm ndzɛmba yi."
                },
                {
                    "number": 38,
                    "text": "Na mese hom bio dɛ ɔsɛ dɛ hom nu homho, na wonuma hom wɔ me dzin mu, na hom bɛyɛ dɛ mbofra, annyɛ dɛm a hom rinnya Nyankopɔn n’ahenman no nnyɛ homdze."
                },
                {
                    "number": 39,
                    "text": "Nokwar, nokwar, mese hom dɛ, iyi nye me nkyerɛkyerɛ, na nyia osi ne dan wɔ iyi do no si ne dan wɔ ɔbotan do, na hɛl mbobow rinndzi no do konyim."
                },
                {
                    "number": 40,
                    "text": "Na nyia ɔdze bi bɛkã iyi ho anaa obeyi bi efi mu, na ɔdze ato hɔ dɛ iyi yɛ me nkyerɛkyerɛ no, dɛm nyimpa no fi abɔnsam na onnsii dan no wɔ mo botan do; mbom osi dan no wɔ anhwea fapem do na sɛ nsuyirii ba na ehum tu no a hɛl mbobow no bobue agye no."
                },
                {
                    "number": 41,
                    "text": "Dɛm ntsi, hom nkɔ nkorɔfo yi hɔ, na hom nkɛda nsɛm a makã yi edzi nkyerɛ nyimpa a wɔwɔ asaase n’ano n’ano."
                }
            ]
        },
        "/study/scriptures/bofm/3-ne/12": {
            "uri": "/study/scriptures/bofm/3-ne/12",
            "title": "3 Nephi 12",
            "data_type": "chapter",
            "chapter_name": "Tsir 12",
            "chapter_summary": [
                "Jesus frɛ esuafo duebien na ɔkyerɛ hɔn dwuma a ɔsɛ dɛ wodzi—Ɔkã kasa a ɔtse dɛ Bepɔw do Asɛmpa no kyerɛ Nephifo no—Ɔkã Nhyira nsɛm no—Ne nkyerɛkyerɛ no tra na onya gyinabew sen Moses mbra no—Ɔhyɛ adasa dɛ wondzi mu tse dɛ mbrɛ Ɔno na N’Egya dzi mu no—Fa to Matthew tsir 5 ho. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Na ɔbaa dɛ ber a Jesus kãa dɛm nsɛm yi kyerɛɛ Nephi nye hɔn a ɔfrɛɛ hɔn no, (nna hɔn a ɔafrɛ hɔn na hɔn nsa akã tum nye tumdzi dɛ wonuma no hɔn dodow yɛ duebien) na hwɛ, ɔtseen ne nsa wɔ dɔmtutuw no do, na ɔtseaa mu see hɔn dɛ: Nhyira bɛkã hom sɛ hom tsie duebien yi a masan mu eyi hɔn dɛ wɔnkyerɛkyerɛ hom, na wɔnsom hom yi nsɛm a; na hɔn na mama hɔn tum dɛ wɔmfa nsu nnuma hom; na sɛ wɔdze nsu numa hom wie a, hwɛ, medze ogya nye Sunsum Krɔnkrɔn bonuma hom; dɛm ntsi nhyira akã hom sɛ hom bɛgye me edzi na woenuma hom, ber a hom ehu me na hom ehu dɛ me tse ase yi."
                },
                {
                    "number": 2,
                    "text": "Na misi do bio, dɛ nhyira pii akã hɔn a wɔbɛgye hom nsɛm edzi osiandɛ hom bɛgye dase dɛ hom ehu me na hom nyim dɛ mowɔ hɔ. Nyew, nhyira akã hɔn a wɔbɛgye hom nsɛm edzi, na wɔahɛn ahobrɛadze no bun mu ma woenuma hɔn na wɔdze ogya nye Sunsum Krɔnkrɔn no bɛba abɛsera hɔn, na wobenya bɔnfakyɛ."
                },
                {
                    "number": 3,
                    "text": "Nyew, nhyira akã sunsum mu abɔbɔfo a wɔba mo hɔ, na hɔn na ɔsor ahenman no yɛ hɔndze."
                },
                {
                    "number": 4,
                    "text": "Na bio nhyira akã hɔn a hɔn werɛ ahow, na hɔn na wɔbɛkyekye hɔn werɛ."
                },
                {
                    "number": 5,
                    "text": "Na nhyira akã hɔn a wɔdwe, na hɔn na wobenya asaase no edzi."
                },
                {
                    "number": 6,
                    "text": "Na nhyira akã hɔn a tsenenee ho ɔkɔm nye nsukɔm dze hɔn, na wɔdze Sunsum Krɔnkrɔn no bɛmee hɔn."
                },
                {
                    "number": 7,
                    "text": "Na nhyira akã mbɔbɔrhufo, na hɔn na wobohu hɔn mbɔbɔr."
                },
                {
                    "number": 8,
                    "text": "Na nhyira akã hɔn a hɔn akoma mu tsew, na hɔn na wobohu Nyankopɔn."
                },
                {
                    "number": 9,
                    "text": "Na nhyira akã esiesiefo, na hɔn na wɔbɛfrɛ hɔn Nyankopɔn mba."
                },
                {
                    "number": 10,
                    "text": "Na nhyira akã hɔn a me dzin ntsi wɔtseetsee hɔn, na hɔn na ɔsor ahenman no yɛ hɔndze."
                },
                {
                    "number": 11,
                    "text": "Na nhyira akã hom ber a wɔbɛkã nsɛm bɔn etsia hom, na wɔatseetsee hom, na wɔakã nsɛmbɔn nyina ato hom do akɔhwi mu, wɔ me ntsi;"
                },
                {
                    "number": 12,
                    "text": "Na hom ndzi dɛw, na hom nya enyigye mbordo, na hom akatua sõ wɔ sor; na dɛmara na wɔhaaw nkɔnhyɛfo a wodzii hom kan no."
                },
                {
                    "number": 13,
                    "text": "Nokwar, nokwar, mese hom dɛ, hom bɛyɛ asaase do nkyen; na sɛ nkyen no yew ne dɛw a, wɔdze ebɛnadze bɛhyɛ asaase no nkyen? Onnye mma hwee bio, na mbom dɛ wɔbɔtow egu ma nyimpa anan etsiatsia do."
                },
                {
                    "number": 14,
                    "text": "Nokwar, nokwar, mese hom dɛ, mayɛ hom kan ama nkorɔfo yi. Kurow a ɔda koko do nntum nnsuma."
                },
                {
                    "number": 15,
                    "text": "Hwɛ, ana nyimpa sɔ kandzea dze hyɛ kuruw ase? Oho, mbom wɔdze si kandzeadua do, ma ɔhyerɛn ma hɔn a wɔwɔ fie nyina."
                },
                {
                    "number": 16,
                    "text": "Dɛm ntsi hom mma hom kan nhyerɛn wɔ nkorɔfo yi enyim, ama woeehu hom ndwuma pa na wɔahyɛ hom Egya a ɔwɔ sor enyimnyam."
                },
                {
                    "number": 17,
                    "text": "Mma hom nndwen dɛ mebaa bɛsɛɛ mbra no anaa nkɔnhyɛfo no, mammbɛsɛɛ no, na mebɛhyɛɛ no mã;"
                },
                {
                    "number": 18,
                    "text": "Na nokwar mese hom dɛ sor nye asaase nnyae nntwaa mu yi iota kor anaadɛ nsensanee kor nnkefi mbra no mu etwa mu, mbom wɔ mo mu na ne nyinara hyɛ mã."
                },
                {
                    "number": 19,
                    "text": "Na hwɛ, medze m’Egya ne mbra nye ne mbrasɛm no ama hom, dɛ hom ngye me ndzi, na dɛ hom nnu homho wɔ hom bɔn ho, na hom mfa akoma a abobɔ nye sunsum a abotow mbra mo hɔ. Hwɛ hom wɔ mbrasɛm no da hom enyim, na mbra no so ahyɛ mã."
                },
                {
                    "number": 20,
                    "text": "Dɛm ntsi hom mbra mo hɔ na hom nya nkwa; na nokwar mese hom dɛ gyedɛ hom dzi me mbrasɛm a medze ama hom mber yi mu do, annyɛ dɛm a hom rennhɛn sor ahenman no mu da."
                },
                {
                    "number": 21,
                    "text": "Hom atse dɛ wɔkãa kyerɛɛ tsetsemba, wɔ tsetseberdo, na wɔakyerɛw so ato hom enyim dɛ, mma hom nndzi ewu, na obiara a obedzi ewu no, obedzi fɔ wɔ Nyankopɔn n’atsɛmbu no mu;"
                },
                {
                    "number": 22,
                    "text": "Mbom mese hom dɛ, obiara a no bo fuw no nua no, obedzi fɔ wɔ n’atsɛmbu no mu. Na obiara a ɔbɛse no nua, Raca, obedzi fɔ wɔ mpanyimfo bagua mu; na obiara a ɔbɛse Ɔkwasea, obedzi fɔ wɔ hɛl ogya no mu."
                },
                {
                    "number": 23,
                    "text": "Dɛm ntsi, sɛ erebɛba mo hɔ anaadɛ isusu dɛ ereba mo hɔ, na sɛ ekaa dɛ wo nua wɔ asɛm bi tsia wo a—"
                },
                {
                    "number": 24,
                    "text": "Dzi kan kɔ enye wo nua no nkɔbɔ mu, na afei fa akoma a odzi mu bra me nkyɛn, na mebɛgye wo."
                },
                {
                    "number": 25,
                    "text": "Enye wo tamfo mbɔ mu ntsɛm ber a enye no wɔ kwan mu no; annyɛ dɛm a da bi ne nsa bɛkã wo ma wɔdze wo akɔto efiadze."
                },
                {
                    "number": 26,
                    "text": "Nokwar, nokwar, mese wo dɛ, innkefi hɔ aba gyedɛ etua senine a aka ekyir no ana. Na ber a eda efiadze no, ana ibotum etua senine kor mpo? Nokwar, nokwar, mese wo dɛ, Oho."
                },
                {
                    "number": 27,
                    "text": "Hwɛ, wɔakyerɛw ato hɔ dɛ mma nntõ awar;"
                },
                {
                    "number": 28,
                    "text": "Mbom mese hom dɛ, obiara a ɔhwɛ ɔbaa dɛ no kɔn dɔ no no, ɔafa no dada wɔ n’akoma mu."
                },
                {
                    "number": 29,
                    "text": "Hwɛ, me ma hom mbrasɛm dɛ mma hom mma kwan ma dɛm ndzɛmba yi mu biara nnhɛn hom akoma mu;"
                },
                {
                    "number": 30,
                    "text": "Na obeye dɛ hom beyi homho efi dɛm ndzɛmba yi ho ber a hom bɛfa hom mbeamudua no, sen dɛ wɔbɔtow hom akyen hɛl."
                },
                {
                    "number": 31,
                    "text": "Wɔakyerɛw so dɛ obiara a ɔbɔkõ ne yer no, ma ɔmma no ɔkõnwoma;"
                },
                {
                    "number": 32,
                    "text": "Nokwar, nokwar, mese hom dɛ, obiara a ɔbɔkõ ne yer, na sɛ nnyɛ ndwamanyɛ ntsi a, ɔma ɔtõ awar; na obiara a ɔbɔwar nyia wɔakõ no no, ɔtõ awar."
                },
                {
                    "number": 33,
                    "text": "Bio, wɔakyerɛw dɛ, mma nnkã ntanhun, na hom nyɛ ntam a hom akã ama Ewuradze;"
                },
                {
                    "number": 34,
                    "text": "Mbom nokwar, nokwar, mese hom dɛ, mma hom nnkã ntam koraa; mma hom nnkã ɔsor osiandɛ ɔyɛ Nyankopɔn n’ahengua;"
                },
                {
                    "number": 35,
                    "text": "Mma hom nnkã asaase, osiandɛ ɔyɛ n’ananadzegua;"
                },
                {
                    "number": 36,
                    "text": "Eso mma nnkã wo tsir ntam, osiandɛ irunntum nnyɛ nhwi kor tuntum anaa fufuw;"
                },
                {
                    "number": 37,
                    "text": "Mbom hom mma hom kasaa nyɛ Nyew, nyew, Oho, oho; na biribiara a ɔkyɛn yinom no fi ɔbɔn no mu."
                },
                {
                    "number": 38,
                    "text": "Na hwɛ, wɔakyerɛw dɛ, enyiwa nsi enyiwa ananmu, na esẽ nsi esẽ ananmu;"
                },
                {
                    "number": 39,
                    "text": "Mbom mese hom dɛ, mma hom nnye ɔbɔn no ndzi esi, na obiara a ɔbɛpaa w’aso nyimfa mu no, dan kor no so ma no;"
                },
                {
                    "number": 40,
                    "text": "Na sɛ obi pɛ dɛ ɔnye wo dzi asɛm, na ɔgye w’asetar a, ma ɔmfa w’akatado no so;"
                },
                {
                    "number": 41,
                    "text": "Na obiara a ɔbɛhyɛ wo dɛ enye no nkɔ ɔkwansin kor no, enye no nkɔ ebien."
                },
                {
                    "number": 42,
                    "text": "Nyia ɔserɛ wo no, ma no; nyia ɔpɛ dɛ ɔfɛm wɔ wo hɔ no, mma nndan woho mmfi noho."
                },
                {
                    "number": 43,
                    "text": "Na hwɛ, wɔakyerɛw so dɛ, dɔ wo nyɛnko na tan wo tamfo;"
                },
                {
                    "number": 44,
                    "text": "Mbom hwɛ, mese hom dɛ, hom ndodɔ hom atamfo, hom nhyira hɔn a wɔkã hom ndom, hom nyɛ papa mma hɔn a wɔtan hom, na hom nsɔr mma hɔn a wobu hom enyimtsia na wɔtseetsee hom."
                },
                {
                    "number": 45,
                    "text": "Ama hom aayɛ hom Egya a ɔwɔ sor no ne mba; na ɔma n’ewia fir wɔ nyimpa bɔn nye nyimpa pa do."
                },
                {
                    "number": 46,
                    "text": "Dɛm ntsi ndzɛmba a tsetse no nna ɔhyɛ mbra no ase no, nyina ahyɛ mã wɔ mo mu."
                },
                {
                    "number": 47,
                    "text": "Ndzɛmba dadaw no, woeyi hɔn akwa, na ndzɛmba nyina abɛyɛ fofor."
                },
                {
                    "number": 48,
                    "text": "Dɛm ntsi mepɛ dɛ hom ndzi mu, dɛ mbrɛ Emi, anaa hom sor Egya no dzi mu no."
                }
            ]
        },
        "/study/scriptures/bofm/3-ne/13": {
            "uri": "/study/scriptures/bofm/3-ne/13",
            "title": "3 Nephi 13",
            "data_type": "chapter",
            "chapter_name": "Tsir 13",
            "chapter_summary": [
                "Jesus kyerɛkyerɛ Nephifo no Ewuradze Asɔr no—Ɔwɔ dɛ wɔpɛ hɔn akoradze gu sor—Wɔhyɛ esuafo duebien no dɛ mma wɔnndwendwen honam afamu ndzɛmba ho wɔ hɔn somdwuma mu—Fa to Matthew tsir 6 ho. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Nokwar, nokwar, mese dɛ mepɛ dɛ hom yɛ ayɛ ma ehiafo; na mbom hom nhwɛ yie ma hom annyɛ hom tsenenee wɔ nyimpa enyim dɛ wonhu; ɔyɛ dɛm a hom nnyi akatua wɔ hom Egya a ɔwɔ sor no nkyɛn."
                },
                {
                    "number": 2,
                    "text": "Dɛm ntsi, sɛ ereyɛ ayɛ yɛdze a, mma nnhɛn totorobɛnto wɔ w’enyim, dɛ mbrɛ enyisomakyerɛfo no yɛ wɔ nhyiamudan mu nye abrɔn mu, ma woenya nyimpa hɔ enyimnyam. Nokwar mese hom dɛ, woenya hɔn akatua dada."
                },
                {
                    "number": 3,
                    "text": "Mbom sɛ ereyɛ ayɛ yɛdze a, mma wo nsa bankum nnhu dza wo nsa nyimfa reyɛ;"
                },
                {
                    "number": 4,
                    "text": "Ama w’ayɛ aka nsumaamu, na w’Egya a ohu nsumaamu no, obotua wo kaw wɔ gua do."
                },
                {
                    "number": 5,
                    "text": "Na sɛ hom rosɔr a, mma hom nnyɛ dɛ enyisomakyerɛfo no; osiandɛ wɔpɛ dɛ wogyina nhyiamudan mu nye abɔntsen ntoaado sɔr, ma nyimpa eehu. Nokwar mese hom dɛ, woenya hɔn akatua dada."
                },
                {
                    "number": 6,
                    "text": "Mbom ɔwo dze, sɛ erosɔr a, hɛn wo pia mu, na atow w’abow mu no, sɔr ma w’Egya a ɔwɔ nsumaamu no, na w’Egya a ohu nsumaamu no, obotua wo kaw wɔ guado."
                },
                {
                    "number": 7,
                    "text": "Mbom hom rosɔr a, mma hom nnyɛ kasansanmu gyan dɛ amanamamfo no, osiandɛ wɔdwen dɛ wobetsie hɔn wɔ hɔn kasa dodow ntsi."
                },
                {
                    "number": 8,
                    "text": "Dɛm ntsi mma hom nye hɔn nnsɛ, na hom Egya nyim ndzɛmba a ohia hom ansaana hom ribisa no."
                },
                {
                    "number": 9,
                    "text": "Dɛm ntsi hom nsɔr kwan iyi do: Hɛn Egya a ewɔ sor, wo dzin ho ntsew."
                },
                {
                    "number": 10,
                    "text": "Wɔnyɛ wo pɛ wɔ asaase do dɛ mbrɛ wɔyɛ no wɔ sor,"
                },
                {
                    "number": 11,
                    "text": "Na fa hɛn akaw kyɛ hɛn, dɛ mbrɛ hɛn so yɛdze akyɛ hɛn akafo."
                },
                {
                    "number": 12,
                    "text": "Na mma mmfa hɛn nnkɔ nsɔhwɛ mu, na mbom yi hɛn fi ɔbɔn no mu."
                },
                {
                    "number": 13,
                    "text": "Na ɔwo na ahendzi, nye tum, nye enyimnyam, yɛ wodze afebɔɔ. Amen."
                },
                {
                    "number": 14,
                    "text": "Na sɛ hom dze nyimpa hɔn mfom kyɛ hɔn a, hom sor Egya so dze bɛkyɛ hom."
                },
                {
                    "number": 15,
                    "text": "Mbom sɛ hom ammfa nyimpa hɔn mfom annkyɛ hɔn a, hom Egya so remmfa hom mfom nnkyɛ hom."
                },
                {
                    "number": 16,
                    "text": "Na eso sɛ hom refa akɔnkye a, mma hom nnyɛ dɛ enyisomakyerɛfo no, mmunamuna hom enyim, na wɔsɛɛ hɔn enyim ma nyimpa eehu dɛ wɔrefa akɔnkye. Nokwar mese hom dɛ, woenya hɔn akatua."
                },
                {
                    "number": 17,
                    "text": "Mbom ɔwodze sɛ erefa akɔnkye a, sera wo tsirmu na hohor w’enyim;"
                },
                {
                    "number": 18,
                    "text": "Amma eennyi woho annkyerɛ nyimpa dɛ erefa akɔnkye, na mbom wɔ w’Egya a ɔwɔ nsumaamu no enyim, na w’Egya a ohu nsumaamu no, obotua wo kaw wɔ gua do."
                },
                {
                    "number": 19,
                    "text": "Mma hom mmpɛ akoradze nngu asaase do, mbrɛ awembowa nye nkandar sɛɛ no, na ewifo bubu mu kowia;"
                },
                {
                    "number": 20,
                    "text": "Mbom hom mpɛ akoradze ngu sor, bea a mboaba nye nkandar nnsɛɛ no, na ewifo mmbubu mu nnkowia."
                },
                {
                    "number": 21,
                    "text": "Na mbrɛ w’akoradze wɔ no, hɔ na w’akoma so wɔ."
                },
                {
                    "number": 22,
                    "text": "Nyimpadua ne kandzea nye enyiwa; dɛm ntsi sɛ w’enyiwa yɛ kor a, wo nyimpadua nyina bɛyɛ kann."
                },
                {
                    "number": 23,
                    "text": "Mbom sɛ w’enyiwa muo a, wo nyimpadua nyina bɛyɛ kusuww. Dɛm ntsi sɛ kan a ɔwɔ wo mu no yɛ sum a, sum no ne kɛse tse dɛn?"
                },
                {
                    "number": 24,
                    "text": "Obiara nntum nnsom wuranom beenu; na obekyir baako na ɔadɔ baako, anaadɛ obosuo baako mu na oebu baako enyimtsia. Hom runntum nnsom Nyankopɔn nye Mammon."
                },
                {
                    "number": 25,
                    "text": "Na afei ɔbaa dɛ ber a Jesus kãa dɛm nsɛm yi wiei no, ɔhwɛɛ duebien no a ɔasan mu eyi hɔn no, na ɔsee hɔn dɛ: Hom nkaa nsɛm a makã yi. Na hwɛ, hom nye hɔn a masan mu eyi dɛ hom nkɔsom nkorɔfo yi. Dɛm ntsi mese hom dɛ mma hom nndwendwen hom nkwa ho, dɛ ebɛnadze na hom bedzi anaa ebɛnadze na hom bɔnom, anaaso hom nyimpadua ho, dɛ ebɛnadze na hom bɛhyɛ. Ana nkwa nnkyɛn edziban, na nyimpadua so nnkyɛn atar?"
                },
                {
                    "number": 26,
                    "text": "Hom nhwɛ wimu nnoma dɛ wonndua, na wommbu, eso wɔmmboaboa ano nnhyɛ san do; naaso hom sor Egya nyɛn hɔn. Ana hom nnsom bo pii nkyɛn hɔn?"
                },
                {
                    "number": 27,
                    "text": "Na hom mu woana na ɔdwendwen a, obotum dze basafa kor ato ne tsentsen do?"
                },
                {
                    "number": 28,
                    "text": "Na ɔyɛ dɛn na hom dwendwen wɔ ntar ho? Hom nhwɛ nsũa kwã mu nsukookoo mbrɛ wonyin; wɔnnyɛ edwuma, eso wɔnntow asaaba;"
                },
                {
                    "number": 29,
                    "text": "Naaso mese hom dɛ Solomon n’enyimnyam nyina mu mpo ɔannhyehyɛ noho dɛ yinom mu kor."
                },
                {
                    "number": 30,
                    "text": "Na sɛ Nyankopɔn ma kwã mu efuw a ɔwɔ ha ndɛ na ɔkyena wɔdze gu fononoo mu efuradze dɛm a, dɛmara so na ɔbɛma hom efuradze, sɛ hom gyedzi nnsuar a."
                },
                {
                    "number": 31,
                    "text": "Dɛm ntsi mma hom nndwendwen dɛ, Ebɛnadze na yebedzi? anaa, Ebɛnadze na yɛbɔnom? anaa, Ebɛnadze na yebofura?"
                },
                {
                    "number": 32,
                    "text": "Na hom sor Egya nyim dɛ yinom nyina hia hom."
                },
                {
                    "number": 33,
                    "text": "Mbom hom ndzi kan nhwehwɛ Nyankopɔn n’ahenman nye ne tsenenee, na wɔdze yinom nyina bɛkã hom ho."
                },
                {
                    "number": 34,
                    "text": "Dɛm ntsi mma hom nndwendwen adze kyee ho, na adze kyee no bɔdwendwen nankasa ne ndzɛmba ho. Da kor no mu bɔn dɔɔ sõ ma no."
                }
            ]
        },
        "/study/scriptures/bofm/3-ne/14": {
            "uri": "/study/scriptures/bofm/3-ne/14",
            "title": "3 Nephi 14",
            "data_type": "chapter",
            "chapter_name": "Tsir 14",
            "chapter_summary": [
                "Jesus se: Mma hom mmbu atsɛn, hom mbisa Nyame, hom nhwɛ yie wɔ nkɔnhyɛfo atorfo ho—Ɔdze nkwagye bɔ hɔn a wɔyɛ Egya ne pɛ no anohoba—Fa to Matthew tsir 7 ho. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Na afei ɔbaa dɛ ber a Jesus kãa dɛm nsɛm yi wiei no ɔdaan noho bio hwɛɛ nyimpadodow no na obuee n’ano kasaa kyerɛɛ hɔn bio dɛ: Nokwar, nokwar, mese hom dɛ, Mma hom mmbu atsɛn, amma woemmbu hom atsɛn."
                },
                {
                    "number": 2,
                    "text": "Na atsɛmbu kor a hom dze bobu no, wɔdze bobu hom; na esusudze kor a hom dze susu no, wɔdze bosusu ama hom."
                },
                {
                    "number": 3,
                    "text": "Na ɔyɛ dɛn na ehwɛ duaba a ɔwɔ wo nua enyiwa mu, na enndwen mpuna a ɔwɔ w’ankasa w’enyiwa mu ho?"
                },
                {
                    "number": 4,
                    "text": "Anaaso dɛ ebɛyɛ dɛn ase wo nua dɛ: Ma minyi duaba mfi w’enyiwa mu, na hwɛ, mpuna wɔ w’ankasa w’enyiwa mu?"
                },
                {
                    "number": 5,
                    "text": "Ɔwo onyisomkyerɛnyi, dzi kan yi mpuna fi w’ankasa w’enyiwa mu; nna ibohu yie eyi duaba no efi wo nua enyiwa mu."
                },
                {
                    "number": 6,
                    "text": "Mma hom mmfa dza no ho tsew no mma nkraman, eso mma hom nntow hom bota nngu mpreko enyim, amma wɔammfa hɔn anan enntsiatsia do, na wɔannsan bio ammbɛtsetsew hom mu."
                },
                {
                    "number": 7,
                    "text": "Hom mbisa na wɔbɛma hom; hom nhwehwɛ na hom bohu; hom mbɔ mu na wobobue hom."
                },
                {
                    "number": 8,
                    "text": "Na obiara a obisa no onya; na nyia ɔhwehwɛ no ohu; na nyia ɔbɔ mu no wobobue no."
                },
                {
                    "number": 9,
                    "text": "Anaaso dɛ hom mu woana, na sɛ ne ba bisa no paanoo a, ɔbɛma no ɔbo?"
                },
                {
                    "number": 10,
                    "text": "Anaaso sɛ obisa no esunam a ɔbɛma no ɔwɔ?"
                },
                {
                    "number": 11,
                    "text": "Sɛ hom a hom muo yi nyim mbrɛ hom si dze akyɛdze pa ma hom mba a, mpɛn ahen ara na hom Egya a ɔwɔ sor no nnkɛfa ndzɛmba pa ama hɔn a wobisa no?"
                },
                {
                    "number": 12,
                    "text": "Dɛm ntsi, adze biara a hom pɛ dɛ nyimpa yɛ ma hom no, hom nyɛ dɛmara so mma hɔn, na iyi nye mbra no nye nkɔnhyɛfo no."
                },
                {
                    "number": 13,
                    "text": "Hom nhɛn abow tseaba no mu, na abow a ɔtsɛw, na ɔkwan a ɔyɛ tɛtɛr nye dza wɔdze kɔ ɔsɛɛ mu, na piinara wɔ hɔ a wɔfa mu."
                },
                {
                    "number": 14,
                    "text": "Osiandɛ abow a ɔyɛ tseaba na ɔkwan a ɔyɛ heaheaba nye dza wɔdze kɔ nkwa mu, na kumaabi na wohu."
                },
                {
                    "number": 15,
                    "text": "Hom nhwɛ yie wɔ nkɔnhyɛfo atorfo ho, na wɔba hom nkyɛn wɔ nguannwoma akataho mu, na hɔn mu dze, wɔyɛ mpataku edzifodzipɛfo."
                },
                {
                    "number": 16,
                    "text": "Hɔn aba na hom dze bohu hɔn. Ana nyimpa tsetsew wenyin aba wɔ nsoɛ do, anaaso adɔmba wɔ kɔkrɔ do?"
                },
                {
                    "number": 17,
                    "text": "Dɛmara na dua pa ɔsow eduaba pa; na dua a ɔaprɔw dze, ɔsow eduaba bɔn."
                },
                {
                    "number": 18,
                    "text": "Dua pa nntum nnsow eduaba bɔn, na eso dua a ɔaprɔw nntum nnsow eduaba pa."
                },
                {
                    "number": 19,
                    "text": "Dua biara a ɔnnsow eduaba pa no, wotwa, na wɔtow kyen gya mu."
                },
                {
                    "number": 20,
                    "text": "Dɛm ntsi hom dze hɔn eduaba bohu hɔn."
                },
                {
                    "number": 21,
                    "text": "Nnyɛ obiara a ɔse me dɛ, Ewuradze, Ewuradze, na ɔbɔkɔ sor ahenman no mu; na nyia ɔbɛyɛ m’Egya a ɔwɔ sor no ne pɛ a."
                },
                {
                    "number": 22,
                    "text": "Da no mu no dodowara bɛse me dɛ Ewuradze, Ewuradze, ana yɛammfa wo dzin annhyɛ nkɔm, na yɛammfa wo dzin enntu mbɔnsam, na yɛammfa wo dzin annyɛ tum ndwuma pii?"
                },
                {
                    "number": 23,
                    "text": "Na aber no, mebɛpaa mu makã akyerɛ hɔn dɛ: Minnyin hom da; hom mfi me nkyɛn nkɔ, hom a hom yɛ emumuyɛ ndwuma."
                },
                {
                    "number": 24,
                    "text": "Dɛm ntsi, obiara a otsie me nsɛm yi na ɔyɛ no, medze no bosusu badwembanyi a osii ne dan wɔ ɔbotan do no—"
                },
                {
                    "number": 25,
                    "text": "Na nsu tɔree, na nsuyirii bae, na ehum tui, ma wɔboor dan no, na ɔannhwe ase, osiandɛ wɔtoow ne fapem wɔ ɔbotan do."
                },
                {
                    "number": 26,
                    "text": "Na obiara a otsie me nsɛm yi na ɔnnyɛ no, wɔdze no bosusu kotobonyi a osii ne dan wɔ anhwea do—"
                },
                {
                    "number": 27,
                    "text": "Na nsu tɔree, na nsuyirii bae, na ehum tui boor dan no, na ɔhwee ase, na n’asehwe no sõ."
                }
            ]
        },
        "/study/scriptures/bofm/3-ne/15": {
            "uri": "/study/scriptures/bofm/3-ne/15",
            "title": "3 Nephi 15",
            "data_type": "chapter",
            "chapter_name": "Tsir 15",
            "chapter_summary": [
                "Jesus kã dɛ Moses mbra no ahyɛ mã wɔ No mu—Nephifo nye nguan nkaa no a Ɔkãa ho asɛm wɔ Jerusalem no—Osian emumuyɛ ntsi Ewuradze No nkorɔfo a wɔwɔ Jerusalem no nnyim Israel nguan a wɔabɔ hɔn apetse no. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Na afei ɔbaa dɛ ber a Jesus dze ne kasaa yi baa ewiei no, ɔdze n’enyiwa kɔr aprɔw wɔ nyimpadodow no do, na ɔsee hɔn dɛ: Hwɛ hom atse ndzɛmba a mekyerɛkyerɛe ansaana morofow akɔ m’Egya nkyɛn; dɛm ntsi nyia ɔbɛkaa dɛm nsɛm yi na ɔayɛ no, ɔno na mebɛma no do wɔ da a odzi ewiei no mu."
                },
                {
                    "number": 2,
                    "text": "Na ɔbaa dɛ ber a Jesus kãa dɛm nsɛm yi wiei no, ohun dɛ binom wɔ hɔn mu a hɔnho nwanwa hɔn na wɔrodwen dza ɔbɛyɛ wɔ Moses mbra no ho; osiandɛ wɔanntse dza ɔkãa dɛ ndzɛmba adadaw etwa mu kɔ, na ndzɛmba nyina abɛyɛ fofor no ase."
                },
                {
                    "number": 3,
                    "text": "Na ɔsee hɔn dɛ: Mma ɔnnyɛ hom nwanwa dɛ mesee hom dɛ ndzɛmba adadaw etwa mu kɔ, na dɛ ndzɛmba nyina abɛyɛ fofor."
                },
                {
                    "number": 4,
                    "text": "Hwɛ, mese hom dɛ mbra a wɔdze maa Moses no ahyɛ mã."
                },
                {
                    "number": 5,
                    "text": "Hwɛ, Emi nye nyia ɔdze mbra no mae, na Emi nye nyia menye mo nkorɔfo Israelmba dzii ahyɛmu; dɛm ntsi, mbra no ahyɛ mã wɔ mo mu, na maba rebɛhyɛ mbra no mã; dɛm ntsi ɔwɔ ewiei."
                },
                {
                    "number": 6,
                    "text": "Hwɛ, merennsɛɛ nkɔnhyɛfo no, na mbom dodowara a ɔnnhyɛɛ mã wɔ mo mu no, nokwar mese hom dɛ, ne nyina bɛhyɛ mã."
                },
                {
                    "number": 7,
                    "text": "Na osiandɛ mesee hom dɛ ndzɛmba adadaw etwa mu kɔ no nnkyerɛ dɛ meresɛɛ dza wɔakã a ɔfa ndzɛmba a ɔrebɛba no ho."
                },
                {
                    "number": 8,
                    "text": "Na hwɛ, ahyɛmu a menye mo nkorɔfo dzii no ne nyina nnhyɛɛ mã; na mbom mbra a wɔdze maa Moses no aba ewiei wɔ mo mu."
                },
                {
                    "number": 9,
                    "text": "Hwɛ, Emi nye mbra no, nye kan no. Hom nhwɛ me, na hom ntsim nkodu ewiei, na hom bɛtsena nkwa mu, na nyia otsim kodu ewiei no mebɛma no onnyiewiei nkwa."
                },
                {
                    "number": 10,
                    "text": "Hwɛ, medze mbrasɛm no ama hom; dɛm ntsi hom ndzi me mbrasɛm do. Na iyi nye mbra no nye nkɔnhyɛfo no, osiandɛ wodzii mo ho dase nokwar mu."
                },
                {
                    "number": 11,
                    "text": "Na afei ɔbaa dɛ ber a Jesus kãa dɛm nsɛm yi no, ɔsee duebien no a ɔsaan mu yii hɔn no dɛ:"
                },
                {
                    "number": 12,
                    "text": "Hom yɛ m’esuafo; na hom yɛ kandzea dze ma dɛm nkorɔfo yi, hɔn a wɔyɛ Joseph fifo asefo nkaa."
                },
                {
                    "number": 13,
                    "text": "Na hwɛ, iyi nye hom egyapadze asaase; na Egya no dze ama hom."
                },
                {
                    "number": 14,
                    "text": "Na ber biara nnyi hɔ a Egya no ama me mbrasɛm dɛ menkã nkyerɛ hom enuanom a wɔwɔ Jerusalem no."
                },
                {
                    "number": 15,
                    "text": "Nna ber biara nnyi hɔ a Egya no ama me mbrasɛm dɛ menkã nkyerɛ Israel ebusuakuw nkaa no a Egya no eyi hɔn efi asaase no do no."
                },
                {
                    "number": 16,
                    "text": "Na iyi dze Egya no hyɛ me dɛ menkã nkyerɛ hɔn."
                },
                {
                    "number": 17,
                    "text": "Dɛ nguan binom so wɔ hɔ a mowɔ a wonnyi nguanbuw yi mu; hɔn so ɔwɔ dɛ medze hɔn ba, na wɔbɛtse me ndze; na wɔbɛyɛ nguanbuw kor, nye oguanhwɛfo kor."
                },
                {
                    "number": 18,
                    "text": "Na afei, osian hɔn akɔnkye na hɔn ekyingye ntsi wɔanntse m’asɛm no ase; dɛm ntsi wɔhyɛɛ me dɛ mma mennkã biribiara bio wɔ Egya no ho a ɔfa dɛm adze yi ho no nnkyerɛ hɔn."
                },
                {
                    "number": 19,
                    "text": "Mbom, nokwar, mese hom dɛ Egya no ahyɛ me, na mese hom dɛ wɔtseew hom fii hɔnho osian hɔn emumuyɛ ntsi; dɛm ntsi osian hɔn emumuyɛ ntsi na wonnyim hom no."
                },
                {
                    "number": 20,
                    "text": "Na nokwar, mese hom bio dɛ Egya no eyi mbusuakuw bi so efi hɔn mu; na osian hɔn emumuyɛ ntsi wonnyim hɔn."
                },
                {
                    "number": 21,
                    "text": "Na nokwar, mese hom dɛ hom nye hɔn a mekãa dɛ: Nguan binom so wɔ hɔ a mowɔ a wonnyi nguanbuw yi mu no; hɔn so ɔwɔ dɛ medze hɔn ba, na wɔbɛtse me ndze; na wɔbɛyɛ nguanbuw kor nye oguanhwɛfo kor."
                },
                {
                    "number": 22,
                    "text": "Na wɔanntse me ase, na wosusuu dɛ ɔbɛyɛ Amanamamfo no; osiandɛ wɔanntse ase dɛ wɔnam hɔn nsɛmpa kã do bɛsakyer Amanamamfo no."
                },
                {
                    "number": 23,
                    "text": "Na wɔanntse me ase dɛ mekãa dɛ wɔbɛtse me ndze; na wɔanntse me ase dɛ Amanamamfo no nnsɛ dɛ wɔtse me ndze dabiarada—na merennda mo ho edzi so nnkyerɛ hɔn gyedɛ ɔnam Sunsum Krɔnkrɔn no do."
                },
                {
                    "number": 24,
                    "text": "Mbom hwɛ, hom atse me ndze, na hom ehu me; na hom yɛ mo nguan, na wɔdze hom akã hɔn a Egya no dze ama me no ho."
                }
            ]
        },
        "/study/scriptures/bofm/3-ne/16": {
            "uri": "/study/scriptures/bofm/3-ne/16",
            "title": "3 Nephi 16",
            "data_type": "chapter",
            "chapter_name": "Tsir 16",
            "chapter_summary": [
                "Jesus bɔkɔ akɛsera Israel nguan binom a wɔayew no—Nda a odzi ekyir no asɛmpa no bɔkɔ Amanamamfo na nkyii Israel fifo hɔ—Ewuradze No nkorɔfo bohu; enyiwa tua enyiwa ber a Ɔdze Zion bɛba bio no. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Na nokwar, nokwar, mese hom dɛ mowɔ nguankuw binom so a wommfi asaase yi do, anaa Jerusalem asaase do, anaa asaase a ɔbɛn beebiara a maakɔsom do."
                },
                {
                    "number": 2,
                    "text": "Na hɔn a merekã hɔnho asɛm yi nye hɔn a wonnyaa nntsee me ndze; anaa menndaa moho edzi nnkyerɛɛ hɔn pɛn."
                },
                {
                    "number": 3,
                    "text": "Mbom Egya no ama me mbrasɛm dɛ monkɔ hɔn hɔ, ama hɔn so wɔaatse me ndze, na wɔakan hɔn afora mo nguan, ama wɔaabɛyɛ nguanbuw kor nye oguanhwɛfo kor; dɛm ntsi morokɔ ekeyi moho akyerɛ hɔn."
                },
                {
                    "number": 4,
                    "text": "Na mehyɛ hom dɛ mokɔ ekyir no, hom nkyerɛw nsɛm yinom, ama sɛ ɔba dɛ mo nkorɔfo a wɔwɔ Jerusalem, hɔn a woehu me na wɔkãa moho wɔ me somdwumadzi mu no no emmbisa Egya no wɔ me dzin mu, dɛ wɔnam Sunsum Krɔnkrɔn no do benya hom hɔ nyimdzee, nye mbusuakuw nkaa no so a hom nnyim hɔn no, dɛ dɛm nsɛm yi a hom bɛkyerɛw yi wɔdze besie na wɔada no edzi akyerɛ Amanamamfo no, dɛ wɔnam Amanamamfo no hɔn mãhyɛ do, hɔn asefo nkaa no a osian hɔn ekyingye ntsi wɔbɔbɔ hɔn apetse asaase enyi do no, wɔdze hɔn bɛba, anaadɛ wɔdze hɔn bɛba ma woebenya moho nyimdzee, hɔn Pomfo yi."
                },
                {
                    "number": 5,
                    "text": "Na afei mebɛkã hɔn efi asaase ne mfɛndzanan nyina do aboa ano; na mama ahyɛmu a Egya no nye nkorɔfo nyina a wɔyɛ Israel fifo no dzii no aahyɛ mã."
                },
                {
                    "number": 6,
                    "text": "Na nhyira akã Amanamamfo, osian hɔn gyedzi a ɔwɔ mo mu, nye Sunsum Krɔnkrɔn no mu, ɔno na ɔgye dase wɔ emi nye Egya no ho kyerɛ hɔn."
                },
                {
                    "number": 7,
                    "text": "Hwɛ, osian hɔn gyedzi a ɔwɔ mo mu ntsi, Egya no na ɔse, na osian hom ekyingye ntsi, O Israel fifo, da a odzi ewiei no mu no, nokwar no bɛba Amanamamfo no hɔ, ama wɔaada dɛm ndzɛmba yi ne mãhyɛ edzi akyerɛ hɔn."
                },
                {
                    "number": 8,
                    "text": "Mbom, Egya no na ɔse, Amanamamfo ekyingyefo ndue—na ɔmmfa ho dɛ wɔaba asaase yi enyi do na wɔabɔ mo nkorɔfo a wɔyɛ Israel fifo apetse; na woeyi mo nkorɔfo a wɔyɛ Israel fifo tokyen na woetsiatsia hɔn do wɔ hɔn ananadze;"
                },
                {
                    "number": 9,
                    "text": "Na osian Egya no n’ehumbɔbɔr a ɔwɔ Amanamamfo do, na Egya no n’atsɛmbu so a ɔwɔ mo nkorɔfo a wɔyɛ Israel fifo do ntsi, nokwar, nokwar, mese hom dɛ, iyi nyina ekyir no, mahyɛ mo nkorɔfo a wɔyɛ Israel fifo no dɛ wɔnhwe hɔn, ma wonhu amandze, na wonkunkum hɔn, na wonyi hɔn mfi hɔn mu, na wonkyir hɔn, na wɔmbɛyɛ dɛ nkorɔfo a wɔbɔ hɔn nhwiroma na wodzi hɔho fen—"
                },
                {
                    "number": 10,
                    "text": "Na iyi na Egya no ahyɛ me dɛ menkã nkyerɛ hom: Dɛm da no a Amanamamfo no bɛyɛ bɔn etsia m’asɛmpa, na wɔbɔpow m’asɛmpa ne mãhyɛ na wɔbɛma hɔn akoma do wɔ ahantanyɛ mu wɔ aman nyina do, nye nyimpa a wɔwɔ asaase nyina do, na atorsɛm horow nyina bɛhyɛ hɔn mã, nye ndaadaa, nye ewurkadze, nye ndabraba horow nyina, nye ewudzi, nye asofoɔtorsom na ndwamambɔ, nye nsumaamu ndzeyɛbɔn; na sɛ wɔyɛ dɛm ndzɛmba yi nyina, na wɔpow m’asɛmpa ne mãhyɛ a, hwɛ, Egya no na ɔse, mibeyi m’asɛmpa ne mãhyɛ no efi hɔn mu."
                },
                {
                    "number": 11,
                    "text": "Na afei mebɛkaa ahyɛmu a medzi akyerɛ mo nkorɔfo, O Israel fifo, na medze m’asɛmpa no bɛbrɛ hɔn."
                },
                {
                    "number": 12,
                    "text": "Na mibeyi akyerɛ hom, O Israel fifo, dɛ Amanamamfo no rinnya tum wɔ hom do; mbom mebɛkaa m’ahyɛmu a medzi akyerɛ hom, O Israel fifo, na hom benya m’asɛmpa ne mãhyɛ ho nyimdzee."
                },
                {
                    "number": 13,
                    "text": "Mbom sɛ Amanamamfo no nu hɔnho na wɔsan ba mo hɔ a, Egya no na ɔse, hwɛ wɔbɛkan hɔn afora mo nkorɔfo, O Israel fifo."
                },
                {
                    "number": 14,
                    "text": "Na meremma mo nkorɔfo a wɔyɛ Israel fifo no nnkoduadua hɔn mu, mma wonntsiatsia hɔn do, Egya no na ɔse."
                },
                {
                    "number": 15,
                    "text": "Mbom sɛ wɔannsan ammba mo hɔ, na woenntsie me ndze a, mebɛma hɔn kwan, nyew, mebɛma mo nkorɔfo, O Israel fifo, ma woekoduadua hɔn mu, na woetsiatsia hɔn do, na wɔbɛyɛ dɛ nkyen a ɔayew ne dɛw ma ho nnyi mfaso biara na mbom wɔtow gu, ma mo nkorɔfo, O Israel fifo dze hɔn anan etsiatsia do."
                },
                {
                    "number": 16,
                    "text": "Nokwar, nokwar, mese hom dɛ, dɛm na Egya no ahyɛ me dɛ menkã dɛ memfa asaase yi mma dɛm nkorɔfo yi ma ɔnyɛ hɔn egyapadze."
                },
                {
                    "number": 17,
                    "text": "Na nkɔnhyɛnyi Isaiah ne nsɛm no bɛhyɛ mã, dza ɔkãa dɛ:"
                },
                {
                    "number": 18,
                    "text": "Hom aweɔmfo bɛma ndze do; wɔbɔbɔmu dze ndze atow ndwom, na wɔdze hɔn enyiwa tua enyiwa ber a Ewuradze dze Zion bɛba bio."
                },
                {
                    "number": 19,
                    "text": "Hom ndzi dɛw, hom mbɔmu ntow ndwom, hom Jerusalem ne mbea a ayeyɛ afõ; osiandɛ Ewuradze akyekye no nkorɔfo hɔn werɛ, ɔapon Jerusalem."
                },
                {
                    "number": 20,
                    "text": "Ewuradze eyi n’abasa krɔnkrɔn no hɔ wɔ amanaman nyinara enyim; na asaase n’ano n’ano nyina bohu Nyankopɔn no nkwagye."
                }
            ]
        },
        "/study/scriptures/bofm/3-ne/17": {
            "uri": "/study/scriptures/bofm/3-ne/17",
            "title": "3 Nephi 17",
            "data_type": "chapter",
            "chapter_name": "Tsir 17",
            "chapter_summary": [
                "Jesus se no nkorɔfo dɛ wɔndwendwen Ne nsɛm ho na wɔmbɔ mpaa mbisa ntseasee—Ɔsa hɔn ayarfo yarba—Ɔdze kasa a obiara nntum nnkyerɛw bɔ mpaa ma nkorɔfo no—Abɔfo bɔsom hɔn na ogya twa hɔn mbofra ho hyia. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Hwɛ, afei ɔbaa dɛ ber a Jesus kãa dɛm nsɛm yi wiei no, ɔdze n’enyiwa kɔr aprɔw bio hwɛɛ nyimpadodow no, na ɔsee hɔn dɛ: Hom nhwɛ, me mber asõ."
                },
                {
                    "number": 2,
                    "text": "Muhu dɛ hom ayɛ mberɛw, ntsi hom runntum nntse me nsɛm nyina a Egya no hyɛɛ me dɛ menkã nkyerɛ hom no ase dɛm aber yi."
                },
                {
                    "number": 3,
                    "text": "Dɛm ntsi, hom nkɔ hom efiefi na hom nkɔdwendwen dza makã no ho, na hom mbisa Egya no wɔ me dzin mu, ama hom aatse ase, na hom nsiesie hom adwen mu yie mfa mma adze kyee, na mebɛba hom nkyɛn bio."
                },
                {
                    "number": 4,
                    "text": "Mbom afei morokɔ Egya no nkyɛn, na medze moho so akyerɛ Israel ebusuakuw a wɔayew no, osiandɛ wɔnnyewee mmaa Egya no, na onyim bea a ɔdze hɔn kɔ."
                },
                {
                    "number": 5,
                    "text": "Na ɔbaa dɛ ber a Jesus kãa dɛm wiei no, ɔdze n’enyiwa kɔr aprɔw bio wɔ nyimpadodow no do, na ohun dɛ nyinsuwa eguraa hɔn, na wɔhwɛɛ no hann tse dɛ ma wɔrohwehwɛ akã akyerɛ no ma oetsintsim wɔ hɔn nkyɛn kakra."
                },
                {
                    "number": 6,
                    "text": "Na ɔsee hɔn dɛ: Hwɛ, ayamuhyehye ahyɛ m’abadaa mu mã wɔ homho."
                },
                {
                    "number": 7,
                    "text": "Ana hom wɔ ayarfo bi wɔ hom mu? Hom mfa hɔn mbra. Ana hom wɔ ebubuafo, anaa efurafo, anaa mpakye, anaa hɔn a woedzi dzɛm, anaa akwatafo, anaa hɔn a wɔadwedwe, anaa etsitsifo, anaa hɔn a biribi rehaw hɔn? Hom mfa hɔn mbra na mebɛsa hɔn yarba, osiandɛ me yamu hyehye me wɔ hom ho; ehumbɔbɔr ahyɛ m’abadaa mu mã."
                },
                {
                    "number": 8,
                    "text": "Na muhu dɛ hom pɛ dɛ meyɛ dza mayɛ ama hom enuanom a wɔwɔ Jerusalem no osiandɛ muhu dɛ hom wɔ gyedzi a ɔsõ dɛ mesa hom yarba."
                },
                {
                    "number": 9,
                    "text": "Na ɔbaa dɛ ber a ɔkãa dɛm wiei no, nyimpadodow no nyina tuu punkum kɔree kɛfaa hɔn ayarfo nye hɔn nkorɔfo a woruhu amandze, nye hɔn ebubuafo, nye hɔn efurafo, nye hɔn a wɔatotɔ mmum, nye hɔn a woruhu amandze wɔ kwan biara do nyina bae; na ɔsaa obiara a wɔdze no brɛɛ no no yarba."
                },
                {
                    "number": 10,
                    "text": "Na hɔn nyina, hɔn a wɔasa hɔn yarba nye hɔn a wodzi mu nyina bɔɔ mu twae hwee n’ananadze, na wɔsɔɔr no; na nyimpadodow no mu dodow biara a wobotum no feew n’ananho, na wɔyɛɛ no dɛm araa ma wɔdze hɔn nyinsua guaar n’ananho."
                },
                {
                    "number": 11,
                    "text": "Na ɔbaa dɛ ɔhyɛɛ hɔn dɛ wɔmfa hɔn mbofra nkakraba mbra."
                },
                {
                    "number": 12,
                    "text": "Dɛm ntsi wɔdze hɔn mbofraba bae bɛtsenatsenaa famu twaa noho hyiae, na Jesus gyinaa finimfin; na nyimpadodow no maa kwan kesii dɛ wɔdze hɔn nyina brɛɛ no."
                },
                {
                    "number": 13,
                    "text": "Na ɔbaa dɛ ber a wɔdze hɔn nyina bae no, Jesus gyinaa finimfin, na ɔhyɛɛ nyimpadodow no dɛ wombu ntwɛr wɔ famu."
                },
                {
                    "number": 14,
                    "text": "Na ɔbaa dɛ ber a wobuu ntwɛr no, Jesus no werɛ howee wɔ no mu, na ɔsee dɛ: Egya, midzi yaw osian Israel fifo hɔn emumuyɛdze ntsi."
                },
                {
                    "number": 15,
                    "text": "Na ber a ɔkãa dɛm nsɛm yi wiei no, ɔnoara so buu ntwɛr; na hwɛ ɔbɔɔ mpaa maa Egya no, na mpaa a ɔbɔe no worunntum nnkyerɛw, na nyimpadodow no a wɔtsee no gyee ho dase."
                },
                {
                    "number": 16,
                    "text": "Na dɛm na wɔfaa do gyee dase: Enyiwa nnhun, nna asowa so nntsee dɛm anwanwadze akɛse a ɔtse dɛm a yehunii na yɛtsee dɛ Jesus rekã kyerɛ Egya no bi da;"
                },
                {
                    "number": 17,
                    "text": "Na tɛkyerɛma biara runntum nnkã, anaadɛ ɔdasanyi biara runntum nnkyerɛw, nna adasamba hɔn akoma runntum mmfa anwanwadze akɛse a ɔtse dɛm a yehunii na yɛtsee dɛ Jesus rekã no obiara nnkotum esusu ho na obiara runntum nsusu dɛw a ɔhyɛɛ hɛn akoma mu dɛm aber no a yɛtsee dɛ ɔrobɔ mpaa serɛ Egya no dze ama hɛn no."
                },
                {
                    "number": 18,
                    "text": "Na ɔbaa dɛ ber a Jesus bɔɔ mpaa maa Egya no wiei no, ɔsoɛree; na mbom nyimpadodow no hɔn enyigye yɛɛ kɛse ara ma hyɛɛ hɔn do."
                },
                {
                    "number": 19,
                    "text": "Na ɔbaa dɛ Jesus kasaa kyerɛɛ hɔn na ɔsee hɔn dɛ wɔnsoɛr."
                },
                {
                    "number": 20,
                    "text": "Na wɔsoɛree, na ɔsee hɔn dɛ: Nhyira akã hom osian hom gyedzi ntsi. Na afei hwɛ, m’enyigye ahyɛ mã."
                },
                {
                    "number": 21,
                    "text": "Na ɔkãa dɛm nsɛm yi wiei no, osũi, na nyimpadodow no gyee ho dase, na ɔfaa hɔn mbofraba no nkorkor, na ohyiraa hɔn, na ɔbɔɔ mpaa serɛɛ Egya no dze maa hɔn."
                },
                {
                    "number": 22,
                    "text": "Na ber a ɔyɛɛ dɛm wiei no osũu bio."
                },
                {
                    "number": 23,
                    "text": "Na ɔkasaa kyerɛɛ nyimpadodow no see dɛ: Hom nhwɛ hom mbofraba nye yi."
                },
                {
                    "number": 24,
                    "text": "Na ber a wɔrohwɛ hɔn no, wɔtoo hɔn enyiwa wɔ sor, na wohun dɛ sor ebue, na wohun abɔfo dɛ wofi sor risian na ɔyɛ dɛ mbrɛ wɔwɔ ogya ne finimfin; na wɔbae botwaa dɛm mbofraba noho hyiae, na ogya bɔɔ hɔnho aprɔw; na abɔfo bɔsoom hɔn."
                },
                {
                    "number": 25,
                    "text": "Na nyimpadodow no hunii na wɔtsee na wɔgyee ho dase; na wonyim dɛ hɔn dasegye no yɛ nokwar osiandɛ hɔn nyinara hunii na wɔtsee, na nyimpa biara dze maa nankasa noho; na hɔn dodow bɛyɛ akra mpemebien na ahaenum; na wɔyɛ mbarimba, mbaa na mbofra."
                }
            ]
        },
        "/study/scriptures/bofm/3-ne/18": {
            "uri": "/study/scriptures/bofm/3-ne/18",
            "title": "3 Nephi 18",
            "data_type": "chapter",
            "chapter_name": "Tsir 18",
            "chapter_summary": [
                "Jesus dze sacrament no bɔbɔ adze wɔ Nephifo mu—Ɔhyɛ hɔn dɛ wɔmbɔ mpaa daa wɔ Ne dzin mu—Wobobu hɔn a hɔnho nntsew na wodzi No honam na wɔnom No bɔgyaa no fɔ—Wɔma esuafo no tum dɛ wɔmfa Sunsum Krɔnkrɔn no mma. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Na ɔbaa dɛ Jesus hyɛɛ n’esuafo no dɛ wɔmfa paanoo nye wenyin mbrɛ no."
                },
                {
                    "number": 2,
                    "text": "Na ber a wɔkɔr dɛ wɔrekɛfa paanoo nye wenyin no, ɔsee nyimpadodow no dɛ wɔntsena ase."
                },
                {
                    "number": 3,
                    "text": "Na ber a esuafo no dze paanoo na wenyin no bae no, ɔfaa paanoo no na obubuu mu na ohyiraa do; na ɔhyɛɛ n’esuafo no dɛ wondzi."
                },
                {
                    "number": 4,
                    "text": "Na ber a wodzidzii na wɔmee wiei no, ɔhyɛɛ hɔn dɛ wɔmfa mma dɔmtutuw no."
                },
                {
                    "number": 5,
                    "text": "Na ber a nyimpadodow no dzidzii na wɔmee no, ɔsee esuafo no dɛ: Hwɛ hom mu kor na meeyi no na mibehyira no, na ɔno na mebɛma no tum dɛ ombubu paanoo na onhyira do na ɔmfa mma nkorɔfo a wɔwɔ m’asɔr mu, nye hɔn a wɔbɛgye me edzi na woenuma hɔn wɔ me dzin mu."
                },
                {
                    "number": 6,
                    "text": "Na hom nhwɛ nyɛ iyi daadaa, dɛ mbrɛ mayɛ yi mpo, dɛ mbrɛ mebubu paanoo na mehyira do na medze ama hom yi mpo."
                },
                {
                    "number": 7,
                    "text": "Na iyi na hom nyɛ mfa nkaa mo honandua a medze akyerɛ hom yi. Na ɔbɛyɛ dasegye dze ama Egya no dɛ hom kaa me daa. Na sɛ hom kaa me daa a hom benya mo Sunsum ma ɔnye hom abɛtsena."
                },
                {
                    "number": 8,
                    "text": "Na ɔbaa dɛ ber a ɔkãa dɛm nsɛm yi wiei no, ɔhyɛɛ n’esuafo no dɛ wɔmfa wenyin kuraba no na wɔnnom, na wɔmfa mma nyimpadodow no so ma wɔnnom."
                },
                {
                    "number": 9,
                    "text": "Na ɔbaa dɛ wɔyɛɛ dɛm, na wɔnomee na wɔmee; na wɔdze maa nyimpadodow no so na wɔnomee na wɔmee."
                },
                {
                    "number": 10,
                    "text": "Na ber a esuafo no yɛɛ iyi no, Jesus see hɔn dɛ: Nhyira akã hom wɔ adze yi a hom ayɛ yi ntsi, na iyi rehyɛ me mbrasɛm no mã, na iyi yɛ dase dze ma Egya no dɛ hom pɛ dɛ hom yɛ dza mahyɛ hom no."
                },
                {
                    "number": 11,
                    "text": "Na hom nyɛ iyi daa mfa mma hɔn a wonu hɔnho na wonuma hɔn wɔ me dzin mu no; na hom bɛyɛ iyi dze akaa mo bɔgyaa a mikyii maa hom, ama hom aagye dase akyerɛ Egya no dɛ hom kaa me daa. Na sɛ hom kaa me daa a hom benya mo Sunsum ma ɔnye hom abɛtsena."
                },
                {
                    "number": 12,
                    "text": "Na me ma hom mbrasɛm dɛ hom nyɛ dɛm ndzɛmba yi. Na sɛ hom yɛ dɛm ndzɛmba yi daa a nhyira akã hom, osiandɛ wɔdze hom esi mo botan do."
                },
                {
                    "number": 13,
                    "text": "Mbom hom mu biara a ɔbɛyɛ dza ɔbor iyinom do anaa dza ɔtɔ sin wɔ iyinom ho no woennsi no wɔ mo botan no do, mbom woesi wɔ anhwea do; na ber a nsu bɔtɔ, na nsuyirii bɛba, na mframa bɔbɔ ahwe no no, ɔbɔhwe ase, na hɛl mbobow no eebue ayɛ krado dɛ ɔbɛgye no."
                },
                {
                    "number": 14,
                    "text": "Dɛm ntsi sɛ hom dzi me mbrasɛm a Egya no hyɛɛ me dɛ memfa mma hom no do a nhyira akã hom."
                },
                {
                    "number": 15,
                    "text": "Nokwar, nokwar, mese hom dɛ, hom weɔn na hom nsɔr daa nyina, amma abɔnsam no annsɔ hom annhwɛ, na ɔammfa hom annkɔ ndɔmmum mu."
                },
                {
                    "number": 16,
                    "text": "Na dɛ mbrɛ mabɔ mpaa wɔ hom mu yi, dɛmara so na hom so hom mbɔ mpaa wɔ m’asɔrfi mu, wɔ mo nkorɔfo a woenu hɔnho na woenuma hɔn wɔ me dzin mu no mu. Hwɛ Emi nye kan no; mayɛ fasusu ama hom."
                },
                {
                    "number": 17,
                    "text": "Na ɔbaa dɛ ber a Jesus kãa dɛm nsɛm yi kyerɛɛ n’esuafo wiei no, ɔdaan noho bio wɔ nyimpadodow no do na ɔsee hɔn dɛ:"
                },
                {
                    "number": 18,
                    "text": "Hwɛ, nokwar, nokwar, mese hom dɛ hom weɔn na hom nsɔr daa nyina amma hom annkɔ nsɔhwɛ mu; osiandɛ Satan pɛ dɛ onya hom, ama ɔaapo hom dɛ isam."
                },
                {
                    "number": 19,
                    "text": "Dɛm ntsi otwar dɛ hom sɔr ma Egya no daa nyina wɔ me dzin mu;"
                },
                {
                    "number": 20,
                    "text": "Na biribiara a hom bebisa Egya no wɔ me dzin mu, na oye, na hom gye dzi dɛ hom nsa bɛkã no, hwɛ wɔdze bɛma hom."
                },
                {
                    "number": 21,
                    "text": "Hom nye hom ebusua ebusua nsɔr mma Egya no daa nyina wɔ me dzin mu, ama woeehyira hom yernom nye hom mba."
                },
                {
                    "number": 22,
                    "text": "Na hwɛ, hom ntaa nhyia mu; na mma hom nnsiw nyimpa biara kwan dɛ mma ɔmmba hom nkyɛn ber a hom ehyia, mbom hom mma wɔmbra hom nkyɛn na mma hom nnsiw hɔn kwan;"
                },
                {
                    "number": 23,
                    "text": "Mbom hom mbɔ mpaa mma hɔn, na mma hom nnyi hɔn tokyen; na sɛ ɔba dɛ wɔtaa ba hom nkyɛn a, hom mbɔ mpaa mma Egya no wɔ me dzin mu mfa mma hɔn."
                },
                {
                    "number": 24,
                    "text": "Dɛm ntsi, hom mma hom kandzea do ama ɔaahyerɛn ama wiadzemba. Hwɛ Emi nye kandzea a hom bɛma do no—dza hom hun me dɛ meyɛɛ no. Hwɛ hom hun dɛ mabɔ mpaa ama Egya no, na hom nyinara agye ho dase."
                },
                {
                    "number": 25,
                    "text": "Na hom ehu dɛ mahyɛ hom dɛ mma hom mu biara nnkɔ, na mbom mahyɛ hom dɛ hom mbra mo hɔ, ama hom eetum dze hom nsa aakã me na hom atse na hom eehu; dɛmara so na hom nyɛ mma wiadze; na obiara a obu mbrasɛm yi do no ma noho kwan ma wɔdze no kɔ nsɔhwɛ mu."
                },
                {
                    "number": 26,
                    "text": "Na afei ɔbaa dɛ ber a Jesus kãa dɛm nsɛm yi wiei no, ɔdaan n’enyiwa bio wɔ n’esuafo no a ɔasan mu eyi hɔn no do, na ɔsee hɔn dɛ:"
                },
                {
                    "number": 27,
                    "text": "Hwɛ, nokwar, nokwar, mese hom dɛ merema hom mbrasɛm bi so ansaana makɔ m’Egya no hɔ na makɛhyɛ mbrasɛm nkaa no so a ɔdze ama me no mã."
                },
                {
                    "number": 28,
                    "text": "Na afei hwɛ, mbrasɛm a medze rema hom no nye yi, dɛ sɛ hom dze mo honam nye mo bɔgyaa rema a, mma hom mma kwan ma obiara a hom nyim dɛ onndzi mu no nndzi bi."
                },
                {
                    "number": 29,
                    "text": "Na nyia onndzi mu na odzi mo honam na ɔnom mo bɔgyaa no odzi na ɔnom afɔbu ma ne kra; dɛm ntsi sɛ hom nyim dɛ obi mmfata dɛ odzi mo honam na ɔnom mo bɔgyaa a hom nsiw no kwan."
                },
                {
                    "number": 30,
                    "text": "Naaso, mma hom nnyi no edzi wɔ hom mu, na mbom hom nsom no na hom mbɔ mpaa mma Egya no wɔ me dzin mu mfa mma no; na sɛ ɔba dɛ onu noho na wonuma no wɔ me dzin mu a, hom ngye no, na hom mma no mo honam nye mo bɔgyaa no."
                },
                {
                    "number": 31,
                    "text": "Mbom sɛ oennu noho a mma hom nnkan no mmfora mo nkorɔfo no, amma hom annsɛɛ mo nkorɔfo, na hwɛ minyim mo nguan, na wɔakan hɔn."
                },
                {
                    "number": 32,
                    "text": "Naaso, mma hom mmpam no mmfi hom nhyiamudan mu, anaa mbea a hom sɔr wɔ, na oyi na ɔwɔ dɛ hom kɔ do som no; na hom nnyim, bɛyɛ na ɔasan enu noho, na ɔdze akoma a odzi mu aba me nkyɛn, na mebɛsa no yarba; na hom na wobodua hom do dze nkwagye bɛbrɛ hɔn."
                },
                {
                    "number": 33,
                    "text": "Dɛm ntsi, hom ndzi nsɛm a mahyɛ hom yi do amma hom ammba afɔbu ase; na nyia Egya no bu no fɔ no ndue."
                },
                {
                    "number": 34,
                    "text": "Na medze dɛm mbrasɛm yi ma hom osian ekyingye a aba hom mu no ntsi. Na sɛ ekyingye biara nnyi hom mu a nhyira akã hom."
                },
                {
                    "number": 35,
                    "text": "Na afei morokɔ Egya no nkyɛn, na osian hom ntsi ohia dɛ mokɔ Egya no hɔ."
                },
                {
                    "number": 36,
                    "text": "Na ɔbaa dɛ ber a Jesus dze dɛm kasa yi baa ewiei no, ɔdze ne nsa kãa esuafo no a ɔasan mu eyi hɔn no nkorkor kesii dɛ ɔdze ne nsa kãa hɔn nyinara mpo, na ɔkasaa kyerɛɛ hɔn ber a ɔdze ne nsa kekãa hɔn no."
                },
                {
                    "number": 37,
                    "text": "Na nyimpadodow no anntse nsɛm a ɔkãe no, dɛm ntsi wɔanngye ho dase; na mbom esuafo no gyee dase dɛ ɔmaa hɔn tum dɛ wɔmfa Sunsum Krɔnkrɔn no mma. Na ekyir yi mebɛma hom ehu dɛ dɛm kyerɛwsɛm yi yɛ nokwar."
                },
                {
                    "number": 38,
                    "text": "Na ɔbaa dɛ ber a Jesus dze ne nsa kãa hɔn nyinara wiei no, fua bɛkataa nyimpadodow no do ma woennhu Jesus."
                },
                {
                    "number": 39,
                    "text": "Na ber a fua no bɛkataa hɔn do no, ofii hɔn nkyɛn, na ɔfowee kɔr sor. Na esuafo no hunii na wɔgyee dase dɛ ɔfoow bio kɔr sor."
                }
            ]
        },
        "/study/scriptures/bofm/3-ne/19": {
            "uri": "/study/scriptures/bofm/3-ne/19",
            "title": "3 Nephi 19",
            "data_type": "chapter",
            "chapter_name": "Tsir 19",
            "chapter_summary": [
                "Esuafo duebien no som nkorɔfo no na wɔbɔ mpaa dze bisa Sunsum Krɔnkrɔn no—Wonuma esuafo duebien no na hɔn nsa kã Sunsum Krɔnkrɔn no, na abɔfo hɔn som—Jesus dze kasa bi bɔ mpaa a wonntum nnkyerɛw—Ɔgye dase wɔ Nephifo hɔn gyedzi kese ho. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Na afei ɔbaa dɛ ber a Jesus fowee kɔr sor no, nyimpadodow no petsee, na ɔbarimba biara faa ne yer na ne mba na ɔsanee kɔr nankasa ne fie."
                },
                {
                    "number": 2,
                    "text": "Na wɔbɔɔ no dawur ntsɛmara wɔ nkorɔfo no mu ansaana adze resa dɛ, nyimpadodow no ehu Jesus, na ɔasom hɔn, na n’adze kyee no so obeyi noho bio akyerɛ nyimpadodow no."
                },
                {
                    "number": 3,
                    "text": "Nyew, na anafua no nyina mpo wɔbɔɔ Jesus ho dawur kyerɛɛ nkorɔfo pii, na wɔkɔr nyimpa a wɔdɔɔ sõ no hɔn hɔ nyew dɔm dodow ara yie dzii dwuma anafua no nyina, ama adze kye a woeetum aba bea a Jesus beyi noho akyerɛ nyimpadodow no do."
                },
                {
                    "number": 4,
                    "text": "Na ɔbaa dɛ adze kyee no, ber a nyimpadodow no boaa hɔn ano no, hwɛ, Nephi nye no nuabanyin no a onyaan no fii ewufo mu no a ne dzin dze Timothy no nye ne ba so a ne dzin dze Jonas, nye Mathoni so, nye Mathonihah a ɔyɛ no nuabanyin no, nye Kumen, nye Kumenonhi, nye Jeremiah nye Shemnon, nye Jonas, nye Zedekiah, nye Isaiah—afei woyinom nye esuafo no a Jesus saan mu yii hɔn no—na ɔbaa dɛ wɔkɔr na wokegyinaa nyimpadodow no finimfin."
                },
                {
                    "number": 5,
                    "text": "Na hwɛ, dɔm no sõ ara ma ɔmaa wɔkyekyɛɛ hɔn mu ekuw duebien."
                },
                {
                    "number": 6,
                    "text": "Na duebien no kyerɛkyerɛɛ nyimpadodow no; na hwɛ, wɔsee nyimpadodow no dɛ wombu ntwɛr wɔ asaase n’enyi do na wɔmbɔ mpaa mma Egya no wɔ Jesus ne dzin mu."
                },
                {
                    "number": 7,
                    "text": "Na esuafo no so bɔɔ mpaa maa Egya no wɔ Jesus ne dzin mu. Na ɔbaa dɛ wɔsoɛree na wɔkyerɛkyerɛe."
                },
                {
                    "number": 8,
                    "text": "Na ber a wɔkãa nsɛm no ara a Jesus kãa kyerɛɛ hɔn no—wɔannsesa biribiara wɔ nsɛm a Jesus akã no mu—hwɛ, wɔkotoow bio na wɔbɔɔ mpaa maa Egya no wɔ Jesus ne dzin mu."
                },
                {
                    "number": 9,
                    "text": "Na wɔbɔɔ mpaa bisaa dza wohia; na wɔserɛɛ dɛ wɔmfa Sunsum Krɔnkrɔn no mma hɔn."
                },
                {
                    "number": 10,
                    "text": "Na ber a wɔbɔɔ dɛm mpaa yi wiei no wɔkɔr nsu no nkyɛn, na nyimpadodow no kãa hɔn do."
                },
                {
                    "number": 11,
                    "text": "Na ɔbaa dɛ Nephi kɔr nsu no mu na wonumaa no."
                },
                {
                    "number": 12,
                    "text": "Na ofii nsu no mu bae no, ɔhyɛɛ ase dɛ orunuma. Na onumaa hɔn a Jesus saan mu yii hɔn no nyinara."
                },
                {
                    "number": 13,
                    "text": "Na ɔbaa dɛ ber a wonumaa hɔn nyinara na wofii nsu no mu bae no, Sunsum Krɔnkrɔn no baa hɔn do, na Sunsum Krɔnkrɔn no nye ogya hyɛɛ hɔn mã."
                },
                {
                    "number": 14,
                    "text": "Na hwɛ, biribi twaa hɔnho hyiae a ɔtse dɛ ogya; na ofi sor bae, na nyimpadodow no hunii, na wɔgyee ho dase; na abɔfo fi sor sianee bɔsoom hɔn."
                },
                {
                    "number": 15,
                    "text": "Na ɔbaa dɛ ber a abɔfo no rosom esuafo no, hwɛ, Jesus baa begyinaa hɔn finimfin na ɔsoom hɔn."
                },
                {
                    "number": 16,
                    "text": "Na ɔbaa dɛ ɔkasaa kyerɛɛ nyimpadodow no, na ɔhyɛɛ hɔn dɛ wombu ntwɛr bio, na ɔsee n’esuafo no so dɛ wombu ntwɛr."
                },
                {
                    "number": 17,
                    "text": "Na ɔbaa dɛ ber a hɔn nyina buu ntwɛr no, ɔhyɛɛ n’esuafo no dɛ wɔmbɔ mpaa."
                },
                {
                    "number": 18,
                    "text": "Na hwɛ, wɔhyɛɛ ase bɔɔ mpaa; na wɔbɔɔ mpaa maa Jesus, na wɔfrɛɛ no hɔn Ewuradze nye hɔn Nyankopɔn."
                },
                {
                    "number": 19,
                    "text": "Na ɔbaa dɛ Jesus fii hɔn finimfin na ɔtwee noho fii hɔn finimfin kɔr ekyir kakra na ɔbɔɔ no mu adze wɔ famu na ɔsee dɛ:"
                },
                {
                    "number": 20,
                    "text": "Egya, meda wo ase dɛ edze Sunsum Krɔnkrɔn no ama woyinom a m’asan mu eyi hɔn yi; na osian gyedzi a wɔwɔ no wɔ mo mu ntsi na meyi hɔn efi wiadze."
                },
                {
                    "number": 21,
                    "text": "Egya, meserɛ wo ma edze Sunsum Krɔnkrɔn no ama obiara a ɔbɛgye hɔn nsɛm edzi."
                },
                {
                    "number": 22,
                    "text": "Egya, ɔwo edze Sunsum Krɔnkrɔn no ama hɔn osiandɛ wɔgye me dzi; na ihu dɛ wɔgye me dzi osiandɛ etse dɛ wɔrobɔ mpaa ma me; na wɔbɔ mpaa ma me osiandɛ mowɔ hɔn nkyɛn."
                },
                {
                    "number": 23,
                    "text": "Na afei Egya, mobɔ mpaa ma wo dze ma hɔn, nye hɔn so a wɔbɛgye hɔn nsɛm edzi, ama wɔaagye me edzi, ama maatsena hɔn mu dɛ mbrɛ ɔwo, Egya, etse mo mu, ama yɛaayɛ kor."
                },
                {
                    "number": 24,
                    "text": "Na ɔbaa dɛ ber a Jesus bɔɔ dɛm mpaa yi maa Egya no wiei no, ɔbaa n’esuafo no nkyɛn, na hwɛ, nna wɔda ho robɔ mpaa; na wɔronntoa nsɛm pii, osiandɛ wɔakyerɛ hɔn mpaa a ɔsɛ dɛ wɔbɔ; na woenya pɛ mbordo."
                },
                {
                    "number": 25,
                    "text": "Na ɔbaa dɛ Jesus hyiraa hɔn ber a wɔrobɔ mpaa ma no no; na ɔyerɛɛw n’ano kyerɛɛ hɔn, na kan a ɔwɔ n’enyim no hyerɛɛn hɔn do, na hwɛ wɔyɛɛ fitaa dɛ mbrɛ Jesus n’enyim tse na dɛ mbrɛ n’atar ne hyerɛn so tse; na hwɛ wɔhyerɛnee kyɛn adze fitaa biara, nyew, na biribiara nnyi asaase so do a ɔyɛ fitaa dɛ mbrɛ hɔ hyerɛnee yɛe."
                },
                {
                    "number": 26,
                    "text": "Na Jesus see hɔn dɛ: Hom nkɔ do mbɔ mpaa; dɛm ntsi woenngyaa mpaa bɔ."
                },
                {
                    "number": 27,
                    "text": "Na ofii hɔn nkyɛn bio na ɔkɔr ekyir kakra na ɔbɔɔ no mu adze wɔ famu; na ɔbɔɔ mpaa bio maa Egya no see dɛ:"
                },
                {
                    "number": 28,
                    "text": "Egya, meda wo ase dɛ atsew hɔn a m’asan mu eyi hɔn yi hɔnho, osian hɔn gyedzi ntsi, na mobɔ mpaa dze ma hɔn, nye hɔn so a wɔbɛgye hɔn nsɛm edzi, ama ɔnam gyedzi a ɔwɔ hɔn nsɛm mu no ntsi wɔaatsew hɔnho wɔ mo mu, dɛ mbrɛ hɔn so hɔnho atsew wɔ mo mu no."
                },
                {
                    "number": 29,
                    "text": "Egya, mommbɔ mpaa mma wiadzemba, na mbom mobɔ mpaa ma hɔn a eyi hɔn efi wiadze yi mu dze hɔn ama me no, osian hɔn gyedzi ntsi ama hɔnho aatsew wɔ mo mu, ama maatsena hɔn mu, dɛ mbrɛ ɔwo, Egya, etse mo mu, ama yɛaayɛ kor, ama wɔaahyɛ me enyimnyam wɔ hɔn mu."
                },
                {
                    "number": 30,
                    "text": "Na ber a Jesus kãa dɛm nsɛm yi wiei no, ɔbaa n’esuafo no nkyɛn bio; na hwɛ wɔkɔr do bɔɔ mpaa enyiberdo maa no; na ɔyerɛɛw n’ano kyerɛɛ hɔn bio; na hwɛ wɔyɛɛ fitaa dɛ Jesus ankasa mpo."
                },
                {
                    "number": 31,
                    "text": "Na ɔbaa dɛ ɔkɔr ekyir kakra bio na ɔbɔɔ mpaa maa Egya no;"
                },
                {
                    "number": 32,
                    "text": "Na tɛkyerɛma runntum nnkã nsɛm a ɔbɔɔ mpaa kãe no, nna ɔdasanyi so runntum nnkyerɛw nsɛm a ɔbɔɔ mpaa kãe no."
                },
                {
                    "number": 33,
                    "text": "Na nyimpadodow no tsee na wɔgyee ho dase; na hɔn akoma mu buei ma wɔtsee nsɛm a ɔbɔɔ mpaa kãe no ase wɔ hɔn akoma mu."
                },
                {
                    "number": 34,
                    "text": "Naaso nsɛm a ɔbɔɔ mpaa kãe no mu dɔ na ɔyɛ nwanwa kɛse araa ma worunntum nnkyerɛw, eso ɔdasanyi runntum mmfa n’ano nnkã."
                },
                {
                    "number": 35,
                    "text": "Na ɔbaa dɛ ber a Jesus wiee mpaa bɔ no, ɔbaa n’esuafo no nkyɛn bio bɛsee hɔn dɛ: Gyedzi kɛse a ɔtse dɛm yi munnhun bi da wɔ Jewfo nyinara mu pɛn; osian hɔn ekyingye ntsi menntum annyɛ etumdze akɛse annkyerɛ hɔn."
                },
                {
                    "number": 36,
                    "text": "Nokwar mese hom dɛ, hɔn mu biara nnyi hɔ a ohun dɛm ndzɛmba akɛse yi a hom ehu yi; eso wɔanntse nsɛm akɛse a hom atse yi."
                }
            ]
        },
        "/study/scriptures/bofm/3-ne/20": {
            "uri": "/study/scriptures/bofm/3-ne/20",
            "title": "3 Nephi 20",
            "data_type": "chapter",
            "chapter_name": "Tsir 20",
            "chapter_summary": [
                "Jesus ma paanoo nye wenyin puee hɔ nwanwa mu ara na ohyira no sacrament no do ma nkorɔfo—Jacob n’asefo bɛba ebenya Ewuradze hɔn Nyankopɔn noho nyimdzee na wɔbɛtsena America asaase tɔw no do—Jesus yɛ nkɔnhyɛnyi tse dɛ Moses, na Nephifo yɛ nkɔnhyɛfo hɔn mba—Wɔbɔboaboa Ewuradze no nkorɔfo nkaafo no ano dze hɔn akɔ Jerusalem. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Na ɔbaa dɛ ɔhyɛɛ nyimpadodow no nye n’esuafo no so dɛ wongyaa mpaa bɔ. Na ɔhyɛɛ hɔn dɛ mma wonngyaa mpaa bɔ wɔ hɔn akoma mu."
                },
                {
                    "number": 2,
                    "text": "Na ɔhyɛɛ hɔn dɛ wɔnsoɛr ngyina hɔn anan do. Na wɔsoɛree gyinaa hɔn anan do."
                },
                {
                    "number": 3,
                    "text": "Na ɔbaa dɛ obubuu paanoo mu bio na ohyiraa do na ɔdze maa n’esuafo no ma wodzii."
                },
                {
                    "number": 4,
                    "text": "Na ber a wodzii wiei no, ɔhyɛɛ hɔn dɛ wombubu paanoo mu na wɔmfa mma nyimpadodow no."
                },
                {
                    "number": 5,
                    "text": "Na ber a wɔdze maa nyimpadodow no, ɔmaa hɔn wenyin so dɛ wɔnnom, na ɔhyɛɛ hɔn dɛ wɔmfa mma nyimpadodow no."
                },
                {
                    "number": 6,
                    "text": "Afei, esuafo no anaa nyimpadodow no mu biara ammfa paanoo anaa wenyin ammba hɔ;"
                },
                {
                    "number": 7,
                    "text": "Mbom ɔyɛ nokwar dɛ ɔmaa hɔn paanoo ma wodzii, nye wenyin so ma wɔnomee."
                },
                {
                    "number": 8,
                    "text": "Na ɔsee hɔn dɛ: Nyia odzi paanoo yi no, odzi mo honandua ma ne kra; na nyia ɔnom wenyin yi nom mo bɔgyaa ma ne kra; na ɔkɔm nye nsukɔm renndze no da, mbom ɔbɛmee."
                },
                {
                    "number": 9,
                    "text": "Afei, ber a nyimpadodow no nyinara dzidzii na wɔnomee wiei no, hwɛ, Sunsum no bɛhyɛɛ hɔn mã; na wɔdze ndze kor kaa mu, na wɔhyɛɛ Jesus a wohun no na wotsiee no no so enyimnyam."
                },
                {
                    "number": 10,
                    "text": "Na ɔbaa dɛ ber a hɔn nyinara hyɛɛ Jesus enyimnyam wiei no, ɔsee hɔn dɛ: Hwɛ afei mewie dza Egya no maa me ho mbrasɛm dɛ menyɛ wɔ dɔm yi ho no, hɔn a wɔyɛ Israel fifo nkaa no."
                },
                {
                    "number": 11,
                    "text": "Hom kaa dɛ mekasaa kyerɛɛ hom, na mekãa ber a Isaiah ne nsɛm no bɛhyɛ mã—hwɛ wɔakyerɛw, na ɔda hom enyim, dɛm ntsi hom nhwehwɛ—"
                },
                {
                    "number": 12,
                    "text": "Na nokwar, nokwar, mese hom dɛ, ber a ɔbɛhyɛ mã no nna ahyɛmu a Egya no nye no nkorɔfo edzi no bɛhyɛ mã, O Israel fifo."
                },
                {
                    "number": 13,
                    "text": "Ber no nna asefo a wɔaka no a wɔbɔbɔ hɔn apetse asaase n’enyi do no wɔbɔboaboa hɔn ano fi boka, nye anee, fi anaafo nye etsifi, na wɔdze hɔn bɛba hɔn Ewuradze hɔn Nyankopɔn, a ɔapon hɔn no noho nyimdzee ho."
                },
                {
                    "number": 14,
                    "text": "Na Egya no ahyɛ me dɛ memfa asaase yi mma hom, ma ɔnyɛ hom egyapadze."
                },
                {
                    "number": 15,
                    "text": "Na mese hom dɛ, sɛ Amanamamfo no ennu hɔnho a, ekyir yi a wɔabɔ mo nkorɔfo apetse na hɔn nsa akã nhyira no—"
                },
                {
                    "number": 16,
                    "text": "Nna hom a hom yɛ Jacob fifo nkaa a hom aka no bɔfora hɔn mu; na hom bɛhyɛ hɔn a wɔdɔɔ sõ pii no hɔn finimfin; na hom bɛhyɛ hɔn mu tse dɛ awendadze a ɔfora hamu mbowa akɛse mu; na tse dɛ awendadze kakraba a ɔhyɛ nguankuw mu a, sɛ ɔnam hɔn mu a otsiatsia hɔn do na ɔtsetsew hɔn mu esinesin, na obiara runntum nngye hɔn."
                },
                {
                    "number": 17,
                    "text": "Hom bɛma hom nsa do wɔ hom atamfo do, na hom botwa hom atamfo nyina egu."
                },
                {
                    "number": 18,
                    "text": "Na mobɔboaboa mo nkorɔfo ano dɛ mbrɛ nyimpa boaboa efi-efi ano kɔ ewuporoweebea."
                },
                {
                    "number": 19,
                    "text": "Na mebɛma mo nkorɔfo a Egya no nye hɔn edzi ahyɛmu no, nyew, mebɛyɛ hɔn ambɛn dadze, na mayɛ hɔn anansɔba ayewa. Na hom bɛtsetsew nyimpa pii hɔn mu esinesin; na mebɛtsew hɔn ahonyadze do dze ama Ewuradze, na hɔn ahodze ama asaase nyina Ewuradze. Na hwɛ, emi na meyɛ iyi."
                },
                {
                    "number": 20,
                    "text": "Na ɔbɛba dɛ, Egya no na ɔse, dɛ me pɛrpɛrdzi nkrantsee bɛsensɛn hɔn do wɔ dɛm da no mu; na gyedɛ wonu hɔnho annyɛ dɛm a ɔbɔtɔ hɔn do, Egya no na ɔse, nyew, ɔbɔtɔ Amanamamfo hɔn aman nyina mpo do."
                },
                {
                    "number": 21,
                    "text": "Na ɔbɛba dɛ mebɛma mo nkorɔfo etsim, O Israel fifo."
                },
                {
                    "number": 22,
                    "text": "Na hwɛ, dɛm nkorɔfo yi na mebɛma woetsim wɔ asaase yi do, ama ahyɛmu a menye hom egya Jacob dzii no aahyɛ mã; na wɔbɛyɛ Jerusalem Fofor. Na sor tum nyina bɛba nkorɔfo yi hɔn finimfin; nyew, emi so mpo mebɛtsena hɔn finimfin."
                },
                {
                    "number": 23,
                    "text": "Hwɛ, Emi nye nyia Moses kãa noho asɛm dɛ: Ewuradze hom Nyankopɔn beyi nkɔnhyɛnyi ama hom efi hom enuanom mu, a ɔtse dɛ emi; ɔno na dza ɔbɛse hom biara no hom ntsie. Na ɔbɛba dɛ ɔkra biara a onnketsie dɛm nkɔnhyɛnyi no, wobotwa no efi nkorɔfo no mu akyen."
                },
                {
                    "number": 24,
                    "text": "Nokwar mese hom dɛ nyew, nkɔnhyɛnyi nyina a wofi Samuel n’aber do nye hɔn a wodzi n’ekyir, nye dodowara a wɔkasaa no, gyee moho dase."
                },
                {
                    "number": 25,
                    "text": "Na hwɛ, hom nye nkɔnhyɛfo no hɔn mba; na hom nye Israel fifo no; na hom nye ahyɛmu no a Egya no nye hom egyanom dzii no, na ɔsee Abraham dɛ: W’asefo mu na wɔbehyira asaase ebusuafo nyinara."
                },
                {
                    "number": 26,
                    "text": "Na Egya no enyan me edzi kan aba hom hɔ, na ɔasoma me dɛ mebehyira hom na memma hom mu biara ndan mfi no emumuyɛ ho; osiandɛ hom nye ahyɛmu mba no—"
                },
                {
                    "number": 27,
                    "text": "Na nhyira a wɔdze ehyira hom yi na ɔhyɛ ahyɛmu a Egya no nye Abraham dzii dɛ: W’asefo mu na wobehyira asaase ebusuafo nyina—ekesi dɛ Sunsum Krɔnkrɔn no nam mo do bohue egu Amanamamfo do, dɛm nhyira a obogu Amanamamfo do no bɛma woenya ahoɔdzen akyɛn obiara, ma wɔabɔ mo nkorɔfo apetse, O Israel fifo."
                },
                {
                    "number": 28,
                    "text": "Na wɔbɛhaw nkorɔfo a wɔwɔ asaase yi do. Naaso sɛ hɔn nsa kã m’asɛmpa no ne mãhyɛ na sɛ wopirim hɔn akoma wɔ moho a, medze hɔn emumuyɛ bɛsan egu hɔnankasa hɔn etsifi, Egya no na ɔse."
                },
                {
                    "number": 29,
                    "text": "Na mebɛkaa ahyɛmu a menye mo nkorɔfo no dzii; na menye hɔn edzi ahyɛmu dɛ mebɛkã hɔn aboa ano wɔ mankasa me ber mu, ama medze hɔn egyanom asaase aasan ama hɔn bio ma aabɛyɛ hɔn egyapadze, dza ɔyɛ Jerusalem asaase no, dza ɔyɛ anohoba asaase ma hɔn afebɔɔ no, Egya no na ɔse."
                },
                {
                    "number": 30,
                    "text": "Na mber bi reba a wɔbɛkã hɔn m’asɛmpa no ne mãhyɛ no akyerɛ hom;"
                },
                {
                    "number": 31,
                    "text": "Na wɔbɛgye me edzi, dɛ emi nye Jesus Christ, Nyankopɔn ne Ba no, na wɔabɔ mpaa wɔ me dzin mu."
                },
                {
                    "number": 32,
                    "text": "Nna hɔn aweɔmfo bɛma hɔn ndze do, na wɔdze ndze kor bɔtow ndwom; na wobohu; enyiwa tua enyiwa."
                },
                {
                    "number": 33,
                    "text": "Nna Egya no bɛkã hɔn aboa ano bio, na ɔdze Jerusalem bɛma hɔn ma ɔabɛyɛ hɔn egyapadze asaase."
                },
                {
                    "number": 34,
                    "text": "Nna wobedzi dɛw—Hom mbɔmu ntow ndwom, Jerusalem mbea a ayeyɛ afõ; na Egya no akyekye no nkorɔfo hɔn werɛ, ɔapon Jerusalem."
                },
                {
                    "number": 35,
                    "text": "Egya no eyi n’abasa krɔnkrɔn no ho wɔ amanaman nyina enyim; na asaase n’ano n’ano nyina bohu Egya no nkwagye; na Egya no nye emi yɛ kor."
                },
                {
                    "number": 36,
                    "text": "Nna afei dza wɔakyerɛw no bɛba mu; Soɛr, soɛr bio, na fa w’ahoɔdzen hyɛ, O Zion; fa wo ntar fɛɛfɛw hyɛ, O Jerusalem kuropɔn Krɔnkrɔn, na ofi ndɛ dze kɔ, nyia wonntwaa no twatsia na no ho nntsew biara rennhɛn wo mu bio."
                },
                {
                    "number": 37,
                    "text": "Popo woho fi huntuma mu; soɛr, tsena ase, O Jerusalem; yi woho fi nkyehoma a ɔda wo kɔn mu noho, O Zion babaa ndɔmmumnyi."
                },
                {
                    "number": 38,
                    "text": "Na dɛm na Ewuradze se: Atɔn woho kwa, na wɔbɔpon wo a worunntua sika."
                },
                {
                    "number": 39,
                    "text": "Nokwar, nokwar, mese hom dɛ, mo nkorɔfo bohu me dzin; nyew, da no mu na wobohu dɛ emi nye nyia ɔrekasa yi."
                },
                {
                    "number": 40,
                    "text": "Nna afei wɔbɛse dɛ: Mbrɛ nyia ogyina mbepɔw do dze nsɛmpa brɛ hɔn ma no n’anan ho dua yɛ fɛw a; nyia ɔdze asomdwee tahye; nyia ɔdze papa ho nsɛmpa brɛ hɔn, nyia ɔdze nkwagye tahye; nyia ɔse Zion dɛ, Wo Nyame dzi hen!"
                },
                {
                    "number": 41,
                    "text": "Nna afei ndze bi betsea mu dɛ: Hom mfi hɔ, hom mfi hɔ, hom mfi hɔ nkɔ, mma hom mmfa hom nsa nnkã adze a noho nntsew; hom mfi ne finimfin nkɔ; hom ntsew homho, hom a hom soso Ewuradze no nkuraba."
                },
                {
                    "number": 42,
                    "text": "Na mma hom nnkɔ ntsɛntsɛm anaadɛ mma hom nnguan; na Ewuradze bedzi hom enyim, na Israel Nyankopɔn no bedzi hom okyidzifo."
                },
                {
                    "number": 43,
                    "text": "Hwɛ, m’akowaa no bɛyɛ n’adze nyansa mu; na wɔbɔkrɔn no na wɔama no do wɔ sorsor."
                },
                {
                    "number": 44,
                    "text": "Dɛ mbrɛ dodowara hɔn ho boow hɔn wɔ woho no—n’enyim sɛɛ dodow, koraa seen nyimpa biara, na no honandua so seen adasamba dze—"
                },
                {
                    "number": 45,
                    "text": "Na ɔbɛpetse aman pii ho; ahemfo no bɔtow hɔn anomu wɔ no ho, na dza wɔnnkãa nnkyerɛɛ hɔn no na wobohu; na dza wɔnntsee da no na wobosusu ho."
                },
                {
                    "number": 46,
                    "text": "Nokwar, nokwar, mese hom dɛ dɛm ndzɛmba yi nyina bɛba mu ampa, dɛ mbrɛ Egya no ahyɛ me no. Afei na dɛm ahyɛmu a Egya no nye no nkorɔfo dzii no bɛhyɛ mã; na afei mo nkorɔfo bɔkɔ akɛtsena Jerusalem bio, na ɔbɛyɛ hɔn egyapadze asaase."
                }
            ]
        },
        "/study/scriptures/bofm/3-ne/21": {
            "uri": "/study/scriptures/bofm/3-ne/21",
            "title": "3 Nephi 21",
            "data_type": "chapter",
            "chapter_name": "Tsir 21",
            "chapter_summary": [
                "Sɛ Mormon Nwoma no pue a wɔbɔboaboa Israel ano—Amanamamfo betsim wɔ America dɛ fahodzifo—Sɛ wɔgye dzi na wɔyɛ setsie a wɔbɛgye hɔn nkwa; annyɛ dɛm a wobotwa hɔn akyen na wɔasɛɛ hɔn—Israel bɛkyekyer Jerusalem fofor no, na ebusuakuw a wɔayew no bɛsan aba. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Na nokwar mese hom dɛ, mebɛma hom asɛnkyerɛdze bi, ama hom eetum ehu mber a dɛm ndzɛmba yi besisi—na mebɛkã mo nkorɔfo a wɔabɔ hɔn apetse akyɛr no aboa ano, O Israel fifo, na mebɛkyekyer me Zion bio wɔ hɔn mu;"
                },
                {
                    "number": 2,
                    "text": "Na hwɛ, iyi na medze bɛyɛ asɛnkyerɛdze ama hom—na nokwar mese hom dɛ ber a dɛm ndzɛmba yi a mebɛda no edzi akyerɛ hom nye dza ekyir yi obefi mankasa, nye Sunsum Krɔnkrɔn no tum a Egya no dze bɛma hom no, wɔbɛda no edzi akyerɛ Amanamamfo no ma woehu biribi a ɔfa dɛm nkorɔfo yi a wɔyɛ Jacob fifo nkaa, nye mo nkorɔfo yi a wɔbɔbɔ hɔn apetse no ho;"
                },
                {
                    "number": 3,
                    "text": "Nokwar, nokwar, mese hom dɛ, ber a Egya no bɛda ndzɛmba yinom edzi akyerɛ hɔn no, na obefi Egya no hɔ edua hɔn do aba hom hɔ;"
                },
                {
                    "number": 4,
                    "text": "Na ɔyɛ Egya no ne pɛ dɛ wobetsim wɔ asaase yi do, ama Egya no nam no tum do ayɛ hɔn fahodzifo, ama ndzɛmba yinom eefi hɔn hɔ aba hom asefo nkaa no hɔ, ama ahyɛmu a Egya no nye no nkorɔfo no edzi no aahyɛ mã, O Israel fifo;"
                },
                {
                    "number": 5,
                    "text": "Dɛm ntsi dɛm ndwuma yi nye dza wobedzi no wɔ hom mu ofi ber yi dze kɔ befi Amanamamfo hɔ aba hom asefo no a osian hɔn emumuyɛ ntsi wɔbɔwodow wɔ gyedzi mu no hɔ."
                },
                {
                    "number": 6,
                    "text": "Na dɛm na Egya no ahyehyɛ ato hɔ dɛ ɔwɔ dɛ ofi Amanamamfo hɔ ba, ama ɔaakyerɛ no tum akyerɛ Amanamamfo no, na iyi ntsi, sɛ Amanamamfo no emmpirim hɔn akoma, na wonu hɔnho na wɔba mo hɔ na wonuma hɔn wɔ me dzin mu na wohu me nkyerɛkyerɛ ho nokwar botae no a, wɔbɛkan hɔn afora mo nkorɔfo, O, Israel fifo;"
                },
                {
                    "number": 7,
                    "text": "Na ber a dɛm ndzɛmba yi bɛba mu ma hom asefo bɛhyɛ ase dɛ woruhu dɛm ndzɛmba yinom no—ɔbɛyɛ asɛnkyerɛdze ama hɔn, ma woeetum ehu dɛ Egya no ndwuma no ahyɛ ase dada rehyɛ ahyɛmu a ɔnye nkorɔfo a wɔyɛ Israel fifo no dzii no mã."
                },
                {
                    "number": 8,
                    "text": "Na sɛ, dɛm da no nya ba a, ɔbɛba dɛ ahemfo bomua hɔn ano; na dza wɔnnkãa nnkyerɛɛ hɔn no, wobohu; na dza wɔnntsee no, wɔbɛtse."
                },
                {
                    "number": 9,
                    "text": "Na dɛm da no mu, emi ntsi Egya no bɛyɛ edwuma bi a ɔyɛ nwanwa kɛse bi wɔ hɔn mu; na ɔbarimba bi bɛda no edzi akyerɛ hɔn, naaso binom wɔ hɔn mu a wɔrenngye nndzi."
                },
                {
                    "number": 10,
                    "text": "Mbom hwɛ, m’akowaa no nkwa bekitsa me nsamu; dɛm ntsi worimmpira no, ɔwɔ mu dɛ osian hɔn ntsi wobedzi no dzɛm. Na mebɛsa no yarba, na mebɛkyerɛ ma woeehu dɛ me nyansaa sõ sen abɔnsam ne ndaadaa."
                },
                {
                    "number": 11,
                    "text": "Dɛm ntsi ɔbɛba dɛ obiara a ɔnnkɛgye me nsɛm edzi, dɛ emi nye Jesus Christ no, a Egya no bɛma ɔdze aba Amanamamfo no hɔ, na ɔdze tum bɛma no ma ɔdze ama Amanamamfo no, (wɔbɛyɛ no dɛ mbrɛ Moses kãe no) wobotwa hɔn efi mo nkorɔfo a wɔyɛ ahyɛmu mba no mu akyen."
                },
                {
                    "number": 12,
                    "text": "Na mo nkorɔfo a wɔyɛ Jacob nkaa no bɔfora Amanamamfo no mu, nyew, wɔbɛtsena hɔn mu dɛ awendadze a ɔfora mbowa akɛse mu, dɛ awendadze kakraba a ɔhyɛ nguankuw mu, na odua hɔn mu, tsiatsia hɔn do na ɔtsetsew hɔn mu esinesin, na obiara runntum nngye hɔn."
                },
                {
                    "number": 13,
                    "text": "Wɔbɛma hɔn nsa do wɔ hɔn atamfo do, na wobotwa hɔn atamfo akyen."
                },
                {
                    "number": 14,
                    "text": "Nyew, Amanamamfo no wondue, na gyedɛ wonu hɔnho; na ɔbɛba dɛ dɛm da no, Egya no na ɔse, mobotwa hom mpɔnkɔ efi hom mu na mebɛsɛɛ hom ntseaseanam;"
                },
                {
                    "number": 15,
                    "text": "Na mobotwa hom nkuropɔn a ɔwɔ hom asaase do akyen na mobubu hom aban nyina egu famu;"
                },
                {
                    "number": 16,
                    "text": "Na mobotwa abayifo a wɔwɔ hom asaase do akyen, na hom rinnya ɔsebramufo bio."
                },
                {
                    "number": 17,
                    "text": "Hom ehonyi a woegu no mobotwa no so akyen, nye hom ehonyi a osisi hom finimfin so nyina, na hom ronnsom hom nsaano edwindze bio;"
                },
                {
                    "number": 18,
                    "text": "Na mobotutu hom abosom efi hom finimfin; na mebɛsɛɛ hom nkurow."
                },
                {
                    "number": 19,
                    "text": "Na ɔbɛba dɛ wobeyi atorsɛm, nye ndaadaa, nye enyikaber, nye aperdzi, nye asɔfoɔtorsom, nye ndwamambɔ efi hɔ."
                },
                {
                    "number": 20,
                    "text": "Na ɔbɛba dɛ, Egya no na ɔse, da no hɔn a wonnkonu hɔnho na wɔaba mo Dɔba no hɔ no, mobotwa hɔn efi mo nkorɔfo mu, O Israel fifo."
                },
                {
                    "number": 21,
                    "text": "Na medze awerdzi nye ebufuhyew bɛba hɔn do, dɛ mbrɛ medze bɛba abosonsomfo mpo so do, dza wɔnntsee bi da."
                },
                {
                    "number": 22,
                    "text": "Mbom sɛ wonu hɔnho na wotsie me nsɛm, na woemmpirim hɔn akoma a, mebɛkyekyer m’asɔr wɔ hɔn mu, na wɔbɛba abɛhyɛ ahyɛmu no mu na wɔakan hɔn afora Jacob n’asefo nkaa no, hɔn a medze asaase yi ama hɔn dɛ ɔyɛ hɔn egyapadze no;"
                },
                {
                    "number": 23,
                    "text": "Na wɔbɔboa mo nkorɔfo, Jacob nkaa no, nye Israel fifo dodow biara so a wɔbɛba no, ma wɔakyekyer kurow a wɔbɛfrɛ no Jerusalem Fofor."
                },
                {
                    "number": 24,
                    "text": "Na afei na wɔbɔboa mo nkorɔfo ma wɔaboa hɔn ano, hɔn a wɔapetse asaase nyina enyi do no, ma wɔaba Jerusalem Fofor no mu."
                },
                {
                    "number": 25,
                    "text": "Na nkyii ɔsor tum no bɛba hɔn do; na mo so mobɔwɔ hɔn finimfin."
                },
                {
                    "number": 26,
                    "text": "Na afei Egya no n’edwuma no bɛhyɛ ase wɔ dɛm da no mu, ber a wɔbɛkã asɛmpa yi wɔ dɛm nkorɔfo nkaa yi mu no. Nokwar mese hom dɛ, da no na Egya no n’edwuma bɛhyɛ ase wɔ nkorɔfo nyinara a wɔapetse no mu, nyew, mbusuakuw mpo a wɔayew no, ma Egya no yii hɔn fii Jerusalem no."
                },
                {
                    "number": 27,
                    "text": "Nyew, dwumadzi no bɛhyɛ ase wɔ mo nkorɔfo nyinara a wɔapetse no mu, na Egya no besiesie kwan a wɔbɛfa do aba me nkyɛn, ama woeetum afrɛ Egya no wɔ me dzin mu."
                },
                {
                    "number": 28,
                    "text": "Nyew, na afei dwumadzi no nye Egya no bɛhyɛ ase wɔ aman nyina mu, dze esiesie kwan a mo nkorɔfo bɛfa do aboa hɔn ano aba hɔn egyapadze asaase no do."
                },
                {
                    "number": 29,
                    "text": "Na wobefi aman nyina mu akɔ; na wɔronnkɔ no ntsɛntsɛm, nna wɔronnkɔ no akomatu mu; osiandɛ mibedzi hɔn enyim, Egya no na ɔse, na mebɛyɛ hɔn okyidzifo."
                }
            ]
        },
        "/study/scriptures/bofm/3-ne/22": {
            "uri": "/study/scriptures/bofm/3-ne/22",
            "title": "3 Nephi 22",
            "data_type": "chapter",
            "chapter_name": "Tsir 22",
            "chapter_summary": [
                "Wɔbɛkyekyer Zion nye ne stake nyina wɔ nda a odzi ekyir no mu, na wɔnam ehumbɔbɔr na tsema do bɔboaboa Israel ano—Wobedzi konyim—Fa to Isaiah 54 ho. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Na afei dza wɔakyerɛw no bɛba mu: Tow ndwom, O ɔbɔnyin, ɔwo a annwo; ɔwo a ennkyeem ɔba da, fa ehurusi ndwom na tsẽa mu ɔwo a annkɔ awokõ; na osigyanyi no ne mba adɔɔ sõ asen ɔbaa ɔwarfo no ne mba, Ewuradze na ɔse."
                },
                {
                    "number": 2,
                    "text": "Tserɛw wo ntamadan bea no mu, na ma wɔntserɛtserɛw wo tsenabea ho nkataho tam no mu; mma nnkom do, twetwe wo ntampehoma no mu, na tsintsim wo stake horow no."
                },
                {
                    "number": 3,
                    "text": "Na ebɛtserɛw akɔ enyimfa na abankum, na w’asefo bɛfa Amanamamfo no ayɛ hɔndze, na wɔama wɔatsenatsena ekurofõ no do."
                },
                {
                    "number": 4,
                    "text": "Mma nnsuro, na w’enyi ronnto; eso w’enyim runngu ase, na wɔrennhyɛ wo enyito; na wo werɛ befir wo mbafobermu adapaabɔ, na erennkaa wo mbafobermu enyito, na ennkɛkaakaa w’ekunayɛ mu adapaabɔ ara bio."
                },
                {
                    "number": 5,
                    "text": "Na wo yɛfo, wo kun, ne dzin dze Dɔm Ewuradze; na wo Pomfo no nye Israel Krɔnkrɔnnyi no—wɔbɛfrɛ no asaase nyinara Nyankopɔn."
                },
                {
                    "number": 6,
                    "text": "Na Ewuradze afrɛ wo dɛ ɔbaa a wɔapow no na ɔyaw ekitsa no wɔ sunsum mu, mekyerɛ mbafobermu yer, aber a wɔatow no akyen, wo Nyankopɔn na ɔse."
                },
                {
                    "number": 7,
                    "text": "Mber tsia kakrabaabi na madan wo egya, na mbom ehumbɔbɔr kɛse na medze bɔboa w’ano."
                },
                {
                    "number": 8,
                    "text": "Ebufuw kakra mu na medze m’enyim huntsaa wo mber tsiaba mu, na daapem ayamuyie na medze mubohu wo mbɔbɔr, wo Pomfo Ewuradze na ɔse."
                },
                {
                    "number": 9,
                    "text": "Na iyi yɛ me dɛ Noah esu no, na dɛ mbrɛ mekã ntam dɛ Noah esu no remmpram asaase do bio no, dɛmara so na makã ntam dɛ mo bo nnkofuw wo."
                },
                {
                    "number": 10,
                    "text": "Na mbepɔw botutu akɔ, na akoko atwetwe hɔnho, na mbom m’ayamuyie dze orunntutu mmfi wo nkyɛn, eso m’asomdwee ahyɛmu no ronntwe no ho. Ewuradze a ohu wo mbɔbɔr no na ɔse."
                },
                {
                    "number": 11,
                    "text": "O ɔwo amandzehunyi a ehum etu wo, na wɔnnkyekyee wo werɛ! Hwɛ, medze w’abo mibesisi wo ntɔnka dubir mu, na medze sapphire atow wo fapem."
                },
                {
                    "number": 12,
                    "text": "Na medze bɔgyaabo mayɛ wo ntokura, na medze carbuncle mayɛ w’aponkɛse, na medze abo fɛɛfɛw mayɛ wo kurotsia nyina."
                },
                {
                    "number": 13,
                    "text": "Na wo mba nyinara Ewuradze bɛkyerɛkyerɛ hɔn; na wo mba hɔn asomdwee bɔdɔɔ sõ."
                },
                {
                    "number": 14,
                    "text": "Ndzeyɛtsenenee mu na wobetsim wo; enye nhyɛdo ntamu bɔtwe, osiandɛ innkosuro, enye ehuyi ntamu sõ, osiandɛ ɔnnkɛbɛn wo."
                },
                {
                    "number": 15,
                    "text": "Hwɛ, wɔbɛkã hɔnho aboa ano etsia wo, na ɔnnam mo do; na obiara a ɔbɔboaboa ano etsia wo no, wɔbɔhwe ase wɔ wo ntsi."
                },
                {
                    "number": 16,
                    "text": "Hwɛ, emi na mabɔ ɔtomfo a ohuntsa ogyabiriw mu, na oyi n’edwuma ho dadze pue; na emi na mabɔ ɔsɛɛfo dɛ ɔnsɛɛ adze."
                },
                {
                    "number": 17,
                    "text": "Akõdze biara a wɔbɔ tsia wo no, ɔrennsaa; na tɛkyerɛma biara a ɔbɛkasa bɔn etsia wo atsɛmbu mu no, ibobu no fɔ. Iyi nye Ewuradze nkowaa hɔn egyapadze, na hɔn tsenenee a ofi emi mara, Ewuradze na ɔse."
                }
            ]
        },
        "/study/scriptures/bofm/3-ne/23": {
            "uri": "/study/scriptures/bofm/3-ne/23",
            "title": "3 Nephi 23",
            "data_type": "chapter",
            "chapter_name": "Tsir 23",
            "chapter_summary": [
                "Jesus gye Isaiah ne nsɛm no to mu—Ɔhyɛ nkorɔfo no dɛ wɔnhwehwɛ nkɔnhyɛfo no—Wɔdze Samuel, Lamannyi no ne nsɛm a ɔfa Owusoɛr ho no kã hɔn nkyerɛwee ho. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Na afei, hwɛ, mese hom dɛ hom nhwehwɛ dɛm ndzɛmba yi mu yie. Nyew, me ma hom mbrasɛm dɛ hom mfa enyimpi nhwehwɛ dɛm ndzɛmba yi mu yie; osiandɛ Isaiah ne nsɛm no mu yɛ dur."
                },
                {
                    "number": 2,
                    "text": "Na ampa ɔkãa nsɛm nyina a ɔfa mo nkorɔfo a wɔyɛ Israel fifo yi ho; dɛm ntsi ohia dɛ ɔkasa kyerɛ Amanamamfo so."
                },
                {
                    "number": 3,
                    "text": "Na ndzɛmba a ɔkãa ho nsɛm nyina ayɛ hɔ, na ɔbɛyɛ hɔ so, mpo dɛ mbrɛ nsɛm a ɔkãa no tse."
                },
                {
                    "number": 4,
                    "text": "Dɛm ntsi hom ntsie me nsɛm; hom nkyerɛw dza makã akyerɛ hom no; na ɔbɔkɔ Amanamamfo hɔ wɔ Egya noara n’aber a ɔahyehyɛ na ne pɛ do."
                },
                {
                    "number": 5,
                    "text": "Na obiara a obetsie me nsɛm na obonu noho na wobonuma no no, ɔnoara so na wɔbɛgye no nkwa. Hom nhwehwɛ nkɔnhyɛfo no mu, na hɔn mu dodowara na wɔgyee dɛm ndzɛmba yi ho dase."
                },
                {
                    "number": 6,
                    "text": "Na afei ɔbaa dɛ aber a Jesus kãa dɛm nsɛm yi wiei no, ɔsee hɔn bio dɛ, ekyir yi a oesiansian kyerɛwsɛm a hom nsa akã yi mu akyerɛ hɔn no, ɔsee hɔn dɛ: Hwɛ, kyerɛwsɛm binom so wɔ hɔ a mepɛ dɛ hom kyerɛw a hom nnyɛe."
                },
                {
                    "number": 7,
                    "text": "Na ɔbaa dɛ ɔsee Nephi dɛ: Fa kyerɛwsɛm a edze esie no bra."
                },
                {
                    "number": 8,
                    "text": "Na ber a Nephi dze kyerɛwsɛm no bae, na ɔdze bɔtoo n’enyim no, ɔtoo n’enyi hwɛe na ɔsee dɛ:"
                },
                {
                    "number": 9,
                    "text": "Nokwar mese hom dɛ, mehyɛɛ m’akowaa Samuel, Lamannyi no dɛ ɔngye dase nkyerɛ dɛm nkorɔfo yi dɛ da no a Egya no bɛhyɛ ne dzin enyimnyam wɔ mo mu no, ahotseweefo pii wɔ hɔ a wɔbɔsoɛr efi owu mu, na wobeyi hɔnho akyerɛ dodowara, na wɔbɔsom hɔn. Na obisaa hɔn dɛ: Ana ɔnntse dɛm?"
                },
                {
                    "number": 10,
                    "text": "Na n’esuafo no buaa no see dɛ: Nyew, Ewuradze, Samuel hyɛɛ nkɔm wɔ wo nsɛm yi ho, na ne nyinara hyɛɛ mã."
                },
                {
                    "number": 11,
                    "text": "Na Jesus see hɔn dɛ: Ɔyɛ dɛn ntsi na hom annkyerɛw dɛm adze yi, dɛ ahotseweefo pii soɛree na woyii hɔnho kyerɛɛ dodowara na wɔsoom hɔn?"
                },
                {
                    "number": 12,
                    "text": "Na ɔbaa dɛ Nephi kaa dɛ dɛm adze yi wɔnnkyerɛwee."
                },
                {
                    "number": 13,
                    "text": "Na ɔbaa dɛ Jesus hyɛɛ hɔn dɛ wɔnkyerɛw; dɛm ntsi wɔkyerɛwee dɛ mbrɛ ɔsee hɔn no ara."
                },
                {
                    "number": 14,
                    "text": "Na afei ɔbaa dɛ ber a Jesus siansian kyerɛwsɛm no a wɔakyerɛw dɛ adze kor mu wiei no, ɔhyɛɛ hɔn dɛ wɔnkɛkyerɛkyerɛ ndzɛmba a oesiansian mu akyerɛ hɔn no."
                }
            ]
        },
        "/study/scriptures/bofm/3-ne/24": {
            "uri": "/study/scriptures/bofm/3-ne/24",
            "title": "3 Nephi 24",
            "data_type": "chapter",
            "chapter_name": "Tsir 24",
            "chapter_summary": [
                "Ewuradze no bɔfoe besiesie kwan no dze ama Mbae a Otsĩa Ebien no—Christ bɛtsena atsɛmbu mu—Wɔhyɛ Israel dɛ ontua ebupɛn du na ɔmbɔ afɔr—Wɔkyerɛɛw nkaa nwoma to hɔ—Fa to Malachi 3 ho. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Na ɔbaa dɛ ɔhyɛɛ hɔn dɛ wɔnkyerɛw nsɛm a Egya no dze ama Malachi no, dza ɔse ɔnkã nkyerɛ hɔn no. Na ɔbaa dɛ ber a wɔkyerɛwee wiei no, ɔkyerɛkyerɛɛ mu kyerɛɛ hɔn. Na iyi nye nsɛm a ɔkãa kyerɛɛ hɔn: Dɛm na Egya no see Malachi—Hwɛ morosoma mo bɔfoe, na obesiesie kwan edzi m’enyim, na Ewuradze a hom rohwehwɛ no no, ɔbɛba ne temple mu mpofirmu, ahyɛmu bɔfo no mpo a, ɔno a hom enyi gye noho no; hwɛ, ɔbɛba, Dɔm Ewuradze na ɔse."
                },
                {
                    "number": 2,
                    "text": "Mbom woana botum egyina ne mbaa da no enyim? na sɛ opue a, woana begyina? na ɔtse dɛ namfo gya, na ɔtanhofo semina."
                },
                {
                    "number": 3,
                    "text": "Na ɔbɛtsena ase dɛ dwetɛ namfo na yiyimufo; na ɔbɛtsew Levi mbabanyin ho, na ɔapɔw hɔnho dɛ sika na dwetɛ, na wɔdze ayɛyɛdze bɛma Ewuradze wɔ tsenenee mu."
                },
                {
                    "number": 4,
                    "text": "Nna Judah na Jerusalem ayɛyɛdze bɔsɔ Ewuradze enyi dɛ ndadaber no, na tsetse mfe no."
                },
                {
                    "number": 5,
                    "text": "Na mebɛbɛn hom, mobobu atsɛn; na mebɛyɛ ɔdasefo a noho yɛ har meetsia abayifo, na awartofo, na ntanhunkafo, na hɔn a wodzi ɔpaanyi emim wɔ n’apaadze mu, na wosisi okunafo, na egyankaba, na wɔbɔ ɔhɔho enyi, na wonnsuro me, Dɔm Ewuradze na ɔse."
                },
                {
                    "number": 6,
                    "text": "Na emi nye Ewuradze, mennsakyer; dɛm ntsi hom, Jacob mba, hom nnsãe."
                },
                {
                    "number": 7,
                    "text": "Ofitsi hom egyanom nda do na hom adan efi m’ahyɛdze ho, na hom enndzi do. Hom nsan mbra me nkyɛn, na mebɛsan maba hom nkyɛn, Dɔm Ewuradze na ɔse. Mbom hom kã dɛ: Ebɛnadze mu na yɛnsan?"
                },
                {
                    "number": 8,
                    "text": "Aso nyimpa botwa Nyame edwoo? Naaso hom etwa me edwoo. Mbom hom kã dɛ: Ebɛnadze mu na yetwa wo edwoo? Ebupɛn du na ayɛyɛdze mu a."
                },
                {
                    "number": 9,
                    "text": "Wɔdze ndom adom hom, osiandɛ hom twa me edwoo, ɔman yi nyinara a."
                },
                {
                    "number": 10,
                    "text": "Hom mfa ebupɛn du no nyina mbra adzekoradan no mu, ma edziban mbra me fie; na hom mfa iyi nsɔ me nhwɛ, Dɔm Ewuradze na ɔse, sɛ munnkobue ɔsor ntokura ama hom, na mehue nhyira ama hom a hom rinnya bea a ɔsõ a wɔdze bɛgye."
                },
                {
                    "number": 11,
                    "text": "Na mubotwuw ɔsɛɛfo no enyim wɔ hom ntsi, na ɔnnkɛsɛɛ hom asaase do eduadzewa; eso hom wenyindua rommpo no nsowee nngu famu ansaana ne ber edu wɔ kwã no mu, Dɔm Ewuradze na ɔse."
                },
                {
                    "number": 12,
                    "text": "Na amanaman nyina bɛfrɛ hom ahomkafo osiandɛ hom bɛyɛ enyika asaase, Dɔm Ewuradze na ɔse."
                },
                {
                    "number": 13,
                    "text": "Hom akasa dzendzen wɔ mo do, Ewuradze na ɔse. Naaso hom kã dɛ: Ebɛnadze mu na yɛakasa etsia wo?"
                },
                {
                    "number": 14,
                    "text": "Hom akã dɛ Nyame som yɛ kwa, na ebɛn mfaso na ɔyɛ dɛ yeedzi n’ahyɛdze do, na yɛanantsew awerɛhodzi mu wɔ Dɔm Ewuradze enyim?"
                },
                {
                    "number": 15,
                    "text": "Na afei yɛfrɛ ɔhopɔwnyi ɔhomkanyi; nyew, hɔn a wɔyɛ emumuyɛ no esi hɔn yie; nyew, hɔn a wɔsɔ Nyankopɔn hwɛ no, na wofi mu fir mpo."
                },
                {
                    "number": 16,
                    "text": "Nna hɔn a wosuroo Ewuradze no kasaa kyerɛkyerɛɛ hɔnho, na Ewuradze yɛɛ aso na otsiei; na wɔkyerɛɛw nkaa nwoma wɔ n’enyim maa hɔn a wosuroo Ewuradze, na wɔdwendween ne dzin ho no."
                },
                {
                    "number": 17,
                    "text": "Na wɔbɛyɛ me dze, Dɔm Ewuradze no na ɔse, wɔ da a mebɛyɛ m’egudze na mebɛkam hɔn do dɛ nyimpa rekam nankasa ne ba a ɔsom no do."
                },
                {
                    "number": 18,
                    "text": "Nkyii na hom bɛsan ebohu nsonsonee a ɔda tseneneenyi na mumuyɛnyi ntamu, nyia ɔsom Nyame na nyia ɔnnsom no no ntamu."
                }
            ]
        },
        "/study/scriptures/bofm/3-ne/25": {
            "uri": "/study/scriptures/bofm/3-ne/25",
            "title": "3 Nephi 25",
            "data_type": "chapter",
            "chapter_name": "Tsir 25",
            "chapter_summary": [
                "Mbae a Otsĩa Ebien no wɔbɛhyew ahopɔwfo nye emumuyɛfo dɛ eburonan—Elijah bɛsan aba ansaana dɛm da kɛse a ɔyɛ hu no aba—Fa to Malachi 4 ho. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Na hwɛ, da no reba, na ɔbɛhyew dɛ fononoo; na ahopɔwfo nyina, nyew, na hɔn a wɔyɛ emumuyɛ nyina bɛyɛ dɛ mburonan; na da a ɔreba no bɛhyew hɔn, Dɔm Ewuradze na ɔse, dɛ orinngya hɔn ndwow anaa abaw."
                },
                {
                    "number": 2,
                    "text": "Mbom hom a hom suro me dzin no dze, Tsenenee Ɔba no bɔsoɛr dze ayarsa wɔ ne ntsaban mu epue ama hom; na hom befir edzi kan na hom enyin dɛ anantwiban mu anantwifɔr."
                },
                {
                    "number": 3,
                    "text": "Na hom betsiatsia emumuyɛfo do; na wɔbɛyɛ nso wɔ hom ananadze wɔ da a mebɛyɛ iyi no mu, Dɔm Ewuradze na ɔse."
                },
                {
                    "number": 4,
                    "text": "Hom nkaa m’akowaa Moses mbra a mehyɛɛ no wɔ Horeb dze maa Israel nyinara no, nye ahyɛdze na atsɛmbu no."
                },
                {
                    "number": 5,
                    "text": "Hwɛ, mobɔsoma nkɔnhyɛnyi Elijah ma brɛ hom ansaana Ewuradze ne da kɛse no a ɔyɛ hu no edu;"
                },
                {
                    "number": 6,
                    "text": "Na ɔno na ɔbɛdandan egyanom hɔn akoma aba mba do, na mba hɔn akoma aba hɔn egyanom do, amma maammfa ndom mammbɔbɔ asaase no."
                }
            ]
        },
        "/study/scriptures/bofm/3-ne/26": {
            "uri": "/study/scriptures/bofm/3-ne/26",
            "title": "3 Nephi 26",
            "data_type": "chapter",
            "chapter_name": "Tsir 26",
            "chapter_summary": [
                "Jesus siansian ndzɛmba nyina mu fi ahyɛse kesi ewiei—Mbɔdomaba na mbofra kã anwanwasɛm bi a obiara nntum nnkyerɛw—Hɔn a wɔwɔ Christ N’Asɔr mu no ndzɛmba nyina bɛyɛ kwasafodze. Christ N’Awoo ekyir bɛyɛ mfe 34."
            ],
            "verses": [
                {
                    "number": 1,
                    "text": "Na afei ɔbaa dɛ aber a Jesus kãa dɛm nsɛm yi wiei no, ɔkyerɛkyerɛɛ mu kyerɛɛ nyimpadodow no; na ɔkyerɛkyerɛɛ ndzɛmba akɛse nye nkakraba nyina mu kyerɛɛ hɔn."
                },
                {
                    "number": 2,
                    "text": "Na ɔsee dɛ: Kyerɛwsɛm yinom no a hom nsa nkãa no, Egya no ahyɛ me dɛ memfa mma hom; osiandɛ ohu dɛ oye dɛ wɔdze ma ndaamba ebusuasantsen."
                },
                {
                    "number": 3,
                    "text": "Na osiansian ndzɛmba nyina mu, fitsi ahyɛse dze kesi ber a ɔbɛba wɔ n’enyimnyam mu—nyew, dza ɔfa ndzɛmba nyina a ɔsɛ dɛ ɔba asaase enyi do dze kesi dɛ ɔhyew dzendzen bɛnan ndzɛmba nyina, na asaase bɔbobɔw dɛ nwoma, na sor nye asaase botwa mu akɔ;"
                },
                {
                    "number": 4,
                    "text": "Dze ekesi da kɛse a odzi ewiei no mpo, aber a nyimpa nyinara, na ebusuafo nyinara, nye aman nyinara, na kasa horow nyinara begyina Nyankopɔn enyim, ma woebu hɔn atsɛn wɔ hɔn ndwuma ho, dɛ woye anaadɛ womuo—"
                },
                {
                    "number": 5,
                    "text": "Sɛ woye a, wɔbɔsoɛr efi owu mu akɔ daapem nkwa mu; sɛ womuo a wɔbɔkɔ afɔbu wusoɛr mu; dɛ mbrɛ kor biara no su tse, kor wɔ fã na kor so wɔ fã a, wonnhyia da no, dɛ mbrɛ ehumbɔbɔr, nye pɛrpɛryɛ, nye krɔnkrɔnyɛ a ɔwɔ Christ mu no tse, nyia ɔwɔ hɔ ansaana wɔrobɔ wiadze."
                },
                {
                    "number": 6,
                    "text": "Na afei Jesus ne nkyerɛkyerɛ a ɔdze kyerɛkyerɛɛ nkorɔfo no, sɛ wɔkyɛ mu ɔha a no mu kor mpo worunntum nnkyerɛw."
                },
                {
                    "number": 7,
                    "text": "Mbom hwɛ wɔakyerɛw dza Jesus dze kyerɛkyerɛɛ nkorɔfo no mu pii wɔ Nephi ne mprɛtse no do."
                },
                {
                    "number": 8,
                    "text": "Na dza makyerɛw yi yɛ dza ɔdze kyerɛkyerɛɛ nkorɔfo no mu kumaabi; na makyerɛw ama wɔdze efi Amanamamfo no hɔ asan abrɛ dɛm nkorɔfo yi bio, dɛ mbrɛ nsɛm a Jesus akã no tse."
                },
                {
                    "number": 9,
                    "text": "Na ber a hɔn nsa akã iyi, dza ohia dɛ hɔn nsa kã no kan dze sɔ hɔn gyedzi hwɛ, na sɛ ɔba dɛ wonya gyedzi wɔ dɛm ndzɛmba yinom ho a, nna afei wɔbɛda ndzɛmba akɛse edzi akyerɛ hɔn."
                },
                {
                    "number": 10,
                    "text": "Na sɛ ɔba no dɛ wɔanngye dɛm ndzɛmba yi enndzi a, ɔno wɔdze ndzɛmba akɛse no bosuma hɔn, ma wɔakɔ afɔbu mu."
                },
                {
                    "number": 11,
                    "text": "Hwɛ, nna nkyɛ merebɛkyerɛw dza woekrukye wɔ Nephi ne mprɛtse do no, na mbom Ewuradze amma ho kwan, ɔse: Mobɔsɔ mo nkorɔfo hɔn gyedzi ahwɛ."
                },
                {
                    "number": 12,
                    "text": "Dɛm ntsi emi, Mormon, merekyerɛw dza Ewuradze ahyɛ me dɛ menkyerɛw no. Na afei emi, Mormon, medze me kasaa aba ewiei, na morokɔ do akyerɛw dza wɔahyɛ me dɛ menkyerɛw no."
                },
                {
                    "number": 13,
                    "text": "Dɛm ntsi mepɛ dɛ hom hu dɛ Ewuradze kyerɛkyerɛɛ nkorɔfo no bɛyɛ nda ebiasa ntamu na iyi ekyir no oyii noho kyerɛɛ hɔn mpɛn pii, na obubuu paanoo mu mpɛn pii, na ohyiraa do, na ɔdze maa hɔn."
                },
                {
                    "number": 14,
                    "text": "Na ɔbaa dɛ ɔkyerɛkyerɛe na ɔsoom nkorɔfo no hɔn mbofra no a wɔakã hɔnho asɛm no, na ɔtseew hɔn ano ma wɔkãa anwanwasɛm akɛse a ɔkyɛn dza ɔdaa no edzi kyerɛɛ nkorɔfo no dze kyerɛɛ hɔn egyanom; na ɔtseew hɔn ano ma wotumii kasae."
                },
                {
                    "number": 15,
                    "text": "Na ɔbaa dɛ ɔfowee kɔr ɔsor n’ekyir no, ne mpɛn ebien na oyii noho kyerɛɛ hɔn, na ɔsaa hɔn ayarfo nyinara yarba, nye hɔn ebubuafo so, na obuee hɔn efurafo enyi na obuee hɔn etsitsifo aso; na ɔyɛɛ hɔn ayarfo edur wiei no, na onyaan nyimpa bi fii ewufo mu, na ɔdaa no tum edzi kyerɛɛ hɔn no, ɔfowee kɔr Egya no nkyɛn—"
                },
                {
                    "number": 16,
                    "text": "Hwɛ, ɔbaa dɛ adze kyee no nyimpadodow no boaa hɔn ano, na hɔn nyinara hunii na wɔtsee so dɛ dɛm mbofraba yi; nyew, mbɔdomaba mpo bue hɔn ano kã anwanwasɛm; na nsɛm a wɔkãe no ɔbraa dɛ mma nyimpa biara nnkyerɛw."
                },
                {
                    "number": 17,
                    "text": "Na ɔbaa dɛ esuafo no a Jesus san mu yii hɔn no hyɛɛ ase fitsi dɛm aber no dze kɔ no dɛ worunuma na wɔrekyerɛkyerɛ dodowara a wɔbaa hɔn nkyɛn; na dodowara a wonumaa hɔn wɔ Jesus ne dzin mu no, Sunsum Krɔnkrɔn no hyɛɛ hɔn mã."
                },
                {
                    "number": 18,
                    "text": "Na hɔn mu pii hunii na wɔtsee nsɛm a worunntum nnkã na mbra mma ho kwan dɛ wɔnkyerɛw."
                },
                {
                    "number": 19,
                    "text": "Na wɔkyerɛkyerɛe, na wɔsoom hɔnho; na ndzɛmba a wonyae nyina bɛyɛɛ kwasafodze, na nyimpa biara nye no nua dzii no pɛrpɛr mu."
                },
                {
                    "number": 20,
                    "text": "Na ɔbaa dɛ wɔyɛɛ ndzɛmba nyina a Jesus hyɛɛ hɔn dɛ wɔnyɛ no."
                },
                {
                    "number": 21,
                    "text": "Na hɔn a wonumaa hɔn wɔ Jesus ne dzin mu no wɔfrɛɛ hɔn Christ n’asɔrmba."
                }
            ]
        },
        "/study/scriptures/bofm/3-ne/27": {
            "uri": "/study/scriptures/bofm/3-ne/27",
            "title": "3 Nephi 27",
            "data_type": "chapter",
            "chapter_name": "Tsir 27",
            "chapter_summary": [
                "Jesus hyɛ hɔn dɛ wɔmfa Ne dzin mfrɛ Asɔr no—Ne dwumadzi na ne werdam afɔrbɔ no na wɔbɔmu yɛ N’asɛmpa no—Wɔhyɛ adasamba dɛ wonnu hɔnho na wonuma hɔn ama Sunsum Krɔnkrɔn no aatsew hɔnho—Ɔwɔ dɛ wɔyɛ dɛ mbrɛ Jesus noara tse. Christ N’Awoo ekyir bɛyɛ mfe 34–35."
            ],
            "verses": [
                {
                    "number": 1,
                    "text": "Na ɔbaa dɛ aber a Jesus n’esuafo no worututu akwan na wɔrekekã dza wɔatse nye ndzɛmba so a woehu, na worunuma wɔ Jesus ne dzin mu no, ɔbaa dɛ esuafo no boaa hɔn ano wɔ fakor na wɔbɔɔ mu faa akɔnkye na wɔbɔɔ mpaa enyiberdo."
                },
                {
                    "number": 2,
                    "text": "Na Jesus yii noho kyerɛɛ hɔn bio, osiandɛ nna wɔrobɔ mpaa ma Egya no wɔ ne dzin mu; na Jesus baa begyinaa hɔn finimfin, na ɔsee hɔn dɛ: Ebɛnadze na hom pɛ dɛ meyɛ ma hom?"
                },
                {
                    "number": 3,
                    "text": "Na wɔsee no dɛ: Ewuradze yɛpɛ dɛ ekyerɛ hɛn dzin a yɛmfa mfrɛ asɔr yi; osiandɛ ekyingye esi nkorɔfo no mu a ɔfa dɛm adze yi ho."
                },
                {
                    "number": 4,
                    "text": "Na Ewuradze see hɔn dɛ: Nokwar, nokwar, mese hom dɛ, ɔyɛ dɛn ntsi na nkorɔfo no hwinhwin na wɔgye kyim wɔ dɛm adze yi ntsi?"
                },
                {
                    "number": 5,
                    "text": "Ana wɔnnkenkaan kyerɛwsɛm no, dza ɔkã dɛ hom mfa Christ ne dzin nto hom do no ? Osiandɛ dzin yi na wɔdze bɛfrɛ hom wɔ da a odzi ewiei no mu."
                },
                {
                    "number": 6,
                    "text": "Na obiara a ɔbɛfa me dzin ato no do, na obetsim ekodu ewiei no, dɛm nyimpa no na wɔbɛgye no nkwa wɔ da a odzi ewiei no mu."
                },
                {
                    "number": 7,
                    "text": "Dɛm ntsi, biribiara a hom bɛyɛ no, hom nyɛ no wɔ me dzin mu; dɛm ntsi hom mfa me dzin mfrɛ asɔr no; na hom mfrɛ Egya no wɔ me dzin mu ama oeehyira asɔr no wɔ emi ntsi."
                },
                {
                    "number": 8,
                    "text": "Na ɔyɛ dɛn yɛ m’asɔr, sɛ wɔammfa me dzin ammfrɛ no a? Osiandɛ sɛ wɔdze Moses ne dzin to asɔr do a nna ɔyɛ Moses n’asɔr; anaadɛ sɛ wɔdze nyimpa ne dzin to do a nna ɔyɛ nyimpa n’asɔr; na mbom sɛ wɔdze me dzin frɛ no a nna ɔyɛ m’asɔr, sɛ ɔwɔ mu dɛ wɔnam m’asɛmpa do kyekyeree a."
                },
                {
                    "number": 9,
                    "text": "Nokwar mese hom dɛ, wɔnam m’asɛmpa ne nkyekyeree do si hom pi; dɛm ntsi biribiara a hom bɛfrɛ no, hom mfrɛ no wɔ me dzin mu; dɛm ntsi, sɛ hom frɛ Egya no wɔ asɔr no ntsi, wɔ me dzin mu a, Egya no betsie hom,"
                },
                {
                    "number": 10,
                    "text": "Na sɛ ɔwɔ mu dɛ m’asɛmpa do na wɔnam kyekyeer asɔr no a, Egya no bɛda nankasa no ndwuma edzi wɔ mu."
                },
                {
                    "number": 11,
                    "text": "Mbom ɔwɔ mu dɛ sɛ wɔnnam m’asɛmpa do kyekyeree na wɔnam nyimpa no ndwuma do yɛɛ anaa wɔnam abɔnsam no ndwuma do yɛɛ a, nokwar, mese hom dɛ wɔwɔ enyigye wɔ hɔn ndwuma mu mber tsiabaa mu, na ewiei no bɛba, na wobotwa egu na wɔatow akyen gya mu a ɔnnkɛsan aba bio."
                },
                {
                    "number": 12,
                    "text": "Osiandɛ hɔn ndwuma dzi hɔn ekyir, na osian hɔn ndwuma ntsi na woetwa hɔn akyen no; dɛm ntsi hom nkaa dza makã akyerɛ hom no."
                },
                {
                    "number": 13,
                    "text": "Hwɛ medze m’asɛmpa no ama hom, na iyi nye asɛmpa a medze ama hom no—dɛ mebaa wiadze bɛyɛɛ m’Egya ne pɛ, osiandɛ m’Egya na ɔsomaa me."
                },
                {
                    "number": 14,
                    "text": "Na m’Egya somaa me ama wɔaama mo do asɛn mbeamudua no do wɔ sor; na wɔaama mo do wɔ mbeamudua no do wɔ sor ekyir no, ɔbɛma maatwe adasa nyinara ama moho, dɛ mbrɛ adasa na wɔmaa mo do wɔ sor no, dɛmara so mpo na Egya no bɛma adasa do wɔ sor, na woebegyina m’enyim, na woebu hɔn atsɛn wɔ hɔn ndwuma ho, dɛ oye anaa omuo—"
                },
                {
                    "number": 15,
                    "text": "Na iyi ho ntsi na wɔmaa mo do sɛɛn sor; dɛm ntsi, ɔnam Egya no tum do mobɔtwe adasa nyina ama moho, ama woeebu hɔn atsɛn dɛ mbrɛ hɔn ndwuma tse."
                },
                {
                    "number": 16,
                    "text": "Na ɔbɛba dɛ obiara a obonu noho na oenuma no wɔ me dzin mu no wɔbɛhyɛ no mã; na sɛ otsim kodu ewiei a, hwɛ, sɛ mosoɛr gyina dɛ murubobu wiadze atsɛn a murummbu no fɔ wɔ m’Egya n’enyim wɔ da no mu."
                },
                {
                    "number": 17,
                    "text": "Na nyia ɔannsɔw ennkodu ewiei no, dɛm nyimpa no wobotwa no egu na wɔatow no akyen gya mu, na orimmfi mu mmpue bio, osian Egya no ne pɛrpɛrdzi no ntsi."
                },
                {
                    "number": 18,
                    "text": "Na iyi nye asɛm a ɔdze ama adasamba. Na iyi ma ɔhyɛ ne nsɛm a ɔdze ama no mã, na onndzi ator, mbom ɔhyɛ ne nsɛm nyina mã."
                },
                {
                    "number": 19,
                    "text": "Na adze biara a no ho nntsew no rennhɛn n’ahenman mu; dɛm ntsi obiara rennhɛn n’ahomgye mu gyedɛ hɔn a osian hɔn gyedzi ntsi, wonuu hɔnho wɔ hɔn bɔn ho, na wodzii nokwar dze kɔr ewiei ma wɔahor hɔn ntar wɔ mo bɔgyaa mu no."
                },
                {
                    "number": 20,
                    "text": "Afei iyi nye mbrasɛm no: Hom nnu hom ho, hom a hom wɔ asaase n’ano n’ano nyina, na hom mbra me nkyɛn ma wonnuma hom wɔ me dzin mu, ama Sunsum Krɔnkrɔn no a hom benya no aatsew homho, ma hom eetum egyina m’enyin wɔ da a odzi ewiei no mu dɛ nkekãa biara nnyi homho."
                },
                {
                    "number": 21,
                    "text": "Nokwar, nokwar, mese hom dɛ, iyi nye m’asɛmpa no; na hom nyim ndzɛmba a ɔsɛ dɛ hom yɛ wɔ m’asɔrfi mu; na ndwuma a hom ehu me dɛ meyɛ no ɔnoara na hom so hom nyɛ; na dza hom ehu me dɛ meyɛ no, ɔnoara mpo na hom nyɛ;"
                },
                {
                    "number": 22,
                    "text": "Dɛm ntsi, sɛ hom yɛ dɛm ndzɛmba yinom a nna nhyira akã hom, na wɔbɛma hom do wɔ da a odzi ewiei no mu."
                },
                {
                    "number": 23,
                    "text": "Hom nkyerɛw ndzɛmba a hom ehu na hom atse yi, na nnyɛ dza wɔabra hom wɔ ho no bi a."
                },
                {
                    "number": 24,
                    "text": "Hom nkyerɛw dza dɛm nkorɔfo yi bɛyɛ, mpo dɛ mbrɛ wɔakyerɛw dza wɔayɛ ma ɔabɛsen no."
                },
                {
                    "number": 25,
                    "text": "Na hwɛ, nwoma no mu dza wɔakyerɛw, nye dza wɔbɛkyerɛw no na wɔdze bobu dɛm nkorɔfo yi atsɛn, na ɔno do na adasa dze bohu hɔn ndwuma."
                },
                {
                    "number": 26,
                    "text": "Na hwɛ, ndzɛmba nyina Egya no akyerɛw; dɛm ntsi dza wɔbɛkyerɛw wɔ nwoma no mu no na wɔdze bobu wiadze atsɛn."
                },
                {
                    "number": 27,
                    "text": "Na hom nhu dɛ hom bɛyɛ dɛm nkorɔfo yi hɔn atsɛmbuafo, dɛ mbrɛ atsɛmbu a medze bɛma hom no tse, dza ɔyɛ pɛrpɛr no. Dɛm ntsi, ebɛn nyimpa ne saso na ɔsɛ dɛ hom yɛ? Nokwar mese hom dɛ, dɛ ma metse mpo."
                },
                {
                    "number": 28,
                    "text": "Na afei morokɔ Egya no nkyɛn. Na nokwar mese hom dɛ biribiara a hom bebisa Egya no wɔ me dzin mu no, wɔdze bɛma hom."
                },
                {
                    "number": 29,
                    "text": "Dɛm ntsi, hom mbisa, na hom nsa bɛkã; hom mbɔ mu, na wobobue ama hom; na nyia obisa no, ne nsa kã; na nyia ɔbɔ mu no, wobue ma no."
                },
                {
                    "number": 30,
                    "text": "Na afei, hwɛ, midzi dɛw kɛse, ma ɔrehyɛ mã mpo, osian hom nye dɛm ebusuasantsen yi so ntsi; nyew, na Egya no so mpo dzi dɛw, na abɔfo krɔnkrɔn no nyinara so, osian hom nye dɛm ebusuasantsen yi ntsi, osiandɛ hɔn mu biara nnyewee."
                },
                {
                    "number": 31,
                    "text": "Hwɛ, mepɛ dɛ hom tse ase dɛ ebusuasantsen yi a wɔtse nkwa mu seseiara yi hɔn mu biara nnyewee; na hɔn mu na menya enyigye ne mãhyɛ."
                },
                {
                    "number": 32,
                    "text": "Mbom hwɛ, midzi yaw wɔ ebusuasantsen a otsĩa anan a wodzi ebusuasantsen yi ekyir no ho, osiandɛ ɔdze hɔn kɔ ndɔmmum mu dɛ ɔsɛɛ ba no mpo; na wɔbɔtɔn me dze agye dwetɛ na sika, nye dza awebowa tum sɛɛ no na ewifo tum bubu mu kowia. Na da no mu na mebɛba abɛsera hɔn, na medze hɔn ndwuma bobua hɔnankasa hɔn etsifi."
                },
                {
                    "number": 33,
                    "text": "Na ɔbaa dɛ aber a Jesus wiee dɛm nsɛm yinom kã no, ɔsee n’esuafo no dɛ: Hom nhɛn abow tseabaa no mu; na abow a ɔyɛ tseabaa, na ɔkwan a ɔyɛ heaheaba nye dza wɔdze kɔ nkwa mu, na kumaabi na wohu; na mbom abow a ɔtserɛw, na kwan a ɔyɛ tɛtɛr nye dza wɔdze kɔ owu mu, na dodowara wɔ hɔ a wɔfa mu, kesi dɛ adzesaa no bɛba a nyimpa biara nntum nnyɛ edwuma."
                }
            ]
        },
        "/study/scriptures/bofm/3-ne/28": {
            "uri": "/study/scriptures/bofm/3-ne/28",
            "title": "3 Nephi 28",
            "data_type": "chapter",
            "chapter_name": "Tsir 28",
            "chapter_summary": [
                "Esuafo duebien no mu baakron pɛ na wɔbɔ hɔn anohoba dɛ sɛ wowu a wobenya egyapadze wɔ Christ n’ahenman no mu—Nephifo Baasa no pɛ na wɔma hɔn tum wɔ owu do ama wɔaatsena asaase yi do ekodu dɛ Jesus bɛba bio—Wɔmaa hɔn do kɔr sor hɔ ma wohu ndzɛmba a ɔnnsɛ dɛ wɔdze ano kã, na seseiara wɔrosom wɔ adasa mu. Christ N’Awoo ekyir bɛyɛ mfe 34–35."
            ],
            "verses": [
                {
                    "number": 1,
                    "text": "Na ɔbaa dɛ aber a Jesus kãa dɛm nsɛm yi wiei no, ɔkasaa kyerɛɛ n’esuafo no nkorkor, see dɛ: Sɛ mokɔ m’Egya ne nkyɛn a ebɛnadze na hom pɛ dɛ meyɛ ma hom?"
                },
                {
                    "number": 2,
                    "text": "Na hɔn nyinara kasae, ma ɔkaa baasa, na wɔsee dɛ: Yɛpɛ dɛ sɛ yenyin araa kodu mber a ɔsɛ dɛ nyimpa nyin kodu, na yɛdze somdwuma yi a afrɛ hɛn dɛ yendzi yi ba ewiei a, nkyɛ hɛnho ayɛ ntsɛm aba wo nkyɛn hɔ wɔ w’ahenman mu."
                },
                {
                    "number": 3,
                    "text": "Na ɔsee hɔn dɛ: Osiandɛ hom ebisa iyi ntsi nhyira akã hom; dɛm ntsi sɛ hom dzi mfe eduosuon ebien a hom bɛba me nkyɛn wɔ m’ahenman mu; na hom benya ahomgye wɔ me nkyɛn."
                },
                {
                    "number": 4,
                    "text": "Na aber a ɔkasaa kyerɛɛ hɔn wiei no, ɔdaan noho wɔ baasa no do na ɔsee hɔn dɛ: Sɛ mokɔ m’Egya ne kyɛn a ebɛnadze na hom pɛ dɛ meyɛ ma hom?"
                },
                {
                    "number": 5,
                    "text": "Na wodzii yaw wɔ hɔn akoma mu, osiandɛ nna wonntum nnkã dza wɔpɛ."
                },
                {
                    "number": 6,
                    "text": "Na ɔsee hɔn dɛ: Hwɛ, minyim hom adwen, na hom pɛ dza John, nyia modɔɔ no no a nkyɛ ɔkã moho wɔ me somdwumadzi no mu, ansaana Jewfo no rema mo do asɛn sor no, pɛɛ dɛ meyɛ ma no no."
                },
                {
                    "number": 7,
                    "text": "Dɛm ntsi, nhyira kɛse akã hom, na hom ronnsɔ owu nnhwɛ da; mbom hom bɛtsena nkwa mu na hom ehu dwuma a Egya no bedzi ama adasamba, ekesi dɛ ndzɛmba nyina bɛhyɛ mã dɛ mbrɛ Egya no ne pɛ tse, wɔ ber a medze sor tum nyina bɛba wɔ m’enyimnyam mu."
                },
                {
                    "number": 8,
                    "text": "Na hom ronnsɔ owu ne yaayaw nnhwɛ; mbom ber a mebɛba wɔ m’enyimnyam mu no, hom bɛsakyer amon mu hɔ ara efi dza ɔnnkyebo mu akɔ bɛkyebo mu; na wobehyira hom wɔ m’Egya n’ahenman no mu."
                },
                {
                    "number": 9,
                    "text": "Na bio, hom renntse honam ne yaw wɔ ber a hom tse honam mu yi, anaadɛ hom rinndzi yaw, gyedɛ dza ɔyɛ bɔn wɔ wiadze mu; na mebɛyɛ iyinom nyina osian dza hom ebisa efi mo hɔ ntsi, osiandɛ hom apen dɛ hom dze adasa hɔn akra bɛbrɛ me, ber a wiadze wɔ hɔ yi."
                },
                {
                    "number": 10,
                    "text": "Na iyi ntsi hom benya enyigye ne mãhyɛ; na hom bɛtsena ase wɔ m’Egya n’ahenman no mu; nyew, hom enyigye bɔdɔɔ sõ, mpo dɛ mbrɛ Egya no ama me enyigye mbordo yi; na hom bɛyɛ dɛ emi na mo so mpo mayɛ dɛ Egya no; na Egya no na Emi yɛ kor;"
                },
                {
                    "number": 11,
                    "text": "Na Sunsum Krɔnkrɔn no gye Egya no nye moho dase; na Egya no dze Sunsum Krɔnkrɔn no ma adasamba, osian emi ntsi."
                },
                {
                    "number": 12,
                    "text": "Na ɔbaa dɛ ber a Jesus kãa dɛm nsɛm yi wiei no, ɔdze ne nsatseaba kãa hɔn mu biara ma ɔkaa baasa no a ɔwɔ dɛ wɔtweɔn no, na ofii hɔn nkyɛn kɔree."
                },
                {
                    "number": 13,
                    "text": "Na hwɛ, sor buei, na wohwiim hɔn do kɔr sor, na wohunii na wɔtsee ndzɛmba a wonntum nnkã."
                },
                {
                    "number": 14,
                    "text": "Na wɔbraa hɔn dɛ mma wɔnnkã; nna wɔamma hɔn tum so a ɔbɛma woetum akã ndzɛmba a wohunii na wɔtsee no;"
                },
                {
                    "number": 15,
                    "text": "Na dɛ wɔwɔ nyimpadua mu anaa wonnyi nyimpadua mu no, wonntum nnkã; na ɔyɛɛ hɔn dɛ wɔasakyer hɔn, ma woefi honam nyimpadua yi mu akɛhɛn bɛkyebo tsebew mu, ama woeetum ehu Nyame n’edwuma mu."
                },
                {
                    "number": 16,
                    "text": "Mbom ɔbaa dɛ wɔbɔsoom bio wɔ asaase yi enyi do; naaso wɔammbɔsom wɔ ndzɛmba a wɔtsee na wohunii ho, osian mbra a wɔdze maa hɔn wɔ sor hɔ no tsi."
                },
                {
                    "number": 17,
                    "text": "Na afei, wɔsakyeer hɔn ekyir no, dɛ wɔnnkyebo anaa wɔayɛ bɛkyebo no, minnyim."
                },
                {
                    "number": 18,
                    "text": "Mbom iyi dze minyim, ɔnam kyerɛwsɛm a wɔdze ama no ntsi—dɛ wokyimaa asaase yi enyi do, na wɔkyerɛkyerɛɛ nkorɔfo nyinara, dze dodowara a wɔgyee hɔn nkyerɛkyerɛ no dzii no bɛkãa asɔrmba no ho; wonumaa hɔn, na dodowara a wonumaa hɔn no, nyaa Sunsum Krɔnkrɔn no."
                },
                {
                    "number": 19,
                    "text": "Na hɔn a wɔannkã asɔr no ho no dze hɔn guu efiadze. Na efiadze no enntum annkora hɔn, osiandɛ no mu paa ebien."
                },
                {
                    "number": 20,
                    "text": "Na wɔtoow hɔn guu amona mu; na mbom wɔkãa Nyame n’asɛm no araa ma ɔnam no tum do woyii hɔn fii asaase tsir mu; na dɛm ntsi woenntum enntu amona a no mu dɔ yie ammfa hɔn enngu mu."
                },
                {
                    "number": 21,
                    "text": "Na wɔtoow hɔn guu ogyatanaa mu mpɛn ebiasa, na hwee annyɛ hɔn."
                },
                {
                    "number": 22,
                    "text": "Na wɔtoow hɔn kyeen mbowa abɔyafo buw mu mpɛn ebien; na hwɛ wɔnye mbowa no dzii agor tse dɛ dza abofraba nye eguambaa a ɔda enumfoano bɛyɛ, na hwee annyɛ hɔn."
                },
                {
                    "number": 23,
                    "text": "Na ɔbaa dɛ dɛm na wɔnantsewee wɔ Nephi no nkorɔfo no nyinara mu, na wɔkãa Christ n’asɛmpa kyerɛɛ nkorɔfo a wɔwɔ asaase enyi nyinara do na wɔsakyeer hɔn maa Ewuradze, na wɔdze hɔn baa Christ n’asɔr mu, na dɛm maa wohyiraa nkorɔfo a wɔwɔ dɛm ebusuasantsen no mu no, dɛ mbrɛ Jesus n’asɛm no se."
                },
                {
                    "number": 24,
                    "text": "Na afei, emi Mormon, medze dza merekã wɔ dɛm ndzɛmba yi ho no aba ewiei ana."
                },
                {
                    "number": 25,
                    "text": "Hwɛ, nkyɛ merebɛkyerɛw hɔn a wɔronnsɔ owu nnhwɛ da no edzin, na mbom Ewuradze braa me wɔ ho; dɛm ntsi merennkyerɛw, na wɔdze esuma wiadze."
                },
                {
                    "number": 26,
                    "text": "Mbom hwɛ, mehu hɔn na wɔasom me."
                },
                {
                    "number": 27,
                    "text": "Na hwɛ, wɔbɔkɔ Amanamamfo mu, na Amanamamfo no runnhu hɔn."
                },
                {
                    "number": 28,
                    "text": "Wɔbɔkɔ Jewfo so mu, na Jewfo no runnhu hɔn."
                },
                {
                    "number": 29,
                    "text": "Na ɔbɛba dɛ, sɛ oye wɔ Ewuradze enyi do a wɔbɔsom Israel ebusuakuw nyinara a wɔabɔ hɔn apetse no, nye aman nyinara, nye ebusuafo, nye kasa horow nye nyimpa, na wɔdze akra pii abrɛ Jesus, ama hɔn pɛ nye Nyame no tum a ɔsakyer nyimpa a ɔwɔ hɔn mu no so aahyɛ mã."
                },
                {
                    "number": 30,
                    "text": "Na wɔtse dɛ Nyankopɔn n’abɔfoe, na sɛ wɔbɔ mpaa ma Egya no wɔ Jesus ne dzin mu a wobotum eyi hɔnho akyerɛ ɔdasanyi biara a wohu dɛ oye."
                },
                {
                    "number": 31,
                    "text": "Dɛm ntsi ndwuma akɛse a ɔyɛ nwanwa na wɔbɛyɛ ansaana da kɛse no a ɔreba no asõ, ber a nyimpa nyina bɛba ebegyina Christ n’atsɛmbu egua no enyim no;"
                },
                {
                    "number": 32,
                    "text": "Nyew, Amanamamfo mu mpo na wɔbɛyɛ anwanwa dwuma akɛse ansaana atsɛmbu da no edu."
                },
                {
                    "number": 33,
                    "text": "Na sɛ hom wɔ kyerɛwsɛm a ɔkã Christ n’anwanwadwuma nyina a nkyɛ hom bohu dɛ Christ ne nsɛm no ma ɔda edzi pefee dɛ dɛm ndzɛmba yi otwar dɛ ɔba mu ampa."
                },
                {
                    "number": 34,
                    "text": "Na nyia ɔnnkɛyɛ setsie ama Jesus no ndue, nye hɔn a oyii hɔn na ɔsomaa hɔn wɔ hɔn mu no nsɛm; na obiara a ɔnnkɛgye Jesus ne nsɛm, nye hɔn a ɔasoma hɔn no nsɛm no edzi no; no so renngye hɔn wɔ da a odzi ewiei no mu;"
                },
                {
                    "number": 35,
                    "text": "Na sɛ wɔannwo hɔn mpo a nkyɛ oye. Ana hom susu dɛ hom botum eyi Nyankopɔn a wɔafom no no ne pɛrpɛryɛ no akwa, ɔno a adasa dze hɔn anan etsiatsia no do, na nkwagye nam no do bɛba no?"
                },
                {
                    "number": 36,
                    "text": "Na afei hwɛ, dɛm nkorɔfo no a Ewuradze yii hɔn no, nyew, baasa no a wɔfaa hɔn kɔr sor no, sɛ wɔtseew hɔnho fii ɔnnkyebo mu kɔr bɛkyebo mu a minnyim—"
                },
                {
                    "number": 37,
                    "text": "Mbom hwɛ, ofitsi ber a mekyerɛwee no, mebisa Ewuradze, na ɔada no edzi akyerɛ me dɛ otwar dɛ wɔsakyer hɔn nyimpadua no, osiandɛ sɛ ammba no dɛm a otwar dɛ wɔsɔ owu hwɛ;"
                },
                {
                    "number": 38,
                    "text": "Dɛm ntsi, ma ɔbɛyɛ a wɔnnkɔsɔ owu ahwɛ no, ɔsɛ dɛ nsakyer bi ba hɔn nyimpadua mu, amma wɔanntse yaw anaadɛ awerɛhow biara kã wɔ wiadze bɔn ho."
                },
                {
                    "number": 39,
                    "text": "Afei dɛm nsakyer yi nye dza obesi wɔ da a odzi ewiei no mu no nnyɛ pɛr; na mbom nsakyer bi baa hɔn do, dza ɔbɛma Satan nnkotum enya tum wɔ hɔn do, dɛ orunntum nnsɔ hɔn nnhwɛ; na wɔtseew hɔn honam ho, ma wɔbɛyɛɛ krɔnkrɔn ama asaase no tum mpo enntum ennya tum wɔ hɔn do."
                },
                {
                    "number": 40,
                    "text": "Na dɛm tsebew yi mu na wɔbɔwɔ ekesi Christ n’atsɛmbu da no; na dɛm da no wobenya nsakyer kɛse, na wɔagye hɔn akɔ Egya n’ahenman no mu a wɔrennsan mmfi hɔ bio, na wɔnye Nyankopɔn atsena ɔsorsor afebɔɔ."
                }
            ]
        },
        "/study/scriptures/bofm/3-ne/29": {
            "uri": "/study/scriptures/bofm/3-ne/29",
            "title": "3 Nephi 29",
            "data_type": "chapter",
            "chapter_name": "Tsir 29",
            "chapter_summary": [
                "Mormon Nwoma no mpuei no yɛ asɛnkyerɛdze a ɔkyerɛ dɛ Ewuradze ahyɛ ase roboaboa Israel ano na N’Ahyɛmu so rehyɛ mã—Wɔdze ndom bɛkã hɔn a wɔpow Ne nda a odzi ekyir mu nyikyerɛ na akyɛdze no. Christ N’Awoo ekyir bɛyɛ mfe 34–35."
            ],
            "verses": [
                {
                    "number": 1,
                    "text": "Na afei hwɛ, mese hom dɛ ber a ɔfata a Ewuradze bohu dɛ oye dɛ dɛm nsɛm yi bɛba Amanamamfo hɔ dɛ mbrɛ n’asɛm se no, aber no na hom bohu dɛ ahyɛmu a Egya no nye Israelmba no dzii a ɔfa mbrɛ wɔbɛyɛ a wɔdze hɔn egyapadze asaase no bɛsan ama hɔn no, ahyɛ ase dada dɛ ɔrehyɛ mã."
                },
                {
                    "number": 2,
                    "text": "Na hom bohu dɛ Ewuradze ne nsɛm a nkɔnhyɛfo krɔnkrɔn no akã nyina bɛhyɛ mã; na onnhia dɛ hom kã dɛ Ewuradze rekyɛr dɛ ɔbɛba Israelmba nkyɛn."
                },
                {
                    "number": 3,
                    "text": "Na onnhia dɛ hom bosusu wɔ hom akoma mu dɛ nsɛm a wɔakã no yɛ kwa, na hwɛ, Ewuradze bɛkaa n’ahyɛmu a ɔnye no nkorɔfo a wɔyɛ Israel fifo dzii no."
                },
                {
                    "number": 4,
                    "text": "Na sɛ hom hu dɛ wɔdze dɛm nsɛm yi reba hom mu a, nna onnhia dɛ hom pow Ewuradze no ndwuma bio, osiandɛ ne pɛrpɛr nkrantsee no kitsa ne nsa nyimfa mu; na hwɛ, da no sɛ hom poow no ndwuma a ɔrennkyɛr na ɔato hom."
                },
                {
                    "number": 5,
                    "text": "Nyia ɔpow Ewuradze no ndwuma ndue; nyew, nyia ɔbɔpow Christ no na no ndwuma no ndue!"
                },
                {
                    "number": 6,
                    "text": "Nyew, nyia ɔbɔpow Ewuradze ne nyikyerɛ, na ɔbɛkã dɛ Ewuradze nnda ho nndua nyikyerɛ do, anaa nkɔnhyɛ do, anaa akyɛdze do, anaa kasa horow do, anaa ayarsa do, anaa Sunsum Krɔnkrɔn no tum do nndzi dwuma ndue!"
                },
                {
                    "number": 7,
                    "text": "Nyew, nyia ɔbɛkã wɔ da no mu, dze enya mfaso, dɛ etumdze biara nnyi hɔ a Jesus Christ botum ayɛ no ndue; na nyia ɔyɛ iyi no bɛyɛ dɛ ɔsɛɛ babanyin no a ehumbɔbɔr biara nnyi hɔ ma no no, dɛ mbrɛ Christ n’asɛm no se!"
                },
                {
                    "number": 8,
                    "text": "Nyew, na onnkehia dɛ hom bɔbɔ mbubur, anaa hom bɔpow, anaa hom bedzi Jewfo anaa Israel fifo nkaasefo biara ho fɛw; na hwɛ, Ewuradze kaa n’ahyɛmu a ɔnye hɔn edzi, na ɔbɛyɛ dza oedzi ho nsew no ama hɔn."
                },
                {
                    "number": 9,
                    "text": "Dɛm ntsi mma hom nndwen dɛ hom botum adan Ewuradze ne nsa nyimfa akɔ bankum, ma onnkotum ebu atsɛn ma ahyɛmu a ɔnye Israel fifo edzi no ahyɛ mã."
                }
            ]
        },
        "/study/scriptures/bofm/3-ne/30": {
            "uri": "/study/scriptures/bofm/3-ne/30",
            "title": "3 Nephi 30",
            "data_type": "chapter",
            "chapter_name": "Tsir 30",
            "chapter_summary": [
                "Wɔhyɛ Amanamamfo a wɔwɔ nda a odzi ekyir yi mu dɛ wonnu hɔnho na wɔmbra Christ hɔ na wɔnkan hɔn mfora Israel fifo. Christ N’Awoo ekyir bɛyɛ mfe 34–35."
            ],
            "verses": [
                {
                    "number": 1,
                    "text": "Hom nyɛ aso, O hom Amanamamfo, na hom ntsie Jesus Christ, Tseasefo Nyankopɔn ne Ba no ne nsɛm a ɔahyɛ me dɛ menkã a ɔfa homho no, na hwɛ ɔse menkyerɛw dɛ:"
                },
                {
                    "number": 2,
                    "text": "Hom Amanamamfo nyinara, hom ndan homho mfi hom emumuyɛdze akwan do; na hom nnu homho wɔ hom ndzeyɛbɔn ho, nye hom atordzi na ndaadaa, nye hom ndwamambɔ, nye hom nsumaamu ebusudze, nye hom abosonsom, nye hom ewudzi, nye hom asɔfoɔtorsom, na enyiber, nye hom aperdzi, nye hom emumuyɛdze na ekyiwadze nyinara ho na hom mbra me nkyɛn, na wonnuma hom wɔ me dzin mu, ama hom enya hom bɔnfakyɛ, na Sunsum Krɔnkrɔn no aahyɛ hom mã, ama wɔaakan hom afora mo nkorɔfo a wɔyɛ Israel fifo no."
                }
            ]
        },
        "/study/scriptures/bofm/4-ne/1": {
            "uri": "/study/scriptures/bofm/4-ne/1",
            "title": "4 Nephi 1",
            "data_type": "chapter",
            "chapter_name": "Tsir 1",
            "chapter_summary": [
                "Nephifo nye Lamanfo nyina nya nsakyer ba Ewuradze hɔ—Hɔn ndzɛmba nyina bɛyɛ kwasafodze, wɔyɛ anwanwadze na wɔyɛ prɔmprɔm wɔ asaase no do—Mfe ahaebien ekyir no mpaapaamu, ndzeyɛbɔn, asɔrasɔr atorfo na atseetsee soɛr—Mfe ahaebiasa ekyir no Nephifo nye Lamanfo nyina bɛyɛ emumuyɛfo—Ammaron dze kyerɛwsɛm krɔnkrɔn no sie. Christ N’Awoo ekyir bɛyɛ mfe 35–321."
            ],
            "book_title": "Nephi a Otsĩa Anan",
            "book_intro": [
                "Nephi no nkorɔfo ho abakɔsɛm, dɛ mbrɛ ne kyerɛwsɛm tse."
            ],
            "verses": [
                {
                    "number": 1,
                    "text": "Na ɔbaa dɛ afe a ɔtɔ do eduasa nye anan twaa mu kɔree, nna eduasa nye enum so, na hwɛ nna Jesus n’esuafo no akyekyer Christ n’asɔr wɔ asaase a ɔabɔ hɔn ho aprɔw no nyinara do. Na dodowara a wɔbaa hɔn nkyɛn, na wonuu hɔnho wɔ hɔn bɔn ho nokwar mu no, wonumaa hɔn wɔ Jesus ne dzin mu; na hɔn so nyaa Sunsum Krɔnkrɔn no."
                },
                {
                    "number": 2,
                    "text": "Na ɔbaa dɛ afe a ɔtɔ do eduasa esia mu no, wɔsakyeer nkorɔfo no nyina maa Ewuradze, wɔ asaase no nyina enyi do, Nephifo na Lamanfo, na wentwiwentwi nye aperdzi biara ennsi hɔn ntamu, na obiara nye no nua dzii no pɛpɛɛpɛr."
                },
                {
                    "number": 3,
                    "text": "Na hɔn ndzɛmba nyina bɛyɛɛ kwasafodze, dɛm ntsi nna wonnyi ahonyafo na ehiafo, ndɔnkɔfo nye adehye, hɔn nyina nyaa fahodzi, na wonyaa adom akyɛdze kor."
                },
                {
                    "number": 4,
                    "text": "Na ɔbaa dɛ afe a ɔtɔ do eduasa nye esuon so botwaa mu kɔree a nna asomdwee da ho wɔ asaase no do."
                },
                {
                    "number": 5,
                    "text": "Na anwanwadze ndwuma akɛse akɛse na Jesus n’esuafo no yɛɛ, wɔsaa yarba, na wonyaan ewufo, na wɔmaa ebubuafo nantsewee, na enyifurafo hun adze, na etsitsifo tsee asɛm; na wɔyɛɛ etumdze ahorow pii wɔ adasamba mu; na etumdze biara nnyi hɔ a wɔyɛe a wɔannyɛ no wɔ Jesus ne dzin mu."
                },
                {
                    "number": 6,
                    "text": "Na dɛm na afe a ɔtɔ do eduasa awɔtwe twaa mu kɔree, na afe a ɔtɔ do eduasa akron, na afe a ɔtɔ do eduanan biako, nye afe a ɔtɔ do eduanan ebien so dɛmara, nyew, kesii dɛ mfe eduanan akron mpo so twaa mu kɔree na afe a ɔtɔ do eduonum biako so dɛmara, na afe a ɔtɔ do eduonum ebien; nyew, na ɔkɛpem afe a ɔtɔ do eduonum akron mpo twaa mu kɔree."
                },
                {
                    "number": 7,
                    "text": "Na Ewuradze maa wɔyɛɛ prɔmprɔm mbordo wɔ asaase no do; nyew, araa ma wɔkyekyeer nkurow bio wɔ mbea a hɔ nkuropɔn ahyew no do."
                },
                {
                    "number": 8,
                    "text": "Nyew, wɔmaa wɔkyekyeer kuropɔn kɛse Zarahemla mpo bio."
                },
                {
                    "number": 9,
                    "text": "Mbom nkurow pii wɔ hɔ a nna wɔamemem, ma nsu abɛtaataa hɔn ananmu; dɛm ntsi woenntum annyɛ dɛm nkurow yi afofor."
                },
                {
                    "number": 10,
                    "text": "Na afei, hwɛ, ɔbaa dɛ Nephi no nkorɔfo no hɔnho yɛɛ dzen, na wɔdɔɔr mbordo, na wɔbɛyɛɛ nkorɔfo a hɔnho yɛ fɛw mbordo na hɔn ho yɛ enyika kɛse."
                },
                {
                    "number": 11,
                    "text": "Na wɔwarwaree, na wɔdze hɔn memaa awar, na wohyiraa hɔn dɛ mbrɛ Ewuradze n’anohoba a ɔdze bɔɔ hɔn no tse."
                },
                {
                    "number": 12,
                    "text": "Na woenndzi Moses mbra nye ne nhyehyɛɛ nye n’ayɛdze do bio; mbom wodzii mbrasɛm a hɔn nsa kãa fii hɔn Ewuradze nye hɔn Nyankopɔn nkyɛn no do, wɔ akɔnkye nye mpaabɔ mu, na wohyiaa mu mpɛn pii wɔ mpaabɔ nye Ewuradze n’asɛm ne ntsiei mu."
                },
                {
                    "number": 13,
                    "text": "Na ɔbaa dɛ wentwiwentwi biara ennsisi nkorɔfo no nyinara mu, wɔ asaase no nyinara do; na mbom anwanwadze pii na wɔyɛɛ wɔ Jesus n’esuafo no mu."
                },
                {
                    "number": 14,
                    "text": "Na ɔbaa dɛ afe a ɔtɔ do eduosuon biako twaa mu kɔree, na afe a ɔtɔ do eduosuon ebien no so dɛmara, nyew na yetwa no sin a, nna afe a ɔtɔ do eduosuon esuon so etwa mu; nyew, mfe ɔha so mpo twaa mu kɔree, na Jesus n’esuafo no, hɔn a ɔsaan mu yii hɔn no, nna hɔn nyina kɔ Nyankopɔn ne paradise do, gyedɛ baasa no a ɔsee hɔn dɛ wɔbɛka no nko; na wɔhyɛɛ esuafo afofor dze hyɛɛ hɔn ananmu; na dɛm ebusuasantsen no so mu dodowara twaa mu kɔree."
                },
                {
                    "number": 15,
                    "text": "Na ɔbaa dɛ wentwiwentwi biara ammba asaase no do, osian Nyankopɔn no ho dɔ a ɔtse nkorɔfo no hɔn akoma mu no ntsi."
                },
                {
                    "number": 16,
                    "text": "Na enyiber, anaa aperdzi, anaa wentwiwentwi, anaa ndwamambɔ, anaa ndaadaa, anaa ewudzi, anaa ntantan bra ahorow biara ennsi; na nokwar, nyimpa biara nnyi hɔ a Nyankopɔn dze ne nsa abɔ hɔn a wonyaa ahomka tse dɛ dɛm nyimpa yi."
                },
                {
                    "number": 17,
                    "text": "Edwotwafo, anaa ewudzifo biara nnyi hɔn mu, nna Lamanfo, anaa nkyerɛkyerɛmu biara nnyi hɔn mu; mbom hɔn nyina yɛɛ adze kor, Christ ne mba, Nyankopɔn n’ahendzi mu adzedzifo."
                },
                {
                    "number": 18,
                    "text": "Na mbrɛ woduaa sii hyiraa hɔn a! Ewuradze hyiraa hɔn wɔ hɔn ndzeyɛɛ nyinara mu; nyew, wohyiraa hɔn na wɔyɛɛ hɔn prɔmprɔm kesii dɛ mfe ɔha nye du mpo twaa mu kɔree; na ebusuasantsen a odzi kan wɔ Christ ne mbaa ekyir no so twaa mu kɔree a nna wentwiwentwi biara nnyi asaase no do."
                },
                {
                    "number": 19,
                    "text": "Na ɔbaa dɛ Nephi, nyia ɔdze kyerɛwsɛm a odzi ewiei yi siei no, (na ɔkyerɛɛw no wɔ Nephi ne mprɛtse no do) wui, na ne babanyin Amos hyɛɛ n’ananmu; na no so kyerɛɛw no wɔ Nephi ne mprɛtse no so do."
                },
                {
                    "number": 20,
                    "text": "Na ɔdze siee mfe eduowɔtwe anan, nna asomdwee da ho wɔ asaase no do, gyedɛ dɔm kumaabi a wɔtseew etua fii asɔr no mu, na wɔfrɛɛ hɔnho Lamanfo; dɛm ntsi Lamanfo hyɛɛ ase baa asaase no do bio."
                },
                {
                    "number": 21,
                    "text": "Na ɔbaa dɛ Amos so wui, (nna Christ bae kɔree no mfe ɔha eduokron anan nye no) na ne babanyin Amos hyɛɛ n’ananmu dze kyerɛwsɛm no siei; na no so kyerɛɛw no wɔ Nephi ne mprɛtse no do; na wɔkyerɛwee so wɔ Nephi nwoma no mu, ɔno nye dɛm nwoma yi."
                },
                {
                    "number": 22,
                    "text": "Na ɔbaa dɛ mfe ahaebien so twaa mu kɔree, na ebusuasantsen a otsĩa ebien so twaa mu kɔree ma ɔkaa hɔn mu kumaabi."
                },
                {
                    "number": 23,
                    "text": "Na afei emi, Mormon, mepɛ dɛ hom hu dɛ nkorɔfo no dɔree araa ma wɔkataa asaase no nyinara enyi do na wɔbɛyɛɛ esikafo mbordo, osian hɔn mpontu wɔ Christ mu ntsi."
                },
                {
                    "number": 24,
                    "text": "Na afei afe a ɔtɔ do ahaebien nye kor mu na hɔn mu binom hyɛɛ ase dɛ wɔremema hɔnho do wɔ ahantanyɛ mu, tse dɛ wɔrehyehyɛ ntar a ɔsom bo, nye bota ahorow a ɔyɛ fɛw, na wɔdze wiadze yi mu afɛɛfɛdze reyɛ hɔnho."
                },
                {
                    "number": 25,
                    "text": "Na ofi dɛm aber no dze kɔ no wɔammfa hɔn ndzɛmba nye hɔn ahodze ammbɔmu annyɛ hɔn adze dɛ kwasafodze bio."
                },
                {
                    "number": 26,
                    "text": "Na wɔhyɛɛ ase kyekyɛɛ hɔn mu etsipɛn etsipɛn mu; na wɔhyɛɛ ase sisii asɔrasɔr maa hɔnho dze pɛɛ adze, na wɔhyɛɛ ase poow Christ no nokwar asɔr no."
                },
                {
                    "number": 27,
                    "text": "Na ɔbaa dɛ ber a mfe ahaebien nye du twaa mu kɔree no nna asɔrasɔr pii aba asaase no do; nyew, asɔrasɔr pii gyee too mu dɛ wonyim Christ, naaso wɔpoow n’asɛmpa n’afã mu bi na wɔgyee emumuyɛdze ahorow pii too mu, na wodzii dwuma a no ho tsew maa hɔn a wɔabra hɔn dɛ mma wonndzi mma hɔn osiandɛ wonndzi mu ntsi."
                },
                {
                    "number": 28,
                    "text": "Na dɛm asɔr yi mu nyimpa dɔree ara yie osian emumuyɛ nye Satan no tum a ɔdze akã hɔn akoma ntsi."
                },
                {
                    "number": 29,
                    "text": "Na asɔr bi so wɔ hɔ bio a no mu nyimpa no anngye Christ annto mu; na wɔtseetsee Christ no nokwar asɔr no, osian no mu mba no hɔn ahobrɛadze nye hɔn gyedzi a ɔwɔ Christ mu ntsi, na wokyiir hɔn osian anwanwadze pii a wɔyɛɛ wɔ hɔn mu no ntsi."
                },
                {
                    "number": 30,
                    "text": "Dɛm ntsi wɔkyerɛɛ tum na etumdze wɔ Christ n’esuafo no a wɔnye hɔn wɔ hɔ no do na wɔdze hɔn guu efiadze; mbom osian Nyankopɔn n’asɛm no tum a ɔwɔ hɔn mu ntsi, efiadze adan no mu paa ebien, ma wofii mu puei kɔree kɛyɛɛ anwanwadze wɔ hɔn mu."
                },
                {
                    "number": 31,
                    "text": "Naaso, anwanwadze yi nyinara ekyir no nkorɔfo no piriim hɔn akoma, na wɔpeer dɛ woboku hɔn, dɛ mbrɛ Jewfo a wɔwɔ Jerusalem no peree dɛ woboku Jesus, wɔ n’asɛm no ntsi."
                },
                {
                    "number": 32,
                    "text": "Na wɔtoow hɔn guu gyatanaa mfononoo mu, na wofii mu puei a hwee annyɛ hɔn."
                },
                {
                    "number": 33,
                    "text": "Na wɔtoow hɔn so guu mbowa abɔyafo buw mu, na wɔnye mbowa abɔyafo no dzii agor mpo dɛ mbrɛ abofraba dze bɛyɛ eguambaa; na wofii mu puei a hwee annyɛ hɔn."
                },
                {
                    "number": 34,
                    "text": "Naaso, nkorɔfo no piriim hɔn akoma, na asɔfo pii nye nkɔnhyɛfo atorfo boaa hɔn ma wokyekyeer asɔr asɔr pii, na wɔyɛɛ emumuyɛ ahorow pii. Na wɔhwee Jesus no nkorɔfo no; na mbom Jesus no nkorɔfo no annhwe hɔn bi. Na dɛm na ɔmaa wɔwodowee wɔ gyedzi mu nye ewurkadze ne yɛ mu, fi afe to afe, dze kesii dɛ mfe ahaebien eduasa twaa mu kɔree."
                },
                {
                    "number": 35,
                    "text": "Na afei ɔbaa dɛ dɛm afe no mu, nyew, afe a ɔtɔ do ahaebien eduasa biako no mu, mpaapaamu kɛse bi baa nkorɔfo no mu."
                },
                {
                    "number": 36,
                    "text": "Na ɔbaa dɛ dɛm afe no mu, nkorɔfo bi soɛree a wɔfrɛɛ hɔn Nephifo, na wɔyɛ agyedzifo mapa wɔ Christ mu; na binom so wɔ hɔn mu a wɔfrɛɛ hɔn Lamanfo—Jacobfo, na Josephfo nye Zoramfo;"
                },
                {
                    "number": 37,
                    "text": "Dɛm ntsi Christ mu agyedzifo mapa nye Christ asomfo nokwafo no (hɔn mu na Jesus n’esuafo baasa no a ɔsee hɔn dɛ wɔntse nkwa mu no fi) wɔfrɛɛ hɔn Nephifo, na Jacobfo, na Josephfo, nye Zoramfo."
                },
                {
                    "number": 38,
                    "text": "Na ɔbaa dɛ hɔn a wɔpoow asɛmpa no wɔfrɛɛ hɔn Lamanfo, nye Lemuelfo, nye Ishmaelfo; na woyinom dze wɔannwodow wɔ gyedzi mu, na mbom wɔdze enyidaho tseew etua wɔ Christ n’asɛmpa no; na wɔkyerɛkyerɛɛ hɔn mba so dɛ mma wɔnngye nndzi, dɛ mbrɛ ofitsi ahyɛse no hɔn egyanom so mpo wodowee no."
                },
                {
                    "number": 39,
                    "text": "Na iyi tse dɛm osian hɔn egyanom hɔn emumuyɛdze nye hɔn ekyiwadze a wɔdze fi ahyɛse no ntsi. Na wɔkyerɛkyerɛɛ hɔn dɛ wɔntan Nyankopɔn ne mba, dɛ mbrɛ wɔkyerɛkyerɛɛ Lamanfo dɛ wɔntan Nephi ne mba fi ahyɛse no."
                },
                {
                    "number": 40,
                    "text": "Na ɔbaa dɛ mfe ahaebien eduanan anan twaa mu kɔree, nna dɛmara na nkorɔfo no hɔn abrabɔ tse. Na hɔn a wɔyɛ emumuyɛfo kɛse wɔ nkorɔfo no mu no nyaa ahoɔdzen na wɔdɔree ara yie seen Nyankopɔn no nkorɔfo no."
                },
                {
                    "number": 41,
                    "text": "Na wɔkɔr do ara sisii asɔrdan memaa hɔnho, na wɔdze ndzɛmba a ɔsom bo ahorow pii siesiee mu. Na dɛm na mfe ahaebien eduonum twaa mu kɔree, na mfe ahaebien eduosia so twaa mu kɔree."
                },
                {
                    "number": 42,
                    "text": "Na ɔbaa dɛ nkorɔfo no hɔn mu emumuyɛfo no hyɛɛ ase tseew Gadianton ne nsumaamu nsewdzi na fɛkuwbɔ no bio."
                },
                {
                    "number": 43,
                    "text": "Na nkorɔfo a wɔfrɛɛ hɔn Nephi no nkorɔfo no so hyɛɛ ase yɛɛ ahopɔw wɔ hɔn akoma mu, osian hɔn sika pii no ntsi, na wɔyɛɛ ahantan tse dɛ hɔn nuanom, Lamanfo no ara pɛr."
                },
                {
                    "number": 44,
                    "text": "Na ofitsi aber yi dze kɔ no esuafo no hyɛɛ ase dzii yaw maa wiadze bɔn no."
                },
                {
                    "number": 45,
                    "text": "Na ɔbaa dɛ aber a mfe ahaebiasa twaa mu kɔree no, Nephi no dɔm nye Lamanfo no bɛyɛɛ emumuyɛfo mbordo, kor tse dɛ ne kor so ara pɛr."
                },
                {
                    "number": 46,
                    "text": "Na ɔbaa dɛ Gadianton edwotwafo no petsee asaase n’enyi nyinara do; na obiara nnyi hɔ a ɔyɛ tseneneenyi kã Jesus n’esuafo no ho. Na sika nye dwetɛ na wɔpɛɛ no mbordo dze siei, na wodzii gua bɔn ahorow nyina."
                },
                {
                    "number": 47,
                    "text": "Na ɔbaa dɛ mfe ahaebiasa na enum twaa mu kɔree ekyir no, (nna nkorɔfo no da ho tse hɔn emumuyɛdze mu) Amos wui; na no nua Ammaron hyɛɛ n’ananmu dze kyerɛwsɛm no siei."
                },
                {
                    "number": 48,
                    "text": "Na ɔbaa dɛ ber a mfe ahaebiasa eduonu twaa mu kɔree no, Sunsum Krɔnkrɔn no hyɛɛ Ammaron ma ɔdze nkyerɛwee a ɔyɛ krɔnkrɔn no siei—nyew, kyerɛwsɛm krɔnkrɔn no nyinara a wɔdze egya no, fi ebusuasantsen kodu ebusuasantsen, dza ɔyɛ krɔnkrɔn no—mpo dze kesi afe a ɔtɔ do ahaebiasa eduonu, fi aber a Christ dze bae no mu."
                },
                {
                    "number": 49,
                    "text": "Na ɔdze siei maa Ewuradze ama oeeyi epue bio dze ama Jacob fifo nkaa dɛ mbrɛ nkɔnhyɛ nye Ewuradze n’anohoba se. Na iyi nye Ammaron ne kyerɛwsɛm no n’ewiei."
                }
            ]
        },
        "/study/scriptures/bofm/morm/1": {
            "uri": "/study/scriptures/bofm/morm/1",
            "title": "Mormon 1",
            "data_type": "chapter",
            "chapter_name": "Tsir 1",
            "chapter_summary": [
                "Ammaron kã nkyerɛwee krɔnkrɔn no ho asɛm kyerɛ Mormon—Ɔkõ si Nephifo na Lamanfo no ntamu—Woyi Nephifo baasa no kɔ—Emumuyɛ, ekyingye, nkɔngyaayi nye abayisɛm tahye. Christ N’Awoo ekyir bɛyɛ mfe 321–326."
            ],
            "book_title": "Mormon Nwoma No",
            "verses": [
                {
                    "number": 1,
                    "text": "Na afei emi, Mormon, merekyerɛw dza ɔfa ndzɛmba a mehu na matse nyinara ho nsɛm na moto no dzin Mormon Nwoma no."
                },
                {
                    "number": 2,
                    "text": "Na aber a Ammaron dze kyerɛwsɛm no siei maa Ewuradze no mu no, ɔbaa me nkyɛn, (aber no nna medzi mfe du, na mehyɛɛ ase dɛ murusũa nwoma dɛ mbrɛ mo nkorɔfo hɔn nwomasũa tse ho) na Ammaron see me dɛ: Muhu dɛ eyɛ abofra a edwe na ehyɛ adze so nsew;"
                },
                {
                    "number": 3,
                    "text": "Dɛm ntsi, aber a ibedzi bɛyɛ mfe eduonu anan no, mebɛpɛ dɛ ebɛkaakaa ndzɛmba a ahyɛ no nsew a ɔfa dɛm nkorɔfo yi ho; na sɛ idzi dɛm mfe no a kɔ Antum asaase do, na kɔ koko bi a wɔfrɛ no Shim do; na hɔ na medze kyerɛwsɛm krɔnkrɔn a woekrukye a ɔfa dɛm nkorɔfo yi ho esie ama Ewuradze."
                },
                {
                    "number": 4,
                    "text": "Na hwɛ, ebɛfa Nephi mprɛtse no ama woho; na egyaa dza aka no wɔ n’ananmu hɔ; na ibokrukye ndzɛmba nyina a ehu wɔ nkorɔfo yi ho wɔ Nephi ne mprɛtse no do."
                },
                {
                    "number": 5,
                    "text": "Na emi, Mormon, meyɛ Nephi n’asenyi, (na m’egya ne dzin dze Mormon) na mekaa ndzɛmba a Ammaron hyɛɛ me dɛ menkã no."
                },
                {
                    "number": 6,
                    "text": "Na ɔbaa dɛ midzii mfe dubiako no, m’egya tuur me dze me kɔr anaafo afamu asaase do, Zarahemla asaase mpo do."
                },
                {
                    "number": 7,
                    "text": "Adan akata asaase no n’enyi nyinara do, na nkorɔfo a wɔwɔ do no dɔɔ sõ ara yie, hɔn dodow tse dɛ mpoano anhwea."
                },
                {
                    "number": 8,
                    "text": "Na ɔbaa dɛ afe yi mu ɔkõ hyɛɛ ase wɔ Nephifo no mu, dɛm nkorɔfo no nye Nephifo na Jacobfo nye Josephfo na Zoramfo; na ɔkõ yi so sii Nephifo, na Lamanfo nye Lemuelfo na Ishmaelfo mu."
                },
                {
                    "number": 9,
                    "text": "Afei Lamanfo na Lemuelfo nye Ishmaelfo no wɔfrɛɛ hɔn nyinara Lamanfo, na ekuw ebien no nye Nephifo nye Lamanfo."
                },
                {
                    "number": 10,
                    "text": "Na ɔbaa dɛ ɔkõ no hyɛɛ ase wɔ hɔn mu wɔ Zarahemla kurow ne nkyɛn wɔ Sidon esu ho."
                },
                {
                    "number": 11,
                    "text": "Na ɔbaa dɛ Nephifo no boaboaa hɔn mbanyin ano, na hɔn dodow twa mu mpemeduasa. Na ɔbaa dɛ dɛm afe yi mu wodzii akõ ara yie na Nephifo dzii Lamanfo no do konyim na wokunkum hɔn mu pii."
                },
                {
                    "number": 12,
                    "text": "Na ɔbaa dɛ Lamanfo no sesaa hɔn akwan, na wonyaa asomdwee wɔ asaase no do, na wonyaa asomdwee bɛyɛ mfe anan ntamu a bɔgya biara enngu."
                },
                {
                    "number": 13,
                    "text": "Mbom emumuyɛdze kɔr do wɔ asaase n’enyi nyinara do araa ma Ewuradze faa n’esuafo adɔfo hɔn no kɔree, na anwanwadze ne yɛ nye ayarsa twaa wɔ asaase no do osian nkorɔfo no hɔn emumuyɛ ntsi."
                },
                {
                    "number": 14,
                    "text": "Na akyɛdze biara emmfi Ewuradze nkyɛn ammba, na Sunsum Krɔnkrɔn no ammba obiara do, osian hɔn emumuyɛ nye hɔn ekyingye ntsi."
                },
                {
                    "number": 15,
                    "text": "Na emi, nna medzi mfe duenum na modwe kakra, dɛm ntsi Ewuradze baa me nkyɛn, na mosɔe hwɛɛ na muhun Jesus ne papayɛ."
                },
                {
                    "number": 16,
                    "text": "Na mobɔɔ mbɔdzen dɛ mebɛkã nsɛmpa no akyerɛ dɔm yi, na mbom wɔtoow m’anomu, na wɔbraa me dɛ mma mennkã nsɛmpa no nnkyerɛ hɔn; na hwɛ, wɔdze enyidaho atsew etua wɔ hɔn Nyankopɔn do; na woyii esuafo adɔfo no fii asaase no do kɔree, osian hɔn emumuyɛ ntsi."
                },
                {
                    "number": 17,
                    "text": "Mbom mokɔr do tsenaa hɔn mu, na wɔbraa me dɛ mma mennkã nsɛmpa no nnkyerɛ hɔn, osian hɔn akomadzen ntsi; na osian hɔn akomadzen ntsi wɔdze ndom kãa asaase no maa hɔn."
                },
                {
                    "number": 18,
                    "text": "Na dɛm Gadianton edwotwafo yi a wɔafora Lamanfo mu no dɔree wɔ asaase no do na dɔm a wɔwɔ hɔ no hyɛɛ ase dɛ wɔdze hɔn egudze rusuma asaase no mu; na no ho yɛɛ tor, osiandɛ Ewuradze adom asaase no, dɛm ntsi woenntum ennsuo mu, anaadɛ hɔn nsa annkã bio."
                },
                {
                    "number": 19,
                    "text": "Na ɔbaa dɛ ebisatsirfo, nye abayifo, nye nkɔngyaayifo soɛree dze abɔnsam no tum yɛɛ edwuma wɔ asaase n’enyi nyinara do, mpo ma Abinadi ne nsɛm a ɔkãe nyina nye Samuel, Lamannyi no so nedze nyina baa mu."
                }
            ]
        },
        "/study/scriptures/bofm/morm/2": {
            "uri": "/study/scriptures/bofm/morm/2",
            "title": "Mormon 2",
            "data_type": "chapter",
            "chapter_name": "Tsir 2",
            "chapter_summary": [
                "Mormon yɛ Nephi nsordaafo no hɔn banodzifo—Bɔgya na ewudzi twuuw fa asaase no do—Nephifo twa kwadwom na wosi nkrum dɛ afɔdzifo hɔn awerɛhodzi—Hɔn adom nda etwa mu—Mormon nya Nephi ne mprɛtse no—Akõkoekõ toa do. Christ N’Awoo ekyir bɛyɛ mfe 327–350."
            ],
            "verses": [
                {
                    "number": 1,
                    "text": "Na ɔbaa dɛ dɛm afe noara mu no ɔkõ hyɛɛ ase bio wɔ Nephifo na Lamanfo mu. Na ɔwɔ mu dɛ nna minnyinii dze, naaso nna mo sõ; dɛm ntsi Nephi no nkorɔfo no faa me dɛ menyɛ hɔn sahen, anaadɛ mindzi hɔn nsordaafo no enyim."
                },
                {
                    "number": 2,
                    "text": "Dɛm ntsi, ɔbaa dɛ midzii mfe duesia no na midzii Nephifo no hɔn nsordaafo enyim nye Lamanfo kɔkõe; aber no nna mfe ahaebiasa eduonu-esia etwa mu kɔ."
                },
                {
                    "number": 3,
                    "text": "Na ɔbaa dɛ afe a ɔtɔ do ahaebiasa eduonu-esuon mu no, Lamanfo no dze tum kɛse baa hɛn do araa ma wɔbɔɔ mo nsordaafo no hu; dɛm ntsi wɔammpɛ dɛ wɔbɔkõ, na wɔhyɛɛ ase dɛ wɔresan hɔn ekyir akɔ aman a wɔda etsifi afamu no mu."
                },
                {
                    "number": 4,
                    "text": "Na ɔbaa dɛ yɛbaa Angola kuropɔn pɔn no mu, na yɛfaa kurow no, na yɛyɛɛ ahoboa dɛ yɛnye Lamanfo no rikedzi esi. Na ɔbaa dɛ yɛdze hɛn ahoɔdzen bɔɔ kurow no ho ban; na mbom hɛn bambɔ nyina ekyir no, Lamanfo no baa hɛn do na wɔpaam hɛn fii kurow no mu."
                },
                {
                    "number": 5,
                    "text": "Na wɔpaam hɛn so fii David asaase do."
                },
                {
                    "number": 6,
                    "text": "Na yɛnantsewee baa Joshua asaase a ɔda anee afamu wɔ mpoano no do."
                },
                {
                    "number": 7,
                    "text": "Na ɔbaa dɛ yɛboaboaa hɛn nkorɔfo no ano ntsɛmara dɛ mbrɛ yebotum, ama yeetum ama wɔabɛyɛ kuw kor."
                },
                {
                    "number": 8,
                    "text": "Mbom hwɛ, edwotwafo na Lamanfo ahyɛ asaase no do mã; na ammfa mo nkorɔfo no ho dɛ ɔsɛɛ kɛse sensɛn hɛn do, woennu hɔnho wɔ hɔn ndzebɔn ho; dɛm ntsi bɔgya na ewudzi yɛɛ kɛse wɔ asaase no nyina do, wɔ Nephifo nye Lamanfo nyina afamu; na ɔsesaa biribiara a ɔwɔ asaase no n’enyi do nyina."
                },
                {
                    "number": 9,
                    "text": "Na afei, Lamanfo no nyaa ɔhen na ne dzin dze Aaron; na ɔdze nsordaafo mpem eduanan-anan baa hɛn do. Na hwɛ, medze nsordaafo mpem eduanan-ebien kegyinaa hɔn enyim. Na ɔbaa dɛ menye me nsordaafo no kãa hɔn gui ma woguanee fii m’enyim. Na hwɛ, iyi nyina sii no, nna mfe ahaebiasa eduasa etwa mu kɔ."
                },
                {
                    "number": 10,
                    "text": "Na ɔbaa dɛ Nephifo no hyɛɛ ase dɛ worunu hɔnho wɔ hɔn emumuyɛ ho, na wɔhyɛɛ ase sũi tse dɛ mbrɛ Samuel nkɔnhyɛnyi no hyɛɛ ho nkɔm no, na hwɛ obiara enntum annkora dza ɔyɛ nankasa nedze do, osian ewifo na edwotwafo, na ewudzifo, na nkɔngyaayifo na abayifo a wɔwɔ asaase no do ntsi."
                },
                {
                    "number": 11,
                    "text": "Na nkrumsi na kwadwomtwa hyɛɛ ase wɔ asaase no nyina do osian dɛm ndzɛmba yinom ntsi, nkanka wɔ Nephifo no mu."
                },
                {
                    "number": 12,
                    "text": "Na ɔbaa dɛ ber a emi, Mormon, muhun hɔn kwadwomtwa na hɔn nkrumsi na hɔn sũ wɔ Ewuradze enyim no, m’akoma hyɛɛ ase dzii dɛw wɔ mo mu, na minyim Ewuradze n’ehumbɔbɔr na ne penkyɛr, dɛm ntsi mususuu dɛ obohu hɔn mbɔbɔr ama wɔaasan abɛyɛ atseneneefo bio."
                },
                {
                    "number": 13,
                    "text": "Mbom hwɛ, enyigye a minyae no yɛɛ kwa, osiandɛ hɔn awerɛhodzi no anngye hɔn annkɔ nnuho mu, osian Nyankopɔn ne papayɛ ntsi, mbom ɔyɛ afɔdzifo hɔn awerɛhowdzi, osiandɛ Ewuradze remma kwan mma wonnya ahomka wɔ bɔn mu daa."
                },
                {
                    "number": 14,
                    "text": "Na wɔammfa akoma a abobɔ nye sunsum a abotow ammba Jesus hɔ, mbom wɔpaa Nyame, na wɔpɛɛ dɛ wobowu. Mbom, wɔdze nkrantsee bedzi aper wɔ hɔn nkwa ntsi."
                },
                {
                    "number": 15,
                    "text": "Na ɔbaa dɛ mo werɛ sanee hoow bio, na muhun dɛ adom da no apa hɔnho kɔ, wɔ honam nye sunsum afamu nyina; osiandɛ muhun hɔn mu mpempem a woetwa hɔn egu na wɔaboaboa hɔn ano egu hɔ dɛ nwura wɔ asaase enyi do, osiandɛ wɔatsew etua wɔ hɔn Nyankopɔn do. Na dɛm na mfe ahaebiasa eduanan-anan twaa mu."
                },
                {
                    "number": 16,
                    "text": "Na ɔbaa dɛ afe a ɔtɔ do ahaebiasa eduanan-enum mu no Nephifo hyɛɛ ase dɛ woruguan fi Lamanfo enyim; na wotsiiw hɔn araa kodur dɛ wɔbaa Jashon asaase do mpo ansaana worutum esianka hɔn."
                },
                {
                    "number": 17,
                    "text": "Na afei, Jashon kurow no bɛn asaase a Ammaron dze kyerɛwsɛm no esie ama Ewuradze, amma wɔannsɛɛ no no. Na hwɛ, mokɔr Ammaron hɔ dɛ mbrɛ n’asɛm se, na mekɛfaa Nephi ne mprɛtse no, na mekyerɛɛw nsɛm dɛ mbrɛ Ammaron n’asɛm se."
                },
                {
                    "number": 18,
                    "text": "Na Nephi ne mprɛtse no do na mekyerɛɛw emumuyɛdze na ekyiwadze a wɔyɛɛ nyina, na mbom dɛm prɛtse yi do no me sankaa dɛ mebɛkyerɛw hɔn emumuyɛdze na ebusudze a osii nyina, osiandɛ hwɛ, wɔkɔr do yɛɛ emumuyɛdze na mbusudze ofi mber a menyi buei wɔ nyimpa n’akwan mu no."
                },
                {
                    "number": 19,
                    "text": "Na mundue osian hɔn emumuyɛdze ntsi; na yaw ahyɛ m’akoma mu mã osian hɔn emumuyɛdze ntsi, mo nkwa nda nyina; naaso, minyim dɛ wɔbɛma mo do wɔ da a odzi ewiei no mu."
                },
                {
                    "number": 20,
                    "text": "Na ɔbaa dɛ dɛm afe yi mu wɔhaaw Nephi no nkorɔfo no bio na wɔpaam hɔn. Na ɔbaa dɛ wɔpaam hɛn araa kɛpeem dɛ yedur etsifi afamu asaase bi a wɔfrɛ no Shem no do."
                },
                {
                    "number": 21,
                    "text": "Na ɔbaa dɛ yɛbɔɔ Shem kurow no ho ban ara yie, na yɛboaboaa hɛn nkorɔfo ano dɛ mbrɛ yebotum, dɛ mbrɛ ɔbɛyɛ a wɔnnkɛsɛɛ hɔn."
                },
                {
                    "number": 22,
                    "text": "Na ɔbaa dɛ afe a ɔtɔ do ahaebiasa eduanan-esia mu no, wɔhyɛɛ ase dɛ wɔreba hɛn do bio."
                },
                {
                    "number": 23,
                    "text": "Na ɔbaa dɛ mekasaa kyerɛɛ mo nkorɔfo no na mehyɛɛ hɔn nkuran kɛsenara dɛ wongyina akokodur mu wɔ Lamanfo no enyim na wɔnkõ ngye hɔn yernom, nye hɔn mba, nye hɔn adan, nye hɔn efiefi."
                },
                {
                    "number": 24,
                    "text": "Na me nsɛm no hyɛɛ hɔn dzen araa ma woennguan emmfi Lamanfo no enyim, na mbom wogyinaa pintsinn nye hɔn dzii esi."
                },
                {
                    "number": 25,
                    "text": "Na ɔbaa dɛ menye nsordaafo mpem eduasa kegyinaa nsordaafo mpem eduonum enyim kõe. Na ɔbaa dɛ yɛnye hɔn kõo akokodur mu araa ma woguanee fii hɛn enyim."
                },
                {
                    "number": 26,
                    "text": "Na ɔbaa dɛ ber a woguanee no, yɛnye hɛn nsordaafo no tsiiw hɔn, na yehyiaa hɔn bio, na yɛhwee hɔn, naaso, nna Ewuradze n’ahoɔdzen nnkã hɛnho; nyew, wogyaa hɛn bra mu hyɛɛ hɛnankasa hɛn nsa, amma Ewuradze ne Sunsum no anntsena hɛn mu; dɛm ntsi yɛbɛyɛɛ mberɛw tse dɛ hɛn enuanom no."
                },
                {
                    "number": 27,
                    "text": "Na m’akoma dzii yaw osian mo nkorɔfo hɔn esian kɛse yi ntsi, osian hɔn emumuyɛdze nye ekyiwadze a wɔyɛe ntsi. Mbom hwɛ, yɛnye Lamanfo na Gadianton edwotwafo no kõe araa kesii dɛ yɛgyee hɛn egyapadze nsaase no bio."
                },
                {
                    "number": 28,
                    "text": "Na afe a ɔtɔ do ahaebiasa eduanan-akron ebotwa mu. Na afe a ɔtɔ do ahaebiasa eduonum mu no, yɛnye Lamanfo na Gadianton edwotwafo no yɛɛ nhyehyɛɛ bi ma yɛkyɛɛ hɛn egyapadze asaase no."
                },
                {
                    "number": 29,
                    "text": "Na Lamanfo no dze asaase a ɔda etsifi mantam mu no maa hɛn, nyew, dze kesi kwan tseaba a odzi kɔ anaafo afamu hɔ no. Na yɛdze asaase a ɔda anaafo afamu nyina maa Lamanfo no."
                }
            ]
        },
        "/study/scriptures/bofm/morm/3": {
            "uri": "/study/scriptures/bofm/morm/3",
            "title": "Mormon 3",
            "data_type": "chapter",
            "chapter_name": "Tsir 3",
            "chapter_summary": [
                "Mormon bɔ nnuho ho dawur kyerɛ Nephifo no—Wodzi konyim kɛsenara na wɔhyɛ hɔnho enyimnyam wɔ hɔnankasa hɔn mbɔdzembɔ do—Mormon pow dɛ ɔbɛyɛ hɔn banodzifo, ɔbɔ mpaa a gyedzi nnyi mu ma hɔn—Mormon Nwoma no to nsa frɛ Israel ebusuakuw duebien no dɛ wɔngye asɛmpa no ndzi. Christ N’Awoo ekyir bɛyɛ mfe 360–362."
            ],
            "verses": [
                {
                    "number": 1,
                    "text": "Na ɔbaa dɛ Lamanfo no nye hɛn ammbɔkõ bio kɛpeem dɛ mfe du bɛsenee. Na hwɛ, memaa mo nkorɔfo Nephifo no siesiee hɔn nsaase na wɔyɛɛ hɔn akodze so dze tweɔn ɔkõber."
                },
                {
                    "number": 2,
                    "text": "Na ɔbaa dɛ Ewuradze see me dɛ: Kã kyerɛ nkorɔfo no dɛ wonnu hɔnho, na wɔmbra mo hɔ, na wonnuma hɔn na wɔnkyekyer m’asɔr bio, na wɔdze hɔn nkwa bɛkyɛ hɔn."
                },
                {
                    "number": 3,
                    "text": "Na metsẽaa mu kãa kyerɛɛ dɔm no, na mbom ne nyina ennkesi hwee, na woennhu dɛ Ewuradze na ɔdze hɔn nkwa akyɛ hɔn, na ɔama hɔn mber dɛ wɔmfa nnu hɔnho. Na hwɛ, wopiriim hɔn akoma wɔ Ewuradze hɔn Nyankopɔn do."
                },
                {
                    "number": 4,
                    "text": "Na ɔbaa dɛ ber a afe a ɔtɔ do du twaa mu no, nna sɛ wɔkã bɔmu a, ɔyɛ mfe ahaebiasa eduosia fi Christ ne mbaa ekyir no, Lamanfo hɔn hen no somaa ma wɔdze krataa bi brɛɛ me, nsɛm a ɔwɔ mu no kyerɛ dɛ, ɔpɛ dɛ metse ase dɛ wɔroboaboa hɔnho nye hɛn abɔkõ."
                },
                {
                    "number": 5,
                    "text": "Na ɔbaa dɛ, mesee mo nkorɔfo no dɛ wɔmboa hɔn ano wɔ Amamfo asaase do wɔ kurow a ɔda ahe do, wɔ kwan tseatseaba no a ɔdze kɔ anaafo afamu no do."
                },
                {
                    "number": 6,
                    "text": "Na hɔ na yɛnye hɛn nsordaafo no kogui, ama yeesiw Lamanfo no kwan mma wɔammbɛfa hɛn asaase no mu biara; dɛm ntsi yɛdze hɛn ahoɔdzen nyina bɔɔ ho ban."
                },
                {
                    "number": 7,
                    "text": "Na ɔbaa dɛ, afe a ɔtɔ do ahaebiasa eduosiabiako mu no, Lamanfo no baa Amamfo kurow no do dɛ wɔnye hɛn robɔkõ; na ɔbaa dɛ dɛm afe no mu yɛhwee hɔn araa ma wɔsanee kɔr hɔnankasa hɔn nsaase do bio."
                },
                {
                    "number": 8,
                    "text": "Na afe a ɔtɔ do ahaebiasa eduosia-ebien mu no wɔbaa bio dɛ wɔnye hɛn robɔkõ, na yedzii hɔn do nkõnyim bio na yekum hɔn mu pii, na yɛtoow hɔn efun guu po mu."
                },
                {
                    "number": 9,
                    "text": "Na afei, osian dɛm adze kɛse yi a mo nkorɔfo Nephifo yɛɛ ntsi, wɔhyɛɛ ase dɛ worutuw hɔnho wɔ hɔnankasa hɔn ahoɔdzen mu, na wɔhyɛɛ ase dɛ wɔdze sor rekã ntam dɛ wobedzi hɔn enuanom a hɔn atamfo ekum hɔn no hɔn bɔgyaa ho wer."
                },
                {
                    "number": 10,
                    "text": "Na wɔdze ɔsorsor kãa ntam, nye Nyankopɔn n’ahengua so dɛ wɔbɔkɔ na wɔnye hɔn atamfo akɔkõ, na wobotwa hɔn efi asaase enyi do akyen."
                },
                {
                    "number": 11,
                    "text": "Na ɔbaa dɛ emi Mormon mopoow dɛ mebɛyɛ dɛm nkorɔfo yi hɔn sahen na banodzifo ofi dɛm da yi dze kɔ, osian hɔn emumuyɛdze na ekyiwadze nyɛɛ ntsi."
                },
                {
                    "number": 12,
                    "text": "Hwɛ, mannhwɛ hɔn emumuyɛdze ho na meyɛɛ hɔn banodzifo. Medzi hɔn enyim mpɛn pii nye hɔn akɔ ɔkõ, na madɔ hɔn dɛ mbrɛ Nyame no dɔ a ɔwɔ mo mu no tse, medze m’akoma nyina; na medze me kra nyina abɔ mpaa ama Nyankopɔn mbertsentsen nyina dze ama hɔn; naaso gyedzi nnyi mu, osian hɔn akomadzen ntsi."
                },
                {
                    "number": 13,
                    "text": "Na mpɛn ebiasa na magye hɔn efi hɔn atamfo nsamu, na woennu hɔnho wɔ hɔn bɔn ho."
                },
                {
                    "number": 14,
                    "text": "Na ber a wɔdze dza hɛn Ewuradze na hɛn Agyenkwa Jesus Christ abra hɛn ho nyina kãa ntam dɛ wɔbɔkɔ na wɔnye hɔn atamfo akɔkõ, na woedzi hɔn enuanom hɔn bɔgyaa ho wer no, hwɛ, Ewuradze ne ndze baa mo hɔ dɛ:"
                },
                {
                    "number": 15,
                    "text": "Awerdzi yɛ medze, na mubotua kaw; na osiandɛ dɛm nkorɔfo yi ennu hɔnho wɔ ber a megyee hɔn ekyir no, hwɛ, wobotwa hɔn efi asaase enyi do akyen."
                },
                {
                    "number": 16,
                    "text": "Na ɔbaa dɛ mopoow koraa dɛ mobɔkɔ nye m’atamfo akɔkõ; na meyɛɛ dɛ mbrɛ Ewuradze hyɛɛ me no pɛpɛɛpɛr; motwee moho sii nkyɛn hwɛɛ hɔn, ama maagye ndzɛmba a muhunii na metsee ho dase akyerɛ wiadzemba dɛ mbrɛ Sunsum no a ɔgye ndzɛmba a ɔbɛba ho dase kyerɛ no bɛda no edzi."
                },
                {
                    "number": 17,
                    "text": "Dɛm ntsi mekyerɛw dze ma hom Amanamamfo, nye hom Israelfifo so, sɛ dwumadzi no hyɛ ase a, hom nhyɛ ase mboaboa homho dɛ hom bɛsan hom ekyir akɔ hom egyapadze asaase do."
                },
                {
                    "number": 18,
                    "text": "Nyew, hwɛ, mekyerɛw dze ma asaase n’ano n’ano nyina, nyew, dze ma hom Israel ebusuakuw duebien no; hom na duebien a Jesus faa hɔn yɛɛ n’esuafo no bobu hom atsɛn dɛ mbrɛ hom ndwuma tse."
                },
                {
                    "number": 19,
                    "text": "Na mekyerɛw so dze ma nkorɔfo nkaa yi, hɔn so duebien no a Jesus faa hɔn wɔ asaase yi do no na wobobu hɔn atsɛn; na duebien no so a Jesus san mu yii hɔn wɔ Jerusalem asaase do no bobu hɔn atsɛn."
                },
                {
                    "number": 20,
                    "text": "Na dɛm ndzɛmba yinom na Sunsum no daa no edzi kyerɛɛ me; dɛm ntsi mekyerɛw ma hom nyinara. Na iyi ntsi na mekyerɛw ma hom ama hom eehu dɛ ɔwɔ dɛ hom nyina gyina Christ n’atsɛmbu egua no enyim, nyew, ɔkra biara a ɔkã Adam n’ebusuasantsen nyina ho no; na ɔsɛ dɛ hom gyina hɔ ma wobu hom atsɛn wɔ hom ndwuma ho, dɛ oye anaa omuo."
                },
                {
                    "number": 21,
                    "text": "Na ama hom aagye Jesus Christ n’asɛmpa no so a hom nsa bɛkã no edzi; na dɛ Jewfo so, Ewuradze n’ahyɛmu mba no benya dasegyefo bi akã hɔn a wohunii na wɔtsee dɛ Jesus a wokum no no, noara na ɔyɛ Christ na ɔyɛ Nyankopɔn kor noara so."
                },
                {
                    "number": 22,
                    "text": "Na mebɛpɛ dɛ mekasa dze asakyer asaase n’ano n’ano nyina ma woenu hɔnho na woesiesie hɔnho dze egyina Christ n’atsɛmbu egua no enyim."
                }
            ]
        },
        "/study/scriptures/bofm/morm/4": {
            "uri": "/study/scriptures/bofm/morm/4",
            "title": "Mormon 4",
            "data_type": "chapter",
            "chapter_name": "Tsir 4",
            "chapter_summary": [
                "Ɔkõ nye ewudzi kɔ do—Emumuyɛfo twe emumuyɛfo aso—Emumuyɛdze kɛse tahye sen dza esi pɛn wɔ Israel mu nyinara—Wɔdze mbaa na mbofra bɔ afɔr ma abosom—Lamanfo no hyɛ ase dɛ wɔrepra Nephifo no efi hɔn enyim. Christ N’Awoo ekyir bɛyɛ mfe 363–375."
            ],
            "verses": [
                {
                    "number": 1,
                    "text": "Na afei ɔbaa dɛ afe a ɔtɔ do ahaebiasa eduosia ebiasa mu no Nephifo nye hɔn nsordaafo no, kɔree nye Lamanfo no kɔkõe, wɔ Amamfo asaase nkyɛn."
                },
                {
                    "number": 2,
                    "text": "Na ɔbaa dɛ wɔpaam Nephifo hɔn nsordaafo no ma wɔsaan hɔn ekyir kɔr Amamfo asaase do. Na ber a nna wɔafonafona no, Lamanfo hɔn nsordaafo afofor baa hɔn do; na ɔkõ no mu yɛɛ dzen ara yie ma Lamanfo no gyee Amamfo kurow no, na wokunkum Nephifo no pii, na wɔfaa pii so ndɔmmum."
                },
                {
                    "number": 3,
                    "text": "Na hɔn mu dza wɔkae no so guanee na wɔkɔforaa nkorɔfo a wɔwɔ Teancum kuropɔn mu no mu. Afei, Teancum kurow no da mpoano afamu; na ɔbɛn Amamfo kuropɔn no so."
                },
                {
                    "number": 4,
                    "text": "Na osiandɛ Nephifo hɔn nsordaafo no hɔnankasa na wɔkɔr Lamanfo do no ntsi ɔmaa wɔhyɛɛ ase dɛ wɔrohwe hɔn; na sɛ annyɛ dɛm a nkyɛ Lamanfo no ennya tum wɔ hɔn do."
                },
                {
                    "number": 5,
                    "text": "Mbom, hwɛ, Nyankopɔn n’atsɛmbu no bɛba emumuyɛfo do; na ɔnam emumuyɛfo do na wɔtwe emumuyɛfo aso osiandɛ emumuyɛfo na wonunu adasamba hɔn akoma ma wɔkã bɔgya gu."
                },
                {
                    "number": 6,
                    "text": "Na ɔbaa dɛ Lamanfo no siesiee hɔnho dɛ wɔreba Teancum kurow no do."
                },
                {
                    "number": 7,
                    "text": "Na ɔbaa dɛ afe a ɔtɔ do ahaebiasa eduosia anan mu no, Lamanfo no baa Teancum kurow no do dɛ wɔrebɛgye Teancum kurow no so afa."
                },
                {
                    "number": 8,
                    "text": "Na ɔbaa dɛ Nephifo no paam hɔn ma wɔsaan hɔn ekyir. Na ber a Nephifo no hun dɛ woetum apam Lamanfo no, wɔhyɛɛ ase tuuw hɔnho wɔ hɔn ahoɔdzen ho; na wɔnam hɔnankasa hɔn ahoɔdzen do kɔree kɛfaa Amamfo kurow no bio."
                },
                {
                    "number": 9,
                    "text": "Na afei wɔyɛɛ dɛm ndzɛmba yi nyina, na afã na afã nyina wokum nyimpa mpempem, Nephifo nye Lamanfo mu nyina."
                },
                {
                    "number": 10,
                    "text": "Na ɔbaa dɛ afe a ɔtɔ do ahaebiasa eduosia esia bɛsenee, na Lamanfo no baa Nephifo no do bio nye hɔn bɔkõe; naaso Nephifo no ennu hɔnho wɔ emumuyɛdze a wɔyɛɛ no ho, mbom wɔkɔr do ara yɛɛ hɔn emumuyɛdze no."
                },
                {
                    "number": 11,
                    "text": "Na ɔyɛ dzen ma ano dɛ obotum akã anaa ɔdasanyi dɛ obotum akyerɛkyerɛ bɔgya nye ewudzi a osii nkorɔfo no mu no mu yie, wɔ Nephifo nye Lamanfo nyina mu; nna akoma biara epirim, ntsi wɔpɛɛ dɛ daa nyina wɔbɛkã bɔgya egu."
                },
                {
                    "number": 12,
                    "text": "Nna emumuyɛdze kɛse a ɔtse dɛm nnsii Lehi ne mba mu pɛn anaadɛ bi nnsii wɔ Israel fifo mu mpo da, tse dɛ dza osii dɛm nkorɔfo yi mu no, dɛ mbrɛ Ewuradze ne nsɛm se."
                },
                {
                    "number": 13,
                    "text": "Na ɔbaa dɛ Lamanfo no gyee Amamfo kuropɔn no, na ɔbaa no dɛm osiandɛ nna hɔn dodow sõ sen Nephifo hɔn dodow."
                },
                {
                    "number": 14,
                    "text": "Na wɔtoow santsen so kɔr Teancum kurow mu, na wɔpaam no mu nyimpa nyina fii hɔ, na wɔfaa hɔn mu pii ndɔmmum, mbaa nye mbofra, na wɔdze hɔn bɔɔ afɔr maa hɔn ehonyi enyame."
                },
                {
                    "number": 15,
                    "text": "Na ɔbaa dɛ mfe ahaebiasa eduosia esuon mu no, Nephifo no bo fuwii osiandɛ Lamanfo no dze hɔn mbaa nye mbofra abɔ afɔr, dɛm ntsi wɔdze ebufuw kɛse kɔr Lamanfo no do, ebufuw no yɛɛ dzen araa ma dɛm ntsi wɔhwee Lamanfo no bio, na wɔpaam hɔn fii hɔn nsaase do."
                },
                {
                    "number": 16,
                    "text": "Na Lamanfo no ammba Nephifo no do bio kesii afe a ɔtɔ do ahaebiasa eduosuon enum mu."
                },
                {
                    "number": 17,
                    "text": "Na dɛm afe yi mu no, wɔdze hɔn ahoɔdzen nyina baa Nephifo no do; na wɔannkan hɔn osiandɛ wɔdɔɔ sõ ara yie."
                },
                {
                    "number": 18,
                    "text": "Na ofi dɛm aber yi dze kɔ no, Nephifo no ennya tum wɔ Lamanfo do bio, mbom wɔhyɛɛ ase praa hɔn dɛ mbrɛ bɔw fi ewia enyim."
                },
                {
                    "number": 19,
                    "text": "Na ɔbaa dɛ Lamanfo no baa Amamfo kurow do; na ɔkõ a ɔyɛ dzen papanara sii Amamfo asaase do, na wɔhwee Nephifo."
                },
                {
                    "number": 20,
                    "text": "Na woguanee fii hɔn enyim, na wɔbaa Boaz kurow mu na wotumii nye Lamanfo no dzii akõ akokodur mu ma Lamanfo no enntum annhwe hɔn kesii dɛ wɔbaa hɔn do mpɛn a otsĩa ebien so."
                },
                {
                    "number": 21,
                    "text": "Na ber a wɔbaa hɔn do mpɛn a otsĩa ebien no, wɔpaam Nephifo no na wokunkum hɔn ara yie; na wɔdze hɔn mbaa nye mbofra bɔɔ afɔr bio ma hɔn abosom."
                },
                {
                    "number": 22,
                    "text": "Na ɔbaa dɛ Nephifo no guanee fii hɔn enyim bio a wɔfaa nyimpa a wɔwɔ nkurow nkurow nye nkuraase nkuraase mu nyina kãa hɔnho."
                },
                {
                    "number": 23,
                    "text": "Na afei emi, Mormon, muhun dɛ Lamanfo no rubobutuw asaase no, dɛm ntsi mokɔr koko Shim do, na mikeyii nkyerɛwee no a Ammaron dze siei maa Ewuradze no."
                }
            ]
        },
        "/study/scriptures/bofm/morm/5": {
            "uri": "/study/scriptures/bofm/morm/5",
            "title": "Mormon 5",
            "data_type": "chapter",
            "chapter_name": "Tsir 5",
            "chapter_summary": [
                "Mormon dzi Nephifo hɔn nsordaafo no enyim kɔ akõ dzendzen bi mu bio a wɔkã bɔgyagu na ewudzi kɛse—Mormon Nwoma no bopue na ɔbɛma Israelfo nyina agye edzi dɛ Jesus nye Christ no—Osian Lamanfo no hɔn enkyingye ntsi, wɔbɔbɔ hɔn apetse, na Sunsum no begyaa dɛ ɔnye hɔn ridzi aper—Hɔn nsa bɛkã asɛmpa no efi Amanamamfo hɔ wɔ nda a odzi ekyir no mu. Christ N’Awoo ekyir bɛyɛ mfe 375–384."
            ],
            "verses": [
                {
                    "number": 1,
                    "text": "Na ɔbaa dɛ mokɔr Nephifo no mu, na munuu moho wɔ nsew a midzii dɛ morommboa hɔn bio no ho; na wɔdze hɔn nsordaafo no hyɛɛ me nsa bio, osiandɛ wɔdze hɔn enyi too mo do dɛ emi na mubotum agye hɔn efi hɔn amandzehu mu."
                },
                {
                    "number": 2,
                    "text": "Mbom hwɛ, nna minnyi enyidado biara, osiandɛ minyim Ewuradze n’atsɛmbu a ɔbɛba hɔn do, osiandɛ woennu hɔnho wɔ hɔn bɔn ho, mbom wɔperee maa hɔn nkwa na woennsu ammfrɛ Nyia Ɔbɔɔ hɔn no."
                },
                {
                    "number": 3,
                    "text": "Na ɔbaa dɛ Lamanfo no baa hɛn do ber a yeguanee kɔr Jordan kurow mu no; mbom hwɛ wɔpaam hɔn na woenntum ammfa kurow no dɛm aber no."
                },
                {
                    "number": 4,
                    "text": "Na ɔbaa dɛ wɔbaa hɛn do bio, na yɛbɔɔ kurow no ho ban. Na nkuropɔn binom so wɔ hɔ a Nephifo no bɔɔ ho ban, na kwan a wɔfaa do bɔɔ ho ban no ntsi woenntum ammba kurow a ɔda hɛn enyim no mu ammbɛsɛɛ nkorɔfo a wɔwɔ hɛn asaase no do no."
                },
                {
                    "number": 5,
                    "text": "Mbom ɔbaa dɛ asaase a yɛfaa do a no mu nyimpa no mmboaa hɔn ano no, Lamanfo no sɛɛ hɔn, nye hɔn nkurow nye hɔn nkuraase, na wɔdze gya hyeew hɔn nkuropɔn nyina, na dɛm na mfe ahaebiasa eduosuon-akron twaa mu kɔree."
                },
                {
                    "number": 6,
                    "text": "Na ɔbaa dɛ afe a ɔtɔ do ahaebiasa eduowɔtwe mu no Lamanfo no baa bio dɛ wɔnye hɛn robɔkõ, na yɛdze akokodur gyinaa hɔn enyim; na mbom ne nyina yɛɛ gyan osiandɛ wɔdɔɔ sõ araa ma wotwuwii faa Nephifo no do tsiatsiaa hɔn do."
                },
                {
                    "number": 7,
                    "text": "Na ɔbaa dɛ yeguaan bio fii Lamanfo no hɔn enyim, na hɔn a hɔnho yɛɛ har no fii nsa, na hɔn a hɔnho annyɛ har no wɔsɛɛ hɔn."
                },
                {
                    "number": 8,
                    "text": "Na afei hwɛ, emi Mormon memmpɛ dɛ mekã awerɛhosɛm kɛse na ewurkadze a medze m’enyiwa hunii kyerɛ dze how nyimpa hɔn werɛ; mbom emi minyim dɛ ndzɛmba yinom wɔ dɛ ɔda edzi, na dɛ ndzɛmba a ɔwɔ nsumaamu nyina wɔbɛ da no edzi wɔ adan-etsifi—"
                },
                {
                    "number": 9,
                    "text": "Na dɛ dɛm ndzɛmba yinom ho nyimdzee so wɔ dɛ ɔba dɛm nkorɔfo nkaa yinom hɔ, nye Amanamamfo so hɔ, hɔn a Ewuradze akã dɛ wɔbɔbɔ nkorɔfo yi apetse, na dɛm nkorɔfo yi worummbu hɔn bi wɔ hɔn mu—dɛm ntsi merekyerɛw biribi oetwa no tsia, memmpɛ dɛ mekyerɛw ndzɛmba nyinara a muhunii no, osian mbrasɛm a me nsa akã ntsi, amma hom enndzi awerɛhow kɛse so osian dɛm nkorɔfo yi hɔn emumuyɛdze ntsi."
                },
                {
                    "number": 10,
                    "text": "Na afei hwɛ, iyi mekã kyerɛ hɔn asefo, nye Amanamamfo so a wɔbɔhwɛ Israel fifo do, na wosusu na wohu bea a hɔn nhyira fi ba no."
                },
                {
                    "number": 11,
                    "text": "Na minyim dɛ nkorɔfo a wɔbɛtse dɛm no bedzi awerɛhow wɔ Israel fifo hɔn haw ho; nyew, wobedzi awerɛhow wɔ dɛm nkorɔfo yi hɔn nsɛɛ ho; wobedzi awerɛhow dɛ nkorɔfo yi ennu hɔnho na wɔammfa hɔnho annto Jesus n’abaw mu."
                },
                {
                    "number": 12,
                    "text": "Afei wɔakyerɛw ndzɛmba yinom dze ama Jacob fifo nkaa; na wɔakyerɛw no wɔ dɛm kwan yi do, osiandɛ Nyame nyim dɛ emumuyɛdze runntum mmfa iyinom mmbrɛ hɔn; na wɔdze besie ama Ewuradze akɛpem dɛ ɔbɛda no edzi wɔ nankasa ne mber do."
                },
                {
                    "number": 13,
                    "text": "Na iyi nye mbrasɛm a me nsa akã, na hwɛ, wobeyi epue dɛ mbrɛ Ewuradze ne mbrasɛm kyerɛ, ber a obohu dɛ oye, wɔ ne nyansaa mu."
                },
                {
                    "number": 14,
                    "text": "Na hwɛ, wɔbɔkɔ Jewfo a wɔnngye nndzi no hɔ; na iyi ntsi na wɔbɔkɔ ama wɔama woehu dɛ Jesus nye Christ no, Nyame tseasefo ne Ba no; ama Egya no eedua no Dɔba kɛse no do ama ne onnyiewiei nhyehyɛɛ kɛse no aaba mu, ama woeekenyan Jewfo no, anaadɛ Israel fifo nyina, dze hɔn aba hɔn egyapadze asaase no do, dza hɔn Ewuradze Nyankopɔn dze ama hɔn no, dze ahyɛ n’ahyɛmu no mã;"
                },
                {
                    "number": 15,
                    "text": "Na ama nkorɔfo yi hɔn asefo aagye n’asɛmpa no edzi yie, dza obefi Amanamamfo hɔ akɔ hɔn hɔ no; na dɛm nkorɔfo yi wɔbɔbɔ hɔn apetse, na wɔbebir, wɔayɛ efĩfĩfo na nkorɔfo a wɔmmpɛ hɔn asɛm koraa, nkorɔfo a hɔn saso mmpuee hɛn mu pɛn, nyew, nnyɛ Lamanfo no mu mpo, osian hɔn ekyingye na abosonsom ntsi."
                },
                {
                    "number": 16,
                    "text": "Na hwɛ, Ewuradze no Sunsum egyaa dɛ ɔnye hɔn egyanom dzi aper dada; na wonnyi Christ na Nyankopɔn wɔ wiadze yi mu; na wɔabɔ hɔn apetse dɛ ntsɛw wɔ mframa enyim."
                },
                {
                    "number": 17,
                    "text": "Nkyɛ wɔyɛ nkorɔfo a hɔnho yɛ enyigye, nna Christ nye hɔn guanhwɛfo; nyew, nna Egya Nyankopɔn nye hɔn kandzifo."
                },
                {
                    "number": 18,
                    "text": "Mbom afei, hwɛ, seseiara Satan na odzi hɔn kan, tse dɛ ma wɔbɔ ntsɛw wɔ mframa enyim, anaa tse dɛ mbrɛ asorɛkye bɔ wusihɛn a onnyi abradaa anaa sekyɛ anaa biribiara a ɔdze bɛdandan noho no; na dɛ mbrɛ ɔtse no, dɛmara na wɔtse."
                },
                {
                    "number": 19,
                    "text": "Na hwɛ, Ewuradze atwe hɔn nhyira a ɔwɔ dɛ hɔn nsa kã wɔ asaase no do no asensɛn, dze ama Amanamamfo a wɔbɛfa asaase no."
                },
                {
                    "number": 20,
                    "text": "Mbom hwɛ, ɔbɛba dɛ Amanamamfo no bɛpam hɔn na wɔabɔ hɔn apetse; na Amanamamfo no apam hɔn na wɔabɔ hɔn apetse ekyir no, hwɛ, nna Ewuradze bɛkaa ahyɛmu a ɔnye Abraham nye Israel fifo dzii no."
                },
                {
                    "number": 21,
                    "text": "Na Ewuradze so bɛkaa atseneneefo hɔn mpaabɔ a wɔdze ato n’enyim ama hɔn."
                },
                {
                    "number": 22,
                    "text": "Na afei, O Amanamamfo, hom besi dɛn egyina Nyame no tum ano, gyedɛ hom nu homho na hom dan fi hom ndzebɔn kwan do?"
                },
                {
                    "number": 23,
                    "text": "Ana hom nnyim dɛ hom wɔ Nyame ne nsamu? Ana hom nnyim dɛ tum nyina yɛ nedze, na sɛ ɔhɛn mu kɛse a asaase bɔbobɔw dɛ nwoma?"
                },
                {
                    "number": 24,
                    "text": "Dɛm ntsi, hom nnu homho, na hom mbrɛ homho adze wɔ n’enyim, amma ɔammfa pɛrpɛrdzi enntsia hom—amma Jacob n’asenyi nkaase bi ammba hom mu dɛ awendadze, na ɔammbɛtsetsew hom mu esinesin; na obiara nnyi hɔ a ɔbɛgye hom."
                }
            ]
        },
        "/study/scriptures/bofm/morm/6": {
            "uri": "/study/scriptures/bofm/morm/6",
            "title": "Mormon 6",
            "data_type": "chapter",
            "chapter_name": "Tsir 6",
            "chapter_summary": [
                "Nephifo no boa hɔn ano wɔ Cumorah asaase do dɛ wɔrobɔkɔ sa a odzi ewiei—Mormon dze nkyerɛwee krɔnkrɔn no suma koko Cumorah mu—Lamanfo no dzi konyim, na wɔsɛɛ Nephifo hɔn man no—Hɔn mu mpempem na wɔdze nkrantsee kum hɔn. Christ N’Awoo ekyir bɛyɛ mfe 385."
            ],
            "verses": [
                {
                    "number": 1,
                    "text": "Na afei mewie me nkyerɛwee a ɔfa mo nkorɔfo Nephifo hɔn nsɛe ho no. Na ɔbaa dɛ yetuu ntsen wɔ Lamanfo no hɔn enyim."
                },
                {
                    "number": 2,
                    "text": "Na emi, Mormon, mekyerɛɛw nwoma dze kɛmaa Lamanfo hɔn hen dɛ mepɛ dɛ ɔma hɛn kwan ma yɛboaboa hɛn nkorɔfo ano dze hɔn kɔ Cumorah asaase a ɔwɔ koko bi a wɔfrɛ no Cumorah ne nkyɛn, na hɔ na yɛnye hɔn bɔkõ."
                },
                {
                    "number": 3,
                    "text": "Na ɔbaa dɛ Lamanfo hɔn hen no maa me kwan dɛ dza mepɛ no menyɛ."
                },
                {
                    "number": 4,
                    "text": "Na ɔbaa dɛ yetuu ntsen wɔ Cumorah asaase do, na yesisii hɛn ntamadan dze bɔɔ Cumorah koko no ho aprɔw; na ɔwɔ asaase a esu pii, esutsen nye nsunyiwa pii wɔ do; na ha na yenyaa enyidado dɛ hɛn nsa bɛda Lamanfo do."
                },
                {
                    "number": 5,
                    "text": "Na ber a mfe ahaebiasa eduowɔtwe twaa mu no, yɛboaboaa hɛn nkorɔfo nyina a wɔaka no ano dze hɔn kɔr Cumorah asaase do."
                },
                {
                    "number": 6,
                    "text": "Na ɔbaa dɛ ber a yɛboaboaa hɛn nkorɔfo nyina ano kɔr Cumorah asaase do no, hwɛ emi, Mormon, mehyɛɛ ase dɛ mereyɛ akɔdaa; na minyim dɛ iyi nye mo nkorɔfo hɔn kõ a odzi ewiei, na minyim so dɛ Ewuradze ahyɛ me dɛ mma memma kyerɛwsɛm no a hɛn egyanom adan egya no a ɔyɛ krɔnkrɔn no nnkedzi Lamanfo nsamu, (osiandɛ Lamanfo no bɛsɛɛ no) dɛm ntsi mefaa nkyerɛwee yi fii Nephi ne mprɛtse no do, na medze kyerɛwsɛm a Ewuradze dze hyɛɛ me nsa nyina no sumaa Cumorah koko no mu, gyedɛ mprɛtse kakra yinom nko na medze maa me ba Moroni."
                },
                {
                    "number": 7,
                    "text": "Na ɔbaa dɛ mo nkorɔfo nye hɔn yernom na hɔn mba hun dɛ afei Lamanfo nsordaafo no etu ntsen wɔ hɔn do; na wɔdze owu ho suro kɛse a ɔhyɛ emumuyɛfo nyina kra do no dze tweɔn hɔn."
                },
                {
                    "number": 8,
                    "text": "Na ɔbaa dɛ wɔbae nye hɛn bɔkõe, na hu hyɛɛ ɔkra biara mã osian hɔn dodow ntsi."
                },
                {
                    "number": 9,
                    "text": "Na ɔbaa dɛ wɔdze afõwa, nye egyen, nye egyen-menaba, nye ekuma, nye ɔkõ ho akodze ahorow nyina tui hyɛɛ mo nkorɔfo no do."
                },
                {
                    "number": 10,
                    "text": "Na ɔbaa dɛ wotwitwaa mo nkorɔfo no guu famu, nyew, me mpem du mpo a wɔkã mo ho no, na mutwae hwee hɔn finimfin; a nna mepira; na wɔpaa moho kɔree a woennku me."
                },
                {
                    "number": 11,
                    "text": "Na ber a wotwaa mu kɔree na wotwitwaa mo nkorɔfo nyinara guu famu no, ɔkaa hɛn mu eduonu anan, (nna me ba Moroni kã ho) na hɛn na yɛkaa a yeennwu wɔ mo nkorɔfo mu no, hwɛ adze kyee no a Lamanfo no fii Cumorah koko no n’etsifi saan hɔn ekyir kɔr hɔn nseraban hɔ no, yehun mo nkorɔfo mpem du no a nna midzi hɔn enyim no dɛ woetwitwa hɔn egu famu."
                },
                {
                    "number": 12,
                    "text": "Na yehun mpem du no so a me ba Moroni dzii hɔn enyim no."
                },
                {
                    "number": 13,
                    "text": "Na hwɛ, Gidgiddonah ne mpem du atotɔ, na ɔnoara so fora hɔn mu."
                },
                {
                    "number": 14,
                    "text": "Na Lamah nye ne mpem du atotɔ; na Gilgal nye ne mpem du atotɔ, na Limhah nye ne mpem du atotɔ; na Jeneum nye ne mpem du atotɔ; na Cumenihah, nye Moronihah, nye Antionum, nye Shiblom, nye Shem, nye Josh, hɔn mu biara nye ne mpem du atotɔ."
                },
                {
                    "number": 15,
                    "text": "Na ɔbaa dɛ du bio so kã ho a hɔn mu biara nye ne mpem du totɔree, wɔ afõwa ano; nyew, mo nkorɔfo no nyina wui, gyedɛ eduonu anan no a wɔkã moho no, nye kumaabi so a wofii nsa guanee kɔr anaafo nkurow mu no, nye kumaabi a woguanee kɛkãa Lamanfo ho no nko na wɔkae; na hɔn honam nye hɔn mbiew, na bɔgya gu asaase no n’enyi do, hɔn a wokum hɔn no woeegya egu hɔ ma wɔabɔ etur wɔ asaase no do, na wɔadworow na wɔasan akɔ dɛtse mu."
                },
                {
                    "number": 16,
                    "text": "Na yaw bubuu me kra osian oku a wɔdze kunkum mo nkorɔfo ntsi; na metseaa mu dɛ:"
                },
                {
                    "number": 17,
                    "text": "O hom ahoɔfɛfo, ebɛnadze ntsi na hom fii Ewuradze n’akwan mu? O hom ahoɔfɛfo, ebɛnadze ntsi na hom poow Jesus a nna ogyina hɔ ebue n’abasa mu regye hom yi?"
                },
                {
                    "number": 18,
                    "text": "Hwɛ, sɛ hom annyɛ dɛm adze yi a, nkyɛ hom anntotɔ. Mbom hwɛ, hom atotɔ, na musũ ma hom."
                },
                {
                    "number": 19,
                    "text": "O hom mbabanyin nye mbabaa ahoɔfɛfo, hom egyanom nye nãnom, hom kunnom nye yernom, hom ahoɔfɛfo, ebɛnadze ntsi na nkyɛ hom bɔtotɔ?"
                },
                {
                    "number": 20,
                    "text": "Mbom hwɛ, hom kɔ, na m’awerɛhow runntum mma hom nnsan mmba."
                },
                {
                    "number": 21,
                    "text": "Na da no reba a hom dza ɔnnkyebo yi bɛfa bɛkyebo ahyɛ, na dɛm nyimpadua yi a sesei ɔroprɔw wɔ prɔwee mu yi, ɔrennkyɛr na ɔabɛyɛ nyimpadua a ɔmmprɔw; na nkyii hom begyina Christ n’atsɛmbu egua no enyim ma woebu hom atsɛn dɛ mbrɛ hom ndwuma tse; na sɛ ɔba no dɛ hom yɛ atseneneefo a, nna oehyira hom nye hom egyanom a woedzi hom enyim kɔ no."
                },
                {
                    "number": 22,
                    "text": "O nkyɛ hom nyaa nnuho ansaana dɛm ɔsɛɛ kɛse yi aba hom do. Mbom hwɛ, hom kɔ dada, na Egya no, nyew Onnyiewiei sor Egya no, nyim hom gyinabew; na ɔnye hom bedzi no dɛ mbrɛ ne pɛrpɛrdzi nye n’ehumbɔbɔr no tse."
                }
            ]
        },
        "/study/scriptures/bofm/morm/7": {
            "uri": "/study/scriptures/bofm/morm/7",
            "title": "Mormon 7",
            "data_type": "chapter",
            "chapter_name": "Tsir 7",
            "chapter_summary": [
                "Mormon to nsa frɛɛ Lamanfo a wɔwɔ nda a odzi ekyir no mu no dɛ wɔngye Christ ndzi, wɔngye N’asɛmpa no nto mu na wɔngye hɔn nkwa—Hɔn a wɔgye Bible dzi nyina bɛgye Mormon Nwoma no so edzi. Christ N’Awoo ekyir bɛyɛ mfe 385."
            ],
            "verses": [
                {
                    "number": 1,
                    "text": "Na afei, hwɛ, mebɛkã biribi akyerɛ nkorɔfo nkaa yi a woefi owu nsa no, sɛ ɔba dɛ Nyankopɔn bɛma wɔatse me nsɛm a, ama woeehu ndzɛmba a ɔfa hɔn egyanom ho; nyew, mekasa kyerɛ hom, hom a hom yɛ Israel fifo nkaa; na iyinom nye nsɛm a merekã:"
                },
                {
                    "number": 2,
                    "text": "Hom nhu dɛ hom yɛ Israel fifo."
                },
                {
                    "number": 3,
                    "text": "Hom nhu dɛ ɔsɛ dɛ hom nu homho, annyɛ dɛm a wɔrenngye hom nkwa."
                },
                {
                    "number": 4,
                    "text": "Hom nhu dɛ ɔsɛ dɛ hom dze ɔkõ ho akodze gu famu, na hom enyi nngye dɛ hombɛkã bɔgya egu bio, na hom nnsan mmfa akodze bio, gyedɛ Nyankopɔn noara hyɛ hom ana."
                },
                {
                    "number": 5,
                    "text": "Hom nhu dɛ ɔsɛ dɛ hom nya hom egyanom ho nyimdzee, na hom nu homho wɔ hom bɔn nye hom emumuyɛ nyina ho, na hom gye Jesus Christ dzi, dɛ ɔno nye Nyankopɔn ne Ba no, no na Jewfo na wokum no, na ɔnam Egya no tum do ɔasoɛr bio, dɛm ntsi oedzi nkonyim wɔ owumaa do; na no mu so na owu no bɔr ammen."
                },
                {
                    "number": 6,
                    "text": "Na ɔdze owusoɛr abɔbɔ adze, dɛm ntsi wobenyan nyimpa ma oekegyina n’atsɛmbu egua no enyim."
                },
                {
                    "number": 7,
                    "text": "Na ɔama ɔpon aba wiadze, dɛm ntsi obiara a afɔdze biara nnyi noho wɔ n’enyim wɔ atsɛmbu da no mu no wɔbɛma no kwan dɛ ɔnkɛtsena Nyankopɔn nkyɛn wɔ n’ahenman mu, na ɔnye sor adwontokuw no atow ayɛyi ndwom a ɔmmbɔadze da dze ama Egya no, nye Ɔba no, nye Sunsum Krɔnkrɔn no a wɔbɔmu yɛ Nyame kor, wɔ tsebew ahomka mu a onnyi ewiei mu."
                },
                {
                    "number": 8,
                    "text": "Dɛm ntsi hom nnu homho, na wonnuma hom wɔ Jesus ne dzin mu, na hom nsuo Christ n’asɛmpa no mu yie, dza wɔdze robɔto hom enyim, nnyɛ dza ɔwɔ kyerɛwsɛm yi mu nko na mbom kyerɛwsɛm so a obefi Jewfo hɔ aba Amanamamfo hɔ no, dɛm kyerɛwsɛm no a obefi Amanamamfo so hɔ aba hom hɔ no."
                },
                {
                    "number": 9,
                    "text": "Na hwɛ, wɔakyerɛw iyi ama hom aagye ɔno so edzi; na sɛ hom gye ɔno dzi a hom bɛgye iyi so edzi; na sɛ hom gye iyi dzi a hom bohu dza ɔfa hom egyanom ho, nye anwanwadze pii a wɔnam Nyankopɔn no tum do yɛɛ wɔ hɔn mu."
                },
                {
                    "number": 10,
                    "text": "Na hom bohu so dɛ hom yɛ Jacob n’asefo nkaa; dɛm ntsi wɔakan hom afora edzikamfo a wɔyɛ ahyɛmu mba no; na sɛ ɔba dɛ hom gye Christ dzi, na wonuma hom, wodzi kan dze nsu, na nkyii wɔdze ogya nye Sunsum Krɔnkrɔn, dɛ mbrɛ Agyenkwa no yɛɛ dze yɛ fasusu no, dɛ mbrɛ ɔahyɛ hɛn no a, obesi hom yie wɔ atsɛmbu da no mu. Amen."
                }
            ]
        },
        "/study/scriptures/bofm/morm/8": {
            "uri": "/study/scriptures/bofm/morm/8",
            "title": "Mormon 8",
            "data_type": "chapter",
            "chapter_name": "Tsir 8",
            "chapter_summary": [
                "Lamanfo no per hwehwɛ na wɔsɛɛ Nephifo no—Wɔnam Nyankopɔn no tum do beyi Mormon Nwoma no epue—Mpaa bɛba hɔn a wɔnam ebufuhyew na aperdzi do tsia Ewuradze n’edwuma no—Nephifo hɔn kyerɛwsɛm no bopue wɔ da a emumuyɛdze, ɔsɛɛ na gyedzi ho asehwe bɛba. Christ N’Awoo ekyir bɛyɛ mfe 400–421."
            ],
            "verses": [
                {
                    "number": 1,
                    "text": "Hwɛ emi, Moroni, mewie m’egya Mormon ne nkyerɛwee no. Hwɛ, mbom mowɔ nsɛm kakraabi so kyerɛw, ndzɛmba bi a m’egya hyɛɛ me no."
                },
                {
                    "number": 2,
                    "text": "Na afei ɔbaa dɛ Cumorah ɔkõ kɛse a ɔsõ yie ekyir no, hwɛ, Nephifo no a wofii nsa kɛhyɛɛ nkurow a ɔwɔ anaafo afamu hɔ no, Lamanfo no tsiiw hɔn kodu dɛ wɔsɛɛ hɔn nyinara."
                },
                {
                    "number": 3,
                    "text": "Na m’egya so wokum no, na emi nkotsee na mekae ma merekyerɛw mo nkorɔfo hɔn nsɛe yaayaw ho nsɛm yi. Mbom hwɛ, wɔkɔ, na merehyɛ m’egya ne mbrasɛm no mã. Na sɛ woboku me a, minnyim."
                },
                {
                    "number": 4,
                    "text": "Dɛm ntsi mebɛkyerɛw na medze kyerɛwsɛm no esuma asaase mu; na beebi a mobɔkɔ dze onnhia."
                },
                {
                    "number": 5,
                    "text": "Hwɛ, m’egya na ɔakyerɛw dɛm nsɛm yi, na ɔakyerɛ ne siantsir so. Na hwɛ, sɛ kwan wɔ mprɛtse no do a nkyɛ mo so mebɛkyerɛw, na mbom kwan nnyi do; na adze a wɔdze yɛ no so minnyi bi osiandɛ aka mo nko. Woeku m’egya wɔ ɔkõ no mu, nye mo nkorɔfo nyinara, na minnyi anyɛnkofo anaa beebi a mobɔkɔ; na minnyim mbertsentsen a Ewuradze bɛma medze atsena ase."
                },
                {
                    "number": 6,
                    "text": "Hwɛ, mfe ahaanan na etwa mu kɔ fitsi aber a hɛn Ewuradze nye hɛn Agyenkwa dze baa no."
                },
                {
                    "number": 7,
                    "text": "Na hwɛ, Lamanfo no etsiw mo nkorɔfo, Nephifo no, fi kuropɔn kor mu kɔ kuropɔn kor so mu; fi bea kor do kɔ bea kor so do, ekesi dɛ hɔn mu biara mpo annka; na hɔn asehwe no sõ yie; nyew, mo nkorɔfo Nephifo no hɔn nsɛe no sõ na ɔyɛ nwanwa."
                },
                {
                    "number": 8,
                    "text": "Na hwɛ, Ewuradze ne nsa na ɔayɛ iyi. Na hwɛ so dɛ Lamanfo no nye hɔnho ridzi akõ; na ewudzi na bɔgyaka rokɔ aprɔw wɔ asaase no enyi do; na obiara nnyim ber a ɔkõ no bɔbɔ adze."
                },
                {
                    "number": 9,
                    "text": "Na afei, hwɛ, merennkã biribiara a ɔfa hɔnho bio, osiandɛ hɔn mu biara nnyi hɔ bio kã Lamanfo nye edwotwafo no nko ho na wɔtse nkwa mu wɔ asaase n’enyi do."
                },
                {
                    "number": 10,
                    "text": "Na obiara nnyi hɔ a onyim Nyame nokwafo no kã Jesus n’esuafo no ho, hɔn a nna wɔwɔ asaase no do kesii dɛ nkorɔfo no hɔn emumuyɛdze yɛɛ kɛse ma Ewuradze ammpɛ dɛ wɔnye nkorɔfo no bɛtsena; na sɛ wɔwɔ asaase yi enyi do dze a, ɔdasanyi biara nnyim."
                },
                {
                    "number": 11,
                    "text": "Mbom hwɛ, m’egya na emi dze yehun hɔn na wɔasoom hɛn."
                },
                {
                    "number": 12,
                    "text": "Na obiara a ne nsa bɛkã kyerɛwsɛm yi, na ɔronnhwɛ no mu esintɔ ho na orummbu no enyimtsia no, onyia no bohu ndzɛmba akɛse sen iyinom. Hwɛ, emi nye Moroni, na sɛ ɔbɛyɛ yie a nkyɛ mebɛda ndzɛmba nyina edzi akyerɛ hom."
                },
                {
                    "number": 13,
                    "text": "Hwɛ, dza merekã a ɔfa nkorɔfo yi ho no, medze aba ewiei. Meyɛ Mormon ne ba, na m’egya yɛ Nephi n’asenyi."
                },
                {
                    "number": 14,
                    "text": "Na emi mara so na medze nkyerɛwee yi rusuma ama Ewuradze; mprɛtse no dze, noho nnyi mfaso, osian Ewuradze ne mbrasɛm ntsi. Osiandɛ ɔkãa no nokwar mu dɛ onnyi kwan dɛ obiara ne nsa kã dze nya noho; mbom nkyerɛwee no som bo kɛse; na nyia obeyi epue kan mu no, Ewuradze behyira no."
                },
                {
                    "number": 15,
                    "text": "Na obiara nnyi tum a ɔdze beyi epue gyedɛ Nyankopɔn dze ma no, osiandɛ Nyankopɔn pɛ dɛ nyia ɔbɛyɛ no, n’enyiwa bɛyɛ kor wɔ n’enyimnyam nko do, anaa dɛ Ewuradze ne tsetse ahyɛmu mba no a wɔabɔ hɔn apetse dada no hɔn yieyɛ ntsi."
                },
                {
                    "number": 16,
                    "text": "Na nhyira nkɔ nyia ɔdze dɛm adze yi bopue kan mu; na wobeyi efi sum mu aba kan mu, dɛ mbrɛ Nyankopɔn n’asɛm se; nyew, wobeyi efi asaase mu, na ɔbɛhyerɛn efi sum mu dze nyimdzee abrɛ adasa: na ɔnam Nyankopɔn no tum do bɛyɛ."
                },
                {
                    "number": 17,
                    "text": "Na sɛ mfom bi ba mu a nna ɔyɛ nyimpa no mfom. Mbom hwɛ, yennyim mfom biara; naaso Nyankopɔn dze onyim adze nyina; dɛm ntsi, nyia obu enyimtsia no, ma ɔnhwɛ yie amma ɔannkɔ hɛl ogya no mu."
                },
                {
                    "number": 18,
                    "text": "Na nyia ɔbɛse dɛ: Fa kyerɛ me, annyɛ a wɔbɔhwe wo no—wɔmma ɔnhwɛ noho yie amma ɔannhyɛ dza Ewuradze abra ho no."
                },
                {
                    "number": 19,
                    "text": "Na hwɛ nyia ɔbɛpɛ ntsɛm ebua atsɛn no wɔbɛpɛ ntsɛm ebua no so atsɛn, na dɛ mbrɛ no ndwuma tse no dɛmara so na n’akatua bɛyɛ; dɛm ntsi, nyia ɔhwe no Ewuradze so bɔhwe no bi."
                },
                {
                    "number": 20,
                    "text": "Tsie dza kyerɛwsɛm no kã—mma nyimpa biara nnhwe ne nyɛnko anaadɛ ommbua atsɛn; osiandɛ atsɛmbu yɛ medze, Ewuradze na ɔse, na awerdzi so dzi wɔ me, na medze ho akatua bɛma."
                },
                {
                    "number": 21,
                    "text": "Na nyia no bo fuw na ɔper tsia Ewuradze n’edwuma, na otsia Ewuradze n’ahyɛmu mba a wɔyɛ Israel fifo, na ɔkã dɛ: Yɛbɛsɛɛ Ewuradze n’edwuma, na Ewuradze rennkaa ahyɛmu a ɔnye Israel fifo edzi no—dɛm nyimpa no wɔ mbusu mu na wobotwa no na wɔatow no akyen ogya mu;"
                },
                {
                    "number": 22,
                    "text": "Na Ewuradze onnyiewiei no botae bɔkɔ do aba ekesi dɛ n’anohoba nyina bɛhyɛ mã."
                },
                {
                    "number": 23,
                    "text": "Yɛ Isaiah no nkɔnhyɛ no mu mpɛnsampɛnsamu. Hwɛ, murunntum nnkyerɛw. Nyew, hwɛ mese hom dɛ, dɛm ahotseweefo no a woedzi m’enyim kan kɔ, hɔn a nna wɔwɔ asaase yi do no bosũ, nyew, wobosũ afrɛ Ewuradze efi huntuma mu mpo; na dɛ Ewuradze tse ase yi, ɔbɛkaa ahyɛmu a ɔnye hɔn edzi no."
                },
                {
                    "number": 24,
                    "text": "Na onyim dɛ hɔn mpaabɔ a wɔbɔe no, wɔbɔe maa hɔn enuanom. Na onyim hɔn gyedzi, na ne dzin mu na wɔdze tutuu mbepɔw; na ne dzin mu na wotumii maa asaase wosowee; na n’asɛm no mu tum na ɔmaa efiadze adan dwuruwii guu famu; nyew, ogyatanaa mpo enntum annhyew hɔn, anaadɛ mbowa abɔyafo anaa mbowatsena a wɔwɔ bɔr enntum annyɛ hɔn hwee, osian tum a ɔwɔ n’asɛm mu no ntsi."
                },
                {
                    "number": 25,
                    "text": "Na hwɛ, hɔn mpaabɔ so wɔbɔe dze maa nyia Ewuradze bɛma ɔdze dɛm ndzɛmba yi aba."
                },
                {
                    "number": 26,
                    "text": "Na onnhia dɛ obiara bɛkã dɛ dɛm ndzɛmba yi remmba, na ɔbɛba ampa, osiandɛ Ewuradze akã; na wobodua Ewuradze ne nsa do efi asaase mu epue, na obiara runntum nnsianka hɔn; na ɔbɛba wɔ da a wɔbɛkã dɛ anwanwadze ne yɛ etwa no, na ɔbɛba mpo tse dɛ mbrɛ obi rekasa fi ewufo mu no."
                },
                {
                    "number": 27,
                    "text": "Na ɔbɛba wɔ da a ahotseweefo hɔn bɔgyaa bosũ afrɛ Ewuradze, osian nsumaamu fɛkuwbɔ nye sum mu ndwuma ntsi."
                },
                {
                    "number": 28,
                    "text": "Nyew, ɔbɛba wɔ da a nna wɔapow Nyankopɔn no tum, na asɔrasɔr nyina woegugu ho fĩ na ahantan ahyɛ hɔn mã; nyew, wɔ da mpo a asɔrasɔr mu banodzifo nye akyerɛkyerɛfo no hɔn bɔsoɛr ama hɔn akoma do wɔ ahantan mu, ma hɔn a wɔdɔm hɔn asɔr no mpo enyi aber hɔn."
                },
                {
                    "number": 29,
                    "text": "Nyew, ɔbɛba wɔ da a wɔbɛtse ogya nkã na ehum, nye nsuwusiw bopue efi amanadze do;"
                },
                {
                    "number": 30,
                    "text": "Na wɔbɛtse akõkoekõ nye akosɛm nkã nye asaasewosow wɔ mbea pii do."
                },
                {
                    "number": 31,
                    "text": "Nyew, ɔbɛba wɔ da a nna efĩfĩdze kɛse ahyɛ asaase enyi do mã; na ewudzi, nye edwotwa, nye atorsɛm ne kã, na ndabraba, nye ndwamambɔ, nye ekyiwadze horow nyina aba; aber no dodowara bɛkã dɛ, Yɛ iyi, anaa yɛ dɛm, na ɔmmfa ho, na Ewuradze bɛgye iyinom atomu wɔ da a odzi ewiei no mu. Mbom dɛm nkorɔfo no ndue na wɔhyɛ bɔnwen wenwen mu nye emumuyɛ nkyehoma mu."
                },
                {
                    "number": 32,
                    "text": "Nyew, na ɔbɛba wɔ da a wɔakyekyer asɔrasɔr no na wɔbɛkã dɛ: Bra mo hɔ, na wo sika ntsi wɔdze wo bɔn bɛkyɛ wo."
                },
                {
                    "number": 33,
                    "text": "O hom emumuyɛfo, nye enyifurafo nye akɔnkyefo, ebɛnadze ntsi na hom akyekyer asɔrasɔr ama homho dze repɛ adze yi? Ebɛnadze ntsi na hom asakyer Nyankopɔn n’asɛm krɔnkrɔn no na hom dze afɔbu rema hom akra yi? Hwɛ, hom nhwehwɛ Nyankopɔn ne nyikyerɛ mu; na hwɛ mber no reba a dɛm ndzɛmba yi nyinara bɛhyɛ mã."
                },
                {
                    "number": 34,
                    "text": "Hwɛ, Ewuradze eyi ndzɛmba nwanwa akɛse a ɔfa dza ɔrennkyɛr na ɔaba no akyerɛ me, da no a dɛm ndzɛmba yi bopue hom mu no."
                },
                {
                    "number": 35,
                    "text": "Hwɛ, mekasa kyerɛ hom tse dɛ ma hom wɔ ha, naaso hom nnyi ha. Mbom hwɛ, Jesus Christ eyi hom akyerɛ me, na minyim hom ndzeyɛɛ."
                },
                {
                    "number": 36,
                    "text": "Na minyim dɛ hom nantsew akoma mu ahantan mu; na hom mu kumaabi na wɔmmema hɔnho do ahantan mu, nnhyehyɛ ntar fɛɛfɛw, mmfa enyiber, mansotwe, ɔyamugya, na atseetsee, na emumuyɛ ahorow nyina mmbɔ bra; na hom nsɔrbansɔrba, nyew, no mu biara ho egu fĩ osian akoma a ahopɔw ahyɛ no mã ntsi."
                },
                {
                    "number": 37,
                    "text": "Na hwɛ hom dɔ sika, nye hom ahodze, nye hom ntar fɛɛfɛw, nye hom asɔrasɔr no mu nsiesie, sen mbrɛ hom dze dɔ ehiafo nye abɔbɔfo, ayarfo nye amandzehufo."
                },
                {
                    "number": 38,
                    "text": "O hom efĩfĩdzefo, hom enyisomakyerɛfo, hom akyerɛkyerɛfo a hom tɔn homho dze gye dza ɔdɔ nkandar, ebɛnadze ntsi na hom egu Nyankopɔn n’asɔr fĩ yi? Ebɛnadze ntsi na ɔyɛ hom fɛr dɛ hom bɛfa Christ ne dzin ato hom do? Ebɛnadze ntsi na hom nndwen nnhu dɛ enyigye a onnyi ewiei som bo kɛse sen awerɛhow a onnwu da—osian wiadze ayɛyi ntsi a?"
                },
                {
                    "number": 39,
                    "text": "Ebɛnadze ntsi na hom dze dza nkwa nnyi mu hyehyɛ homho, na mbom hom hwɛ ma hɔn a ɔkɔm dze hɔn, nye ehiafo, na hɔn a wɔda adagyaw, nye ayarfo nye hɔn a woruhu amandze pa homho kɔ, na hom bu enyi gu hɔn do?"
                },
                {
                    "number": 40,
                    "text": "Nyew, ebɛnadze ntsi na hom hyehyɛ nsumaamu ekyiwadze to hɔ dze pɛ mfaso na hom ma ekunafo si nkrum wɔ Ewuradze enyim na ngyanka so si nkrum wɔ Ewuradze enyim, na hɔn egyanom nye hɔn kunnom so hɔn bɔgyaa sũ fi asaase mu fow kɔ Ewuradze hɔ, ma awerdzi gu hom etsifi yi?"
                },
                {
                    "number": 41,
                    "text": "Hwɛ, awerdzi afõwa sensɛn hom do; na mber bi reba a ɔdze ahotseweefo hɔn bɔgyaa ho awerdzi bogu hom do, na ɔnnkɛma woesũ bio."
                }
            ]
        },
        "/study/scriptures/bofm/morm/9": {
            "uri": "/study/scriptures/bofm/morm/9",
            "title": "Mormon 9",
            "data_type": "chapter",
            "chapter_name": "Tsir 9",
            "chapter_summary": [
                "Moroni frɛ hɔn a wɔnngye Christ nndzi no dɛ wonnu hɔnho—Ɔbɔ Nyame a ɔyɛ anwanwadze, nyia ɔma nyikyerɛ na ohue akyɛdze na nsɛnkyerɛdze gu nokwardzifo do no ho dawur kyerɛe—Anwanwadze dwumadzi gyaa osian ekyingye ntsi—Nsɛnkyerɛdze dzi agyedzifo ekyir—Wotu adasamba fo dɛ wɔnyɛ enyansafo na wondzi mbrasɛm no do. Christ N’Awoo ekyir bɛyɛ mfe 401–421."
            ],
            "verses": [
                {
                    "number": 1,
                    "text": "Na afei, mekasa so fa hɔn a wɔnngye Christ nndzi no ho."
                },
                {
                    "number": 2,
                    "text": "Hwɛ, ana hom bɛyge hom sera da no edzi—hwɛ, ber a Ewuradze bɛba no, nyew, dɛm da kɛse no a asaase bɔbobɔw aboa ano dɛ nwoma, na hyew kɛse bɛnan no mu ndzɛmba nyina no, nyew, dɛm da no a wɔdze hom bɛba ebegyina Nyame Eguambaa no enyim no—ana dɛm aber no hom bɛkã dɛ Nyankopɔn nnyi hɔ?"
                },
                {
                    "number": 3,
                    "text": "Dɛm aber no ana hom bɔkɔ do apow Christ, anaadɛ hom botum ahwɛ Nyame Eguambaa no? Ana hom susu dɛ hom nye no bɛtsena wɔ ber a hom afɔdzi ho adwendwen ahyɛ hom mã? Ana hom susu dɛ hom botum nye Krɔnkrɔnnyi a ɔtse dɛm atsena na hom enya ahomka, ber a hom afɔdzi ho adwendwen ebubu hom akra osiandɛ hom ebu ne mbra no enyimtsia ntsi."
                },
                {
                    "number": 4,
                    "text": "Hwɛ, mese hom dɛ hom werɛ bɔhow mbordo dɛ hom nye krɔnkrɔnnyi pɛrpɛr Nyankopɔn bɛtsena wɔ ber a hom efĩfĩdze ho adwendwen da n’enyim, sen dɛ hom nye akra a wɔwɔ hɛl a woebu hɔn fɔ no bɛtsena."
                },
                {
                    "number": 5,
                    "text": "Na hwɛ, ber a wɔbɛma kwan ma hom ehu hom adagyaw wɔ Nyankopɔn enyim, na hom ehu Nyankopɔn n’enyimnyam nye Jesus Christ no krɔnkrɔnyɛ no, ɔdze gya a ɔdzɛw a onndum da bogu hom do."
                },
                {
                    "number": 6,
                    "text": "O hom ekyingyefo, hom ndan mbra Ewuradze hɔ; hom nsũ dzendzenndzen mfrɛ Egya no ɔdzen do wɔ Jesus ne dzin mu, na hom ntsew homho wɔ Eguambaa no bɔgyaa no mu, kyerɛ dɛ wobohu hom dɛ nkekãa bi nnyi homho, na homho atsew, hom ayɛ fɛw, na hom ayɛ fitaa wɔ da kɛse a odzi ewiei no mu."
                },
                {
                    "number": 7,
                    "text": "Na afei mekasa kyerɛ hom a hom pow Nyankopɔn ne nyikyerɛ, na hom kã dɛ woetwa mu kɔ dada, na dɛ nyikyerɛ, anaa nkɔnhyɛ, anaa akyɛdze, anaa ayarsa, anaa kasa horow, nye kasa horow ne nkyerɛase nnyi hɔ."
                },
                {
                    "number": 8,
                    "text": "Hwɛ mese hom dɛ nyia ɔpow dɛm ndzɛmba yi no nnyim Christ n’asɛmpa no; nyew, ɔnnkenkaan kyerɛwsɛm no; sɛ ɔakenkan so a, nna ɔnntse ase."
                },
                {
                    "number": 9,
                    "text": "Ana yɛnnkenkaan dɛ mbrɛ Nyankopɔn tse dɛm ndeda, ndɛ na afebɔɔ, na nsakyer bi nnyi no mu anaadɛ biribi a ɔkyerɛ nsakyer nnyi no mu?"
                },
                {
                    "number": 10,
                    "text": "Na afei sɛ hom susu ma homho dɛ ɔyɛ nyame bi a ɔsesa na nsakyer bi wɔ no mu a, nna hom esusu nyame bi a ɔnnyɛ Nyame a ɔyɛ anwanwadze no."
                },
                {
                    "number": 11,
                    "text": "Mbom hwɛ, mebɛkyerɛ hom Nyame a ɔyɛ anwanwadze no, Abraham ne Nyankopɔn, nye Isaac ne Nyankopɔn, nye Jacob ne Nyankopɔn no; na dɛm Nyankopɔn kor yi ara na ɔbɔɔ sor nye asaase, nye ndzɛmba a ɔwɔ mu nyina."
                },
                {
                    "number": 12,
                    "text": "Hwɛ, ɔbɔɔ Adam, na ɔnam Adam do na nyimpa hwee ase. Na osian nyimpa n’asehwe ntsi na Jesus Christ baa, Egya nye Ɔba no mpo; na ɔnam Jesus Christ do na nyimpa no ɔpon baa."
                },
                {
                    "number": 13,
                    "text": "Na osian nyimpa no ɔpon a ɔnam Jesus Christ do baa ntsi na wɔdze hɔn asan aba Ewuradze n’enyim; nyew, iyi mu na wɔnam apon nyimpa nyina, osiandɛ Christ no wu na ɔdze wusoɛr aba, dza ɔbɔpon hɔn efi nda a onnyi ewiei no, efi dɛm nda no a wɔnam Nyankopɔn no tum do benyan adasa nyina efi mu no, ber a totorobɛnto no bɔbɔ mu; na wobopue aba, nkuma nye akɛse nyina, na hɔn nyina bɛba ebegyina asɛndzibea enyim a wɔapon hɔn na woesian hɔn efi dɛm owu mpokyerɛ a onnyi ewiei yi mu, dza ɔyɛ honam mu owu no."
                },
                {
                    "number": 14,
                    "text": "Nna Krɔnkrɔnnyi no n’atsɛmbu bɛba hɔn do; na afei ɔbɛba dɛ nyimpa a ɔyɛ fĩ no bɛda ho ayɛ fĩ; na nyia ɔyɛ tseneneenyi no so bɛda ho ayɛ tseneneenyi; ɔwɔ ahomka no ɔbɛda ho n’enya ahomka; na nyia n’enyi nnkã no, n’enyi nnkɛkã da."
                },
                {
                    "number": 15,
                    "text": "Na afei, O hom a hom susu nyame bi a onntum nnyɛ anwanwadze ma homho no, mibebisa hom dɛ, ana dɛm ndzɛmba yi nyina a mekãa ho nsɛm yi etwa mu? Ana ewiei no aba? Hwɛ mese hom dɛ, Oho; na Nyankopɔn nngyaa dɛ ɔbɛyɛ anwanwadze."
                },
                {
                    "number": 16,
                    "text": "Hwɛ, ana ndzɛmba a Nyankopɔn ayɛ no nnyɛ nwanwa wɔ hɛn enyido? Nyew, na woana na obotum atse Nyankopɔn n’anwanwa dwuma ase?"
                },
                {
                    "number": 17,
                    "text": "Woana na ɔbɛkã dɛ ɔnnyɛ anwanwadze dɛ ɔnam n’asɛm no do na sor nye asaase wɔ hɔ; na ɔnam n’asɛm no tum do na wɔdze asaase do huntuma bɔɔ nyimpa; na ɔnam n’asɛm no tum do na wɔdze yɛɛ anwanwadze?"
                },
                {
                    "number": 18,
                    "text": "Na woana na ɔbɛkã dɛ Jesus Christ annyɛ etumdze akɛse pii? Na anwanwadze pii n’asomafo no yɛɛ."
                },
                {
                    "number": 19,
                    "text": "Na sɛ wɔyɛɛ anwanwadze a, nna ɔyɛ dɛn na Nyankopɔn egyaa dɛ ɔbɛyɛ Nyankopɔn a ɔyɛ anwanwadze na ɔbɛda ho ayɛ Obi a ɔnnsesã da? Na hwɛ, mese hom dɛ ɔnnsesã da; sɛ dɛm a nna nkyɛ ɔnnyɛ Nyame bio; na onngyaa dɛ ɔbɛyɛ Nyame, na ɔyɛ Nyankopɔn a ɔyɛ anwanwadze."
                },
                {
                    "number": 20,
                    "text": "Na siantsir a ɔama oegyaa dɛ ɔyɛ anwanwadze wɔ nyimpa mu nye dɛ adasamba wodow wɔ gyedzi mu, na wɔman fi nokwar kwan no ho, na wonnyim Nyankopɔn no a ɔsɛ dɛ wɔdze hɔn werɛ twer no no."
                },
                {
                    "number": 21,
                    "text": "Hwɛ, mese hom dɛ nyia ɔgye Christ dzi, na ɔnngye biribiara ho kyim no, adze biara a obebisa Egya no wɔ Christ dzin mu no, wɔdze bɛma no; na dɛm anohoba yi wɔ hɔ dze ma obiara dze kesi asaase n’ano n’ano mpo."
                },
                {
                    "number": 22,
                    "text": "Na hwɛ, dɛm na Jesus Christ, Nyankopɔn ne Ba no kãa kyerɛɛ n’esuafo no a wɔrotweɔn no no; nyew, nye n’esuafo nyinara so a wɔwɔ nyimpadodow no mu a wɔtsee dɛ ɔrekã dɛ: Hom nkɔ wiadze nyinara, na hom nkɛkã asɛmpa no nkyerɛ abɔdze nyinara;"
                },
                {
                    "number": 23,
                    "text": "Na nyia ɔgye dzi na wonuma no no benya nkwa, na nyia ɔnngye nndzi no wobobu no fɔ;"
                },
                {
                    "number": 24,
                    "text": "Na nsɛnkyerɛdze yinom na obedzi hɔn a wɔgye dzi no ekyir—wɔdze me dzin botu mbɔnsam; wɔbɛkã kasa fofor; wɔbɛma mbowatsena do; na sɛ wɔnom bɔr biara a ɔrennyɛ hɔn hwee; wɔdze hɔn nsa bogu ayarfo do na wobenya ayarsa;"
                },
                {
                    "number": 25,
                    "text": "Na obiara a ɔbɛgye edzi wɔ me dzin mu, na ɔnnkɛgye kyim wɔ biribiara ho no, mibesi m’asɛm no pi ama no, dze ekesi asaase n’ano n’ano mpo."
                },
                {
                    "number": 26,
                    "text": "Na afei, hwɛ, woana na obotum etsia Ewuradze no ndwuma? Woana na obotum apow ne nsɛm? Woana na obotum asoɛr etsia Ewuradze no tum kɛse no? Woana na obobu Christ ne mba enyimtsia? Hwɛ, hom a hom bu Ewuradze no ndwuma enyimtsia no, hom bɔbɔ mbubuw na hom ahera."
                },
                {
                    "number": 27,
                    "text": "O, dɛm a mma hom mmbu no enyimtsia, na mma hom mmbɔ mbubuw mbom hom ntsie Ewuradze n’asɛm, na hom mbisa Egya no wɔ Jesus ne dzin mu wɔ biribiara a hom hia ho. Mma hom nngye kyim mbom hom ngye ndzi, na hom nhyɛ ase nyɛ dɛ mbrɛ hom yɛɛ no tsetseberdo no, na hom mfa hom akoma nyina mbra Ewuradze hɔ, na hom mfa suro na ahopopo nyɛ hom nkwagye ho edwuma wɔ n’enyim."
                },
                {
                    "number": 28,
                    "text": "Hom nyɛ nyansafo wɔ hom nsɔhwɛber no mu; hom ntwe homho mfi efĩfĩdze nyina ho; mma hom mmbisa mma hom akɔndɔbɔn, mbom hom ngyina pintsinn na mma hom nnhihim, amma hom eenngyaa homho mu amma nsɔhwɛ, mbom ama hom aasom nokwar tseasefo Nyame no."
                },
                {
                    "number": 29,
                    "text": "Hom nhwɛ ma woennuma hom wɔ ber a hom nndzi mu; hom nhwɛ ma hom annkɔ Christ sacrament ho wɔ ber a hom nndzi mu; mbom hom nhwɛ dɛ hom ndzɛmba nyina dzi mu, na hom nyɛ no wɔ Jesus Christ, tsease Nyankopɔn ne Ba no ne dzin mu; na sɛ hom yɛ iyi, na hom gyina tsim kodu ewiei a, worinnyi hom tokyen wɔ kwan biara do."
                },
                {
                    "number": 30,
                    "text": "Hwɛ, merekasa kyerɛ hom tse dɛ mbrɛ merekasa fi ewufo mu; osiandɛ minyim dɛ hom bɛgye me nsɛm."
                },
                {
                    "number": 31,
                    "text": "Mma hom mmbu me fɔ osian m’esintɔ anaa m’egya, osian n’esintɔ ntsi, anaa hɔn a wodzii ne kan kyerɛwee no mu biara; mbom hom mfa ndaase mma Nyankopɔn dɛ ɔada hɛn esintɔ edzi akyerɛ hom, ama hom eesũa na hom aabɛyɛ enyansafo akyɛn hɛn."
                },
                {
                    "number": 32,
                    "text": "Na afei, hwɛ, yɛakyerɛw dɛm nsɛm yi wɔ hɛn nyimdzee a yɛwɔ no wɔ kasa a yɛfrɛ no Egyptfo nsakyer kasa sũ ho, dza wɔdze gyaa hɛn no na hɛn so yɛhwɛɛ hɛn kasaa ho dandaan no kakra."
                },
                {
                    "number": 33,
                    "text": "Na sɛ hɔn mprɛtse no tserɛw ara yie a nkyɛ yɛkyerɛɛw no wɔ Hebrewkasa mu; mbom Hebrewkasa no hɛnara so yɛadandan no; na sɛ yetumii kyerɛwee wɔ Hebrewkasa mu a, hwɛ, nkyɛ hom runnhu esintɔ biara wɔ hɛn akyerɛw no mu."
                },
                {
                    "number": 34,
                    "text": "Mbom Ewuradze nyim ndzɛmba a yɛakyerɛw, na afei so obiara nntse hɛn kasaa; na ɔnam dɛ obiara nntse hɛn kasaa ntsi, oesiesie kwan bi a wɔbɛfa do akyerɛ ase."
                },
                {
                    "number": 35,
                    "text": "Na wɔakyerɛw dɛm ndzɛmba yi ama yeeyi hɛn nuanom no hɔn bɔgyaa efi hɛn ntar mu, hɔn a wɔawodow wɔ hɔn gyedzi mu no."
                },
                {
                    "number": 36,
                    "text": "Na hwɛ, dɛm ndzɛmba yi na yɛrohwehwɛ dze ama hɛn nuanom, nyew, dza ɔdze Christ ho nyimdzee bɛsan ama hɔn bio mu, dɛ mbrɛ ahotseweefo nyina a wɔatsena asaase yi do hɔn mpaabɔ tse."
                },
                {
                    "number": 37,
                    "text": "Na Ewuradze Jesus Christ mma wonya hɔn mpaabɔ n’ebisadze dɛ mbrɛ hɔn gyedzi tse; na Nyankopɔn Egya no nkaa n’ahyɛmu a ɔnye Israel fifo dzii no; na onhyira hɔn afebɔɔ ɔnam gyedzi a wɔwɔ no wɔ Jesus Christ ne dzin mu ntsi. Amen."
                }
            ]
        },
        "/study/scriptures/bofm/ether/1": {
            "uri": "/study/scriptures/bofm/ether/1",
            "title": "Ether 1",
            "data_type": "chapter",
            "chapter_name": "Tsir 1",
            "chapter_summary": [
                "Moroni twitwa Ether ne nsɛm do yɛ no ntsiantsia—Wɔdze Ether n’ebusuasantsen to gua—Jaredfo kasaa anntõtõ wɔ Babel Abantsentsen no ho—Ewuradze bɔ hɔn anohoba dɛ obegya hɔn akɔ asaase a ɔasan mu eyi ama hɔn do na ɔayɛ hɔn ɔman kɛse."
            ],
            "book_title": "Ether Nwoma No",
            "verses": [
                {
                    "number": 1,
                    "text": "Na afei emi, Moroni merebɛhyɛ ase makã dza ɔfa tsetsemba no a wɔwɔ etsifi no a Ewuradze dze ne nsa sɛɛ hɔn fii asaase yi enyido no ho nsɛm."
                },
                {
                    "number": 2,
                    "text": "Na me nsɛm yi mefa fi mprɛtse eduonu anan no a Limhi no nkorɔfo hunii no a wɔfrɛɛ no Ether Nwoma no do."
                },
                {
                    "number": 3,
                    "text": "Na mosusu dɛ dɛm kyerɛwsɛm yi n’ahyɛse fa wiadze ne mbɔe ho, na Adam so, nye nsɛm a ofi dɛm aber no do dze ba abantsentsen kɛse no aber do, nye ndzɛmba a osii wɔ adasamba mu dze besi dɛm aber no do no, wɔ Jewfo no hɔ."
                },
                {
                    "number": 4,
                    "text": "Dɛm ntsi merennkyerɛw dɛm ndzɛmba a osii fi Adam aber do dze besi dɛm aber no; mbom ɔwɔ mprɛtse no do; na nyia obohu no, ɔnoara so na obenya tum no ama ne nsa akã abakɔsɛm nkaa no nyina."
                },
                {
                    "number": 5,
                    "text": "Mbom hwɛ, meremma hom abakɔsɛm no nyina, na mbom no mu kakra na medze rema hom, ofi abantsentsen no do dze kesi ber a wɔsɛɛ hɔn no."
                },
                {
                    "number": 6,
                    "text": "Na dɛm kwan yi na merefa do dze akã dza osii no. Nyia ɔkyerɛɛw dɛm kyerɛwsɛm yi nye Ether, na ɔyɛ Coriantor n’asenyi."
                },
                {
                    "number": 7,
                    "text": "Moron ne babanyin nye Coriantor."
                },
                {
                    "number": 8,
                    "text": "Na Ethem ne babanyin nye Moron."
                },
                {
                    "number": 9,
                    "text": "Na Ahah ne babanyin nye Ethem."
                },
                {
                    "number": 10,
                    "text": "Seth ne babanyin nye Ahah."
                },
                {
                    "number": 11,
                    "text": "Shiblon ne babanyin nye Seth."
                },
                {
                    "number": 12,
                    "text": "Com ne babanyin nye Shiblon."
                },
                {
                    "number": 13,
                    "text": "Coriantum ne babanyin nye Com."
                },
                {
                    "number": 14,
                    "text": "Amnigaddah ne babanyin nye Coriantum."
                },
                {
                    "number": 15,
                    "text": "Aaron ne babanyin nye Amnigaddah."
                },
                {
                    "number": 16,
                    "text": "Na Aaron yɛ Heth a ɔyɛ Hearthom ne babanyin n’asenyi."
                },
                {
                    "number": 17,
                    "text": "Na Lib ne babanyin nye Hearthom."
                },
                {
                    "number": 18,
                    "text": "Na Kish ne babanyin nye Lib."
                },
                {
                    "number": 19,
                    "text": "Na Corom ne babanyin nye Kish."
                },
                {
                    "number": 20,
                    "text": "Na Levi ne babanyin nye Corom."
                },
                {
                    "number": 21,
                    "text": "Na Kim ne babanyi nye Levi."
                },
                {
                    "number": 22,
                    "text": "Na Morianton ne babanyin nye Kim."
                },
                {
                    "number": 23,
                    "text": "Na Morianton yɛ Riplakish n’asenyi."
                },
                {
                    "number": 24,
                    "text": "Na Shez ne babanyin nye Riplakish."
                },
                {
                    "number": 25,
                    "text": "Na Heth ne babanyin nye Shez."
                },
                {
                    "number": 26,
                    "text": "Na Com ne babanyin nye Heth."
                },
                {
                    "number": 27,
                    "text": "Na Coriantum ne babanyin nye Com."
                },
                {
                    "number": 28,
                    "text": "Na Emer ne babanyin nye Coriantum."
                },
                {
                    "number": 29,
                    "text": "Na Omer ne babanyin nye Emer."
                },
                {
                    "number": 30,
                    "text": "Na Shule ne babanyin nye Omer."
                },
                {
                    "number": 31,
                    "text": "Na Kib ne babanyin nye Shule."
                },
                {
                    "number": 32,
                    "text": "Na Orihah a ɔyɛ Jared ne babanyin no ne babanyin nye Kib."
                },
                {
                    "number": 33,
                    "text": "Dɛm Jared yi nna ɔnye no nuabanyin na hɔn ebusuafo, nye binom so na hɔn ebusuafo, fii dɛm abantsentsen kɛse no ho baa, wɔ dɛm ber no a Ewuradze totõo dɔm no hɔn kasaa no, na ɔdze ebufuw kãa ntam dɛ wɔmpetse asaase nyina enyido; na dɛ mbrɛ Ewuradze n’asɛm tse no, dɔm no bɔɔ apetse."
                },
                {
                    "number": 34,
                    "text": "Na Jared ne nuabanyin no sõ na ɔyɛ obi a ɔwɔ ahoɔdzen, na ne bra so sɔ Ewuradze enyi ara yie, Jared, no nuabanyin no see no dɛ: Sũ frɛ Ewuradze dɛ mma ɔmma ntõtõ mmba hɛn mu na yɛntse hɛn kasaa ase."
                },
                {
                    "number": 35,
                    "text": "Na ɔbaa dɛ Jared no nuabanyin no sũi frɛɛ Ewuradze, na Ewuradze nyaa ayamuhyehye maa Jared; dɛm ntsi ɔanntõtõ Jared ne kasaa; na Jared nye no nuabanyin no hɔn mu anntõtõ."
                },
                {
                    "number": 36,
                    "text": "Nkyii Jared see no nuabanyin no dɛ: Sũ frɛ Ewuradze bio, na sɛ ɔbɛdan n’ebufuhyew efi hɔn a wɔyɛ hɛn anyɛnkofo no do a, amma ɔanntõtõ hɔn kasaa."
                },
                {
                    "number": 37,
                    "text": "Na ɔbaa dɛ Jared no nuabanyin no sũi frɛɛ Ewuradze, na Ewuradze nyaa ayamuhyehye maa hɔn anyɛnkofo nye hɔn ebusuafo so ma ntõtõ ammba hɔn mu."
                },
                {
                    "number": 38,
                    "text": "Na ɔbaa dɛ Jared kasaa bio kyerɛɛ no nuabanyin no, see dɛ: Kɔ na kebisa Ewuradze dɛ sɛ ɔbɛpam hɛn efi asaase yi do a, na sɛ ɔbɛpam hɛn efi asaase yi do a, sũ frɛ no na bisa no dɛ hen na yɛnkɔ. Na woana na onyim dɛ mbom Ewuradze dze hɛn bɔkɔ asaase bi a ɔbɔ asaase nyina a ɔwɔ wiadze do? Na sɛ ɔba no dɛm a, hom mma yendzi nokwar mma Ewuradze, ama hɛn nsa aakã asaase no dze ayɛ hɛn egyapadze."
                },
                {
                    "number": 39,
                    "text": "Na ɔbaa dɛ Jared no nuabanyin no sũi frɛɛ Ewuradze dɛ mbrɛ Jared buee n’ano kãe no."
                },
                {
                    "number": 40,
                    "text": "Na ɔbaa dɛ Ewuradze tsiee Jared no nuabanyin no, na ohun no mbɔbɔr, na ɔsee no dɛ:"
                },
                {
                    "number": 41,
                    "text": "Kɔ na kɔboaboa wo nguankuw, no mu enyin na aber nyina; nye aba ahorow nyina so a ɔwɔ asaase no do; nye hom ebusua ebusua nyina; na wo nuabanyin Jared so nye n’ebusua; nye w’anyɛnkofo so nye hɔn ebusua ebusua nyina, na Jared n’anyɛnkofo nye hɔn ebusua ebusua so nyina."
                },
                {
                    "number": 42,
                    "text": "Na ber a ayɛ iyi ewie no, dzi hɔn enyim kan na enye hɔn nkɔ bɔnsa no a ɔwɔ etsifi afamu no mu. Na mibehyia wo wɔ hɔ, na mibedzi w’enyim dze wo akɔ asaase bi a ɔbɔ asaase nyina a ɔwɔ wiadze yi mu no do."
                },
                {
                    "number": 43,
                    "text": "Na hɔ na mibehyira ɔwo nye w’asefo, na mebɛyɛ w’asefo nye wo nuabanyin n’asefo, nye hɔn a wɔnye wo bɔkɔ no ɔman kɛse dze ama moho. Na ɔman biara nnyi hɔ a ɔbɛyɛ kɛse asen ɔman a medze w’asefo rebɛyɛ ama moho wɔ asaase nyina enyido. Na dɛm na mebɛyɛ ama wo osiandɛ mbertsentsen yi na esũ afrɛ me."
                }
            ]
        },
        "/study/scriptures/bofm/ether/2": {
            "uri": "/study/scriptures/bofm/ether/2",
            "title": "Ether 2",
            "data_type": "chapter",
            "chapter_name": "Tsir 2",
            "chapter_summary": [
                "Jaredfo boaboa hɔnho dɛ wobotu hɔn kwan akɔ anohoba asaase do—Ɔyɛ asaase a wɔasan mu eyi a ɔwɔ dɛ nyimpa a wɔwɔ do no som Christ annyɛ dɛm a, wobotwa hɔn efi do—Ewuradze kasa kyerɛ Jared no nuabanyin ndɔnhwer ebiasa—Jaredfo no pam ahɛn—Ewuradze kasa kyerɛ Jared no nua dɛ ɔnkyerɛ dza ɔnyɛ a ɔbɛma kan aba hɛn no mu."
            ],
            "verses": [
                {
                    "number": 1,
                    "text": "Na ɔbaa dɛ Jared nye no nuabanyin, na hɔn ebusuafo, nye Jared na no nuabanyin hɔn anyɛnkofo so nye hɔn ebusuafo kɔr bɔnsa bi a ɔwɔ etsifi afamu hɔ, (na bɔnsa no ne dzin dze Nimrod, wɔdze ɔbarimba katakyi bi a ɔyɛ ha ne dzin too no) na wɔdze hɔn nguankuw no a wɔaboa hɔn ano no, eyin na aber."
                },
                {
                    "number": 2,
                    "text": "Na wosuaa efir so dze paa wimu nnoma; na wɔpaam hɛn, na ɔno na wɔdze soaa hɔn nsumunam."
                },
                {
                    "number": 3,
                    "text": "Na wɔfaa deseret, dza ne nkyerɛase nye dɛ adowa a ɔyɛ ewo, so dze kãa hɔn ho kɔree; na wɔdze ndowa pii na ndzɛmba nyinara a ɔwɔ asaase yi enyido, nye aba biara dze kãa hɔnho kɔree."
                },
                {
                    "number": 4,
                    "text": "Na ɔbaa dɛ ber a wɔbaa bɔnsa Nimrod mu no Ewuradze baa nye Jared no nuabanyin no bakasae; nna ɔhyɛ fua mu ntsi Jared no nuabanyin no ennhu no."
                },
                {
                    "number": 5,
                    "text": "Na ɔbaa dɛ Ewuradze hyɛɛ hɔn dɛ wɔnkɔ sar no do, nyew wɔnkɔ n’afã beebi a nyimpa biara nnkɔr hɔ da. Na ɔbaa dɛ Ewuradze dzii hɔn enyim, na ɔnye hɔn kasae wɔ ber a ogyina fua no mu no, na ɔkyerɛkyerɛɛ hɔn bea a wɔnkɔ."
                },
                {
                    "number": 6,
                    "text": "Na ɔbaa dɛ wotuu hɔn kwan no wɔ sar no do, na wɔpaam hɛn, na ɔno na wɔdze twaa esu pii, nna Ewuradze na ɔrekyerɛ hɔn kwan aber nyina."
                },
                {
                    "number": 7,
                    "text": "Na Ewuradze ammpɛ dɛ wogyina po n’ekyir hɔ wɔ sar no do, mbom ɔpɛɛ dɛ wɔba anohoba asaase no a ɔbɔ asaase nyina no do, dza Ewuradze Nyankopɔn akora do dɛ ɔdze bɛma nkorɔfo a wɔtsen no."
                },
                {
                    "number": 8,
                    "text": "Na ɔkãa ntam wɔ n’ebufuhyew mu kyerɛɛ Jared no nuabanyin dɛ hɔn a hɔn nsa bɛkã dɛm anohoba asaase yi, fitsi dɛm aber yi na afebɔɔ no, ɔwɔ dɛ wɔsom ɔno nokwar Nyankopɔn no nkotoo, annyɛ dɛm a wɔbɛpra hɔn efi do ber a n’ebufuhyew ne mãhyɛ bɛba nkorɔfo a wɔtsen no."
                },
                {
                    "number": 9,
                    "text": "Na afei, yebohu Nyankopɔn ne ɔmom a ɔda asaase yi ho, dɛ ɔyɛ anohoba asaase; na ɔman biara a ne nsa bɛkã no bɔsom Nyankopɔn, annyɛ dɛm a, wɔbɛpra hɔn efi do ber a n’ebufuhyew ne mãhyɛ bɛba hɔn do no. Na n’ebufuhyew ne mãhyɛ bɛba hɔn do wɔ ber a hɔn emumuyɛ adɔɔ sõ no."
                },
                {
                    "number": 10,
                    "text": "Na hwɛ, iyi nye asaase a ɔbɔ asaase nyinara do; dɛm ntsi nyia ne nsa bɛkã no ɔwɔ dɛ ɔsom Nyankopɔn annyɛ dɛm a, wobotwa no efi do; osiandɛ ɔyɛ Nyankopɔn no daapem ɔmom. Na ɔremmba no dɛm gyedɛ emumuyɛ ahyɛ asaase no do mba mã, nna ɔbɛma wɔapra hɔn efi do."
                },
                {
                    "number": 11,
                    "text": "Na iyi aba hom hɔ, O hom Amanamamfo, ama hom eehu Nyankopɔn ne ɔmom—ama wɔama hom enu homho, na hom annkɔ do annyɛ emumuyɛ ennkesi dɛ n’ebufuw ne mãhyɛ bodu, amma hom anntwe Nyankopɔn n’ebufuhyew ne mãhyɛ no ammba hom do dɛ mbrɛ hɔn a wɔtsenaa asaase no do no ayɛ no."
                },
                {
                    "number": 12,
                    "text": "Hwɛ, iyi yɛ asaase a wɔasan mu eyi, na ɔman biara a ne nsa bɛkã no ronnkɔ nkowaasom, nye ndɔmmum mu, na wobefi amanaman nkaa nyina a wɔwɔ wi ase nsa, sɛ wɔbɔsom asaase yi ne Nyankopɔn no a ɔyɛ Jesus Christ, ɔno a ndzɛmba a yɛakyerɛw no gye noho dase."
                },
                {
                    "number": 13,
                    "text": "Na afei morosɔw me kyerɛwsɛm no do; na hwɛ, ɔbaa dɛ Ewuradze dze Jared nye no nuanom no baa po kɛse no mpo a ɔkyɛ nsaase no mu no ho. Na ber a wɔbaa po no ho no wosisii hɔn ntamadan; na wɔfrɛɛ dɛm bea no Moriancumer; na wɔtsenaa ntamadan no mu wɔ mpoano hɔ bɛyɛ mfe anan."
                },
                {
                    "number": 14,
                    "text": "Na ɔbaa dɛ mfe anan ekyir no nna Ewuradze baa Jared no nuabanyin no nkyɛn bio, na obegyinaa fua no mu na ɔnye no kasae. Na bɛyɛ ndɔnhwer ebiasa ntamu nna Ewuradze nye Jared no nuabanyin no kasae, na ɔtsẽaa no n’enyim osiandɛ ɔannkaa dɛ ɔbɔbɔ mpaa wɔ Ewuradze ne dzin mu."
                },
                {
                    "number": 15,
                    "text": "Na Jared no nuabanyin no nuu noho wɔ bɔn a ɔayɛ no ho, na ɔbɔɔ mpaa wɔ Ewuradze ne dzin mu dze maa no nuanom a wɔkã noho no. Na Ewuradze see no dɛ: Medze ɔwo nye wo nuanom hɔn bɔn bɛkyɛ hom; na mbom mma hom nnyɛ bɔn bio na hom nkaa dɛ mo Sunsum nnkɛnye ɔdasanyi edzi aper daa; dɛm ntsi sɛ hom bɔkɔ do ayɛ bɔn araa ekesi dɛ hom benyin a, wobotwa hom efi Ewuradze n’enyim akyen. Na iyinom nye m’adwen a mahyehyɛ ato asaase a medze rebɛma hom ma ɔayɛ hom egyapadze no ho; na ɔbɛyɛ asaase a ɔbɔ asaase a aka nyinara do."
                },
                {
                    "number": 16,
                    "text": "Na Ewuradze see dɛ: Soɛr kɛyɛ edwuma na kɛpam hɛn dɛ mbrɛ hom apam bi dada no ara pɛr. Na ɔbaa dɛ Jared no nuabanyin no kɔree kɛyɛɛ edwuma no, na no nuanom no so dɛmara, na wɔpaam hɛn no dɛ mbrɛ wɔpaam dada no, tse dɛ mbrɛ Ewuradze noara akyerɛ hɔn dɛ wɔmpam no. Nna wɔyɛ nkakraba, na hɔn mu yɛ har wɔ nsu no do, tse dɛ mbrɛ anoma yɛ har mpo wɔ nsu do."
                },
                {
                    "number": 17,
                    "text": "Na wɔfaa kwan bi do pamee araa ma ɔyɛɛ petsee ma nsu mpo tum gyina mu dɛ kyɛnse; na n’ase so yɛɛ petsee tse dɛ kyɛnse; na ne nkyɛnkyɛn no so yɛ petsee tse dɛ kyɛnse; na n’ano n’ano yɛ srɔmsrɔm; na no sor yɛ petsee tse dɛ kyɛnse; na ne tsentsen no yɛ dɛ dua ne tsentsen; na n’abow no so, sɛ wɔtow mu a ɔyɛ petsee tse dɛ kyɛnse."
                },
                {
                    "number": 18,
                    "text": "Na ɔbaa dɛ Jared no nuabanyin no sũi frɛɛ Ewuradze, see dɛ: O Ewuradze, m’edzi dwuma a ehyɛɛ me dɛ mindzi no, na mapam hɛn no dɛ mbrɛ ekyerɛɛ me dɛ mempam no."
                },
                {
                    "number": 19,
                    "text": "Na hwɛ, O Ewuradze kan nnyi mu; henfa na yɛbɔkwan afa? Na yɛbɔhwer hɛn nkwa so, osiandɛ yerunntum nngye ahom wɔ mu, gyedɛ mframa a ɔwɔ mu no ara; dɛm ntsi yɛbɔhwer hɛn nkwa."
                },
                {
                    "number": 20,
                    "text": "Na Ewuradze see Jared no nuabanyin no dɛ: Hwɛ, bɔr tu wɔ no sor, nye n’ase so; na sɛ hom retsetsee a ɔno hom mbue tu no ano na hom ngye mframa. Na sɛ ɔba dɛ nsu rugu hom do a, hwɛ, hom nsiw tu no ano, amma hom annhwer hom nkwa wɔ nsuyirii no mu."
                },
                {
                    "number": 21,
                    "text": "Na ɔbaa dɛ Jared no nuabanyin no yɛɛ dɛ mbrɛ Ewuradze hyɛɛ no ara."
                },
                {
                    "number": 22,
                    "text": "Na osũi frɛɛ Ewuradze see dɛ: O Ewuradze, hwɛ, mayɛ dza ehyɛɛ me dɛ menyɛ no mpo; na mesiesie hɛn no ama mo nkorɔfo no, na hwɛ kan biara nnyi mu. Hwɛ, O Ewuradze, ana ebɛma yetwa nsu kɛse yi wɔ sum mu?"
                },
                {
                    "number": 23,
                    "text": "Na Ewuradze see Jared no nuabanyin no dɛ: Ebɛnadze na hom pɛ dɛ meyɛ ma hom ama hom eenya kan wɔ hɛn yi mu? Na hwɛ, hom runntum nnya ntokura wɔ ho, osiandɛ ɔbɔbɔ; nna hom runntum mmfa gya so nnkã homho, osiandɛ onnyi dɛ hom dze ogya ne kan kɔ."
                },
                {
                    "number": 24,
                    "text": "Na hwɛ, hom bɛyɛ dɛ bonsu wɔ po ne finimfin; na po asorɛkye akɛse bobu afa hom do. Naaso, mibeyi hom efi po no bun mu dze hom aba sor bio; osiandɛ mframa efi m’anomu epue, na nsu a ɔtɔr nye nsuyirii so emi na masoma."
                },
                {
                    "number": 25,
                    "text": "Na hwɛ, mesiesie hom ama dɛm ndzɛmba yi nyina; osiandɛ hom runntum nntwa bun kɛse yi gyedɛ misiesie hom dze ma po asorɛkye, nye mframa a obedzi hom kan no, nye nsuyirii a ɔbɛba no. Dɛm ntsi ebɛnadze na hom pɛ dɛ misiesie ma hom ama sɛ po no bun no men hom a hom eenya kan?"
                }
            ]
        },
        "/study/scriptures/bofm/ether/3": {
            "uri": "/study/scriptures/bofm/ether/3",
            "title": "Ether 3",
            "data_type": "chapter",
            "chapter_name": "Tsir 3",
            "chapter_summary": [
                "Jared no nuabanyin hu Ewuradze Ne nsatseaba dɛ Ɔdze rekã abo duesia no—Christ yi No sunsum bɔbea kyerɛ Jared no nuabanyin—Hɔn a wɔwɔ nyimdzee a odzi mu no biribiara nnkesiw hɔn kwan dɛ wɔbɛhɛn ntwamutam no mu—Wɔdze asekyerɛdze ma wɔdze Jared ne nsɛm no epue kan mu."
            ],
            "verses": [
                {
                    "number": 1,
                    "text": "Na ɔbaa dɛ Jared no nuabanyin no, (afei ahɛn a woesiesie no yɛ awɔtwe) kɔr bepɔw no do, wɔfrɛ no Shelem, osiandɛ ɔwar ara yie, na ɔnaan abotan no bi yii mbobaa nkakraba duesia fii mu na wɔyɛ fitaa na ne hyerɛn tse dɛ ahwehwɛ na ɔtasee guu ne nsamu wɔ bepɔw no etsifi, na osũi frɛɛ Ewuradze, see dɛ:"
                },
                {
                    "number": 2,
                    "text": "O Ewuradze, ɔwo akã dɛ nsuyirii botwa hɛn ho ehyia. Afei hwɛ, O Ewuradze, mma wo bo mmfuw w’akowaa osian ne mberɛwyɛ wɔ w’enyim ntsi; osiandɛ yenyim dɛ ɔwo eyɛ krɔnkrɔn na etse sorsor, na yɛmmfata w’enyim; osian asehwe no ntsi hɛn awoo su abɛyɛ bɔn daadaa; naaso, O Ewuradze, ɔwo ama hɛn mbrasɛm dɛ yɛmfrɛ wo ama yeenya hɛn apɛdze efi wo nkyɛn."
                },
                {
                    "number": 3,
                    "text": "Hwɛ, O Ewuradze, ɔwo atsẽa hɛn osian hɛn emumuyɛ ntsi, na edze hɛn aba ha, na mfe pii yi nyina yeedzi wɔ sar yi do; naaso, ɔwo ehu hɛn mbɔbɔr. O Ewuradze, hu me mbɔbɔr, na dan w’ebufuw fi wo nkorɔfo yi do, na mma nnhwɛ mma wɔmmfa sum nntwa dɛm nsu no bun yi; mbom hwɛ dɛm mbobaa yi a manan efi abotan yi mu yi."
                },
                {
                    "number": 4,
                    "text": "Na minyim, O Ewuradze, dɛ ɔwo wɔ tum nyina, na itum yɛ biribiara a epɛ dze ma adasa wɔ ne yieyɛ ntsi, dɛm ntsi, fa wo nsa kã abo yi, O Ewuradze, fa wo nsatseaba kã, na siesie hɔn ama wɔaahyerɛn wɔ sum mu; na wɔahyerɛn wɔ ahɛn a yɛapam yi mu, ama yeenya kan wɔ ber a yerubotwa po yi."
                },
                {
                    "number": 5,
                    "text": "Hwɛ, O Ewuradze, ɔwo ibotum ayɛ iyi. Yenyim dɛ ɔwo itum yɛ etumdze akɛse a ɔyɛ dɛ adze kakraba ma adasa hɔn ntseasee."
                },
                {
                    "number": 6,
                    "text": "Na ɔbaa dɛ ber a Jared no nuabanyin kãa dɛm nsɛm yi wiei no, hwɛ, Ewuradze tseen ne nsa na ɔdze ne nsatseaba kãa abo no nkorkor. Na woyii ntwamutam no a ɔkata Jared no nuabanyin n’enyido no, na ohun Ewuradze ne nsatseaba; na ɔtse dɛ nyimpa ne nsatseaba, ɔtse dɛ honam na bɔgya; na suro kãa Jared no nuabanyin no ma otwae hwee famu wɔ Ewuradze enyim."
                },
                {
                    "number": 7,
                    "text": "Na Ewuradze hun dɛ Jared no nuabanyin no etwa ahwe famu; na Ewuradze see no dɛ: Soɛr, ebɛnadze ntsi na ahwe famu yi?"
                },
                {
                    "number": 8,
                    "text": "Na ɔsee Ewuradze dɛ: Muhun Ewuradze ne nsatseaba, ntsi musuro dɛ annhwɛ a obotwa me; na minnyim dɛ Ewuradze wɔ honam na bɔgya."
                },
                {
                    "number": 9,
                    "text": "Na Ewuradze see no dɛ: Osian wo gyedzi ntsi ehu dɛ mebɛfa honam na bɔgya ahyɛ; na ɔdasanyi biara mmbaa mo hɔ a ɔwɔ dɛm gyedzi mapa a ewɔ yi; na sɛ nnyɛ dɛm a nkyɛ ennhu me nsatseaba. Ana ehu biribi so akã iyi ho?"
                },
                {
                    "number": 10,
                    "text": "Na obuaa dɛ: Oho; Ewuradze, yi woho kyerɛ me."
                },
                {
                    "number": 11,
                    "text": "Na Ewuradze see no dɛ: Ana ebɛgye nsɛm a mebɛkã yi edzi?"
                },
                {
                    "number": 12,
                    "text": "Na obuaa dɛ: Nyew, Ewuradze, minyim dɛ ɔwo ekã nokwar, osiandɛ ɔwo nye Nyame nokwafo no, na inntum nndzi ator."
                },
                {
                    "number": 13,
                    "text": "Na ber a ɔkãa dɛm nsɛm yi no, hwɛ, Ewuradze yii noho kyerɛɛ no, na ɔsee dɛ: Osiandɛ ehu dɛm ndzɛmba yi ntsi, wɔapon wo efi asehwe no mu; dɛm ntsi wɔdze wo asan aba m’enyim; dɛm ntsi na meyi moho akyerɛ wo no."
                },
                {
                    "number": 14,
                    "text": "Hwɛ, emi nye onyia no a woesiesie no fitsi wiadze ne fapem dɛ membɔpon mo nkorɔfo no. Hwɛ, Emi nye Jesus Christ. Emi nye Egya nye Ɔba no. Mo mu na adasamba nyinara benya nkwa, na woenya no onnyiewiei mu, na hɔn a wɔbɛgye me dzin edzi no mpo, hɔn na wɔbɛyɛ me mbabanyin nye me mbabaa."
                },
                {
                    "number": 15,
                    "text": "Na minnyii moho nnkyerɛɛ ɔdasanyi a mabɔ no da, na ɔdasanyi biara so nngyee me nndzii dɛ mbrɛ ɔwo ayɛ yi. Ehu dɛ wɔbɔɔ wo dɛ mankasa me saso? Nyew, wɔbɔɔ nyimpa nyina ahyɛse no wɔ mankasa me saso."
                },
                {
                    "number": 16,
                    "text": "Hwɛ, bɔbea yi a ehu no seseiara yi, yɛ mo sunsum no bɔbea; na mabɔ nyimpa wɔ mo sunsum do; na dɛ mbrɛ meyi moho akyerɛ wo wɔ sunsum mu yi; dɛmara so mpo na mibeyi moho akyerɛ mo nkorɔfo wɔ honam mu."
                },
                {
                    "number": 17,
                    "text": "Na afei, dɛ mbrɛ emi, Moroni, mekãe no, murunntum nnkyerɛw dɛm ndzɛmba yi nyinara a wɔakyerɛw no, dɛm ntsi oye ma me dɛ mebɛkã dɛ Jesus yii noho wɔ sunsum mu kyerɛɛ dɛm ɔbarimba yi wɔ dɛm kwan yi ara do na wɔ dɛm nyimpadua kor yi ara so mu dɛ mbrɛ oyii noho kyerɛɛ Nephifo no."
                },
                {
                    "number": 18,
                    "text": "Na ɔsoom no dɛ mbrɛ ɔsoom Nephifo no mpo; na iyi nyinara sii, ama ɔbarimba yi eehu dɛ ɔyɛ Nyame, osian ndwuma akɛse pii a Ewuradze yii kyerɛɛ no no ntsi."
                },
                {
                    "number": 19,
                    "text": "Na osian ɔbarimba yi ne nyimdzee ntsi biribiara nnkotum esiw no kwan ma ɔahwɛ ntwamutam no mu; na ohun Jesus ne nsatseaba, na ber a ohunii no, ɔdze suro twae hwee famu; osiandɛ nna onyim dɛ ɔyɛ Ewuradze ne nsatseaba; na onnhia gyedzi biara bio, osiandɛ ɔnoara oehu, na ekyingye biara nnyi mu."
                },
                {
                    "number": 20,
                    "text": "Na dɛ ɔwɔ Nyame noho nyimdzee mapa ntsi biribiara nnkotum esiw no kwan dɛ ɔbɛhɛn ntwamutam no mu; dɛm ntsi ohun Jesus; na ɔsoom no."
                },
                {
                    "number": 21,
                    "text": "Na ɔbaa dɛ Ewuradze see Jared no nuabanyin no dɛ: Hwɛ, mma nnda ndzɛmba yi a ehu na atse yi edzi nnkyerɛ wiadzemba, kesi dɛ mber no bɛba ma mahyɛ me dzin enyimnyam wɔ honam mu; dɛm ntsi ma ndzɛmba a ehu na atse yi nsom wo bo, na mma mmfa nnkyerɛ ɔdasanyi biara."
                },
                {
                    "number": 22,
                    "text": "Na hwɛ, ber a ebɛba me nkyɛn no, ebɛkyerɛw na asɔw ano, amma obiara enntum annkyerɛ ase; osiandɛ ebɛkyerɛw no wɔ kasa bi mu a worunntum nnkenkan."
                },
                {
                    "number": 23,
                    "text": "Na hwɛ, abo ebien yi na medze bɛma wo, na edze no so bɛkã ndzɛmba a ebɛkyerɛw no ho na asɔw ano."
                },
                {
                    "number": 24,
                    "text": "Na hwɛ, kasa a edze bɛkyerɛw no mebɛtõtõ no; dɛm ntsi mankasa me mber no du a mebɛma dɛm abo yi ebue adasamba enyiwa dze ama ndzɛmba a ebɛkyerɛw yi."
                },
                {
                    "number": 25,
                    "text": "Na ber a Ewuradze kãa dɛm nsɛm yi wiei no, oyii nyimpa nyinara a wɔwɔ asaase yi do, nye hɔn so a wɔbɛba do dze kesi asaase n’ano n’ano no kyerɛɛ Jared no nuabanyin no; na ɔammfa ennsuma no."
                },
                {
                    "number": 26,
                    "text": "Nna ɔakã akyerɛ no dada wɔ mber bi a ɔabɛsen kɔ dɛ sɛ ɔgye no dzi a obeyi ndzɛmba nyinara akyerɛ no—ɔsɛ dɛ wɔdze kyerɛ no; dɛm ntsi Ewuradze ammfa biribiara ennsuma no, osiandɛ nna onyim dɛ Ewuradze botum dze biribiara akyerɛ no."
                },
                {
                    "number": 27,
                    "text": "Na Ewuradze see no dɛ: Kyerɛw dɛm ndzɛmba yi na sɔw ano; na mibeyi akyerɛ adasamba wɔ mankasa me mber mu."
                },
                {
                    "number": 28,
                    "text": "Na ɔbaa dɛ Ewuradze hyɛɛ no dɛ ɔnsɔw abo ebien no a ne nsa akã no ano na mma ɔmmfa nnkyerɛ, kesi dɛ Ewuradze noara beyi akyerɛ adasamba."
                }
            ]
        },
        "/study/scriptures/bofm/ether/4": {
            "uri": "/study/scriptures/bofm/ether/4",
            "title": "Ether 4",
            "data_type": "chapter",
            "chapter_name": "Tsir 4",
            "chapter_summary": [
                "Wɔhyɛ Moroni dɛ ɔnsɔw Jared no nuabanyin ne nkyerɛwee no ano—Wɔnnkɛda no edzi ekodu dɛ nyimpa benya gyedzi a ɔtse dɛ Jared no nuabanyin nedze no—Christ hyɛ nyimpa dɛ wɔngye Ɔno nye N’esuafo no nsɛm ndzi—Wɔhyɛ nyimpa dɛ wonnu hɔnho na wɔngye asɛmpa no ndzi na wɔngye hɔn nkwa."
            ],
            "verses": [
                {
                    "number": 1,
                    "text": "Na Ewuradze see Jared no nuabanyin no dɛ omfi bepɔw no do nsian mfi Ewuradze enyim, na ɔnkyerɛw ndzɛmba a oehu no; na ɔbraa no dɛ mma ɔmmfa mma adasamba kesi dɛ wɔbɛma no do asɛn mbeamudua no do; na iyi ntsi na ɔhen Mosiah dze siei no, amma wiadzemba ennhu kesi dɛ Christ beyi noho akyerɛ no nkorɔfo."
                },
                {
                    "number": 2,
                    "text": "Na ekyir yi a Christ yii no ho ampa kyerɛɛ no nkorɔfo no ɔhyɛɛ dɛ wɔnda no edzi."
                },
                {
                    "number": 3,
                    "text": "Na afei, ekyir no a hɔn nyinara wodoow wɔ gyedzi mu no; na wɔpoow Christ n’asɛmpa no; na obiara nnyi hɔ a wɔkae gyedɛ Lamanfo nnko; dɛm ntsi wɔhyɛɛ me dɛ memfa nsuma bio wɔ asaase mu."
                },
                {
                    "number": 4,
                    "text": "Hwɛ, makyerɛw ndzɛmba no a Jared no nuabanyin no hunii no wɔ mprɛtse yi do, na wɔnndaa ndzɛmba biara a ɔso kyɛn dza wɔdaa no edzi kyerɛɛ Jared no nuabanyin no da."
                },
                {
                    "number": 5,
                    "text": "Dɛm ntsi Ewuradze ahyɛ me dɛ menkyerɛw ne nyinara na makyerɛw ne nyinara. Na ɔhyɛɛ me dɛ mensɔw ne nyinara ano; na ɔhyɛɛ me so dɛ mensɔw ne nkyerɛase ano; dɛm ntsi masɔw n’asekyerɛdze so ano, dɛ mbrɛ Ewuradze ne mbrasɛm no se."
                },
                {
                    "number": 6,
                    "text": "Na Ewuradze see me dɛ: Wɔronnkɔ Amanamamfo hɔ kɛpem da a wobonu hɔnho wɔ hɔn emumuyɛ ho, na hɔn ho bɛtsew wɔ Ewuradze enyim."
                },
                {
                    "number": 7,
                    "text": "Na da a wɔdze gyedzi a wɔwɔ wɔ mo mu bedzi dwuma no, Ewuradze na ɔse, dɛ mbrɛ Jared no nuabanyin no yɛe no, ma hɔnho asan wɔ mo mu no, aber no na mebɛda ndzɛmba a Jared no nuabanyin hunii no edzi akyerɛ hɔn so, na mebɛda nyikyerɛ nyina so mpo edzi akyerɛ hɔn, Jesus Christ, Nyankopɔn Ba no, ɔsorsor nye asaase, nye ndzɛmba a ɔwɔ mu nyina Egya no, na ɔse."
                },
                {
                    "number": 8,
                    "text": "Na nyia ɔbɛgye kyim wɔ Ewuradze n’asɛm ho no, wɔmma ndom nkã no; na nyia a ɔbɔpow dɛm ndzɛmba yinom no, wɔmma ndom nkã no; na merennda ndzɛmba akɛse biara edzi nnkyerɛ hɔn, Jesus Christ na ɔse; na Emi nye nyia a ɔrekasa no."
                },
                {
                    "number": 9,
                    "text": "Na mekasa a ɔsorsor bue na ɔtow mu, na m’asɛm ma asaase wosow; na me kasa a atseasefo twa mu kɔ, tse dɛ mbrɛ wɔdze gya ahyew hɔn mpo."
                },
                {
                    "number": 10,
                    "text": "Na nyia ɔnngye me nsɛm nndzi no nngye m’esuafo so nndzi; na sɛ ɔba dɛ mannkasa a, hom mbua atsɛn; na hom bohu dɛ Emi na mekasa wɔ da a odzi ewiei no mu."
                },
                {
                    "number": 11,
                    "text": "Mbom nyia ɔgye ndzɛmba yinom a makã ho nsɛm yi dzi no, ɔno na medze mo Sunsum no bɛba abɛsera no, na obohu na ɔagye ho dase. Na osian mo Sunsum ntsi obohu dɛ dɛm ndzɛmba yinom yɛ nokwar; osiandɛ okenyan adasa ma wɔyɛ dza oye."
                },
                {
                    "number": 12,
                    "text": "Na adze biara a okenyan ɔdasanyi ma ɔyɛ dza oye no fir me; na adze a oye no mmfir obiara hɔ gyedɛ emi. Na Emi nye nyia ɔgye nyimpa ma ɔkɔ dza oye nyina ho; nyia a ɔnngye me nsɛm nndzi no renngye me nndzi—dɛ Emi mara; na obiara a ɔnngye me nndzi no nngye Egya no a ɔsomaa me no so nndzi. Na hwɛ, Emi nye Egya no, Emi nye kan no, nye nkwa no, nye wiadze nokwar no."
                },
                {
                    "number": 13,
                    "text": "Hom mbra mo hɔ, O hom Amanamamfo, na medze ndzɛmba akɛse bɛkyerɛ hom, nyimdzee a osian ekyingye ntsi wɔdze esuma."
                },
                {
                    "number": 14,
                    "text": "Hom mbra mo hɔ, O hom Israel fifo, na wɔbɛda ndzɛmba akɛse a Egya no dze esuma ama hom fitsi wiadze ne fapem no edzi akyerɛ hom; na ɔmmbaa hom nkyɛn, osian ekyingye ntsi."
                },
                {
                    "number": 15,
                    "text": "Hwɛ, ber a hom bɛtsetsew ekyingye ntentan no a ɔma hom da ho tse hom emumuyɛdze mu, nye akoma dzen, na dza ofura adwen, mu ekyir no, nna ndzɛmba akɛse a ɔyɛ wanwa a fitsi wiadze ne fapem wɔdze esuma hom—nyew, ber a hom dze akoma a abobɔ nye sunsum a abotow bɛfrɛ Egya no wɔ me dzin mu no, nna hom bohu dɛ Egya no akaa ahyɛmu a ɔnye hom egyanom dzii, O Israel fifo."
                },
                {
                    "number": 16,
                    "text": "Aber no na wobesiansian me nyikyerɛ a memaa m’akowaa John kyerɛwee no mu wɔ nyimpa nyina enyido. Hom nkaa, ber a hom bohu ndzɛmba yi no, hom bohu dɛ mber no abɛn dɛ wɔbɛda no edzi wɔ dwumadzi mu."
                },
                {
                    "number": 17,
                    "text": "Dɛm ntsi, ber a hom nsa bɛkã kyerɛwsɛm yi no hom bohu dɛ wɔahyɛ Egya n’edwuma ase wɔ asaase nyina enyi do."
                },
                {
                    "number": 18,
                    "text": "Dɛm ntsi, hom asaase nyina n’ano n’ano mba, hom nnu homho, na hom mbra me nkyɛn, na hom ngye m’asɛmpa no ndzi, na wonnuma hom wɔ me dzin mu; na nyia ɔgye dzi na wonnuma no wɔbɛgye no nkwa; mbom nyia ɔnngye nndzi no wobobu no fɔ; na nsɛnkyerɛdze bedzi hɔn a wɔgye me dzin dzi no ekyir."
                },
                {
                    "number": 19,
                    "text": "Na nhyiranyi nye nyia wobohu no dɛ oedzi nokwar ama me dzin wɔ da a odzi ewiei no mu, na wɔbɛma no do ma ɔakɛtsena ahenman no a woesiesie ama no fitsi wiadze ne fapem no mu. Na hwɛ ɔyɛ Emi na makã iyi. Amen."
                }
            ]
        },
        "/study/scriptures/bofm/ether/5": {
            "uri": "/study/scriptures/bofm/ether/5",
            "title": "Ether 5",
            "data_type": "chapter",
            "chapter_name": "Tsir 5",
            "chapter_summary": [
                "Adasefo baasa na edwuma no nankasa begyina hɔ dɛ dasegye wɔ Mormon Nwoma no nokwardzi ho."
            ],
            "verses": [
                {
                    "number": 1,
                    "text": "Na afei emi, Moroni, makyerɛw dza mekae dɛ wɔhyɛɛ me dɛ menkyerɛw no, na dza masɔw ano no makã akyerɛ wo; dɛm ntsi mma mmfa wo nsa nnkã dɛ erebɛkyerɛ ase; osiandɛ wɔabra wo wɔ dɛm adze no ho, kɛpem ber a Nyame noara bodua ne nyansa kwan mu ada no edzi."
                },
                {
                    "number": 2,
                    "text": "Na hwɛ, wɔbɛma wo kwan ma edze mprɛtse no akyerɛ hɔn a wɔbɔboa wɔ dwumadzi yi mu;"
                },
                {
                    "number": 3,
                    "text": "Na wɔdze bɛkyerɛ baasa wɔ Nyankopɔn no tum do; dɛm ntsi wobohu dɛ ampa, dɛm ndzɛmba yinom yɛ nokwar."
                },
                {
                    "number": 4,
                    "text": "Na adasefo baasa anomusɛm do na dɛm ndzɛmba yinom betsim; na baasa hɔn dasegye do, na wɔnam dɛm edwuma yi do bɛda Nyankopɔn no tum nye n’asɛm so edzi akyerɛ, na dza Egya no, nye Ɔba no, nye Sunsum Krɔnkrɔn gye ho dase—na iyi nyinara begyina hɔ dɛ dasegye etsia wiadze wɔ da a odzi ewiei no mu."
                },
                {
                    "number": 5,
                    "text": "Na sɛ ɔba so dɛ wonu hɔnho na wɔba Egya no hɔ wɔ Jesus dzin mu a, wɔbɛgye hɔn akɔ Nyankopɔn n’aheman mu."
                },
                {
                    "number": 6,
                    "text": "Na afei, sɛ minnyi tumdzi wɔ dɛm ndzɛmba yi ho a, hom ara mbua atsɛn; na hom bohu dɛ mowɔ tumdzi wɔ ber a hom bohu me no, na yebegyina Nyankopɔn n’enyim wɔ da a odzi ewiei no mu. Amen."
                }
            ]
        },
        "/study/scriptures/bofm/ether/6": {
            "uri": "/study/scriptures/bofm/ether/6",
            "title": "Ether 6",
            "data_type": "chapter",
            "chapter_name": "Tsir 6",
            "chapter_summary": [
                "Mframa dze Jaredfo hɔn ahɛn no kodwir anohoba asaase no do—Nkorɔfo no yi Ewuradze ayɛw wɔ Ne papayɛ ho—Woyi Orihah ma ɔbɛyɛ ɔhen wɔ hɔn do—Jared na no nuabanyin wu."
            ],
            "verses": [
                {
                    "number": 1,
                    "text": "Na afei emi, Moroni, mokɔ do dze Jared nye no nuabanyin no hɔn kyerɛwsɛm no ma."
                },
                {
                    "number": 2,
                    "text": "Na ɔbaa dɛ ekyir no a Ewuradze siesiee abo a Jared no nuabanyin dze kɔr bepɔw no do wiei no, Jared no nuabanyin no fii bepɔw no do bae, na ɔdze abo no guu ahɛn a wɔpamee no mu, kor biara hyɛ, afã na afã; na hwɛ, wɔmaa kan wɔ ahɛn no mu."
                },
                {
                    "number": 3,
                    "text": "Na dɛm na Ewuradze maa abo no hyerɛnee wɔ sum mu, yɛɛ kan dze maa mbarimba nye mbaa no, nye mbofra, amma woenntwa nsu kɛse no wɔ sum mu."
                },
                {
                    "number": 4,
                    "text": "Na ɔbaa dɛ, ama woetum atsena ase wɔ nsu no do no wosiesiee edziban ahorow nyina, nye edziban so a wɔdze bɛma hɔn nguankuw nye anantwikuw no, nye abowa biara anaa hamu abowa anaa nnoma a ɔsɛ dɛ wɔfa hɔn kã hɔnho—na ɔbaa dɛ aber a wɔyɛɛ ndzɛmba yi nyina wiei no, wɔkɔr ahɛn anaa ahɛmba no mu, na wosii mu wɔ po no do, na wɔdze hɔnho hyɛɛ Ewuradze hɔn Nyankopɔn nsa."
                },
                {
                    "number": 5,
                    "text": "Na ɔbaa dɛ Ewuradze Nyankopɔn maa ehum kɛse bi tui wɔ nsu no enyi, dze faa anohoba asaase no ne tsentsendo; na dɛm ntsi po asorɛkye no bɔ hɔn dzii akɔnaaba wɔ mframa no enyim."
                },
                {
                    "number": 6,
                    "text": "Na ɔbaa dɛ mpɛn pii no wɔdɔɔ esukɔ kɔr po no ase, osian asorɛkye akɛse a obui faa hɔn do no ntsi, nye ehum dzendzen huhuuhu so a otui no ntsi."
                },
                {
                    "number": 7,
                    "text": "Na ɔbaa dɛ ber a wɔdɔɔ esukɔ kɔr nsu no ase no, nsu biara annhaw hɔn, hɔn hɛn no wɔyɛɛ no petsee so dɛ kyɛnse, na wɔyɛɛ no petsee dɛ Noah ne hɛn no ara pɛr; dɛm ntsi sɛ nsu pii bu fa hɔn do a nna woesũ afrɛ Ewuradze ma oeyi hɔn epue nsu no enyi bio."
                },
                {
                    "number": 8,
                    "text": "Na ɔbaa dɛ ber a wɔwɔ nsu no do no mframa no enngyaa dɛ ɔbɔ kɔ anohoba asaase no ne tsentsendo; na dɛm na mframa no bɔɔ hɔn dzii enyim kɔree."
                },
                {
                    "number": 9,
                    "text": "Na wɔtoow ayɛyi ndwom maa Ewuradze; nyew, Jared no nuabanyin no toow ayɛyi ndwom maa Ewuradze, na ɔdaa no ase na ɔtoow ayɛyi ndwom maa Ewuradze adzekyee no nyina; na ber a adzesaa bae no, woenngyaa dɛ wobeyi Ewuradze ayɛw."
                },
                {
                    "number": 10,
                    "text": "Na dɛm na wɔdze hɔn twae; na po mu abowa biara enntum ennsiw hɔn kwan, anaadɛ bonsu biara enndzi hɔn dzɛm; na wonyaa kan aber biara, dɛ ɔyɛ nsu no sor anaadɛ nsu no n’ase."
                },
                {
                    "number": 11,
                    "text": "Na dɛm na wɔdze hɔn twae, na wodzii nda ahaebiasa eduanan anan wɔ nsu no do."
                },
                {
                    "number": 12,
                    "text": "Na wobodwiir anohoba asaase no no mpoano. Na ber a wɔdze hɔn anan sii anohoba asaase no no mpoano hɔ no, wɔbɔɔ hɔn mu adze wɔ asaase n’enyi do, na wɔbrɛɛ hɔnho adze wɔ Ewuradze enyim, na wodzii dɛw mbordo wɔ Ewuradze enyim, osian n’ehumbɔbɔr kɛse a ɔwɔ hɔn do ntsi."
                },
                {
                    "number": 13,
                    "text": "Na ɔbaa dɛ wɔkɔr asaase no do, na wɔhyɛɛ ase dɛ wɔrodɔw asaase n’enyi do."
                },
                {
                    "number": 14,
                    "text": "Na Jared wɔ mbabanyin baanan; na wɔfrɛ hɔn Jacom, na Gilgah, na Mahah, na Orihah."
                },
                {
                    "number": 15,
                    "text": "Na Jared no nuabanyin no so woo mbabanyin nye mbabaa."
                },
                {
                    "number": 16,
                    "text": "Na Jared nye no nuabanyin no hɔn anyɛnkofo no yɛ bɛyɛ akra eduonu ebien; na hɔn so woo mbabanyin nye mbabaa ansaana wɔreba anohoba asaase no do; na dɛm ntsi wɔhyɛɛ ase dɛ wɔrodɔr."
                },
                {
                    "number": 17,
                    "text": "Na wɔkyerɛɛ hɔn dɛ wɔnantsew ahobrɛadze mu wɔ Ewuradze enyim; na wonyaa nkyerɛkyerɛ so fii sor."
                },
                {
                    "number": 18,
                    "text": "Na ɔbaa dɛ wɔhyɛɛ ase tserɛwee wɔ asaase no enyi do, na wɔdɔɔw asaase n’enyi do; na hɔnho yɛɛ dzen wɔ asaase no do."
                },
                {
                    "number": 19,
                    "text": "Na Jared no nuabanyin no hyɛɛ ase dɛ ɔreyɛ akɔkora, na ohun dɛ ɔrennkyɛr na ɔakɔ nda mu; dɛm ntsi ɔsee Jared dɛ: Ma yɛmboa hɛn dɔm yi ano ama yeehu hɔn dodow, na yebisa hɔn dza wɔpɛ dɛ yɛyɛ ma hɔn ansaana yɛakɔ hɛn ndamu."
                },
                {
                    "number": 20,
                    "text": "Na wɔboaboaa dɔm no ano dɛ mbrɛ wɔahyehyɛ no ara. Afei Jared no nuabanyin ne mbabanyin nye ne mbabaa no nyina hɔn dodow yɛ akra eduonu ebien; na Jared ne mbabanyin nye ne mbabaa no nyina hɔn dodow yɛ duebien; onyaa mbabanyin baanan."
                },
                {
                    "number": 21,
                    "text": "Na ɔbaa dɛ wɔkaan hɔn dɔm no; na wɔkaan hɔn wiei no, wobisaa hɔn ndzɛmba a wɔpɛ dɛ wɔyɛ ma hɔn ansaana wɔakɔ hɔn ndamu."
                },
                {
                    "number": 22,
                    "text": "Na ɔbaa dɛ dɔm no see hɔn dɛ wɔnsera hɔn mbabanyin no mu kor ngo ma ɔmbɛyɛ ɔhen wɔ hɔn do."
                },
                {
                    "number": 23,
                    "text": "Na afei hwɛ, iyi yɛɛ hɔn awerɛhow. Na Jared no nuabanyin no see hɔn dɛ: Ampa dɛ dɛm adze yi ogya dɔm kɔ ndɔmmum mu."
                },
                {
                    "number": 24,
                    "text": "Mbom Jared see no nuabanyin no dɛ: Ma hɔn kwan ma wonya hɔn hen. Na dɛm ntsi ɔkãa kyerɛɛ hɔn dɛ: Hom nyi hɛn mbabanyin yi mu kor a hom pɛ ma ɔnyɛ hom hen."
                },
                {
                    "number": 25,
                    "text": "Na ɔbaa dɛ woyii Jared no nuabanyin n’abakan no, na ne dzin dze Pagag. Na ɔbaa dɛ ɔpopoo ne tsir dɛ ɔrennyɛ hɔn hen. Na dɔm no pɛɛ dɛ n’egya bɛhyɛ no, na mbom n’egya ammpɛ dɛ ɔbɛyɛ; na ɔhyɛɛ hɔn dɛ mma wɔnnhyɛ ɔdasanyi biara dɛ ɔnyɛ hɔn hen."
                },
                {
                    "number": 26,
                    "text": "Na ɔbaa dɛ woyii Pagag no nuanom mbanyin nyina, na wɔammpen."
                },
                {
                    "number": 27,
                    "text": "Na ɔbaa dɛ Jared ne mbabanyin no nyina so mpo ammpɛ gyedɛ hɔn mu kor pɛr; na wɔseraa Orihah ngo dɛ ɔmbɛyɛ ɔhen wɔ dɔm no do."
                },
                {
                    "number": 28,
                    "text": "Na ɔhyɛɛ ase dɛ oridzi adze, na dɔm no hyɛɛ ase dɛ wɔreyɛ prɔmprɔm; na wɔbɛyɛɛ esikafo mbordo."
                },
                {
                    "number": 29,
                    "text": "Na ɔbaa dɛ Jared wui, na no nuabanyin no so dɛmara."
                },
                {
                    "number": 30,
                    "text": "Na ɔbaa dɛ Orihah nantseew ahobrɛadze mu wɔ Ewuradze enyim, na ɔkaa ndzɛmba akɛse a Ewuradze yɛe maa n’egya, na ɔkyerɛkyerɛɛ no dɔm no so ndzɛmba akɛse a Ewuradze ayɛ ama hɔn egyanom."
                }
            ]
        },
        "/study/scriptures/bofm/ether/7": {
            "uri": "/study/scriptures/bofm/ether/7",
            "title": "Ether 7",
            "data_type": "chapter",
            "chapter_name": "Tsir 7",
            "chapter_summary": [
                "Orihah dzi hen wɔ tseneneeyɛ mu—Wɔnam basabasayɛ na aperdzi do si Shule ahenman na Cohor ahenman a wɔyɛ akorafo no—Nkɔnhyɛfo kasa tsia nkorɔfo no hɔn emumuyɛdze na abosonsom, ekyir no wonu hɔnho."
            ],
            "verses": [
                {
                    "number": 1,
                    "text": "Na ɔbaa dɛ Orihah buaa tsenenee atsɛn wɔ asaase no do wɔ no nkwa nda nyina mu, na no nkwa nda yɛ pii."
                },
                {
                    "number": 2,
                    "text": "Na ɔwoo mbabanyin nye mbabaa; nyew, ɔwoo eduasa biako, hɔn mu eduonu ebiasa yɛ mbanyin."
                },
                {
                    "number": 3,
                    "text": "Na ɔbaa dɛ ɔwoo Kib wɔ no nkɔkoraber mu. Na ɔbaa dɛ Kib hyɛɛ n’ananmu dzii adze; na Kib woo Corihor."
                },
                {
                    "number": 4,
                    "text": "Na ber a Corihor dzii mfe eduasa ebien no ɔtseew etua wɔ n’egya do, na ɔkɔree kɛtsenaa Nahor asaase do; na ɔwoo mbabanyin nye mbabaa, na hɔnho bɛyɛɛ fɛw mbordo; dɛm ntsi Corihor twee dɔm pii kãa noho."
                },
                {
                    "number": 5,
                    "text": "Na ber a ɔboaboaa nsordaafo ano no, ɔbaa Moron asaase do, bea a ɔhen no tse, na ɔbɛfaa no ndɔmmum, na iyi maa Jared no nuabanyin no ne nsɛm a ɔkãa dɛ wɔdze hɔn bɛba ndɔmmum mu no yɛɛ hɔ."
                },
                {
                    "number": 6,
                    "text": "Afei Moron asaase no a ɔhen no tse do no, bɛn asaase no a Nephifo no frɛɛ no Amamfo no."
                },
                {
                    "number": 7,
                    "text": "Na ɔbaa dɛ Kib tsenaa ndɔmmum mu, na no dɔm no kɛhyɛɛ ne babanyin Corihor ase, kesii dɛ ɔbɛyɛɛ akɔkora posoposo; naaso iyi ekyir no Kib woo Shule wɔ no nkɔkoraber mu, wɔ aber a ɔda ho wɔ ndɔmmum mu no."
                },
                {
                    "number": 8,
                    "text": "Na ɔbaa dɛ Shule no bo fuuw no nuabanyin no; na Shule nyaa ahoɔdzen, na ɔbɛyɛɛ dɛ ɔbarimba katakyi ɔhoɔdzenfo; na ɔbɛyɛɛ badwembafo kɛse so."
                },
                {
                    "number": 9,
                    "text": "Dɛm ntsi ɔbaa koko Ephraim do, na ɔnaan koko no ne fã beebi dze nyaa dadze dze yɛɛ mfõwa maa hɔn a onyaa hɔn kãa noho kɔree no; na ber a ɔkyɛɛ mfõwa no memaa hɔn wiei no ɔsaan n’ekyir baa kurow Nehor mu na ɔnye no nuabanyin Corihor bɔkõe, na ɔnam iyi do dze gyee ahendzi no na ɔdze sanee maa n’egya Kib."
                },
                {
                    "number": 10,
                    "text": "Na afei osian dza Shule ayɛ no ntsi, n’egya dze ahendzi no maa no; dɛm ntsi ɔhyɛɛ ase dɛ oridzi adze wɔ n’egya n’ananmu."
                },
                {
                    "number": 11,
                    "text": "Na ɔbaa dɛ obuaa atsɛn wɔ tsenenee mu; na ɔmaa n’ahendzi no tahyee wɔ asaase nyina n’enyi do, osiandɛ nna dɔm no adɔɔ sõ mbordo."
                },
                {
                    "number": 12,
                    "text": "Na ɔbaa dɛ Shule so woo mbabanyin nye mbabaa pii."
                },
                {
                    "number": 13,
                    "text": "Na Corihor nuu noho wɔ bɔn pii a ɔayɛ no ho; dɛm ntsi Shule maa no tum wɔ n’ahenman no mu."
                },
                {
                    "number": 14,
                    "text": "Na ɔbaa dɛ Corihor nyaa mbabanyin nye mbabaa pii. Na ne mbabanyin no hɔn mu kor ne dzin dze Noah."
                },
                {
                    "number": 15,
                    "text": "Na ɔbaa dɛ Noah tseew etua wɔ Shule a ɔyɛ ɔhen no do, nye n’egya Corihor so, na ɔtwee no nuabanyin Cohor, nye no nuanom nyina nye dɔm no mu pii so."
                },
                {
                    "number": 16,
                    "text": "Na ɔnye Shule, ɔhen no kõe, na no mu na ɔgyee asaase a ɔyɛ hɔn egyapadze a odzi kan; na obedzii hen wɔ dɛm asaase no do."
                },
                {
                    "number": 17,
                    "text": "Na ɔbaa dɛ ɔnye ɔhen Shule kõo bio; na ɔfaa Shule, ɔhen no, na ɔdze no kɔr ndɔmmum mu wɔ Moron."
                },
                {
                    "number": 18,
                    "text": "Na ɔbaa dɛ ber a ɔyɛɛ dɛ oboku no no, Shule ne mbabanyin no weaweaa kɔr Noah fie anafua na wokokum no, na wobubuu efiadze abow no mu na woyii hɔn egya fii hɔ, na wɔdze no sii nankasa n’ahendzi do."
                },
                {
                    "number": 19,
                    "text": "Dɛm ntsi, Noah ne babanyin hyɛɛ n’ananmu kyekyeer n’ahenman no; na iyi ekyir no woennya tum wɔ Shule, ɔhen no, no do bio, na dɔm a wɔhyɛ Shule, ɔhen no n’ase no yɛɛ prɔmprɔm mbordo na wɔyɛɛ akɛsefo."
                },
                {
                    "number": 20,
                    "text": "Na ɔman no mu kyɛɛ ebien; na ɔbɛyɛɛ ahenman ebien, Shule n’ahenman na Noah ne babanyin Cohor n’ahenman."
                },
                {
                    "number": 21,
                    "text": "Na Cohor, Noah ne babanyin no, maa no dɔm no nye Shule kɔkõe, na Shule dzii hɔn do konyim na okum Cohor."
                },
                {
                    "number": 22,
                    "text": "Na afei Cohor wɔ babanyin a wɔfrɛ no Nimrod; na Nimrod gyaa Cohor n’ahenman no mu maa Shule, na onyaa Shule n’enyim enyimnyam; dɛm ntsi Shule hyɛɛ no enyimnyam kɛse, na ɔyɛɛ n’apɛdze wɔ Shule n’ahenman no mu."
                },
                {
                    "number": 23,
                    "text": "Na Shule n’ahendzi ber mu no so, nkɔnhyɛfo a Ewuradze asoma hɔn baa dɔm no mu bɛhyɛɛ nkɔm dɛ dɔm no hɔn emumuyɛdze nye abosonsom dze ndom reba asaase no do, na sɛ woennu hɔn ho a wɔbɛsɛɛ hɔn."
                },
                {
                    "number": 24,
                    "text": "Na ɔbaa dɛ dɔm no kasaa bɔn tsiaa nkɔnhyɛfo no na wosii hɔn atwetwe. Na ɔbaa dɛ ɔhen Shule tseaa hɔn a wɔkasaa bɔn tsiaa nkɔnhyɛfo no."
                },
                {
                    "number": 25,
                    "text": "Na ɔhyɛɛ mbra wɔ asaase no nyina do a ɔmaa nkɔnhyɛfo no tumii kɔr beebiara a wɔpɛ; na iyi maa dɔm no nyaa nnuho."
                },
                {
                    "number": 26,
                    "text": "Na osiandɛ dɔm no nuu hɔnho wɔ hɔn bɔn nye abosonsom ho ntsi Ewuradze dze hɔnho kyɛɛ hɔn, na wɔhyɛɛ ase yɛɛ prɔmprɔm bio wɔ asaase no do. Na ɔbaa dɛ Shule woo mbabanyin nye mbabaa wɔ no nkɔkoraber mu."
                },
                {
                    "number": 27,
                    "text": "Na akõkoekõ ennsi Shule ne nda mu; na ɔkaa ndzɛmba akɛse a Ewuradze yɛɛ maa n’egyanom dɛ ɔdze hɔn twaa bun kɛse dze hɔn baa anohoba asaase no do; dɛm ntsi obuaa atsɛn tsenenee wɔ ne nda nyina mu."
                }
            ]
        },
        "/study/scriptures/bofm/ether/8": {
            "uri": "/study/scriptures/bofm/ether/8",
            "title": "Ether 8",
            "data_type": "chapter",
            "chapter_name": "Tsir 8",
            "chapter_summary": [
                "Aperdzi na wentwiwentwi si ahenman no ho—Akish tsew nsumaamu nsewdzi fɛkuw dɛ ɔdze rukoku ɔhen no—Nsumaamu fɛkuw fi abɔnsam na no nsunsuando nye aman hɔn nsɛe—Wɔbɔ nkyirmba Amanamamfo kɔkɔ wɔ nsumaamu fɛkuw a ɔbɛper dɛ obotu fahodzi a ɔwɔ asaase, amanaman na nkurow nyina mu egu ho."
            ],
            "verses": [
                {
                    "number": 1,
                    "text": "Na ɔbaa dɛ Shule woo Omer, na Omer dzii hen wɔ n’ananmu. Na Omer woo Jared; na Jared woo mbabanyin nye mbabaa."
                },
                {
                    "number": 2,
                    "text": "Na Jared tseew etua wɔ n’egya do, na ɔbaa bɛtsenaa Heth asaase do. Na ɔbaa dɛ ɔdze ne ndabrabasɛm daadaa dɔm no hɔn mu pii, kesii dɛ ne nsa kãa ahenman no no mu fã."
                },
                {
                    "number": 3,
                    "text": "Na ber a ne nsa kãa ahenman no ne fã no ɔnye n’egya kõe, na ɔfaa n’egya ndɔmmum na ɔnye no kɔree ma ɔkɔsoom wɔ ndɔmmum mu."
                },
                {
                    "number": 4,
                    "text": "Na afei, Omer n’ahendzi nda mu no, ɔdze no mu fã tsenaa ndɔmmum mu. Na ɔbaa dɛ ɔwoo mbabanyin nye mbabaa a hɔn mu binom nye Esrom na Coriantumr;"
                },
                {
                    "number": 5,
                    "text": "Na hɔn bo fuuw mbordo wɔ dza hɔn nuabanyin Jared reyɛ no ho, dɛm ntsi wɔboaboaa nsordaafo ano na wɔnye Jared kɔkõe. Na ɔbaa dɛ wɔnye no kõo anafua."
                },
                {
                    "number": 6,
                    "text": "Na ɔbaa dɛ ber a wokunkum Jared no nsordaafo no wiei no, nkyɛ worukoku ɔno so; na ɔpaa hɔn kyɛw dɛ mma wonnku no, na obegyaa ahenman no mu ama n’egya. Na ɔbaa dɛ wɔdze no nkwa kyɛɛ no."
                },
                {
                    "number": 7,
                    "text": "Na afei Jared no werɛ hoow kɛsenara wɔ ahenman no a ɔayew no no ntsi, osiandɛ ɔdze n’akoma edzi ahenman nye wiadze enyimnyam do."
                },
                {
                    "number": 8,
                    "text": "Afei Jared ne babaa bi a ɔawea ara yie, hun dɛ n’egya no n’awerɛhow no, ɔhwehwɛɛ kwan bi a obotum edua do dze agye ahenman no ama n’egya."
                },
                {
                    "number": 9,
                    "text": "Na Jared ne babaa yi no ho yɛ fɛw mbordo. Na ɔbaa dɛ ɔnye n’egya kasae, na ɔsee no dɛ: Ebɛnadze ntsi na m’egya no werɛ ahow pii dɛm? Ana ɔnnkenkaan kyerɛwsɛm no a hɛn egyanom dze twaa bun kɛse dze baa ha no? Hwɛ, ana wɔnnkyerɛɛw nto hɔ dɛ tsetsemba duaa hɔn nsumaamu nhyehyɛɛ kwan do nyaa ahenman nye enyimnyam kɛse?"
                },
                {
                    "number": 10,
                    "text": "Na afei, dɛm ntsi, wɔmma m’egya nsoma ma wɔnkɛfa Akish, Kimnor ne babanyin no mbra, na hwɛ, moho yɛ fɛw, na mebɛsaw wɔ n’enyim, na mebɛgye n’enyi ama oenya pɛ dɛ mebɛyɛ ne yer; dɛm ntsi sɛ obisa wo dɛ fa me ma no yer a, ɔno kã dɛ: Sɛ edze m’egya, ɔhen no, ne tsir bɛbrɛ me a medze no bɛma wo."
                },
                {
                    "number": 11,
                    "text": "Na afei Omer yɛ Akish ne nyɛnko; dɛm ntsi, ber a Jared maa wɔkɛfaa Akish bae no, Jared ne babaa no sawee wɔ n’enyim ma n’enyi gyee noho araa ma ɔpɛɛ dɛ ɔbɛyɛ ne yer. Na ɔbaa dɛ ɔsee Jared dɛ: Fa no ma me ma ɔmbɛyɛ me yer."
                },
                {
                    "number": 12,
                    "text": "Na Jared see no dɛ: Sɛ edze m’egya, ɔhen no, ne tsir bɛbrɛ me a medze no bɛma wo."
                },
                {
                    "number": 13,
                    "text": "Na ɔbaa dɛ Akish boaboaa n’ebusuafo nyina ano wɔ Jared ne fie, na ɔsee hɔn dɛ: Ana hom bedzi nsew akyerɛ me dɛ hom bedzi nokwar ama me wɔ dza mepɛ dɛ hom yɛ ma me yi ho?"
                },
                {
                    "number": 14,
                    "text": "Na ɔbaa dɛ hɔn nyinara dze ɔsor Nyankopɔn nye ɔsorsor so, nye asaase so, nye hɔn etsir kãa ntam kyerɛɛ no dɛ obiara a ɔbɔtwe noho efi mboa a Akish hwehwɛ efi hɔn hɔ no bowu; na obiara so a ɔbɛda dza Akish bɛkã akyerɛ hɔn no edzi no, dɛm nyimpa no bɔhwer no nkwa."
                },
                {
                    "number": 15,
                    "text": "Na ɔbaa dɛ dɛm na wɔnye Akish hyehyɛɛ. Na Akish hwɛe ma wodzii nsew no a tsetsemba so yɛe dze peree hwehwɛɛ tum, dza Cain dze gyae, ɔno a ɔyɛɛ owudzifo fitsi ahyɛse no mpo."
                },
                {
                    "number": 16,
                    "text": "Na abɔnsam no tum na ogyaa hɔn ma wodzii dɛm nsew yi kyerɛɛ dɔm no, dze hɔn hyɛɛ sum mu, na ɔboaa hɔn ma wɔperee hwehwɛɛ tum dze gyee tum, na wodzii ewu, na wɔbɔɔ epoo, na wodzii ator, na wɔyɛɛ emumuyɛdze nye ndwamambɔ ahorow pii."
                },
                {
                    "number": 17,
                    "text": "Na ɔyɛ Jared ne babaa na ɔdze hyɛɛ n’akoma mu dɛ ɔnhwehwɛ tsetse ndzɛmba yi; na Jared so dze hyɛɛ Akish n’akoma mu; dɛm ntsi, Akish so yɛɛ dze kyerɛɛ n’ebusuafo nye n’anyɛnkofo, dze anohoba dɛɛdɛw twee hɔn ma wɔyɛɛ adze biara a ɔpɛ."
                },
                {
                    "number": 18,
                    "text": "Na ɔbaa dɛ wɔtseew nsumaamu fɛkuw dɛ mbrɛ tsetseberdo no wɔyɛe noara; fɛkuw a ɔyɛ ebusudze nye emumuyɛdze a ɔbor adze nyinara do wɔ Nyame enyim."
                },
                {
                    "number": 19,
                    "text": "Na Ewuradze mmfa nsumaamu fɛkuwbɔ nnyɛ n’edwuma eso ɔnnhyehyɛ dɛ ɔdasanyi biara bɛkã bɔgya egu, mbom adze nyinara mu no, ɔabra dɛm ndzɛmba yi fitsi ɔdasanyi n’ahyɛse."
                },
                {
                    "number": 20,
                    "text": "Na afei emi, Moroni, merennkyerɛw hɔn nsewdzi nye hɔn fɛkuwbɔ ho nsɛm biara, osiandɛ wɔama mehu dɛ ɔwɔ nyimpa nyina mu, na ɔwɔ Lamanfo so mu."
                },
                {
                    "number": 21,
                    "text": "Na wɔdze ɔsɛɛ abrɛ dɛm nkorɔfo yi a merekã hɔnho asɛm seseiara yi, nye Nephi no nkorɔfo so hɔn nsɛe."
                },
                {
                    "number": 22,
                    "text": "Na Ɔman biara a obosuo dɛm nsumaamu fɛkuwbɔ yi mu dze ahwehwɛ tum na ahonya, ekesi dɛ ɔbɛpetse ɔman no mu no, hwɛ, wɔbɛsɛɛ hɔn; osiandɛ Ewuradze remma kwan mma n’ahotseweefo hɔn bɔgyaa a wɔbɛkã egu no mmfi asaase mu nnsu mmfrɛ no aber nyina dɛ ondzi wer mma hɔn na eso onndzi hɔn wer."
                },
                {
                    "number": 23,
                    "text": "Dɛm ntsi, O hom Amanamamfo, oye wɔ Nyankopɔn ne nyansaa mu dɛ wɔbɛda dɛm ndzɛmba yi edzi akyerɛ hom, ama hom eedua do enu homho wɔ hom bɔn ho, ama hom amma ho kwan ma dɛm ewudzi fɛkuw a wɔahyehyɛ dze hwehwɛ tum nye ahonya yi annhyɛ hom do—ɔno edwuma no, nyew, ɔsɛɛ edwuma no bɛba hom do, nyew, Onnyiewiei Nyankopɔn ne pɛrpɛrdzi afõwa no besian wɔ hom do, dze etu hom egu na ɔasɛɛ hom, sɛ hom ma kwan ma dɛm ndzɛmba yi si a."
                },
                {
                    "number": 24,
                    "text": "Dɛm ntsi, Ewuradze ahyɛ hom dɛ sɛ hom hu dɛ dɛm ndzɛmba yi reba hom mu a, hom mbɔ piriw na hom nhu dɛ hom gyinabew ayɛ hu, osian nsumaamu fɛkuwbɔ a ɔreba hom mu no ntsi; anaadɛ wondue, osian hɔn a woekum hɔn no hɔn bɔgyaa ntsi; na wɔfrɛ me fi huntuma mu dɛ wondzi hɔn nye hɔn a wɔhyehyɛɛ too hɔ no so hɔn wer."
                },
                {
                    "number": 25,
                    "text": "Na ɔbɛba dɛ obiara a ɔbɛhyehyɛ dɛm no per dɛ ɔbɛsɛɛ fahodzi a ɔwɔ nsaase, aman, nye nkurow nyinara do na ɔbɛba dɛ ɔdze ɔsɛɛ bɛbrɛ dɔm no nyina, osiandɛ abɔnsam na ɔhyehyɛ, nyia a ɔyɛ ator nyina egya no; dɛm ɔtor yi ara so na ɔdaadaa hɛn awofo no a wodzii kan no mpo, nyew, dɛm ɔtor yi ara so na ɔmaa ɔdasanyi dzii ewu wɔ ahyɛse no; nyia a opiriim adasa akoma ma wokunkum nkɔnhyɛfo no, na wosiiw hɔn abo, na wɔpaam hɔn fitsi ahyɛse no."
                },
                {
                    "number": 26,
                    "text": "Dɛm ntsi, emi, Moroni, wɔahyɛ me dɛ menkyerɛw dɛm ndzɛmba yi ama woeyi bɔn akwa, na dɛ mber bi bɛba a Satan rinnya tum wɔ adasamba hɔn akoma do, na mbom dɛ wobekenyan hɔn ma wɔayɛ papa aber nyinara, ama wɔaba tsenenee nyinara nsunyiwa no ho ma wɔagye hɔn nkwa."
                }
            ]
        },
        "/study/scriptures/bofm/ether/9": {
            "uri": "/study/scriptures/bofm/ether/9",
            "title": "Ether 9",
            "data_type": "chapter",
            "chapter_name": "Tsir 9",
            "chapter_summary": [
                "Ahenman no nam adzedzi do, apam bɔn na ewudzi kwan do fi nyimpa kor do kɔ kor so do—Emer hu Tseneneenyi ne Ba no—Nkɔnhyɛfo pii kã nnuho ho asɛm—Ɔkɔm nye mbowatsena a wɔwɔ bɔr bɛsɛɛ nkorɔfo no."
            ],
            "verses": [
                {
                    "number": 1,
                    "text": "Na afei emi, Moroni, morosɔw me kyerɛwsɛm no do. Dɛm ntsi, hwɛ, ɔbaa dɛ osian Akish nye ne anyɛnkofo hɔn nsumaamu fɛkuwbɔ no ntsi, hwɛ, wotuu Omer n’ahendzi no gui."
                },
                {
                    "number": 2,
                    "text": "Naaso iyi nyinara mu no Ewuradze huu Omer, nye ne mbabanyin nye ne mbabaa so a wɔammper dɛ wɔbɛsɛɛ no no mbɔbɔr."
                },
                {
                    "number": 3,
                    "text": "Na Ewuradze yii kyerɛɛ Omer wɔ adaaso mu dɛ omfi asaase no do; dɛm ntsi, Omer nye n’ebusuafo fii asaase no do, na wotuu kwan nda pii, na wɔbaa koko Shim ne nkyɛn, na wɔbaa bea no a wɔsɛɛ Nephifo no, na wɔdze faa boka afamu, na wɔbaa bea a wɔfrɛ hɔ Ablom, wɔ mpoano afamu, na hɔ na osii ne ntamadan, na ne mbabanyin nye ne mbabaa, nye ne fi mba nyina so, na ɔkaa Jared nye n’ebusuafo nko."
                },
                {
                    "number": 4,
                    "text": "Na ɔbaa dɛ emumuyɛfo seraa Jared ngo ma ɔyɛɛ ɔhen wɔ dɔm no do; na ɔdze ne babaa maa Akish awar."
                },
                {
                    "number": 5,
                    "text": "Na ɔbaa dɛ Akish pɛɛ dɛ oyi n’asewbanyin no nkwa fi hɔ; na ɔdze kɔtoo hɔn a ɔnye hɔn edzi nsew dada no enyim, na wokotwaa n’asewbanyin ne tsir wɔ do wɔ ber a ɔtse n’ahengua do ritsie no nkorɔfo hɔn nsɛm."
                },
                {
                    "number": 6,
                    "text": "Na dɛm nsumaamu fɛkuw yi ayɛ kɛse na ɔatserɛw ma dɛm ntsi wɔasɛɛ dɔm no nyinara hɔn adwen, dɛm ntsi wokum Jared wɔ n’ahengua do, na Akish dzii ɔhen wɔ n’ananmu."
                },
                {
                    "number": 7,
                    "text": "Na ɔbaa dɛ Akish n’enyi beer ne babanyin no, ma dɛm ntsi ɔdze no too efiadze, na ɔmaa wɔmaa no edziban ketseketse bi anaadɛ wɔamma no edziban koraa kesii dɛ owui."
                },
                {
                    "number": 8,
                    "text": "Na afei nyia owui no, no nuabanyin (ne dzin dze Nimrah) no bo fuuw n’egya osian dza n’egya dze ayɛ no nuabanyin no ntsi."
                },
                {
                    "number": 9,
                    "text": "Na ɔbaa dɛ Nimrah boaboaa mbarimba kakra ano, na woguanee fii asaase no do nye Omer bɛtsenae."
                },
                {
                    "number": 10,
                    "text": "Na ɔbaa dɛ Akish woo mbabanyin bi so, na dɔm no pɛɛ hɔn asɛm yie, na wɔanndwen ho koraa dɛ woedzi nsew akyerɛ no dɛ wɔbɛyɛ emumuyɛ ahorow nyina a ɔrohwehwɛ ama no."
                },
                {
                    "number": 11,
                    "text": "Afei Akish no dɔm no pɛ ahonya, dɛ mbrɛ Akish so pɛ tumdzi, dɛm ntsi, Akish ne mbabanyin no maa hɔn sika ma wɔnam do twee dɔm no hɔn mu dodowara ma wodzii hɔn ekyir."
                },
                {
                    "number": 12,
                    "text": "Na ɔkõ hyɛɛ ase sii Akish ne mbabanyin nye Akish ntamu, na ɔkɔr do mfe pii, nyew, ma ɔsɛɛ ahenman no mu nyimpa dodowara, nyew, dɔm no nyina mpo, ma ɔkaa akra eduasa pɛr, nye hɔn a wɔnye Omer fifo guanee no."
                },
                {
                    "number": 13,
                    "text": "Dɛm ntsi, wɔdze Omer baa bedzii adze bio wɔ noara n’egyapadze asaase do."
                },
                {
                    "number": 14,
                    "text": "Na ɔbaa dɛ Omer hyɛɛ ase dɛ ɔreyɛ akɔkora; naaso ne mpanyinyɛ ber mu no ɔwoo Emer; na ɔseraa Emer ngo dɛ ɔnhyɛ n’ananmu ndzi ɔhen."
                },
                {
                    "number": 15,
                    "text": "Na ɔseraa Emer ngo ma obedzii ɔhen no ohun asomdwee wɔ asaase no do bɛyɛ mfe ebien ntamu, na owui, wɔ ber a oehu nda pii a awerɛhow ahyɛ mu mã. Na ɔbaa dɛ Emer dzii n’adze na otsiatsiaa n’egya n’anamɔn mu."
                },
                {
                    "number": 16,
                    "text": "Na Ewuradze hyɛɛ ase bio dɛ oriyi ndom no efi asaase no do, na Emer fifo yɛɛ prɔmprɔm mbordo wɔ Emer n’ahendzi ber mu; na bɛyɛ mfe eduosia ebien mu no, nna hɔnho ayɛ dzen ara yie na wɔabɛyɛ esikafo so mbordo—"
                },
                {
                    "number": 17,
                    "text": "Wɔwɔ eduaba ahorow pii, nye ewifua, na serekye atam, nye atam pa, na sika nye dwetɛ, nye ndzɛmba a ɔsom bo."
                },
                {
                    "number": 18,
                    "text": "Nye nguan, mpɔnkye, nye anantwi, nye mpreko ahorow nyina, nye mbowa asorɔtow nyina so a oye ma dɛ nyimpa dzi."
                },
                {
                    "number": 19,
                    "text": "Na wonyaa mpɔnkɔ, na efupɔnkɔ, na son, na curelom na cumom a no ho wɔ mfaso ma nyimpa, na nkanka ason na curelom na cumom no."
                },
                {
                    "number": 20,
                    "text": "Na dɛm na Ewuradze huee ne nhyira guu dɛm asaase yi a ɔbɔ asaase nyinara do no do; na ɔhyɛɛ dɛ obiara a ɔbɛtsena asaase no do no ntsena do mma Ewuradze, annyɛ dɛm a wɔbɛsɛɛ hɔn wɔ ber a hɔn emumuyɛ adɔɔ so; na dɛm nyimpa no do, Ewuradze na ɔse: Na mubohue m’ebufuhyew ne mãhyɛ egu."
                },
                {
                    "number": 21,
                    "text": "Na Emer buaa atsɛntsenenee wɔ ne nda nyina mu, na ɔwoo mbabanyin nye mbabaa pii; na ɔwoo Coriantum, na ɔseraa Coriantum ngo dɛ ombedzi ɔhen wɔ n’ananmu."
                },
                {
                    "number": 22,
                    "text": "Na ɔseraa Coriantum ngo hyɛɛ no ɔhen sii n’ananmu wiei no, ɔtsenaa ase mfe anan, na ohun asomdwee wɔ asaase no do; nyew, na ohun Tseneneenyi ne Ba no mpo, na odzii dɛw na onyaa enyimnyam wɔ no nkwa nda mu; na owuu asomdwee mu."
                },
                {
                    "number": 23,
                    "text": "Na ɔbaa dɛ Coriantum nantseew n’egya n’anamɔn mu, na ɔkyekyeer nkurow akɛse pii, na ɔyɛɛ dza oye maa no nkorɔfo wɔ no nkwa nda mu. Na ɔbaa dɛ oennya mba kesii dɛ ɔbɔɔ akɔkora posoposo."
                },
                {
                    "number": 24,
                    "text": "Na ɔbaa dɛ ne yer wui wɔ ber a nna oedzi mfe ɔha na ebien. Na ɔbaa dɛ Coriantum waar ababaawa bi wɔ no nkɔkoraber mu, na ɔwoo mbabanyin nye mbabaa; dɛm ntsi ɔtsenaa ase kesii dɛ odzii mfe ɔha eduanan ebien."
                },
                {
                    "number": 25,
                    "text": "Na ɔbaa dɛ ɔwoo Com, na Com dzii ɔhen wɔ n’ananmu; na odzii ɔhen mfe eduanan akron, na ɔwoo Heth; na ɔwoo mbabanyin nye mbabaa so."
                },
                {
                    "number": 26,
                    "text": "Na dɔm no dɔree na wɔpetsee asaase no nyina enyi do, na wɔhyɛɛ ase bio dɛ wɔreyɛ emumuyɛdze mbordo wɔ asaase no enyi do, na Heth hyɛɛ ase dɛ ɔregye dɛm tsetse nsumaamu nhyehyɛɛ no ato mu dze asɛɛ n’egya."
                },
                {
                    "number": 27,
                    "text": "Na ɔbaa dɛ otuu n’egya fii n’ahengua do, na ɔdze nankasa n’afõwa kum no; na odzii ɔhen wɔ n’ananmu."
                },
                {
                    "number": 28,
                    "text": "Na nkɔnhyɛfo baa asaase no do bio, bɛkãa nnuho ho asɛm kyerɛɛ hɔn—dɛ wonsiesie Ewuradze n’akwan mu, sɛ annyɛ dɛm a ndom bɛba asaase no enyi do; nyew, sɛ woennu hɔn ho a, ɔkɔm kɛse bi mpo bɛba a ɔbɛsɛɛ hɔn."
                },
                {
                    "number": 29,
                    "text": "Mbom dɔm no anngye nkɔnhyɛfo no nsɛm no enndzi, na woyii hɔn edzi fii hɔ; na wɔtoow binom kyeen mona mu na wogyaa hɔn hɔ ma wowuwui. Na ɔbaa dɛ ɔhen Heth na ɔhyɛɛ hɔn mbra ma wɔyɛɛ dɛm ndzɛmba yi nyina."
                },
                {
                    "number": 30,
                    "text": "Na ɔbaa dɛ ɔkɔm kɛse bi hyɛɛ ase dɛ orisi asaase no do, na dɔm a wɔwɔ hɔ no hyɛɛ ase dɛ wɔrehyew ntaataado osian ɔkɔm no ntsi, osiandɛ nsu anntɔ enngu asaase n’enyi do."
                },
                {
                    "number": 31,
                    "text": "Na mbowatsena a wɔwɔ bɔr so baa asaase n’enyi do, na wɔsosɔɔw dɔm no pii. Na ɔbaa dɛ hɔn nguankuw hyɛɛ ase dɛ woruguan efi mbowatsena no a bɔr wɔ hɔn ano no enyim, na wɔdze faa anaafo afamu, bea a Nephifo frɛ no Zarahemla no."
                },
                {
                    "number": 32,
                    "text": "Na ɔbaa dɛ hɔn mu pii wuwui wɔ kwan no do dze, naaso, hɔn mu bi so guanee kɔr asaase a ɔda anaafo afamu no do."
                },
                {
                    "number": 33,
                    "text": "Na ɔbaa dɛ Ewuradze maa mbowatsena no gyaa dɛ wobetsiw hɔn bio na mbom wosiiw kwan no amma dɔm no enntum enntwa mu, na obiara a ɔpeer dɛ obotwa mu no atɔr wɔ mbowatsena no a wɔwɔ bɔr no ano."
                },
                {
                    "number": 34,
                    "text": "Na ɔbaa dɛ dɔm no faa kwan a mbowa no faa do no, na wɔwee hɔn a woewuwu wɔ kwan no do no efun, kesii dɛ wɔwee hɔn nyinara. Afei ber a dɔm no hun dɛ wɔrehera no, wɔhyɛɛ ase dɛ worunu hɔn ho wɔ hɔn bɔn ho na wosũi frɛɛ Ewuradze."
                },
                {
                    "number": 35,
                    "text": "Na ɔbaa dɛ ber a wɔbrɛɛ hɔnho adze dɛ mbrɛ ɔsɛ wɔ Ewuradze enyim no, ɔmaa nsu tɔree guu asaase n’enyi do; na dɔm no hyɛɛ ase dɛ wɔrenya ahoɔdzen bio, na eduaba hyɛɛ ase baa etsifi afamu nkurow no mu, nye nkurow a abɔ ho aprɔw nyina no mu. Na Ewuradze koraa hɔn do wɔ ɔkɔm no mu dze daa no tum edzi kyerɛɛ hɔn."
                }
            ]
        },
        "/study/scriptures/bofm/ether/10": {
            "uri": "/study/scriptures/bofm/ether/10",
            "title": "Ether 10",
            "data_type": "chapter",
            "chapter_name": "Tsir 10",
            "chapter_summary": [
                "Ɔhen kor dzi kor n’adze—Ahemfo no binom yɛ atseneneefo; na binom so yɛ emumuyɛfo—Sɛ ndzeyɛtsenenee tahye a, Ewuradze hyira hɔn na ɔyɛ hɔn prɔmprɔm."
            ],
            "verses": [
                {
                    "number": 1,
                    "text": "Na ɔbaa dɛ Heth nye ne fifo nyina hweer hɔn nkwa wɔ ber a ɔkɔm sii no mu—na ɔkaa Shez a ɔyɛ Heth n’asenyi no nko—dɛm ntsi, Shez hyɛɛ ase dɛ ɔrekyekyer ɔman no a abɔ no bio."
                },
                {
                    "number": 2,
                    "text": "Na ɔbaa dɛ Shez kaa ber no a wɔsɛɛ n’egyanom no, na iyi maa ɔkyekyeer tsenenee ahenman; osiandɛ ɔkaa dza Ewuradze ayɛ dɛ ɔdze Jared nye no nuabanyin twaa bun no; na ɔnantseew Ewuradze n’akwan mu; na ɔwoo mbabanyin nye mbabaa."
                },
                {
                    "number": 3,
                    "text": "Na ne babanyin panyin a ne dzin dze Shez, tseew etua wɔ no do; naaso, osian ne sika dodow ntsi, odwotwafo bi kum Shez na iyi dze asomdwee brɛɛ n’egya bio."
                },
                {
                    "number": 4,
                    "text": "Na ɔbaa dɛ n’egya kyekyeer nkuropɔn pii wɔ asaase n’enyi do, na nyimpa hyɛɛ ase tserɛwee wɔ asaase nyina enyi do. Na Shez nyinii bɛyɛɛ akɔkora posoposo; na ɔwoo Riplakish. Na owui, ma Riplakish dzii hen wɔ n’ananmu."
                },
                {
                    "number": 5,
                    "text": "Na ɔbaa dɛ Riplakish annyɛ dza oye wɔ Ewuradze enyim, osiandɛ onyaa yernom nye nwewefo pii, na ɔdze adzesoadze a ɔyɛ dur too dɔm no abatsir do; nyew, na ɔgyee hɔn tow akɛse; na ɔdze sisii adan akɛse."
                },
                {
                    "number": 6,
                    "text": "Na osii ahengua fɛɛfɛw mbordo bi maa noho; na osisii efiadze pii, na obiara a ɔammpɛ dɛ obotua tow no ɔdze no too efiadze; na obiara so a oenntum enntua tow no ɔdze no too efiadze; na ɔmaa wɔyɛɛ edwuma daadaa maa no; na obiara a ɔpoow dɛ ɔbɛyɛ edwuma no ɔmaa wokum no."
                },
                {
                    "number": 7,
                    "text": "Dɛm na ɔmaa onyaa n’edwindze fɛɛfɛw nyina, nyew, nye n’egudze mpo ɔmaa wɔbeer ho wɔ efiadze, na edwindze ahorow nyina ɔmaa wɔyɛɛ wɔ efiadze. Na ɔbaa dɛ ɔdze ne ndwamambɔ nye ekyiwadze tseetsee dɔm no ara yie."
                },
                {
                    "number": 8,
                    "text": "Na ber a odzii adze bɛyɛ mfe eduanan ebien ntamu no, dɔm no soɛree tsiaa no; na ɔkõ hyɛɛ ase bio wɔ asaase no do araa ma wokum Riplakish, na wɔpaam n’asefo fii asaase no do."
                },
                {
                    "number": 9,
                    "text": "Na ɔbaa dɛ mfe pii ekyir no, Morianton, (ɔyɛ Riplakish n’asenyi) boaboaa nsordaafo ano fii nkorɔfo a wɔapam hɔn no mu, na ɔnye hɔn kɔree nye dɔm no kɔkoe; na ne nsa daa nkuropɔn pii do; na ɔkõ no mu yɛɛ dzen ara yie, na ɔkɔr do mfe pii; na ne nsa daa asaase nyinara do, na ɔhyɛɛ noho ɔhen wɔ asaase nyina do."
                },
                {
                    "number": 10,
                    "text": "Na ɔhyɛɛ noho ɔhen wiei no, ɔyɛɛ ma dɔm no hɔn adzesoadze yɛɛ mberɛw, na dɛm maa dɔm no hɔn enyi gyee noho na wɔseraa no ngo ma ɔbɛyɛɛ hɔn hen."
                },
                {
                    "number": 11,
                    "text": "Na odzii pɛrpɛr maa dɔm no, mbom ɔammfa amma noara noho osian ne ndwamambɔ dodow ntsi, dɛm ntsi wotwaa no fii Ewuradze enyim kyenee."
                },
                {
                    "number": 12,
                    "text": "Na ɔbaa dɛ Morianton kyekyeer nkuropɔn pii, na dɔm no bɛyɛɛ esikafo mbordo wɔ n’ahendzi nda mu, wonyaa ahodze a ɔyɛ adan, nye sika na dwetɛ, na wonyaa eburow pii, na wɔnyɛɛn nguankuw nye anantwikuw ahorow, nye ndzɛmba nyina a wɔdze asan ama hɔn no."
                },
                {
                    "number": 13,
                    "text": "Na Morianton nyinii ara yie, na afei ɔwoo Kim; na Kim besii n’egya n’ananmu na odzii adze mfe awɔtwe, na n’egya wui. Na ɔbaa dɛ Kim annyɛ ndzeyɛtsenenee dɛm ntsi Ewuradze n’enyi anngye noho."
                },
                {
                    "number": 14,
                    "text": "Na no nuabanyin soɛree tseew no do etua, na ɔnam do dze no baa ndɔmmum mu; na ɔtsenaa ndɔmmum mu ne nda nyina; na ɔwoo mbabanyin nye mbabaa wɔ ndɔmmum mu, na no nkɔkorayɛ mu no ɔwoo Levi; na owui."
                },
                {
                    "number": 15,
                    "text": "Na ɔbaa dɛ ber a Levi n’egya wui ekyir no, ɔsomee wɔ ndɔmmum mu bɛyɛ mfe eduanan ebien. Na ɔnye ɔhen a ɔwɔ asaase no do no kõe, na no mu na ɔgyee ahenman no dze maa noho."
                },
                {
                    "number": 16,
                    "text": "Na ɔgyee ahenman no dze maa noho no, ɔyɛɛ dza ɔtsen wɔ Ewuradze enyim; na dɔm no yɛɛ prɔmprɔm wɔ asaase no do; na onyinii bɛyɛɛ akɔkora ara yie, na ɔwoo mbabanyin nye mbabaa; na ɔwoo Corom so, ɔno nye nyia ɔseraa no ngo hyɛɛ no ɔhen sii n’ananmu."
                },
                {
                    "number": 17,
                    "text": "Na ɔbaa dɛ Corom yɛɛ dza ɔtsen wɔ Ewuradze enyim ne nda nyina; na ɔwoo mbabanyin nye mbabaa pii; na ɔtsenaa ase hun nda pii na n’ekyir no owui, tse dɛ mbrɛ ɔtse wɔ wiadze afamu no; na Kish dzii ɔhen wɔ n’ananmu."
                },
                {
                    "number": 18,
                    "text": "Na ɔbaa dɛ Kish so wui, na Lib dzii ɔhen wɔ n’ananmu."
                },
                {
                    "number": 19,
                    "text": "Na ɔbaa dɛ Lib so yɛɛ dza ɔtsen wɔ Ewuradze enyim. Na Lib n’aber do na wɔsɛɛ mbowatsena a bɔr wɔ hɔn ano no. Dɛm ntsi wɔkɔr asaase a ɔda anaafo afamu no do kɔhwehwɛɛ edziban dze maa dɔm a wɔwɔ asaase no do no, osiandɛ hamu mbowa ahyɛ asaase no do mã. Na Lib ankasa so bɛyɛɛ ɔbɔmbɔfo kɛse."
                },
                {
                    "number": 20,
                    "text": "Na wɔkyekyeer kurow kɛse bi wɔ asaase tseabaa bi a po no twa ɔno nye asaase ntamu no do."
                },
                {
                    "number": 21,
                    "text": "Na wɔdze asaase a ɔwɔ anaafo afamu no too hɔ ma ɔyɛɛ sar na bea a wɔkɔ hɔ kɛyɛ ha. Na asaase a ɔda etsifi afamu no dze, dɔm kɛhyɛɛ do mã."
                },
                {
                    "number": 22,
                    "text": "Na wɔyɛɛ edwuma mbordo, na wɔyɛɛ eguadzifo a wɔtɔn na wɔtɔ na wɔnye hɔnho dzii nkitaho ama woeenya ahodze."
                },
                {
                    "number": 23,
                    "text": "Na wɔyɛɛ abo edwindze ahorow nyina na wɔyɛɛ sika na dwetɛ edwindze, nye ndadze, nye ayewa, nye ndadze edwindze ahorow nyina; na wotui fii asaase tsir mu; dɛm ntsi wotutuu asaase pii dɛ wɔdze rohwehwɛ abo a ɔsom bo, nye sika na dwetɛ, nye ndadze na kɔɔber. Na wɔdze yɛɛ edwindze a ɔyɛ fɛw."
                },
                {
                    "number": 24,
                    "text": "Na wɔyɛɛ serekye nye awenatam apapa a ɔyɛ fɛw; na wɔyɛɛ atam ahorow pii, ama wɔdze aakata hɔn adagyaw do."
                },
                {
                    "number": 25,
                    "text": "Na wɔyɛɛ nsɔw nye mfona ahorow pii a wɔdze bɛyɛ asaase do edwuma, wɔdze botutu famu na wɔdze bodua adze, wɔdze bobu ndɔbaa, na wɔdze bɔdɔw, nye dza wɔdze po eduadzewa do so."
                },
                {
                    "number": 26,
                    "text": "Na wɔyɛɛ edwindadze ahorow pii a wɔdze maa hɔn mbowa ma wɔdze yɛ edwuma."
                },
                {
                    "number": 27,
                    "text": "Na wɔyɛɛ ɔkõ ho akodze ahorow pii. Na wɔyɛɛ edwindadze ahorow pii a ɔyɛ nwanwa mbordo."
                },
                {
                    "number": 28,
                    "text": "Na nyimpa biara nnyi hɔ a wohyiraa hɔn dɛm pɛn seen hɔn, na Ewuradze ne nsa yɛɛ hɔn prɔmprɔm mbordo. Na wɔwɔ asaase a ɔbɔ nsaase nyina mu, osiandɛ Ewuradze na ɔakã."
                },
                {
                    "number": 29,
                    "text": "Na ɔbaa dɛ Lib tsenaa ase mfe pii, na ɔwoo mbabanyin nye mbabaa; na ɔwoo Hearthom."
                },
                {
                    "number": 30,
                    "text": "Na ɔbaa dɛ Hearthom besii n’egya n’ananmu. Na ber a Hearthom dzii adze mfe eduonu anan no, hwɛ, wɔgyee ahenman no fii ne nsamu. Na ɔsoom mfe pii wɔ ndɔmmum mu, nyew, wɔ no nkwa nda a odzi ewiei no nyinara mu."
                },
                {
                    "number": 31,
                    "text": "Na ɔwoo Heth, na Heth tsenaa ase wɔ ndɔmmum mu no nkwa nda nyina. Na Heth woo Aaron, na Aaron tsenaa ndɔmmum mu no nkwa nda nyina; na ɔwoo Amnigaddah, na Amnigaddah so tsenaa ndɔmmum mu no nkwa nda nyina; na ɔwoo Coriantum, na Coriantum tsenaa ndɔmmum mu no nkwa nda nyina; na ɔwoo Com."
                },
                {
                    "number": 32,
                    "text": "Na ɔbaa dɛ Com twee ahenman no mu dɔm ne fã. Na odzii ɔhen wɔ ahenman ne fã do mfe eduanan ebien; na ɔnye ɔhen Amgid kɔkõe, na wɔkõo mfe pii, na aber no Com ne nsa daa Amgid do, na onyaa tum wɔ ahenman ne fã a ɔaka no do."
                },
                {
                    "number": 33,
                    "text": "Na Com n’aber do no nna edwotwafo hyɛɛ ase dɛ wɔreba asaase no do; na wɔfaa nhyehyɛɛ dadaw no, na wodzidzii nsew dɛ mbrɛ tsetsebaado mba no yɛe ara pɛr, na wɔpeer dɛ wɔbɛsɛɛ ahenman no."
                },
                {
                    "number": 34,
                    "text": "Afei Com nye hɔn kõe ara yie; naaso, oenntum enndzi hɔn do nkonyim."
                }
            ]
        },
        "/study/scriptures/bofm/ether/11": {
            "uri": "/study/scriptures/bofm/ether/11",
            "title": "Ether 11",
            "data_type": "chapter",
            "chapter_name": "Tsir 11",
            "chapter_summary": [
                "Akodzi, etuatsew na emumuyɛdze gye ntaa wɔ Jaredfo abrabɔ mu—Nkɔnhyɛfo hyɛ nkɔm dɛ, sɛ woennu hɔnho a, wɔbɛsɛɛ Jaredfo no korakora—Nkorɔfo no pow nkɔnhyɛfo no nsɛm."
            ],
            "verses": [
                {
                    "number": 1,
                    "text": "Na Com n’aber do no, nkɔnhyɛfo pii so soɛree, na wɔhyɛɛ nkɔm wɔ ɔsɛɛ a ɔbɛba dɛm ɔman kɛse no ho gyedɛ wonu hɔnho na wɔdan ba Ewuradze nkyɛn, na wogyaa hɔn ewudzi nye emumuyɛdze no yɛ."
                },
                {
                    "number": 2,
                    "text": "Na ɔbaa dɛ dɔm no poow nkɔnhyɛfo no, na woguanee kɔr Com nkyɛn ama ɔaabɔ hɔnho ban, osiandɛ dɔm no pɛɛ dɛ wɔsɛɛ hɔn."
                },
                {
                    "number": 3,
                    "text": "Na wɔhyɛɛ nkɔm wɔ ndzɛmba pii ho kyerɛɛ Com; na onyaa nhyira wɔ no nkwa nda a aka nyina mu."
                },
                {
                    "number": 4,
                    "text": "Na onyinii ara yie, na ɔwoo Shiblom; na Shiblom bedzii ɔhen wɔ n’ananmu. Na Shiblom no nuabanyin tseew no do etua, na ɔkõ kɛse a ɔyɛ dzen hyɛɛ ase wɔ asaase no do."
                },
                {
                    "number": 5,
                    "text": "Na ɔbaa dɛ Shiblom no nuabanyin no hyɛɛ dɛ wonku nkɔnhyɛfo nyinara a wɔhyɛɛ nkɔm wɔ ɔsɛɛ a ɔbɛba dɔm no do no nyina;"
                },
                {
                    "number": 6,
                    "text": "Na esian akɛse bi baa asaase no nyina do ma wɔgyee dase dɛ ndom kɛse bi rebɛba asaase n’enyi do, nye dɔm no so do; na dɛ ɔsɛɛ kɛse na obesi hɔn mu, dza bi mmbaa asaase no do pɛn, na hɔn mbiew bɛyɛ nkuku wɔ asaase enyi do, gyedɛ wonu hɔnho wɔ hɔn emumuyɛdze ho."
                },
                {
                    "number": 7,
                    "text": "Na woenntsie Ewuradze ne ndze, osian hɔn emumuyɛ fɛkuw no ntsi; dɛm ntsi akõkoekõ na wentwiwentwi hyɛɛ ase wɔ asaase no nyina enyi do, na ɔkɔm pii nye ɔyardɔm so bae araa ma ɔsɛɛ kɛse a wonnhu ne nsaso dɛm da wɔ asaase no do sii hɔ; na dɛm ndzɛmba yi nyina sii wɔ Shiblom n’aber do."
                },
                {
                    "number": 8,
                    "text": "Na dɔm no hyɛɛ ase dɛ worunu hɔnho wɔ hɔn emumuyɛ ho; na susuampaara dɛ wɔyɛɛ dɛm no, Ewuradze hun hɔn mbɔbɔr."
                },
                {
                    "number": 9,
                    "text": "Na ɔbaa dɛ wokum Shiblom, na wɔnye Seth baa ndɔmmum, na ɔtsenaa ndɔmmum mu no nkwa nda nyina."
                },
                {
                    "number": 10,
                    "text": "Na ɔbaa dɛ ne babanyin Ahah ne nsa kãa ahenman no; na odzii ɔhen wɔ dɔm no do no nkwa nda nyina. Na ɔyɛɛ emumuyɛ ahorow pii wɔ no nkwa nda nyina mu, na ɔnam do ɔmaa wɔkãa bɔgya pii gui; na no nkwa nda yɛɛ tsia."
                },
                {
                    "number": 11,
                    "text": "Na Ethem, a ɔyɛ Ahah n’asenyi no ne nsa kãa ahenman no; na no so yɛɛ dza ɔyɛ emumudze wɔ no nkwa nda mu."
                },
                {
                    "number": 12,
                    "text": "Na ɔbaa dɛ Ethem n’aber do no nkɔnhyɛfo pii bae, na wɔhyɛɛ nkɔm kyerɛɛ dɔm no bio; nyew, wɔhyɛɛ nkɔm dɛ Ewuradze bɛsɛɛ hɔn korakora efi asaase no enyi do, gyedɛ wonu hɔn ho wɔ hɔn emumuyɛ ho."
                },
                {
                    "number": 13,
                    "text": "Na ɔbaa dɛ dɔm no piriim hɔn akoma, na woenntsie hɔn nsɛm; na nkɔnhyɛfo no dzii awerɛhow na wɔtwee hɔnho fii dɔm no mu."
                },
                {
                    "number": 14,
                    "text": "Na ɔbaa dɛ Ethem buaa atsɛnkyew wɔ no nkwa nda nyina mu; na ɔwoo Moron. Na ɔbaa dɛ Moron dzii ɔhen wɔ n’ananmu; na Moron yɛɛ dza ɔyɛ emumuyɛdze wɔ Ewuradze enyim."
                },
                {
                    "number": 15,
                    "text": "Na ɔbaa dɛ etuatsew sii dɔm no mu, osian dɛm nsumaamu fɛkuwbɔ no a wɔakyekyer dze rohwehwɛ tum nye ahonya ntsi no; na ɔbarimba katakyi emumuyɛnyi bi soɛree wɔ hɔn mu, na ɔnye Moron kõe, na ɔkõ no mu no, odzii ahenman no ne fã do konyim; na ɔfaa ahenman no ne fã mfe pii."
                },
                {
                    "number": 16,
                    "text": "Na ɔbaa dɛ Moron dzii no do nkonyim, na ɔgyee ahenman no bio."
                },
                {
                    "number": 17,
                    "text": "Na ɔbaa dɛ ɔbarimba katakyi bi so soɛree; na ɔyɛ Jared no nuabanyin no n’asenyi."
                },
                {
                    "number": 18,
                    "text": "Na ɔbaa dɛ odzii Moron do nkonyim na ɔgyee ahenman no; dɛm ntsi Moron tsenaa ndɔmmum mu no nkwa nda a aka nyina; na ɔwoo Coriantor."
                },
                {
                    "number": 19,
                    "text": "Na ɔbaa dɛ Coriantor tsenaa ndɔmmum mu no nkwa nda nyina."
                },
                {
                    "number": 20,
                    "text": "Na Coriantor n’aber do no so nkɔnhyɛfo pii bae, na wɔhyɛɛ nkɔm wɔ anwanwadze akɛse ho, na wotsẽatsẽaa mu dɛ dɔm no nnu hɔnho, na gyedɛ wonu hɔn ho ɔno annyɛ a Ewuradze Nyankopɔn bobua atsɛn etsia hɔn na ɔasɛɛ hɔn korakora."
                },
                {
                    "number": 21,
                    "text": "Na Ewuradze Nyankopɔn bɔsoma anaadɛ ɔnam no tum do, dze dɔm fofor bi bɛba ma wɔaabɛfa asaase no, na obodua dɛm kwan noara a oduaa do dze hɔn egyanom bae no do."
                },
                {
                    "number": 22,
                    "text": "Na wɔpoow nkɔnhyɛfo no hɔn nsɛm nyinara, osian hɔn nsumaamu fɛkuwbɔ nye ekyiwadze a wɔyɛe no ntsi."
                },
                {
                    "number": 23,
                    "text": "Na ɔbaa dɛ Coriantor woo Ether, na ɔtsenaa ndɔmmum mu no nkwa nda nyina, na owui."
                }
            ]
        },
        "/study/scriptures/bofm/ether/12": {
            "uri": "/study/scriptures/bofm/ether/12",
            "title": "Ether 12",
            "data_type": "chapter",
            "chapter_name": "Tsir 12",
            "chapter_summary": [
                "Nkɔnhyɛnyi Ether tu nkorɔfo no fo dɛ wɔngye Nyankopɔn ndzi—Moroni kã anwanwadze na ahobowdze a gyedzi yɛ ho asɛm—Gyedzi ma Jared no nuabanyin hu Christ—Ewuradze ma adasamba yɛ mberɛw ama wɔaabrɛ hɔnho adze—Jared no nuabanyin nam gyedzi do tutu Bepɔw Zerin—Gyedzi, enyidado, na ayamuyie hia ma nkwagye—Moroni hun Jesus enyim na enyim."
            ],
            "verses": [
                {
                    "number": 1,
                    "text": "Na ɔbaa dɛ Ether n’aber do no nna Coriantumr tse nkwa mu; na Coriantumr na odzii hen wɔ asaase no nyina do."
                },
                {
                    "number": 2,
                    "text": "Na Ether yɛ Ewuradze no nkɔnhyɛnyi; dɛm ntsi Ether bae wɔ Coriantumr n’aber do, na ɔhyɛɛ ase hyɛɛ nkɔm kyerɛɛ dɔm no, na woenntum ammpem no adze no osian Ewuradze no Sunsum a ɔwɔ no mu ntsi."
                },
                {
                    "number": 3,
                    "text": "Na ɔtsẽatsẽaa mu fitsi adzekyee dze kesii ber a ewia kɔtɔree mpo; dze tuu dɔm no fo dɛ wɔngye Nyankopɔn ndzi na wonya nnuho amma wɔannsɛɛ hɔn, na ɔsee hɔn dɛ ɔnam gyedzi do na ndzɛmba nyina hyɛ mã—"
                },
                {
                    "number": 4,
                    "text": "Dɛm ntsi nyia ɔgye Nyankopɔn dzi no nya enyidado a osi pi dɛ wiadze papa bi wɔ hɔ ma no, nyew, bea a ɔwɔ Nyankopɔn n’abanyimfa hɔ no mpo, dza yɛnam gyedzi do dze nya enyidado no, yɛ sekyɛ dze ma adasamba hɔn akra, dza ɔma wohu nokwar no na wogyina pintsinn, na daa wɔbor do wɔ ndwuma pa mu, na ɔgye hɔn ma wɔhyɛ Nyankopɔn enyimnyam."
                },
                {
                    "number": 5,
                    "text": "Na ɔbaa dɛ Ether hyɛɛ nkɔm kyerɛɛ dɔm no wɔ ndzɛmba akɛse a ɔyɛ nwanwa ho, na wɔanngye enndzi, osiandɛ woennhu bi."
                },
                {
                    "number": 6,
                    "text": "Na afei, emi, Moroni, mebɛkã biribi a ɔfa dɛm ndzɛmba yi ho; mebɛkyerɛ wiadzemba dɛ gyedzi nye adze a enyi da do na enyi nnhunii; dɛm ntsi, mma hom nngye kyim osiandɛ hom nnhunii ntsi na hom rinnya dasegye biara kesi dɛ wɔasɔ hom gyedzi ahwɛ ekyir no."
                },
                {
                    "number": 7,
                    "text": "Na ɔnam gyedzi do na Christ yii noho kyerɛɛ hɛn egyanom, ber a ɔsoɛree fii ewufo mu no; na oennyi noho annkyerɛ hɔn kodur dɛ wonnyaa gyedzi wɔ no mu; dɛm ntsi na okehiaa dɛ binom nyaa gyedzi wɔ no mu, osiandɛ oennyi noho annkyerɛ wiadzemba."
                },
                {
                    "number": 8,
                    "text": "Na mbom osian adasamba hɔn gyedzi ntsi oeyi noho akyerɛ wiadzemba, na ɔhyɛɛ Egya no ne dzin enyimnyam, na osiesiee kwan too hɔ ama binom so nam do eebenya kyɛfa wɔ sor akyɛdze no mu, ama woeenya enyidado wɔ dɛm ndzɛmba no a wonnhunii no ho."
                },
                {
                    "number": 9,
                    "text": "Dɛm ntsi sɛ hom so hom nya gyedzi a hom botum enya enyidado na kyɛfa wɔ akyɛdze no mu."
                },
                {
                    "number": 10,
                    "text": "Hwɛ ɔnam gyedzi do na wɔfrɛɛ tsetsemba baa Nyankopɔn ne nhyehyɛɛ krɔnkrɔn no mu."
                },
                {
                    "number": 11,
                    "text": "Dɛm ntsi, wɔnam gyedzi do na wɔdze Moses mbra no mae. Mbom Nyame nam akyɛdze a ɔyɛ ne Ba no mu esiesie kwan a oye kyɛn biribiara; na wɔnam gyedzi do na iyi ahyɛ mã."
                },
                {
                    "number": 12,
                    "text": "Na sɛ gyedzi nnyi adasamba mu a nkyɛ Nyankopɔn ronntum nnyɛ anwanwadze wɔ hɔn mu; dɛm ntsi, oennyi noho annkyerɛ kesii dɛ wonyaa gyedzi."
                },
                {
                    "number": 13,
                    "text": "Hwɛ, Alma nye Amulek hɔn gyedzi na ɔmaa efiadze dwuruwii guu famu."
                },
                {
                    "number": 14,
                    "text": "Hwɛ, Nephi nye Lehi hɔn gyedzi na ɔmaa Lamanfo no nyaa nsakyer, ma wɔdze gya nye Sunsum Krɔnkrɔn numaa hɔn."
                },
                {
                    "number": 15,
                    "text": "Hwɛ, Ammon na no nuanom hɔn gyedzi na ɔyɛɛ anwanwadze akɛse wɔ Lamanfo no mu."
                },
                {
                    "number": 16,
                    "text": "Nyew, na dodowara mpo a wɔyɛɛ anwanwadze no nam gyedzi do yɛe, hɔn mpo a wodzii Christ n’enyim bae nye hɔn so a wosii n’ekyir bae."
                },
                {
                    "number": 17,
                    "text": "Na ɔnam gyedzi do na esuafo baasa no nyaa anohoba dɛ wɔronnsɔ owu nnhwɛ; na woennya anohoba no kesii dɛ wonyaa gyedzi."
                },
                {
                    "number": 18,
                    "text": "Na hɔn mu biara nnyi hɔ wɔ aber biara mu a otumii yɛɛ anwanwadze kodu dɛ onyaa gyedzi; dɛm ntsi wodzii kan nyaa gyedzi wɔ Nyankopɔn ne Ba no mu."
                },
                {
                    "number": 19,
                    "text": "Na binom wɔ hɔ a nna hɔn gyedzi yɛ dzen kɛse mpo ansaana Christ reba, hɔn a biribiara nnkesiw hɔn kwan dɛ wɔbɛhɛn ntwamutam no mu na mbom nokwar wɔdze hɔn enyiwa hun ndzɛmba a wɔdze gyedzi enyiwa hu, na hɔn enyi gyee."
                },
                {
                    "number": 20,
                    "text": "Na hwɛ, yehu wɔ kyerɛwsɛm yi mu dɛ dɛm nkorɔfo yi mu kor nye Jared no nuabanyin no; na osiandɛ ne gyedzi a ɔwɔ no wɔ Nyankopɔn mu no sõ kɛse ntsi ber a Nyankopɔn tseen ne nsatseaba no oenntum ammfa ennsuma Jared no nuabanyin no, osian n’asɛm a nna ɔakã akyerɛ no no ntsi, asɛm a ɔnam gyedzi do nyae no."
                },
                {
                    "number": 21,
                    "text": "Na Jared no nuabanyin no nyaa hun Ewuradze ne nsatseaba ekyir no, na osian anohoba a Jared no nuabanyin no nam gyedzi do enya no ntsi, Ewuradze enntum ammfa biribiara ennsuma no; dɛm ntsi oyii ndzɛmba nyina kyerɛɛ no, osiandɛ nna obiara nnkotum ama ɔaka ntwamutam no ekyir."
                },
                {
                    "number": 22,
                    "text": "Na ɔnam gyedzi do na m’egyanom hɔn nsa kãa anohoba dɛ dɛm ndzɛmba yi bodua Amanamamfo do aba hɔn enuanom hɔ; dɛm ntsi Ewuradze ahyɛ me, nyew Jesus Christ mpo."
                },
                {
                    "number": 23,
                    "text": "Na mesee no dɛ; Ewuradze, Amanamamfo no besi me atwetwe wɔ dɛm ndzɛmba yi ho, osian hɛn mberɛwyɛ wɔ akyerɛw mu ntsi; na Ewuradze ɔwo nam gyedzi do ayɛ hɛn ekunyin wɔ kasa mu, mbom ɔwo annyɛ hɛn ekunyin wɔ akyerɛw mu; na ɔwo ayɛ nkorɔfo yi nyinara ma wotum kasa ara yie, osian Sunsum Krɔnkrɔn no a edze ama hɔn ntsi;"
                },
                {
                    "number": 24,
                    "text": "Na ɔwo ayɛ hɛn ma yetum kyerɛw kakraabi, osiandɛ hɛn nsaano kyeakyea ntsi. Hwɛ, ɔwo annyɛ hɛn ekunyin wɔ akyerɛw mu tse dɛ Jared no nuabanyin no, na ɔwo yɛɛ no ma ɔkyerɛɛw ndzɛmba pii tse dɛ ɔwoara; ma nyimpa kenkan a ɔtɔ no do."
                },
                {
                    "number": 25,
                    "text": "Ɔwo ama tum na ahoɔdzen aba hɛn nsɛm mu araa ma yenntum nnkyerɛw mpo; dɛm ntsi, sɛ yɛkyerɛw a ɔma yehu hɛn mberɛwyɛ, na yɛfom, osian bea a yɛdze hɛn nsɛm bɛhyɛ ntsi; bɛyɛ na Amanamamfo no esi hɛn atwetwe."
                },
                {
                    "number": 26,
                    "text": "Na ber a mekãa dɛm no, Ewuradze kasaa kyerɛɛ me dɛ: Nkwasea si atwetwe, na mbom wobedzi awerɛhow; na m’adom dɔɔ sõ ma hɔn a wɔdwe, dɛm ntsi wɔronnhwɛ hom mberɛwyɛ ho."
                },
                {
                    "number": 27,
                    "text": "Na sɛ adasa ba me nkyɛn a mebɛma woehu hɔn mberɛwyɛ. Mema adasa mberɛwyɛ ama wɔaabrɛ hɔn ho adze, na m’adom sõ adasamba nyina a wɔbrɛ hɔnho adze wɔ m’enyim no do; na sɛ wɔbrɛ hɔnho adze wɔ m’enyim, na wonya gyedzi wɔ mo mu a, nna mebɛyɛ ma ndzɛmba a ɔyɛ mberɛw no ahyɛ dzen ama hɔn."
                },
                {
                    "number": 28,
                    "text": "Hwɛ, mebɛma Amanamamfo ehu hɔn mberɛwyɛ na mama woehu dɛ gyedzi, enyidado na ayamuyie yɛ medze—emi a meyɛ tsenenee nyina nsunyiwa no."
                },
                {
                    "number": 29,
                    "text": "Na emi, Moroni, metsee dɛm nsɛm yi no; minyaa awerɛkyekyer na mekãa dɛ: O Ewuradze, wo tsenenee pɛ nyɛ hɔ, na minyim dɛ ɔwo idzi dwuma ma adasamba dɛ mbrɛ hɔn gyedzi tse."
                },
                {
                    "number": 30,
                    "text": "Na Jared no nuabanyin no see bepɔw Zerin dɛ, Tutu—na otutui. Na sɛ onnyi gyedzi a nkyɛ oenntutu; dɛm ntsi ɔwo idzi dwuma wɔ ber a adasa enya gyedzi."
                },
                {
                    "number": 31,
                    "text": "Na dɛm na idua dze da woho edzi kyerɛ w’esuafo; na ber a wonyaa gyedzi, na wɔkasaa wɔ wo dzin mu no, ɔwɔ iyii woho kyerɛɛ hɔn wɔ tum kɛse mu."
                },
                {
                    "number": 32,
                    "text": "Na mekaa so dɛ ɔwo akã dɛ esiesie fi ama ɔdasanyi, nyew, wɔ w’egya ne tsenabew hɔ mpo, iyi na ɔma ɔdasanyi nya enyidado mapã bi; dɛm ntsi ɔwɔ dɛ ɔdasanyi nya enyidado, annyɛ dɛm a ne nsa rennkã egyapadze wɔ bea no a ɔwo esiesie ato hɔ no do."
                },
                {
                    "number": 33,
                    "text": "Na mekaa bio dɛ, akã dɛ adɔ wiadze araa ma edze wo nkwa mpo ato hɔ ama wiadze, ama eetum afa no bio na edze eesiesie bea dze ama adasamba."
                },
                {
                    "number": 34,
                    "text": "Na afei minyim dɛ dɛm ɔdɔ yi a ewɔ no wɔ adasamba ho yi yɛ ayamuyie; dɛm ntsi gyedɛ adasa yɛ ayamuyie annyɛ dɛm a worinnya dɛm bea no a ɔwo esiesie wɔ w’egya ne fie no nntsena."
                },
                {
                    "number": 35,
                    "text": "Dɛm ntsi, dza akã yi ma muhu dɛ, sɛ Amanamamfo annyɛ ayamuyie, osian hɛn mberɛwyɛ ntsi a, ɔwo ebɔsɔ hɔn ahwɛ na agye hɔn talent, nyew, dza hɔn nsa akã no mpo, na edze ama hɔn a wɔwɔ no mbordo."
                },
                {
                    "number": 36,
                    "text": "Na ɔbaa dɛ mobɔɔ mpaa maa Ewuradze dɛ ɔmma Amanamamfo adom, ama wɔaayɛ ayamuyie."
                },
                {
                    "number": 37,
                    "text": "Na ɔbaa dɛ Ewuradze see me dɛ: Sɛ wɔannyɛ ayamuyie a ɔmmfa woho, ɔwo edzi nokwar; dɛm ntsi, wo ntar bɛtsew. Na osiandɛ ehu wo mberɛwyɛ ntsi wɔbɛma woho ayɛ dzen, araa mpo ma edze aakɛtsena bea a mesiesie wɔ m’egya fie no."
                },
                {
                    "number": 38,
                    "text": "Na afei emi, Moroni, menye Amanamamfo no ridzi nkra, nyew, nye mo nuanom so a modɔ hɔn no, kɛpem aber a yebehyia mu wɔ Christ n’atsɛmbu egua no enyim, hɔ na adasa nyina bohu dɛ hom bɔgyaa nnkekãa me ntar mu."
                },
                {
                    "number": 39,
                    "text": "Na aber no na hom bohu dɛ mehu Jesus, na dɛ ɔnye me akasa enyim na enyim, na ɔkasaa kyerɛɛ me pefee wɔ botooyɛ mu mpo tse dɛ mbrɛ nyimpa kasa kyerɛ obi wɔ mankasa me kasaa do a, ɔfa dɛm ndzɛmba yi ho."
                },
                {
                    "number": 40,
                    "text": "Na no mu kakraabi na makyerɛw osian me mberɛwyɛ wɔ akyerɛw mu ntsi."
                },
                {
                    "number": 41,
                    "text": "Na afei, mekamfo kyerɛ hom dɛ hom nhwehwɛ Jesus yi a nkɔnhyɛfo nye asomafo akyerɛw noho nsɛm yi ama adom a ofi Egya Nyankopɔn no, nye Ewuradze Jesus Christ, nye Sunsum Krɔnkrɔn a ɔgye hɔn ho dase no aaba na ɔaabɛtsena hom mu afebɔɔ. Amen."
                }
            ]
        },
        "/study/scriptures/bofm/ether/13": {
            "uri": "/study/scriptures/bofm/ether/13",
            "title": "Ether 13",
            "data_type": "chapter",
            "chapter_name": "Tsir 13",
            "chapter_summary": [
                "Ether kã Jerusalem Fofor a Joseph n’asefo bɛkyekyer wɔ America no ho asɛm—Ɔhyɛ nkɔm, wɔpaam no, ɔkyerɛw Jared ho abakɔsɛm, na odzi kan kã Jaredfo hɔn nsɛe ho asɛm—Ɔkõ soɛr wɔ asaase nyinara do."
            ],
            "verses": [
                {
                    "number": 1,
                    "text": "Na afei emi, Moroni, medze me nkyerɛwee yi reba ewiei, dza ɔfa nkorɔfo a merekyerɛw hɔn nsɛe ho nsɛm no."
                },
                {
                    "number": 2,
                    "text": "Na hwɛ, wɔpoow Ether ne nsɛm nyinara; na nokwar ɔkãa ndzɛmba nyinara ho nsɛm kyerɛɛ hɔn, fitsi nyimpa n’ahyɛse; na dɛ ber a nsu no twee fii asaase yi enyi do no ɔbɛyɛɛ asaase a oye na ɔbɔ nsaase nkaa nyinara do, asaase a Ewuradze noara asan mu eyi; dɛm ntsi Ewuradze pɛɛ dɛ nyimpa a wɔbɛtsena asaase no do no nyinara som no."
                },
                {
                    "number": 3,
                    "text": "Na dɛ ɔyɛ Jerusalem Fofor a ofi sor besian aba nye Ewuradze no krɔnkrɔnbea."
                },
                {
                    "number": 4,
                    "text": "Hwɛ, Ether hun Christ ne nda mu, na ɔkãa dza ɔfa no asaase yi do Jerusalem Fofor no ho nsɛm."
                },
                {
                    "number": 5,
                    "text": "Na ɔkãa biribi so a ɔfa Israel fifo ho, nye Jerusalem no a Lehi befi hɔ aba no ho nsɛm—sɛ wɔsɛɛ no a wɔbɛsan esi no bio, kuropɔn krɔnkrɔn ama Ewuradze; dɛm ntsi, orunntum nnyɛ Jerusalem fofor osiandɛ nna ɔwɔ hɔ dada; mbom wobesi no bio, ma ɔabɛyɛ Ewuradze no kuropɔn krɔnkrɔn; na wobesi dze ama Israel fifo."
                },
                {
                    "number": 6,
                    "text": "Na dɛ wobesi Jerusalem Fofor wɔ asaase yi do, dze ama Joseph n’asefo nkaa, dɛm ndzɛmba yi yɛ no ho ngyinahɔmadze."
                },
                {
                    "number": 7,
                    "text": "Na dɛ mbrɛ Joseph dze n’egya baa Egypt asaase do, ma owui so mpo wɔ hɔ no; dɛmara so na Ewuradze dze Joseph n’asefo nkaa fii Jerusalem asaase do bae, ama woeehu Joseph n’asefo mbɔbɔr amma wɔannhera, dɛ mbrɛ ohun Joseph n’egya so mpo mbɔbɔr ma ɔannhera no."
                },
                {
                    "number": 8,
                    "text": "Dɛm ntsi, Joseph fifo nkaa no betsim wɔ asaase yi do na ɔbɛyɛ hɔn egyapadze; na wobesi kuropɔn krɔnkrɔn a ɔtse dɛ Jerusalem dadaw no dze esi hɔ ama Ewuradze; na wɔronntotõ hɔn bio, kesi dɛ ewiei no bɛba ma asaase etwa mu akɔ."
                },
                {
                    "number": 9,
                    "text": "Na sor fofor nye asaase fofor bɛba; na wɔtse dɛ dadaw no ara pɛr na dadaw no etwa mu akɔ, na ndzɛmba nyina aabɛyɛ fofor."
                },
                {
                    "number": 10,
                    "text": "Na afei Jerusalem Fofor bɛba; na nhyira nye hɔn a wɔbɛtsena mu, na hɔn a wɔahor hɔn ntar ma ayɛ fitaa wɔ Eguambaa no bɔgyaa no mu; na hɔn na wɔakan hɔn afora Joseph n’asefo nkaa a wɔyɛ Israel fifo no."
                },
                {
                    "number": 11,
                    "text": "Na afei Jerusalem dadaw no so bɛba; nye hɔn a wɔtse mu nyinara, nhyira akã hɔn osiandɛ woeguar hɔn wɔ Eguambaa no bɔgyaa no mu; na hɔn nye nkorɔfo a wɔbɔɔ hɔn petsee na wɔtasee hɔn fi asaase ne mfɛndzanan nyinara boaa ano, nye nkurow a ɔwɔ etsifi aman, hɔn a wɔwɔ kyɛfa wɔ ahyɛmu a Nyankopɔn nye hɔn egya Abraham dzii ne mãhyɛ mu no."
                },
                {
                    "number": 12,
                    "text": "Na sɛ dɛm ndzɛmba yi nya ba a, ɔbɛma dza ɔwɔ kyerɛwsɛm no mu no ayɛ hɔ; dza ɔkã dɛ, akandzifo bɛyɛ ekyirdzifo na ekyirdzifo so bɛyɛ akandzifo no."
                },
                {
                    "number": 13,
                    "text": "Na nkyɛ merebɛkyerɛw pii, na mbom wɔabra me; mbom Ether no nkɔnhyɛ no yɛ akɛse na ɔyɛ nwanwa so; na mbom wobuu no adzegyangyan, na woyii no tokyen; na ɔdze noho sumaa ɔbotu mu anapa, na anafua no opuei bɔhwɛɛ ndzɛmba a ɔreba dɔm no do."
                },
                {
                    "number": 14,
                    "text": "Na ber a ɔhyɛ ɔbotu no mu no ɔsɔɔw ne kyerɛwsɛm yi do, ber no nna ohun ɔsɛɛ a ɔbaa dɔm no do anafua."
                },
                {
                    "number": 15,
                    "text": "Na ɔbaa dɛ dɛm afe no ara a woyii no tokyen wɔ dɔm no mu no, ɔkõ kɛse bi hyɛɛ ase wɔ dɔm no mu, osiandɛ pii na wɔsoɛree, mbarimba a hɔnho yɛ dzen, na wɔpeer dɛ wobodua hɔn nsumaamu emumuyɛ fɛkuwbɔ nhyehyɛɛ no a wɔakã ho nsɛm dada no do asɛɛ Coriantumr."
                },
                {
                    "number": 16,
                    "text": "Na afei, Coriantumr awea wɔ akodzi mu nye wiadze ndaadaa akwan nyinara ho, dɛm ntsi ɔnye hɔn a wɔrehwehwɛ asɛɛ no no kõe ara yie."
                },
                {
                    "number": 17,
                    "text": "Mbom oennu noho, ne mbabanyin nye ne mbabaa ahoɔfɛfo no so dɛmara; na Cohor ne mbabanyin nye ne mbabaa ahoɔfɛfo so dɛmara; nye Corihor ne mbabanyin nye ne mbabaa ahoɔfɛfo so dɛmara; na ne sin ara nye dɛ mbabanyin nye mbabaa ahoɔfɛfo a wɔwɔ asaase nyinara do no mu biara ennu hɔnho wɔ hɔn bɔn ho."
                },
                {
                    "number": 18,
                    "text": "Dɛm ntsi, ɔbaa dɛ afe a odzi kan wɔ mber a Ether kɛtsenaa ɔbotu mu no, nkorɔfo pii totɔɔr wɔ nsumaamu fɛkuwbɔfo no a wɔnye Coriantumr rokõ dze agye ahenman no, hɔn mfõwa ano."
                },
                {
                    "number": 19,
                    "text": "Na ɔbaa dɛ Coriantumr ne mbabanyin no kõe ara yie na wokyii bɔgya pii gui."
                },
                {
                    "number": 20,
                    "text": "Na afe a otsĩa ebien mu no Ewuradze n’asɛm baa Ether hɔ dɛ ɔnkɔ nkɛhyɛ nkɔm nkyerɛ Coriantumr dɛ, sɛ ɔnye ne fifo nyina nu hɔnho a Ewuradze dze n’ahenman no bɛma no na ɔagye dɔm no so—"
                },
                {
                    "number": 21,
                    "text": "Sɛ annyɛ dɛm a wɔbɛsɛɛ hɔn, nye ne fifo nyina ma ɔaka ɔno nko. Na ɔbɛtsena ase ama oehu dɛ nkɔnhyɛ a wɔahyɛ a ɔfa nkorɔfo binom a hɔn nsa bɛkã asaase yi dze ayɛ hɔn egyapadze no ayɛ hɔ; hɔn na wobesie Coriantumr; na wɔbɛsɛɛ ɔkra biara ma ɔaka Coriantumr nko."
                },
                {
                    "number": 22,
                    "text": "Na ɔbaa dɛ Coriantumr ennu noho, anaa ne fifo, anaa dɔm no; na akokoeko no so ammbɔ adze; na wɔpeer dɛ woboku Ether, na mbom oguanee kosumaa ɔbotu no mu bio."
                },
                {
                    "number": 23,
                    "text": "Na ɔbaa dɛ Shared soɛree na ɔnye Coriantumr kõe; na odzii no do nkonyim na afe a otsĩa ebiasa no mu no ɔdze no baa ndɔmmum mu."
                },
                {
                    "number": 24,
                    "text": "Na Coriantumr ne mbabanyin so dzii Shared do nkonyim wɔ afe a otsĩa anan no mu, na wɔgyee ahenman no bio maa hɔn egya."
                },
                {
                    "number": 25,
                    "text": "Afei akõkoekõ hyɛɛ ase wɔ asaase ne nyina enyi do, obiara nye no dɔm nna wɔrokõ dze rohwehwɛ hɔn apɛdze."
                },
                {
                    "number": 26,
                    "text": "Na edwotwafo so baa asaase no do, na ne sin ara nye dɛ, emumuyɛdze ahorow pii baa asaase n’enyi do."
                },
                {
                    "number": 27,
                    "text": "Na ɔbaa dɛ Coriantumr no bo fuuw Shared mbordo ma ɔnye no nsordaafo kɔree nye no kɔkõe; na wɔdze ebufuw kehyiaa mu, na wohyiaa mu wɔ Gilgal bɔnsa no mu; na ɔkõ no mu yɛɛ dzen."
                },
                {
                    "number": 28,
                    "text": "Na ɔbaa dɛ Shared nye no kõe araa ndaansa. Na ɔbaa dɛ Coriantumr dzii no do nkonyim, na otsiiw no araa kesii dɛ ɔbaa Heshlon asaase a ɔda famu no do."
                },
                {
                    "number": 29,
                    "text": "Na ɔbaa dɛ Shared nye no kõo bio wɔ asaase a ɔda famu no do; na hwɛ, odzii Coriantumr do nkonyim, na ɔtaa no do bio dze no kɔr Gilgal bɔnsa no mu."
                },
                {
                    "number": 30,
                    "text": "Na Coriantumr nye Shared kõo bio wɔ Gilgal bɔnsa no mu, na ɔkõ no mu no odzii Shared do nkonyim na ɔkum no."
                },
                {
                    "number": 31,
                    "text": "Na Shared piraa Coriantumr wɔ n’aserɛ, ma dɛm ntsi oenntum annkɔkõ bio wɔ bɛyɛ mfe ebien ntamu, dɛm aber no mu no nna dɔm a wɔwɔ asaase n’enyi do no rekã bɔgya gu, na obiara nnyi hɔ a ɔbɛma woegyaa."
                }
            ]
        },
        "/study/scriptures/bofm/ether/14": {
            "uri": "/study/scriptures/bofm/ether/14",
            "title": "Ether 14",
            "data_type": "chapter",
            "chapter_name": "Tsir 14",
            "chapter_summary": [
                "Nkorɔfo no hɔn emumuyɛ dze ndom ba asaase no do—Coriantumr nye Gilead, nye Lib, na Shiz dzi akõ—Bɔgya na ewudzi kata asaase no do."
            ],
            "verses": [
                {
                    "number": 1,
                    "text": "Na afei ndom kɛse hyɛɛ ase dɛ ɔrekã asaase no nyina do osian dɔm no hɔn emumuyɛ ntsi. Iyi ntsi, sɛ obi dze n’edwindadze anaa n’afõwa to no pon do a, anaa beebi a ɔdze siei a, adze bɛkye no nna ɔhwehwɛ a onnhu, ndom a ɔbaa asaase no do no adze kɛse a."
                },
                {
                    "number": 2,
                    "text": "Dɛm ntsi obiara dze nankasa ne nsa suoo adze biara a odzi wɔ no no mu yie, na ɔammpɛ dɛ ɔbɛfɛm anaadɛ ɔdze bɛfɛm; na obiara dze ne nsa enyimfa suoo n’afõwa ne nsa mu yie dze bɔɔ nankasa no nkwa nye ne yernom na ne mba ho ban."
                },
                {
                    "number": 3,
                    "text": "Na afei Shared wui ekyir mfe ebien mu no, hwɛ, Shared no nuabanyin soɛree na ɔnye Coriantumr kɔkõe, na Coriantumr dzii no do nkonyim na otsiiw no araa dze kodur Akish sar do."
                },
                {
                    "number": 4,
                    "text": "Na ɔbaa dɛ Shared no nuabanyin no nye no kõe wɔ Akish sar do; na ɔkõ no mu yɛɛ dzen ara yie, na mpempem na wɔtɔr afõwa ano."
                },
                {
                    "number": 5,
                    "text": "Na ɔbaa dɛ Coriantumr weɔnee sar no do; na Shared no nuabanyin no fii sar no do anafua, na okokum Coriantumr no nsordaafo mu binom a nna wɔabobow."
                },
                {
                    "number": 6,
                    "text": "Na ɔbaa Moron asaase do, na ɔdze nankasa noho sii Coriantumr n’ahengua no do."
                },
                {
                    "number": 7,
                    "text": "Na ɔbaa dɛ Coriantumr nye no nsordaafo no tsenaa sar no do mfe ebien, na dɛm aber no mu no, no nsordaafo no nyaa ahoɔdzen kɛse."
                },
                {
                    "number": 8,
                    "text": "Afei Shared no nuabanyin a ne dzin dze Gilead, no so nye no nsordaafo no nyaa ahoɔdzen osian nsumaamu fɛkuwbɔfo no ntsi."
                },
                {
                    "number": 9,
                    "text": "Na ɔbaa dɛ no sɔfopanyin no kum no wɔ ber a ɔtse n’ahengua do."
                },
                {
                    "number": 10,
                    "text": "Na ɔbaa dɛ nsumaamu fɛkuwbɔfo no hɔn mu kor nam nsumaamu kokum no, na ɔfaa ahenman no maa noho; na ne dzin dze Lib; na Lib yɛ ɔbarimba bi a ɔyɛ ɔkwabran sen ɔbarimba biara a ɔwɔ dɔm no mu."
                },
                {
                    "number": 11,
                    "text": "Na ɔbaa dɛ Lib n’afe a odzi kan mu no, Coriantumr baa Moron asaase do na ɔnye Lib bɔkõe."
                },
                {
                    "number": 12,
                    "text": "Na ɔbaa dɛ ɔnye Lib koe, na ɔkõ no mu no Lib twaa n’abasa ma opirae; naaso Coriantumr no nsordaafo no kɔr Lib do, ma oguanee kɔr ahẽ no a odzi kɔ mpoano afamu."
                },
                {
                    "number": 13,
                    "text": "Na ɔbaa dɛ Coriantumr tsiiw no; na Lib nye no kõe wɔ mpoano hɔ."
                },
                {
                    "number": 14,
                    "text": "Na ɔbaa dɛ Lib dzii Coriantumr na no nsordaafo no do nkonyim ma woguaan bio kɔr Akish sar no no do."
                },
                {
                    "number": 15,
                    "text": "Na ɔbaa dɛ Lib tsiiw no araa kesii dɛ ɔbaa Agosh asaase a ɔda famu no do. Na Coriantumr faa dɔm no nyina kãa noho ber a oruguan efi Lib enyim no dze hɔn kɔr bea a oguanee kɔree no."
                },
                {
                    "number": 16,
                    "text": "Na ber a ɔbaa Agosh asaase a ɔda famu no do no, ɔnye Lib kõe, na otwitwaa no araa kesii dɛ owui; na Lib no nuabanyin besii n’ananmu nye Coriantumr kõe, na ɔkõ no mu yɛɛ dzen dodow, afei ɔbaa dɛ Coriantumr guaan bio fii Lib no nuabanyin no n’asordaafo no enyim."
                },
                {
                    "number": 17,
                    "text": "Afei Lib no nuabanyin no ne dzin dze Shiz. Na ɔbaa dɛ Shiz tsiiw Coriantumr, na ne nsa daa nkuropɔn pii do, na okunkum mbaa nye mbofra, na ɔhyeew nkuropɔn no."
                },
                {
                    "number": 18,
                    "text": "Na Shiz noho suro petsee asaase nyina do; nyew, wɔtseatseaa mu wɔ asaase no do dɛ—Woana na obotum egyina Shiz no nsordaafo enyim? Hwɛ, ɔpra asaase a ɔda n’enyim nyina!"
                },
                {
                    "number": 19,
                    "text": "Na ɔbaa dɛ dɔm a wɔwɔ asaase no nyina enyi do no hyɛɛ ase dɛ wɔroboaboa hɔn nsordaafo ano ekuwekuw."
                },
                {
                    "number": 20,
                    "text": "Na wɔkyɛɛ hɔn mu; hɔn mu fã guanee kɔdɔɔm Shiz no nsordaafo no, na hɔn mu fã a aka no so guanee kɔdɔɔm Coriantumr no nsordaafo no."
                },
                {
                    "number": 21,
                    "text": "Na ɔkõ no mu yɛɛ dzen kɛse na ɔkyɛree ara so yie, na bɔgyaka nye ewudzi no so kɔr do kyɛree araa ma nyimpa a woewuwu no hɔn efun hyɛɛ asaase n’enyi nyina do mã."
                },
                {
                    "number": 22,
                    "text": "Na ɔkõ no mu yɛɛ hyew araa ma obiara annka ekyir a obesie ewufo no, mbom wotwuwii faa do kɔr hɔn enyim a nna bɔgya ara na wɔrekeka gu, na wogyaa mbarimba nye mbaa nye mbofra a woekuku hɔn no hɔn efun ma ɔpetsee asaase no enyi do ma ɔbɛyɛɛ nsaamaa dze."
                },
                {
                    "number": 23,
                    "text": "Na nkã a ɔbaa hɔ no gyee asaase n’enyi do, ɔgyee asaase enyi nyina do mpo; dɛm ntsi dɔm no tseetsee adzekyee nye adzesaa nyina osian nkã a ɔwɔ hɔ no ntsi."
                },
                {
                    "number": 24,
                    "text": "Naaso, Shiz enngyaa dɛ obetsiw Coriantumr; osiandɛ oedzi nsew dɛ oboku Coriantumr dze ahyɛ no nuabanyin a oeku no no ananmu, na Ewuradze n’asɛm baa Ether hɔ dɛ Coriantumr ronntɔ wɔ afõwa ano."
                },
                {
                    "number": 25,
                    "text": "Na dɛm nna yehu dɛ Ewuradze seraa hɔn wɔ n’ebufuhyew ne mãhyɛ mu, na hɔn emumuyɛdze nye ekyiwadze na wɔabɔ kwan ato hɔ ama hɔn nsɛɛ a ɔwɔ hɔ daapem."
                },
                {
                    "number": 26,
                    "text": "Na ɔbaa dɛ Shiz tsiiw Coriantumr dze faa boka afamu, dze kodur mpoano afamu mpo, na hɔ na ɔnye Shiz kõo ndaansa ntamu."
                },
                {
                    "number": 27,
                    "text": "Na ɔsɛɛ a osii Shiz no nsordaafo mu wɔ hɔ no yɛɛ hu ara yie ma dɔm no hɔn akoma hyɛɛ ase dɛ orutu ntsi wɔhyɛɛ ase dɛ woruguan fi Coriantumr no nsordaafo no enyim; na woguanee kɔr Corihor asaase do, na wɔpraa dɔm a wɔtsetse hɔ no a wɔammpen dɛ wɔbɛkã hɔnho no nyina ase fii hɔn enyim."
                },
                {
                    "number": 28,
                    "text": "Na wosisii hɔn ntamadan wɔ Corihor mbɔnsa no mu; na Coriantumr so sisii ne ntamadan wɔ Shurr mbɔnsa mu. Afei Shurr mbɔnsa bɛn koko Comnor dɛm ntsi Coriantumr boaboaa no nsordaafo ano wɔ koko Comnor do na ɔhɛɛn totorobɛnto dze frɛɛ Shiz no nsordaafo no dɛ wɔmbra ma wɔnkõ."
                },
                {
                    "number": 29,
                    "text": "Na ɔbaa dɛ wɔbaa, na mbom wɔpaam hɔn bio; na wɔbaa mpɛn a otsĩa ebien, na wɔpaam hɔn bio. Na ɔbaa dɛ wɔbaa mprɛnsa na ɔkõ no mu yɛɛ dzen ara yie."
                },
                {
                    "number": 30,
                    "text": "Na ɔbaa dɛ Shiz twitwaa Coriantumr ma onyaa ekur a no mu dɔ ara yie, na Coriantumr hweer bɔgya pii ma n’enyido siiw no, na wɔsoaa no dɛ owufo kɔree."
                },
                {
                    "number": 31,
                    "text": "Afei mbarimba nye mbaa, nye mbofra a wɔhyewee wɔ afã na afã nyina dɔɔ sõ ara yie, ma dɛm ntsi Shiz kãa kyerɛɛ no dɔm no dɛ mma wonntsiiw Coriantumr no nsordaafo no; dɛm ntsi wɔsaan hɔn ekyir kɔr hɔn nseraban."
                }
            ]
        },
        "/study/scriptures/bofm/ether/15": {
            "uri": "/study/scriptures/bofm/ether/15",
            "title": "Ether 15",
            "data_type": "chapter",
            "chapter_name": "Tsir 15",
            "chapter_summary": [
                "Woku Jaredfo ɔpepe wɔ ɔkõ mu—Shiz na Coriantumr kã nkorɔfo nyina boa ano dɛ worikedzi akõ atɔr—Ewuradze no Sunsum gyaa dɛ ɔnye hɔn dzi aper—Wɔbɔ Jaredman no korakora—Coriantumr nko ka."
            ],
            "verses": [
                {
                    "number": 1,
                    "text": "Na ɔbaa dɛ ber a Coriantumr n’ekur no sãa no, ɔhyɛɛ ase dɛ ɔrekaakaa nsɛm a Ether kãa kyerɛɛ no no."
                },
                {
                    "number": 2,
                    "text": "Ohun dɛ no dɔm a woewuwu wɔ afõwa ano no, hɔn dodow bɛyɛ ɔpepe ebien, na ɔhyɛɛ ase dɛ oridzi yaw wɔ n’akoma mu; nyew, woekuku mbarimba akatakyi ɔpepe ebien nye hɔn yernom na hɔn mba so."
                },
                {
                    "number": 3,
                    "text": "Ɔhyɛɛ ase dɛ orunu noho wɔ bɔn a ɔayɛ no ho; ɔhyɛɛ ase so dɛ ɔrekaakaa nsɛm a nkɔnhyɛfo nyinara dze hɔn ano akã, na ohun dɛ ne nyina aba mu, no mu biara; na ne kra dzii awerɛhow na ɔamma kwan mma wɔannkyekye no werɛ."
                },
                {
                    "number": 4,
                    "text": "Na ɔbaa dɛ ɔkyerɛɛw nwoma ma wɔdze kɛmaa Shiz, dɛ ongyaa no nkorɔfo no, na no so begyaa ahenman no mu ama no osian dɔm no hɔn nkwa ntsi."
                },
                {
                    "number": 5,
                    "text": "Na ɔbaa dɛ ber a Shiz ne nsa kãa nwoma no, ɔno so kyerɛw nwoma dze kɛmaa Coriantumr dɛ sɛ ɔdze noho bɛma ma ɔdze nankasa n’afõwa eku no a, ɔdze dɔm no hɔn nkwa bɛkyɛ hɔn."
                },
                {
                    "number": 6,
                    "text": "Na ɔbaa dɛ dɔm no ennu hɔnho wɔ hɔn emumuyɛ ho; na Coriantumr no nkorɔfo no hɔn ebufuw soɛree wɔ Shiz no dɔm no do; na Shiz no nkorɔfo so hɔn ebufuw soɛree wɔ Coriantumr no nkorɔfo no do; dɛm ntsi Shiz no dɔm no nye Coriantumr no dɔm no kɔkõe."
                },
                {
                    "number": 7,
                    "text": "Na ber a Coriantumr hun dɛ oribedzi ɔkogu no, oguanee fii Shiz no dɔm no enyim."
                },
                {
                    "number": 8,
                    "text": "Na ɔbaa dɛ ɔbaa Ripliancum esu a ne nkyerɛase nye tɛtɛr, anaadɛ ɔsen ne nyinara no ho; dɛm ntsi, ber a wɔbaa esu yi ho no, wosisii hɔn ntamadan; na Shiz so sii ne ntamadan wɔ hɔn nkyɛn dɛm ntsi adze kyee no wɔbaa bɔkõe."
                },
                {
                    "number": 9,
                    "text": "Na ɔbaa dɛ wɔkõo ɔkodzen, na ɔkõ no mu no, wopiraa Coriantumr bio, ma ɔhweer bɔgya pii ntsi n’enyido siiw no."
                },
                {
                    "number": 10,
                    "text": "Na ɔbaa dɛ Coriantumr no nsordaafo no kɔr Shiz no nsordaafo no do na wɔhwee hɔn ma woguanee fii hɔn enyim dze faa anaafo afamu, na wosisii hɔn ntamadan wɔ bea a wɔfrɛ hɔ Ogath."
                },
                {
                    "number": 11,
                    "text": "Na ɔbaa dɛ Coriantumr no nsordaafo no sisii hɔn ntamadan wɔ koko Ramah nkyɛn; na dɛm koko noara do na m’egya Mormon dze kyerɛwsɛm krɔnkrɔn no siei maa Ewuradze."
                },
                {
                    "number": 12,
                    "text": "Na ɔbaa dɛ wɔboaboaa nkorɔfo no a wɔwɔ asaase n’enyi do a woennku hɔn no ano ma ɔkaa Ether nko."
                },
                {
                    "number": 13,
                    "text": "Na ɔbaa dɛ Ether hun dɔm no hɔn ndzeyɛɛ nyina; na ohun dɛ nkorɔfo a wɔwɔ Coriantumr n’afã no aboa hɔn ano akɛkã Coriantumr no nsordaafo ho; na nkorɔfo a wɔwɔ Shiz n’afã no so aboa hɔn ano akɛkã Shiz no nsordaafo ho."
                },
                {
                    "number": 14,
                    "text": "Dɛm ntsi, bɛyɛ mfe anan ntamu no nna wɔroboaboa nkorɔfo no ano, ama hɔn nsa aakã hɔn a wɔwɔ asaase n’enyi do no nyina, ama woeenya ahoɔdzen biara a ɔsɛ dɛ wonya."
                },
                {
                    "number": 15,
                    "text": "Na ɔbaa dɛ ber a hɔn nyina boaboaa hɔn ano wiei na obiara kɛkãa nsordaafo a ɔpɛ ho no, wɔnye hɔn yernom, nye hɔn mbofra—mbarimba, mbaa nye mbofra nyina faa ɔkõ ho akodze, a wɔfaa akokyɛm, akatabo na dadzekyɛw na wɔfaa akõ ntar hyehyɛɛ hɔnho na wotuu ntsen kɔr dɛ kor nye ne kor rokɔkõ, na wɔkõo dɛm da no nyina; na obiara enndzi konyim."
                },
                {
                    "number": 16,
                    "text": "Na ɔbaa dɛ ber a adzesaa bae no nna wɔaberɛberɛ, ntsi wɔkɔr hɔn nseraban do; na wɔkɔr hɔn nseraban ekyir no wɔkekaa mu na wotwaa kwadwom wɔ hɔn nkorɔfo a woekuku hɔn no ntsi; na hɔn sũ nye hɔn nkekamu nye hɔn kwadwom a wotwaa no yɛɛ kɛse araa ma ɔgyegyee wimu ara yie."
                },
                {
                    "number": 17,
                    "text": "Na ɔbaa dɛ adze kyee no wɔkɔr bio kɔkõe, na dɛm da no yɛɛ hu kɛsenara; naaso obiara enndzi konyim, na ber a adzesaa baa bio no hɔn sũ nye hɔn nkekamu, nye hɔn awerɛhow a wodzii wɔ hɔn nkorɔfo a woekuku hɔn no ntsi no yɛɛ kɛse araa ma ɔgyegyee wimu ara yie."
                },
                {
                    "number": 18,
                    "text": "Na ɔbaa dɛ Coriantumr kyerɛɛw nwoma bio dze kɛmaa Shiz dɛ mma ɔmmba bio nye hɔn mmbɔko, na mbom ɔmfa ahenman no, na ɔmfa nkorɔfo no hɔn nkwa nkyɛ hɔn."
                },
                {
                    "number": 19,
                    "text": "Mbom hwɛ, Ewuradze no Sunsum egyaa dɛ ɔnye hɔn per, na Satan enya tum mbordo wɔ hɔn nkorɔfo no hɔn akoma do; na woegyaa hɔn mu ama hɔn akomadzen, nye hɔn adwen a efura ama wɔaasɛɛ hɔn; dɛm ntsi wɔkɔr bio kɔkõe."
                },
                {
                    "number": 20,
                    "text": "Na ɔbaa dɛ wɔkõo dɛm da no nyina, na ber a adzesaa baa no wɔdaa hɔn nfõwa do."
                },
                {
                    "number": 21,
                    "text": "Na adze kyee no wɔkoe araa kesii adzesaa."
                },
                {
                    "number": 22,
                    "text": "Na ber a adzesaa baa no, nna ebufuw abow hɔn, mpo tse dɛ nyimpa a ɔanom wenyin abow; na wɔdedaa hɔn mfõwa do bio."
                },
                {
                    "number": 23,
                    "text": "Na adze kyee no wɔkõo bio; na ber a adzesaa baa no nna hɔn nyina atotɔ wɔ mfõwa ano ma ɔaka Coriantumr no dɔm eduonum ebien, nna Shiz so dze eduosia akron."
                },
                {
                    "number": 24,
                    "text": "Na ɔbaa dɛ wɔdedaa hɔn mfõwa do dɛm anafua no so, na adze kyee no wɔkõo bio, na wɔdze hɔn ahoɔdzen, nye hɔn mfõwa nye hɔn akokyɛm nyinara dzii aper dɛm da no nyina."
                },
                {
                    "number": 25,
                    "text": "Na ber a adzesaa baa no nna ɔaka Shiz no dɔm eduasa ebien, nna Coriantumr so dze eduonu esuon."
                },
                {
                    "number": 26,
                    "text": "Na ɔbaa dɛ wodzidzii na wɔdae, na wosiesie hɔnho dze maa owu adze kyee no. Na wɔyɛ mbarimba akatakyi a wɔwɔ ahoɔdzen ara yie."
                },
                {
                    "number": 27,
                    "text": "Na ɔbaa dɛ wɔkõo ndɔnhwer ebiasa ntamu, na wɔhweer bɔgya ma hɔn enyido sisiiw hɔn."
                },
                {
                    "number": 28,
                    "text": "Na ɔbaa dɛ ber a Coriantumr no dɔm no nyaa ahoɔdzen ara yie a ɔbɛma woetum anantsew no, wɔyɛɛ dɛ nkyɛ woboguan wɔ hɔn nkwa ntsi; mbom hwɛ, Shiz soɛree, na no dɔm no so dɛmara, na ɔkãa ntam wɔ n’ebufuhyew mu dɛ oboku Coriantumr anaadɛ ɔbɛhera wɔ afõwa ano."
                },
                {
                    "number": 29,
                    "text": "Dɛm ntsi, otsiiw hɔn, na adze kyee no ɔtoo hɔn; na wɔdze afõwa kõo bio. Na ɔbaa dɛ hɔn nyina tɔree wɔ afõwa ano, ma ɔkaa Coriantumr nye Shiz nko, hwɛ, nna Shiz ahwer bɔgya araa ma n’enyido esiw no."
                },
                {
                    "number": 30,
                    "text": "Na ɔbaa dɛ ber a Coriantumr butuuw n’afõwa do, dze gyee n’ahom kakra ekyir no, otwaa Shiz ne tsir fii do."
                },
                {
                    "number": 31,
                    "text": "Na ɔbaa dɛ aber a otwaa Shiz ne tsir fii do wiei no, Shiz tseen no mu wɔ ne nsa do na ɔhwee ase; na iyi ekyir no ɔperee na owui."
                },
                {
                    "number": 32,
                    "text": "Na ɔbaa dɛ Coriantumr hwee famu, na ɔyɛɛ dɛ mbrɛ nkwa nnyi no mu."
                },
                {
                    "number": 33,
                    "text": "Na Ewuradze kasaa kyerɛɛ Ether, see dɛ: Kɔ hɔ. Na ɔkɔr hɔ, na ohun dɛ Ewuradze ne nsɛm nyina ahyɛ mã; na owiee ne nsɛm kyerɛw; (na nsɛm no mbu mu ɔha no mu kor mpo mannkyerɛw) na ɔdze siee wɔ kwan bi do a ɔmaa Limhi no nkorɔfo no hunii."
                },
                {
                    "number": 34,
                    "text": "Afei nsɛm a odzi ewiei a Ether kyerɛwee nye iyi: Na sɛ ɔyɛ Ewuradze ne pɛ dɛ wɔfa me kɔ sor, anaadɛ ɔyɛ Ewuradze ne pɛ dɛ muhu amandze wɔ honam yi mu a ɔmmfa ho, sɛ ɔbɛba no dɛ wɔbɛgye me nkwa wɔ Nyankopɔn n’ahenman no mu a. Amen."
                }
            ]
        },
        "/study/scriptures/bofm/moro/1": {
            "uri": "/study/scriptures/bofm/moro/1",
            "title": "Moroni 1",
            "data_type": "chapter",
            "chapter_name": "Tsir 1",
            "chapter_summary": [
                "Moroni kyerɛw wɔ Lamanfo hɔn yieyɛ ntsi—Nephifo a wɔammpen dɛ wɔbɔpow Christ no woku hɔn. Christ N’Awoo ekyir bɛyɛ mfe 401–421."
            ],
            "book_title": "Moroni Nwoma No",
            "verses": [
                {
                    "number": 1,
                    "text": "Afei emi, Moroni, aber a motwitwaa Jared no nkorɔfo hɔn abakɔsɛm no do ntsiatsia wiei no, mammpɛ dɛ nkyɛ mekyerɛw pii kã ho na mbom meda ho ara mennherae; na mannda moho edzi annkyerɛ Lamanfo no, osiandɛ bɛyɛ na wɔasɛɛ me."
                },
                {
                    "number": 2,
                    "text": "Na hwɛ, akõ a woridzi no wɔ hɔn mu no yɛ dzen dodow; na osian hɔn tan ntsi wokum Nephinyi biara a ɔammpen dɛ ɔbɔpow Christ no."
                },
                {
                    "number": 3,
                    "text": "Na emi, Moroni, morommpow Christ no; dɛm ntsi, mikyinkyin mbea a mubotum wɔ mo nkwa ho ntsi."
                },
                {
                    "number": 4,
                    "text": "Dɛm ntsi, merekyerɛw nsɛm kakraabi bio a, otsia me nsusui nkyɛ mennsusu dɛ mebɛkyerɛw bio akã ho; naaso merekyerɛw kakra so bio akã ho, osiandɛ bɛyɛ na ɔayɛ mfaso ama m’enuanom, Lamanfo no daakye bi dɛ mbrɛ Ewuradze ne pɛ tse."
                }
            ]
        },
        "/study/scriptures/bofm/moro/2": {
            "uri": "/study/scriptures/bofm/moro/2",
            "title": "Moroni 2",
            "data_type": "chapter",
            "chapter_name": "Tsir 2",
            "chapter_summary": [
                "Jesus maa Nephifo esuafo duebien no tum dɛ wɔmfa Sunsum Krɔnkrɔn n’akyɛdze no mma. Christ N’Awoo ekyir bɛyɛ mfe 401–421."
            ],
            "verses": [
                {
                    "number": 1,
                    "text": "Christ ne nsɛm no a ɔkãa kyerɛɛ, n’esuafo duebien no a ɔsaan mu yii hɔn na ɔdze ne nsa guu hɔn do no—"
                },
                {
                    "number": 2,
                    "text": "Na ɔbobɔɔ hɔn edzin na ɔsee dɛ: Hom bɛfrɛ Egya no wɔ me dzin mu, wɔ mpaabɔ a ɔyɛ dzen mu; na hom ayɛ iyi ewie no hom benya tum a obiara a hom dze hom nsa bogu no do no, hom dze Sunsum Krɔnkrɔn no bɛma no; na me dzin mu na hom dze bɛma, na dɛm na m’asomafo nyɛ."
                },
                {
                    "number": 3,
                    "text": "Afei Christ kãa dɛm nsɛm yi kyerɛɛ hɔn wɔ ber a odzii kan yii noho kyerɛɛ hɔn no; na nyimpadodow no anntse; mbom esuafo no tsee; na dodowara a wɔdze hɔn nsa guu hɔn do no nyaa Sunsum Krɔnkrɔn no."
                }
            ]
        },
        "/study/scriptures/bofm/moro/3": {
            "uri": "/study/scriptures/bofm/moro/3",
            "title": "Moroni 3",
            "data_type": "chapter",
            "chapter_name": "Tsir 3",
            "chapter_summary": [
                "Elderfo dze nsa gu do hyɛ asɔfo na akyerɛkyerɛfo. Christ N’Awoo ekyir bɛyɛ mfe 401–421."
            ],
            "verses": [
                {
                    "number": 1,
                    "text": "Kwan a esuafo no a wɔfrɛɛ hɔn asɔr mu elderfo, faa do hyɛɛ asɔfo nye akyerɛkyerɛfo—"
                },
                {
                    "number": 2,
                    "text": "Ber a wɔbɔɔ mpaa maa Egya no wɔ Jesus Christ ne dzin mu wiei no, wɔdze hɔn nsa guu hɔn do see dɛ:"
                },
                {
                    "number": 3,
                    "text": "Wɔ Jesus Christ ne dzin mu mehyɛ wo sɔfo, (anaa sɛ ɔyɛ kyerɛkyerɛnyi a) mehyɛ wo ma abɛyɛ kyerɛkyerɛnyi, ama aakã nnuho nye bɔnfakyɛ a ɔnam Jesus Christ do, na egyina pintsinn wɔ gyedzi mu wɔ ne dzin mu dze akɔ ewiei. Amen."
                },
                {
                    "number": 4,
                    "text": "Na dɛm kwan yi na wɔfaa do hyɛɛ asɔfo na akyerɛkyerɛfo, dɛ mbrɛ Nyankopɔn n’akyɛdze nye frɛ a ɔdze frɛ adasamba no tse; na wɔnam Sunsum Krɔnkrɔn no tum a ɔwɔ hɔn mu no do dze hyɛɛ hɔn."
                }
            ]
        },
        "/study/scriptures/bofm/moro/4": {
            "uri": "/study/scriptures/bofm/moro/4",
            "title": "Moroni 4",
            "data_type": "chapter",
            "chapter_name": "Tsir 4",
            "chapter_summary": [
                "Mbrɛ elderfo na asɔfo si hyira sacrament paanoo do no, wɔkyerɛkyerɛ mu. Christ N’Awoo ekyir bɛyɛ mfe 401–421."
            ],
            "verses": [
                {
                    "number": 1,
                    "text": "Kwan a hɔn elderfo nye asɔfo no fa do hyira Christ no honam nye no bɔgyaa do dze mema asɔrmba no nye yi; na wohyiraa do dɛ mbrɛ Christ ne mbrasɛm no se; dɛm ntsi yenyim dɛ nhyehyɛɛ no yɛ nokwar; na elder anaa sɔfo na hyiraa do—"
                },
                {
                    "number": 2,
                    "text": "Na wɔnye asɔrmba no nyina buu ntwɛr, na wɔbɔɔ mpaa maa Egya no wɔ Christ ne dzin mu see dɛ:"
                },
                {
                    "number": 3,
                    "text": "O Nyankopɔn, Onnyiewiei Egya, yɛserɛ wo wɔ wo Ba Jesus Christ ne dzin mu, dɛ hyira dɛm paanoo yi do na tsew ho ma akra a wobedzi nyina, ama woedzi dze akaa wo Ba no honandua, na wɔagye dase dze ama wo, O Nyankopɔn, Onnyiewiei Egya, dɛ woenya pɛ dɛ wɔbɛfa wo Ba ne dzin ato hɔn do, na wɔakaa no aber nyina na woedzi ne mbrasɛm a ɔdze ama hɔn no do, ama aber nyina woenya no Sunsum ma ɔnye hɔn aatsena. Amen."
                }
            ]
        },
        "/study/scriptures/bofm/moro/5": {
            "uri": "/study/scriptures/bofm/moro/5",
            "title": "Moroni 5",
            "data_type": "chapter",
            "chapter_name": "Tsir 5",
            "chapter_summary": [
                "Wɔkyerɛ kwan a wɔfa do hyira sacrament wenyin do. Christ N’Awoo ekyir bɛyɛ mfe 401–421."
            ],
            "verses": [
                {
                    "number": 1,
                    "text": "Kwan a wɔfa do hyira wenyin do—Hwɛ, wɔfaa kɔɔpow no, na wɔsee dɛ:"
                },
                {
                    "number": 2,
                    "text": "O Nyankopɔn, Onnyiewiei Egya, yɛserɛ wo wɔ wo Ba Jesus Christ ne dzin mu, dɛ hyira dɛm wenyin yi do na tsew ho ma akra a wɔbɔnom nyina, ama wɔayɛ dze akaa wo Ba no bɔgyaa a okyii maa hɔn, ama wɔagye dase dze ama wo, O Nyankopɔn, Onnyiewiei Egya, na wɔakaa no aber nyina, ama woenya no Sunsum ma ɔnye hɔn atsena. Amen."
                }
            ]
        },
        "/study/scriptures/bofm/moro/6": {
            "uri": "/study/scriptures/bofm/moro/6",
            "title": "Moroni 6",
            "data_type": "chapter",
            "chapter_name": "Tsir 6",
            "chapter_summary": [
                "Wonumaa nkorɔfo a wonuu hɔnho no na wɔbɛkã fɛkuw no ho—Wɔdze asɔrmba no a wonuu hɔnho no hɔn bɔn kyɛ hɔn—Wɔnam Sunsum Krɔnkrɔn no tum do hwɛ ehyiadzi do. Christ N’Awoo ekyir bɛyɛ mfe 401–421."
            ],
            "verses": [
                {
                    "number": 1,
                    "text": "Na afei merekã enuma ho nsɛm. Hwɛ wonumaa asɔr no mu elderfo, asɔfo, nye akyerɛkyerɛfo no; na woennuma hɔn kodu dɛ wɔsoow eduaba ma ɔdaa edzi dɛ wɔafata ana."
                },
                {
                    "number": 2,
                    "text": "Nna wɔanngye obiara annto enuma mu kodu dɛ wɔdze akoma a abobɔ na sunsum a abotow baa, na wɔgyee dase kyerɛɛ asɔr no dɛ woenu hɔnho efi hɔn bɔn nyina mu."
                },
                {
                    "number": 3,
                    "text": "Na obiara so nnyi hɔ a wɔgyee no numaa no gyedɛ nyia ɔfaa Christ ne dzin too no do, na osii n’adwen pi dɛ ɔbɔsom no dze akɔ ewiei."
                },
                {
                    "number": 4,
                    "text": "Na ber a wɔgyee hɔn numaa wiei na Sunsum Krɔnkrɔn no tum no tseew hɔnho no, wɔkaan hɔn foraa Christ n’asɔrmba no; na wɔgyee hɔn edzin, ama wɔaakaa hɔn na wɔdze Nyankopɔn n’asɛmpa no anyɛn hɔn, na wɔahwɛ hɔn ma wɔaafa kwan pa no do, na wɔahwɛ hɔn aber nyinara wɔaweɔn na wɔabɔ mpaa, na wɔdze hɔnho ato Christ ne ndwuma pa nko do, nyia ɔyɛ hɔn gyedzi ne farbaa nye n’ewiei no."
                },
                {
                    "number": 5,
                    "text": "Na asɔrmba no hyiaa mu mpɛn pii faa akɔnkye, na wɔbɔɔ mpaa, na wɔtwetwee nkɔmbɔ a ɔfa hɔn akra ne yieyɛ ho."
                },
                {
                    "number": 6,
                    "text": "Na wohyiaa mu mpɛn pii wɔ paanoo bubu na wenyin no nom mu, dze kaa Ewuradze Jesus."
                },
                {
                    "number": 7,
                    "text": "Na wɔdze sii hɔn enyido pɛpɛɛpɛ dɛ wɔbɔhwɛ ma emumuyɛ biara nnkɛhɛn hɔn mu; na hɔn a wobohu hɔn dɛ wɔayɛ emumuyɛ, na adasefo baasa a wɔwɔ asɔr no mu agye ato mu etsia hɔn wɔ elderfo enyim no, sɛ woennu hɔnho na wɔannkã hɔn bɔn a, wɔpepaa hɔn edzin mu, na wɔnnkan hɔn mmfora Christ no nkorɔfo no."
                },
                {
                    "number": 8,
                    "text": "Mbom mpɛn dodow biara a wonuu hɔnho na wɔserɛɛ bɔnfakyɛ nokwar mu no, wɔdze hɔn bɔn kyɛɛ hɔn."
                },
                {
                    "number": 9,
                    "text": "Na asɔr no nam Sunsum no ndwuma nye Sunsum Krɔnkrɔn no tum do hwɛɛ hɔn nhyiamu nyinara do, na dɛ mbrɛ Sunsum Krɔnkrɔn no no tum kyerɛɛ hɔn dɛ wɔnkã asɛmpa anaa wontu fo anaa wɔmbɔ mpaa anaa wɔntotɔ nserɛ, anaa wɔntow ndwom no, dɛmara so mpo na wɔyɛɛ."
                }
            ]
        },
        "/study/scriptures/bofm/moro/7": {
            "uri": "/study/scriptures/bofm/moro/7",
            "title": "Moroni 7",
            "data_type": "chapter",
            "chapter_name": "Tsir 7",
            "chapter_summary": [
                "Wɔto nsa frɛ dɛ wɔmbɛhɛn Ewuradze n’ahomgye mu—Pra w’akoma mu bɔ mpaa—Christ no Sunsum boa nyimpa ma woyi papa fi bɔn ho—Satan daadaa nyimpa ma wɔpow Christ na wɔyɛ bɔn—Nkɔnhyɛfo no da Christ ne mbae no edzi—Wɔnam gyedzi do yɛ anwanwadze na abɔfo bɔsom—Ɔsɛ dɛ nyimpa nya onnyiewiei nkwa ho enyidado na ɔyɛ ayamuyie. Christ N’Awoo ekyir bɛyɛ mfe 401–421."
            ],
            "verses": [
                {
                    "number": 1,
                    "text": "Na afei emi, Moroni, merekyerɛw m’egya Mormon ne nsɛm no mu kakraabi, dza ɔkãa a ɔfa gyedzi, enyidado, na ayamuyie ho no; na dɛm kwan yi na ɔfaa do kasaa kyerɛɛ nkorɔfo no, wɔ ber a ɔrekyerɛkyerɛ hɔn wɔ nhyiamudan no a woesi dze ayɛ bea a wɔsom wɔ mu no."
                },
                {
                    "number": 2,
                    "text": "Na afei emi, Mormon, mekasa kyerɛ hom, mo nuanom adɔfo; na ɔnam Egya Nyankopɔn n’adom, nye hɛn Ewuradze Jesus Christ nye ne pɛ krɔnkrɔn do, osian akyɛdze a ɔyɛ ne frɛ a ɔdze afrɛ me ntsi na ɔama me kwan dɛ menkasa nkyerɛ hom wɔ dɛm aber yi."
                },
                {
                    "number": 3,
                    "text": "Dɛm ntsi, mebɛkasa akyerɛ hom a hom yɛ asɔr ne mba, hom a hom kã Christ do asomdwee mu, na dɛ hom enya enyidado a odzi mu a hom nam do dze botum ahɛn Ewuradze n’ahomgye mu, fitsi dɛm aber yi dze kesi dɛ hom nye no bɔhom wɔ sor."
                },
                {
                    "number": 4,
                    "text": "Na afei mo nuanom, mubu hom dɛm ndzɛmba yinom ho atsɛn osian hom asomdwee mu nantsew a hom nye adasamba nam no ntsi."
                },
                {
                    "number": 5,
                    "text": "Osiandɛ mekaa Nyankopɔn n’asɛm no a ɔkãa dɛ wɔnam hɔn ndwuma do bohu hɔn no; na sɛ hɔn ndwuma ye a, nna hɔn so woye."
                },
                {
                    "number": 6,
                    "text": "Na hwɛ, Nyankopɔn akã dɛ nyimpa bɔn biara runntum nnyɛ dza oye; na sɛ ɔdze akyɛdze ma, anaadɛ ɔbɔ mpaa ma Nyankopɔn, na sɛ ɔammpra n’akoma mu annyɛ a, orinnya mfaso biara mmfi mu."
                },
                {
                    "number": 7,
                    "text": "Na hwɛ, wɔremmfa no dɛ ɔayɛ ndzeyɛtsenenee."
                },
                {
                    "number": 8,
                    "text": "Na hwɛ, sɛ nyimpa bɔn rekyɛ adze a, ohwinhwin ho wɔ no mu; dɛm ntsi wɔfa no dɛ nankasa ɔafa n’adze; dɛm ntsi, wɔfa no dɛ ɔyɛ bɔn wɔ Nyame enyim."
                },
                {
                    "number": 9,
                    "text": "Na dɛmara so na sɛ nyimpa ammpra n’akoma mu ammbɔ mpaa a wɔfa no dɛ ɔyɛ bɔn ma no; nyew onnya ho mfaso biara, osiandɛ Nyankopɔn nntsie dɛm mpaabɔ no."
                },
                {
                    "number": 10,
                    "text": "Dɛm ntsi nyimpa bɔn runntum nnyɛ dza oye; anaadɛ orunntum mmfa akyɛdze pa mma."
                },
                {
                    "number": 11,
                    "text": "Na hwɛ, nsunyiwa a no mu nsu yɛ wen runntum mma nsu pa; dɛmara na nsunyiwa a no mu nsu yɛ dɛw runntum mma nsu a ɔyɛ wen; dɛm ntsi nyimpa a ɔyɛ abɔnsam n’akowaa no runntum nnkã Christ do; na sɛ ɔkã Christ do a orunntum nnyɛ abɔnsam n’akowaa."
                },
                {
                    "number": 12,
                    "text": "Dɛm ntsi adze biara a oye no fi Nyankopɔn hɔ ba; na dza omuo so fi abɔnsam; osiandɛ abɔnsam yɛ Nyankopɔn ne tamfo, na ɔkõ tsia no aber nyinara, na ɔtwetwe nyimpa na ɔdaadaa hɔn dze hɔn kɔ bɔn mu, ama wɔaayɛ dza omuo aber biara."
                },
                {
                    "number": 13,
                    "text": "Mbom hwɛ, dza ofir Nyankopɔn no twetwe nyimpa ma wɔkɔ do yɛ papa; ma wɔyɛ dza oye, na dɛ nyimpa botum adɔ Nyankopɔn na wɔasom no no, Nyankopɔn na okenyan."
                },
                {
                    "number": 14,
                    "text": "Dɛm ntsi, hom nhwɛ, m’enuanom adɔfo, mma hom mmbu dza omuo no dɛ ofir Nyame, anaadɛ dza oye na ofir Nyankopɔn no dɛ ofir abɔnsam."
                },
                {
                    "number": 15,
                    "text": "Na hwɛ, m’enuanom, wɔama hom kwan dɛ hom mbu atsɛn ama hom eetum ehu dza ɔyɛ papa na dza ɔyɛ bɔn; na kwan a wodua do bu atsɛn no da hɔ pefee, ama hom dze nyimdzee a odzi mu eehu tse dɛ anapa kan nye anafua sum mu nsonsonee tse."
                },
                {
                    "number": 16,
                    "text": "Na hwɛ, wɔdze Christ no Sunsum ama ɔdasanyi biara, ama oeehu papa fi bɔn ho; dɛm ntsi, merekyerɛ hom kwan a wɔfa do bu atsɛn; adze biara a ɔtwetwe hom ma hom yɛ papa, na ɔkã hom ma hom gye Christ dzi no odua Christ no tum nye n’akyɛdze do; dɛm ntsi hom dze nyimdzee a odzi mu bohu dɛ ofi Nyankopɔn."
                },
                {
                    "number": 17,
                    "text": "Mbom adze biara a onunu adasamba ma wɔyɛ bɔn, na wɔnngye Christ nndzi, na wɔpow no, na wɔnnsom Nyankopɔn no, hom dze nyimdzee a odzi mu bohu dɛ ofi abɔnsam; na dɛm kwan yi na abɔnsam fa do dze dzi dwuma, osiandɛ ɔmma nyimpa biara nnyɛ adze papa; oho, nnyɛ hɔn mu kor mpo, anaa n’abɔfoe, anaa hɔn a wɔdze hɔnho ahyɛ n’ase no."
                },
                {
                    "number": 18,
                    "text": "Na afei, mo nuanom, ber a hom ehu kan a hom bodua do dze ebu atsɛn yi, dɛm kan no a ɔyɛ Christ ne kan no, hom nhwɛ yie amma hom emmbu atsɛnkyew; na atsɛmbu a hom dze bu obi no, dɛm atsɛmbu noara na wɔdze bobu hom so."
                },
                {
                    "number": 19,
                    "text": "Dɛm ntsi, meserɛ hom, m’enuanom, dɛ hom nhwehwɛ Christ ne kan no mu yie ama hom eetum ehu papa efi bɔn no; na sɛ hom suo adze papa biara mu yie, na hom emmbu no egyangyandze a, nna ɔbɛma hom abɛyɛ Christ ne ba ampa."
                },
                {
                    "number": 20,
                    "text": "Na afei, m’enuanom, obesi dɛn bɛyɛ ma hom etum esuo adze papa biara mu yie?"
                },
                {
                    "number": 21,
                    "text": "Na afei maba dɛm gyedzi no do, dza mekãa dɛ mebɛkã ho asɛm no; na mebɛkã kwan a hom bɛfa do dze esuo adze papa biara mu yie."
                },
                {
                    "number": 22,
                    "text": "Na hwɛ, Nyankopɔn onyim adze nyina, fi daapem kesi daapem, hwɛ, ɔsomaa sor abɔfo dɛ wɔmbɔsom adasamba, na wɔnda ndzɛmba a ɔfa Christ ne mbaa no ho edzi nkyerɛ; na Christ no mu na adzepa biara befi aba."
                },
                {
                    "number": 23,
                    "text": "Na Nyankopɔn noara so dze n’ano daa no edzi kyerɛɛ nkɔnhyɛfo no dɛ Christ bɛba."
                },
                {
                    "number": 24,
                    "text": "Na hwɛ, ɔnam akwan horow do daa ndzɛmba a oye edzi kyerɛɛ adasamba; na ndzɛmba a oye nyina fi Christ hɔ ba; sɛ ɔnntse dɛm a nkyɛ adasamba ahwe ase, na ndzepa biara remmba hɔn hɔ."
                },
                {
                    "number": 25,
                    "text": "Dɛm ntsi, ɔnam sor abɔfo hɔn som nye asɛm biara a ofi Nyankopɔn n’ano kãe do na ɔmaa nyimpa hyɛɛ ase dɛ worinya gyedzi wɔ Christ mu; na ɔnam gyedzi do na wonyaa adze papa biara; na dɛm na ɔtse dze kesi Christ ne mbaa."
                },
                {
                    "number": 26,
                    "text": "Na ne mbaa ekyir no, wɔnam gyedzi a ɔwɔ ne dzin mu so do na wɔdze gyee adasa nkwa; na wɔnam gyedzi do bɛyɛ Nyankopɔn ne mba. Na susuampaara dɛ Christ tse ase yi, ɔkãa dɛm nsɛm yi kyerɛɛ hɛn egyanom: Biribiara a hom bebisa Egya no wɔ me dzin mu wɔ gyedzi mu, a oye na hom gye dzi dɛ hom nsa bɛkã no, hwɛ, wɔbɛyɛ ama hom."
                },
                {
                    "number": 27,
                    "text": "Dɛm ntsi, m’enuanom adɔfo, ana anwanwadze ne yɛ etwa osiandɛ Christ afow kɔ sor, na ɔakɛtsena Nyankopɔn n’abanyimfa, dɛ ɔregye ehumbɔbɔr ne kyɛfa efi Egya no hɔ ama adasamba ntsi?"
                },
                {
                    "number": 28,
                    "text": "Na ɔama mbra no n’ewiei ho mbuae, na ɔregye hɔn a wɔwɔ gyedzi wɔ no mu no nyinara; na hɔn a wɔwɔ gyedzi wɔ no mu no ntakyer dza oye biara ho; dɛm ntsi odzi ma adasamba; na ɔtsena ɔsorsor hɔ onnyiewiei mu."
                },
                {
                    "number": 29,
                    "text": "Na osiandɛ ɔayɛ iyi ntsi, m’enuanom adɔfo, ana anwanwadze ne yɛ etwa? Hwɛ mese hom dɛ, Oho; na eso sor abɔfo nngyaa dɛ wosom adasamba."
                },
                {
                    "number": 30,
                    "text": "Na hwɛ, wɔbrɛ hɔnho adze ma no, na wɔsom dɛ mbrɛ ne mbrasɛm no se hɔn, na woyi hɔn ho kyerɛ hɔn a hɔn gyedzi yɛ dzen na hɔn adwen si pi wɔ biribiara a no ho tsew mu."
                },
                {
                    "number": 31,
                    "text": "Na hɔn somdwuma mu ɔfrɛ nye dɛ wɔtwe nyimpa kɔ nnuho mu, na wɔhyɛ Egya n’ahyɛmu na no ndwuma no mã, dza ɔnye adasamba edzi, dze esiesie kwan wɔ adasamba mu ma woedua do dze ada Christ n’asɛm edzi akyerɛ hɔn a wɔasan mu eyi hɔn ama Ewuradze no, ama wɔaagye noho dase."
                },
                {
                    "number": 32,
                    "text": "Na iyi do na Ewuradze Nyankopɔn dua siesie kwan to hɔ, ama nyimpa hɔn asefo eenya gyedzi wɔ Christ mu, ma Sunsum Krɔnkrɔn no enya hɔn akoma mu kwan, dɛ mbrɛ tum a ɔwɔ hɔ no tse; na ɔnam iyi do na Egya no bɛma ahyɛmu a ɔnye adasamba edzi no aba mu."
                },
                {
                    "number": 33,
                    "text": "Na Christ akã dɛ: Sɛ hom nya gyedzi wɔ mo mu a, hom benya tum dze ayɛ biribiara a ohia wɔ mo mu."
                },
                {
                    "number": 34,
                    "text": "Na ɔakã dɛ: Hom nnu homho, hom a hom wɔ asaase n’ano n’ano nyina, na hom mbra mo hɔ ma wonnuma hom wɔ me dzin mu, na hom nya gyedzi wɔ mo mu, ama wɔaagye hom nkwa."
                },
                {
                    "number": 35,
                    "text": "Na afei, m’enuanom adɔfo, sɛ ɔwɔ mu dɛ dɛm ndzɛmba yi a makã akyerɛ hom yi yɛ nokwar, na Nyankopɔn dze tum nye enyimnyam kɛse beyi akyerɛ wo wɔ da a odzi ewiei no mu, dɛ ɔyɛ nokwar, na sɛ ɔyɛ nokwar a, nna anwanwadze ne yɛ etwa?"
                },
                {
                    "number": 36,
                    "text": "Anaadɛ sor abɔfo egyaa dɛ woyi hɔnho kyerɛ adasamba? Anaadɛ woeyi no Sunsum Krɔnkrɔn no no tum no efi hɔn do? Anaadɛ ɔbɛyɛ dɛm ara kodu dɛ mber bɔkɔ n’ewiei, anaadɛ asaase bɛda ho atsena hɔ, anaadɛ ɔbɛka nyimpa kor wɔ asaase yi do a wɔbɛgye no nkwa?"
                },
                {
                    "number": 37,
                    "text": "Hwɛ mese hom dɛ, Oho; osiandɛ ɔnam gyedzi do na wɔyɛ anwanwadze; na ɔnam gyedzi do na sor abɔfo ba bɔsom nyimpa; dɛm ntsi, sɛ dɛm ndzɛmba yi etwa a, nna adasamba ndue, osiandɛ iyi gyina ekyingye do na ne nyinara yɛ egyangyandze."
                },
                {
                    "number": 38,
                    "text": "Na wonnkotum agye nyimpa nkwa, dɛ mbrɛ Christ ne nsɛm se, gyedɛ wonya gyedzi wɔ ne dzin mu; dɛm ntsi, sɛ dɛm ndzɛmba yi etwa a nna gyedzi so etwa; na nyimpa ne gyinabew ayɛ hu, osiandɛ nna ɔabɛyɛ dɛ gyama wɔannyɛ ɔpon ho nhyehyɛɛ biara ama hɔn."
                },
                {
                    "number": 39,
                    "text": "Mbom hwɛ, m’enuanom adɔfo, mususu dza oye ma hom, na mususu ma hom dɛ hom wɔ gyedzi wɔ Christ mu osian hom ɔdwe ntsi; na sɛ hom nnyi gyedzi wɔ no mu a nna ɔnnsɛ dɛ wɔkan hom fora n’asɔr no ne mba."
                },
                {
                    "number": 40,
                    "text": "Na bio, m’enuanom adɔfo, mebɛkã dza ɔfa enyidado ho asɛm akyerɛ hom. Obesi dɛn bɛyɛ ma hom enya gyedzi gyedɛ hom enya enyidado?"
                },
                {
                    "number": 41,
                    "text": "Na ɔyɛ ebɛnadze na hom benya enyidado wɔ mu? Hwɛ mese hom dɛ hom benya enyidado efi Christ no werdambɔ nye no wusoɛr tum no mu, dɛ hom bɔsoɛr akɔ onnyiewiei nkwa mu, osian hom gyedzi a ɔwɔ no mu wɔ anohoba a ɔdze abɔ hom no ntsi."
                },
                {
                    "number": 42,
                    "text": "Dɛm ntsi, sɛ obi wɔ gyedzi a otwar dɛ onya enyidado; na sɛ gyedzi nnyi hɔ a enyidado so nnyi hɔ."
                },
                {
                    "number": 43,
                    "text": "Na hwɛ bio, mekã kyerɛ hom bio dɛ orunntum nnya gyedzi nye enyidado, gyedɛ ɔdwe na onya botooyɛ akoma."
                },
                {
                    "number": 44,
                    "text": "Sɛ ɔtse dɛm dze a, nna ne gyedzi nye n’enyidado no yɛ egyangyandze, osiandɛ obiara nndzi mu wɔ Nyankopɔn enyim, gyedɛ hɔn a wɔdwe na wɔwɔ botooyɛ akoma; na sɛ obi ɔdwe na ɔwɔ botooyɛ akoma, na ɔnam Sunsum Krɔnkrɔn no tum do kã dɛ Jesus nye Christ no a, nna ɔwɔ ayamuyie; na sɛ onnyi ayamuyie a nna ɔnnsɛ hwee; dɛm ntsi ohia dɛ onya ayamuyie."
                },
                {
                    "number": 45,
                    "text": "Na ayamuyie wɔ penkyɛr, ne yamu ye, na ɔnnyɛ ahoɔyaw, ɔnnhyehyɛ noho ɔnnhwehwɛ nonko nedze, no bo nnhaw no, ommbu emumuyɛ ho akontaa, onndzi dɛw wɔ dza ɔnntsen ho, na mbom odzi dɛw wɔ nokwar ho, ɔsoa adze nyina, ɔgye adze nyina dzi, ɔwɔ adze nyina mu enyidado, ɔsɔw adze nyina."
                },
                {
                    "number": 46,
                    "text": "Dɛm ntsi, m’enuanom adɔfo, sɛ hom nnyi ayamuyie a, hom nnsɛ hwee, osiandɛ ayamuyie nntwa abrɔdɔ. Dɛm ntsi, hom ntetar ayamuyie, ɔno na ɔsõ kyɛn adze nyina, osiandɛ ndzɛmba nyina bɔbɔ adze."
                },
                {
                    "number": 47,
                    "text": "Mbom ayamuyie nye Christ no dɔ mapã no, na otsim hɔ afebɔɔ; na nyia wobohu dɛ ɔwɔ bi wɔ da a odzi ewiei no mu no, obesi no yie."
                },
                {
                    "number": 48,
                    "text": "Dɛm ntsi, m’enuanom adɔfo, hom mfa hom akoma mu ahoɔdzen nyina mbɔ mpaa mma Egya no, ama ɔdze dɛm ɔdɔ yi aahyɛ hom mã, dza ɔdze egu hɔn a wɔyɛ ne Ba Jesus Christ n’akãdofo nokwafo do no; ama hom aabɛyɛ Nyankopɔn ne mba ama ber a obopue no, yɛabɛyɛ dɛ ɔno, osiandɛ yebohu no dɛ mbrɛ ɔtse; ama yeenya dɛm enyidado yi; ama ɔaatsew hɛnho dɛ mbrɛ noho tsew no. Amen."
                }
            ]
        },
        "/study/scriptures/bofm/moro/8": {
            "uri": "/study/scriptures/bofm/moro/8",
            "title": "Moroni 8",
            "data_type": "chapter",
            "chapter_name": "Tsir 8",
            "chapter_summary": [
                "Mbofra nkakraba enuma yɛ bɔn mu ekyiwadze kɛse—Osian Werdambɔ no ntsi mbofra nkakraba tse nkwa mu wɔ Christ mu—Gyedzi, nnuho, ɔdwe na botooyɛ akoma, Sunsum Krɔnkrɔn ne nya na ibetsim ekodu ewiei no na ɔdze nyimpa kɔ nkwagye mu. Christ N’Awoo ekyir bɛyɛ mfe 401–421."
            ],
            "verses": [
                {
                    "number": 1,
                    "text": "Krataa a m’egya kyerɛwee dze brɛɛ emi, Moroni; na wɔdze brɛɛ me wɔ aber a medze moho akɛhɛn ɔsomdwuma no mu. Na iyi na ɔkyerɛwee bɛkãa kyerɛɛ me:"
                },
                {
                    "number": 2,
                    "text": "Mo dɔba, Moroni, midzi dɛw kɛse dɛ w’Ewuradze Jesus Christ adwen woho, na ɔafrɛ wo aba ne somdwuma mu nye n’edwuma krɔnkrɔn mu."
                },
                {
                    "number": 3,
                    "text": "Mekaa wo daa wɔ me mpaabɔ mu, na da biara mobɔ mpaa ma Egya Nyankopɔn no wɔ ne Ba Krɔnkrɔn Jesus ne dzin mu, ama oeedua ne papayɛ a ɔmmbɔadze da nye n’adom a wɔto no abaw a onnhyia no do, akora wo do ma eegyina pintsinn wɔ gyedzi a ɔwɔ ne dzin mu no dze asɔw ekodu ewiei."
                },
                {
                    "number": 4,
                    "text": "Na afei, merekã adze a ɔyɛ me awerɛhow kɛse akyerɛ wo; ɔyɛ me awerɛhow dodow kɛse dɛ ekyingye pii bɔsoɛr wɔ hom mu."
                },
                {
                    "number": 5,
                    "text": "Na sɛ nokwar noara na metsee dze a, dɛ ekyingye pii epue hom mu a ɔfa hom mbofra nkakraba hɔn enuma ho."
                },
                {
                    "number": 6,
                    "text": "Na afei, me ba, mepɛ dɛ eyɛ edwuma enyiberdo, ama woeeyi dɛm mfomdo kɛse yi efi hom mu; na iyi ho ntsi na m’akyerɛw dɛm krataa yi."
                },
                {
                    "number": 7,
                    "text": "Na ber a metsee dɛm nsɛm yi wɔ homho ara, nna ntsɛmara mibisaa Ewuradze wɔ dza ɔfa iyi ho. Na Ewuradze n’asɛm nam Sunsum Krɔnkrɔn no tum do baa mo hɔ dɛ:"
                },
                {
                    "number": 8,
                    "text": "Tsie Christ wo Pomfo, w’Ewuradze, nye wo Nyankopɔn n’asɛm. Hwɛ, mammba wiadze yi mu dɛ merebɛfrɛ atseneneefo na mbom ama ndzebɔnyɛfo enya nnuho; nyia odzi mu no nnhia oduyɛfo, mbom hɔn a wɔyar no na wohia; dɛm ntsi mbofra nkakraba dzi mu, osiandɛ wonntum nnyɛ bɔn; dɛm ntsi woeyi Adam no ndom no efi hɔn do wɔ mo mu, na onnyi tum wɔ hɔn do; na twatsiatwa ho mbra no so woeyi efi hɔ wɔ mo mu."
                },
                {
                    "number": 9,
                    "text": "Na dɛm kwan yi do na Sunsum Krɔnkrɔn no dze daa Nyankopɔn n’asɛm edzi kyerɛɛ me; dɛm ntsi, mo dɔba, minyim dɛ iyi yɛ enyidahɔ atwetwesi mapa wɔ Nyame enyim, dɛ hom bonuma mbofraba."
                },
                {
                    "number": 10,
                    "text": "Hwɛ mese wo dɛ dɛm adze yi na fa kyerɛkyerɛ—nnuho na enuma a wɔdze ma hɔn a woedu nkontaabuber na wotum yɛ bɔn; nyew, kyerɛkyerɛ awofo dɛ ɔsɛ dɛ wonu hɔnho na wonuma hɔn, na wɔbrɛ hɔnho adze dɛ hɔn mbofra nkakraba no ama wɔagye hɔn nye hɔn mbofra nkakraba nyina nkwã."
                },
                {
                    "number": 11,
                    "text": "Na hɔn mbofra nkakraba no nnhia nnuho, anaa enuma. Hwɛ, nnuho na ɔdze enuma ba ama ɔaahyɛ mbrasɛm no mã, dze akɔ bɔnfakyɛ mu."
                },
                {
                    "number": 12,
                    "text": "Mbom mbofra nkakraba wɔ nkwa wɔ Christ mu, fitsi wiadze ne fapem mpo; na sɛ ɔnntse dɛm a, nna Nyankopɔn nndzi pɛrpɛr; na ɔyɛ Nyame a ɔsesa so, na ɔhwɛ nyimpa enyim; na mbofra nkakraba ahen na woewu a woennuma hɔn!"
                },
                {
                    "number": 13,
                    "text": "Dɛm ntsi, sɛ worunntum nngye mbofra nkakraba a wonnumaa hɔn no nkwa a, nna hɔn nyinara kɔ hɛl a onnyi ewiei."
                },
                {
                    "number": 14,
                    "text": "Hwɛ mese wo dɛ, nyia osusu dɛ mbofra nkakraba hia enuma no hyɛ bɔnwen wenwen mu nye emumuyɛ nkyehoma mu, na onnyi gyedzi, enyidado, anaa ayamuyie; dɛm ntsi ber a ɔwɔ dɛm adwen no, sɛ owu a ɔbɔkɔ hɛl."
                },
                {
                    "number": 15,
                    "text": "Na ɔyɛ emumuyɛdze koraa dɛ wobosusu dɛ Nyankopɔn gye abofra kor nkwa osian enuma ntsi, na osian enuma ntsi ɔma kor so hera."
                },
                {
                    "number": 16,
                    "text": "Hɔn a wɔyɛ dɛm ndzɛmba yi dze kontom Ewuradze n’akwan no ndue, na wɔbɛhera, gyedɛ wonu hɔnho. Hwɛ mekasa akokodur mu, na tumdzi no fi Nyankopɔn; na munnsuro dza ɔdasanyi botum ayɛ; osiandɛ ɔdɔ a odzi mu tu suro nyina."
                },
                {
                    "number": 17,
                    "text": "Na ayamuyie ahyɛ me mã, a ɔyɛ ɔdɔ a ɔwɔ hɔ daapem a; dɛm ntsi mbofra nyina yɛ adze kor dze ma me; dɛm ntsi, medze ɔdɔ a odzi mu dɔ mbofra nkakraba nyina; na hɔn nyina yɛ adze kor na wɔwɔ kyɛfã wɔ nkwagye mu."
                },
                {
                    "number": 18,
                    "text": "Na minyim dɛ Nyankopɔn nnyɛ Nyame a onndzi pɛrpɛr, nna ɔnnyɛ obi a ɔsakyer; mbom ɔnnsakyer da fi mbersantsen nyina kesi mbersantsen nyina."
                },
                {
                    "number": 19,
                    "text": "Mbofra nkakraba runntum nnu hɔnho; dɛm ntsi ɔyɛ emumuyɛdze kɛse dɛ Nyankopɔn ne tsenenee ehumbɔbɔr no wɔdze bakam hɔn, osiandɛ hɔn nyinara wɔ nkwa wɔ no mu osian n’ehumbɔbɔr ntsi."
                },
                {
                    "number": 20,
                    "text": "Na nyia ɔkã dɛ mbofraba yi hia enuma no pow Christ n’ehumbɔbɔr, na obu no werdambɔ na no ɔpon no tum no egyangyandze."
                },
                {
                    "number": 21,
                    "text": "Hɔn a wɔtse dɛm no wondue, osiandɛ wɔwɔ owu n’esian mu, nye hɛl, nye ahohyehye a onnyi ewiei mu. Mekã no akokodur mu; Nyankopɔn na ɔahyɛ me dɛ menkã. Tsie dza merekã yi na dzi do, annyɛ dɛm a wobetsia wo wɔ Christ n’atsɛmbu egua no enyim."
                },
                {
                    "number": 22,
                    "text": "Na hu dɛ mbofra nkakraba nyinara wɔ nkwa wɔ Christ mu, nye hɔn a wonnyi mbra so. Na ɔpon no tum no ba hɔn a wonnyi mbra no nyinara do; dɛm ntsi, nyia wommbu no fɔ, anaadɛ ɔnnhyɛ afɔbu ase no runntum nnu noho; na dɛm nkorɔfo no, enuma ho nnyi mfaso biara ma hɔn—"
                },
                {
                    "number": 23,
                    "text": "Mbom ɔyɛ atwetwesi wɔ Nyame enyim dɛ wɔbɔpow Christ n’ehumbɔbɔr nye Sunsum Krɔnkrɔn no tum, na wɔdze werɛ bɔtwer ndwuma ewui mu."
                },
                {
                    "number": 24,
                    "text": "Hwɛ, me ba, dɛm adze yi onnyi dɛ osi; osiandɛ nnuho wɔ hɔ ma hɔn a wɔhyɛ afɔdzi nye mbrato no ndom ase."
                },
                {
                    "number": 25,
                    "text": "Na nnuho n’eduaba a odzi kan nye enuma; na enuma fi gyedzi mu ba ama mbrasɛm no aahyɛ mã; na mbrasɛm ne mãhyɛ no na ɔdze bɔnfakyɛ ba;"
                },
                {
                    "number": 26,
                    "text": "Na bɔnfakyɛ dze ɔdwe nye botooyɛ akoma ba; na osian ɔdwe nye botooyɛ akoma no ntsi Sunsum Krɔnkrɔn a ɔyɛ Ɔwerɛkyekyefo no dze enyidado nye ɔdɔ a odzi mu bɔsoɛ no mu, ɔdɔ mapa a ogyina pintsinn wɔ mpaabɔ mu, kodu dɛ ewiei no bɛba, ma ahotseweefo akɔ nye Nyankopɔn akɛtsena."
                },
                {
                    "number": 27,
                    "text": "Hwɛ, me ba, sɛ mannkɔ dɛ menye Lamanfo rokɔkõ enyimenyim yi a mebɛkyerɛw wo bio. Hwɛ, ɔman yi, anaadɛ Nephifo, hɔn ahantan ama hɔn nsɛɛ ho kwan gyedɛ wonu hɔnho."
                },
                {
                    "number": 28,
                    "text": "Bɔ mpaa ma hɔn, me ba, ama woeenya nnuho. Mbom hwɛ, musuro dɛ binkɔhwɛ a Sunsum Krɔnkrɔn no egyaa dɛ ɔnye hɔn ridzi aper; na asaase ha dze wɔrohwehwɛ abrɛ tum na tumdzi a ofi Nyankopɔn hɔ ba no adze; na wɔropow Sunsum Krɔnkrɔn no so."
                },
                {
                    "number": 29,
                    "text": "Na ber a wɔropow nyimdzee kɛse a ɔtse dɛm yi, me ba, ɔrennkyɛr na wɔahera, ma wɔahyɛ nkɔnhyɛfo no hɔn nsɛm nye hɛn Agyenkwa noara so ne nsɛm no mã."
                },
                {
                    "number": 30,
                    "text": "Da yie, me ba, kesi dɛ mebɛkyerɛw wo, anaadɛ mubohu wo bio. Amen."
                }
            ]
        },
        "/study/scriptures/bofm/moro/9": {
            "uri": "/study/scriptures/bofm/moro/9",
            "title": "Moroni 9",
            "data_type": "chapter",
            "chapter_name": "Tsir 9",
            "chapter_summary": [
                "Nephifo na Lamanfo nyina asekyɛw na wɔayew hɔn enyibuei—Wɔyɛ hɔnho ayakayakadze na wodzi hɔnho ewu—Mormon bɔ mpaa dɛ adom na papayɛ nkã Moroni afebɔɔ. Christ N’Awoo ekyir bɛyɛ mfe 401."
            ],
            "book_intro": [
                "Mormon ne krataa a otsĩa ebien a ɔdze kɛmaa ne babanyin Moroni."
            ],
            "verses": [
                {
                    "number": 1,
                    "text": "Mo dɔba, merekyerɛw wo bio ama eehu dɛ meda ho tse nkwa mu; mbom merekyerɛw biribi a ɔyɛ awerɛhow."
                },
                {
                    "number": 2,
                    "text": "Na hwɛ, menye Lamanfo no akõ ɔdzen do, na yenndzi konyim; na Archeantus atɔ wɔ afõwa ano, Luram nye Emron so dɛmara; nyew, na yɛayew hɛn mbarimba ekunyin pii."
                },
                {
                    "number": 3,
                    "text": "Na afei hwɛ, me ba, musuro dɛ annhwɛ a Lamanfo no bɛsɛɛ dɛm nkorɔfo yi; osiandɛ wonnu hɔnho, na Satan nunu hɔn aber nyina ma hɔn bo fuw hɔnho."
                },
                {
                    "number": 4,
                    "text": "Hwɛ, miridzi dwuma wɔ hɔn mu aber nyina; na sɛ mekã Nyame n’asɛm ndamyɛ mu a hɔn ho popo na hɔn bo fuw me; na sɛ mammfa ndamyɛ annkã so a wopirim hɔn akoma wɔ ho; dɛm ntsi, musuro dɛ bi nkɔhwɛ a Ewuradze no Sunsum egyaa dɛ ɔnye hɔn ridzi aper."
                },
                {
                    "number": 5,
                    "text": "Na wonya ebufuw so dodow na dɛm ama mehu dɛ wonnyi owu ho suro biara; na wɔayew hɔn dɔ, na bɔgyakãgu ho nsukɔm na awerdzi ahyɛ hɔn mã aber nyina."
                },
                {
                    "number": 6,
                    "text": "Na afei, mo dɔba, mbom hɔn akomadzen nyina ekyir no, ma yɛnyɛ edwuma enyiberdo; na sɛ yegyaa dɛ yɛreyɛ edwuma a, wɔdze hɛn bɛba afɔdzi ase; osiandɛ yɛwɔ edwuma yɛ wɔ ber a yɛwɔ dɛm dɛtsedan yi mu yi, ama yeedzi tseneneeyɛ nyina ne tamfo no do konyim, na hɛn akra ahom wɔ Nyankopɔn n’ahenman no mu."
                },
                {
                    "number": 7,
                    "text": "Na afei merekyerɛw biribi a ɔfa dɛm nkorɔfo yi hɔn amandzehu ho. Na ɔfa no nsɛm a menya efi Amoron nkyɛn, hwɛ, Lamanfo no wɔ ndɔmmumfo pii a wɔfaa hɔn fii Sherrizah abantsentsen no mu; na wɔyɛ mbarimba, mbaa na mbofraba."
                },
                {
                    "number": 8,
                    "text": "Na dɛm mbaa nye mbofraba no hɔn kunnom nye hɔn egyanom no wokumkum hɔn; na wɔmaa mbaa no dzii hɔn kunnom honam, na mbofraba no so dzii hɔn egyanom honam; nsu nnka ho, na dza wɔdze maa hɔn no mpo yɛ kakraabi."
                },
                {
                    "number": 9,
                    "text": "Na sɛ ehwɛ dɛm mbusu kɛse yi a Lamanfo abɔ yi nyina a ɔnnkyɛn dza hɛn nkorɔfo no a wɔwɔ Moriantum yɛɛ no. Na hwɛ, wɔafa Lamanfo mbabaa pii ndɔmmum; na wɔkam hɔn wɔ dza no ho hia na ɔsombo kɛse a ɔbɔ adze nyina do no, dza ɔyɛ ahosie na ɔbrafɛw no—"
                },
                {
                    "number": 10,
                    "text": "Na wɔyɛɛ dɛm ndzɛmba yi wiei no, afei wokum hɔn yayaaya, wopirapira hɔn araa mpo kesii dɛ wowuwui na wɔyɛ dɛm wiei no, wodzii hɔn honam dɛ mbowa abɔyafo, osian hɔn akomadzen ntsi; na wɔyɛɛ iyi dze kyerɛɛ dɛ wɔwɔ akokodur."
                },
                {
                    "number": 11,
                    "text": "O mo dɔba, obesi dɛn bɛyɛ na nkorɔfo a wɔtsetse dɛm yi a hɔn enyi mmbuei yi—"
                },
                {
                    "number": 12,
                    "text": "(Na mfe kakra bi a abɛsen kɔ no, nna wɔyɛ nkorɔfo a wonyim dze na hɔnho yɛ enyigye)"
                },
                {
                    "number": 13,
                    "text": "Mbom O me ba, obesi dɛn bɛyɛ na nkorɔfo a wɔtsetse dɛm yi a hɔn enyigye wɔ mbusubɔdze pii ne nyɛɛ mu—"
                },
                {
                    "number": 14,
                    "text": "Osi dɛn na yesusu dɛ Nyankopɔn remmpem ne nsa adze mmbu atsɛn nntsia hɛn?"
                },
                {
                    "number": 15,
                    "text": "Hwɛ, m’akoma dzi yaw; nkorɔfo yi ndue, O Nyankopɔn, bra bobu atsɛn, na yi w’enyi fi hɔn bɔn nye hɔn emumuyɛ, nye hɔn ekyiwadze nyɛɛ do."
                },
                {
                    "number": 16,
                    "text": "Na afei bio, me ba, ekunafo pii wɔnye hɔn mbabaa aka Sherrizah; na edziban biara a Lamanfo no ammfa annkɔ no, hwɛ, Zenephi no nsordaafo no asoa dze kɔ, na woegya hɔn hɔ dɛ wonkyinkyin nkɔ beebiara a wobotum nkɔhwehwɛ edziban; na mberwa pii hɔn enyiwa do siw hɔn wɔ kwan mu ma wowuwu."
                },
                {
                    "number": 17,
                    "text": "Na nsordaafo a wɔnye me wɔ ha no ayeyɛ mberɛw; na Lamanfo hɔn nsordaafo no wɔ emi nye Sherrizah finimfin; na dodowara a woguanee kɔr Aaron no nsordaafo mu no kɔtɔɔ hɔn abaw mu ma wɔkyerɛɛ hɔn etsirmɔdzen no wɔ hɔn do."
                },
                {
                    "number": 18,
                    "text": "O mo nkorɔfo hɔn nsekyɛwee! Wonnyi nhyehyɛɛ biara na wonnyi ehumbɔbɔr so. Hwɛ, meyɛ nyimpa ara, na mowɔ nyimpa kor ahoɔdzen ara, na murunntum mmfa me mbra nnhwɛ hɔn do bio."
                },
                {
                    "number": 19,
                    "text": "Na wɔayɛ dzen wɔ hɔn akwan bɔn mu; na hɔn nyinara ayɛ yerɛyerɛw, wɔmmfa obiara noho nnkyɛ no, wonnyim panyin nna wonnyim abofra so; hɔn enyi gye adze biara mu, dza wokyir ara nye papayɛ; na hɛn mbaa nye hɛn mbofraba hɔn haw wɔ asaase yi enyi do no bor adze nyinara do, nyew, tɛkyerɛma runntum nnkã, nna worunntum nnkyerɛw so."
                },
                {
                    "number": 20,
                    "text": "Na afei, me ba, murunntum nntsena dɛm adze huhu yi mu. Hwɛ, ɔwoara nyim nkorɔfo yi hɔn emumuyɛdze; inyim dɛ wonnyi nyimdzee ho fapemee biara na adze nntse hɔn so; na hɔn emumuyɛdze bor Lamanfo dze do."
                },
                {
                    "number": 21,
                    "text": "Hwɛ, me ba, murunntum nnkamfo hɔn mma Nyankopɔn bɛyɛ na oetwa me."
                },
                {
                    "number": 22,
                    "text": "Mbom hwɛ, me ba, mekamfo wo ma Nyankopɔn, na mowɔ gyedzi wɔ Christ mu dɛ wɔbɛgye wo nkwa; na mobɔ mpaa ma Nyankopɔn dɛ ɔmfa wo nkwa nkyɛ wo, ama aagye dase wɔ aber a no nkorɔfo bɛsan aba ne nkyɛn, anaadɛ wɔbɛsɛɛ hɔn korakora; na minyim dɛ wɔbɛhera, gyedɛ wonu hɔnho na wɔsan ba ne nkyɛn."
                },
                {
                    "number": 23,
                    "text": "Na sɛ wɔhwer hɔn nkwa a, ɔbɛyɛ dɛ dza ɔbaa Jaredfo do no, osian hɔn akoma n’akɔndɔ ntsi, wɔpɛ bɔgyakãgu na awerdzi."
                },
                {
                    "number": 24,
                    "text": "Na sɛ ɔba so dɛ wɔahera a, yenyim dɛ hɔn enuanom no mu dodowara atsew etua akɛkã Lamanfo no ho, na hɔn mu dodow so bɛtsew etua akɛkã hɔnho bio; dɛm ntsi, sɛ wɔdze wo nkwa kyɛ wo a kyerɛw biribi kakra, na emi dze, mobɔhwer mo nkwa na murunnhu wo; mbom megyedzi dɛ ɔrennkyɛr na mehu wo; osiandɛ mowɔ nkyerɛwee krɔnkrɔn bi a medze bɛhyɛ wo nsa."
                },
                {
                    "number": 25,
                    "text": "Me ba, dzi nokwar wɔ Christ mu; na mma dza makyerɛw yi nnhow wo werɛ, na ɔnnhyɛ wo do amma ammfa annkɔ owu mu; mbom ma Christ mma wo do wɔ sor, na ma n’amandzehu na no wu, nye ne nyimpadua a ɔdaa no edzi kyerɛɛ hɛn egyanom, nye n’ehumbɔbɔr na penkyɛr, nye n’enyimnyam ho enyidado nye nkwa a onnyiewiei, ntsena w’adwen mu afebɔɔ."
                },
                {
                    "number": 26,
                    "text": "Na ma adom a ofi Nyankopɔn Egya, ɔno a n’ahengua krɔn wɔ sorsor no, nye hɛn Ewuradze Jesus Christ a ɔtse no tum abanyimfa kɛpem dɛ adze nyina bɛba abɛhyɛ n’ananadze no nkã wo, na ɔnye wo ntsena afebɔɔ. Amen."
                }
            ]
        },
        "/study/scriptures/bofm/moro/10": {
            "uri": "/study/scriptures/bofm/moro/10",
            "title": "Moroni 10",
            "data_type": "chapter",
            "chapter_name": "Tsir 10",
            "chapter_summary": [
                "Mormon Nwoma no ho dasegye nam Sunsum Krɔnkrɔn no tum do ba—Wɔdze Sunsum n’akyɛdze no ma agyedzifo—Sunsum akyɛdze no nye agyedzifo nantsew daa—Moroni ne nsɛm kasa fi huntuma mu—Hom mbra Christ hɔ, hom ndzi mu wɔ No mu, na hom ntsew hom akra ho. Christ N’Awoo ekyir bɛyɛ mfe 421."
            ],
            "verses": [
                {
                    "number": 1,
                    "text": "Afei emi, Moroni, merekyerɛw dza muhu dɛ oye; na merekyerɛw dze ama m’enuanom Lamanfo na mepɛ dɛ wohu dɛ ber a woyii Christ ne mbaa ho nsɛnkyerɛdze kyerɛe no, bɛyɛ mfe ahaanan eduonu na no mboree botwaa mu koree ana."
                },
                {
                    "number": 2,
                    "text": "Na sɛ mekã nsɛm kakra bi a ɔbɛyɛ afotu ama hom wie a mobɔsɔw dɛm kyerɛwsɛm yi ano."
                },
                {
                    "number": 3,
                    "text": "Hwɛ, mutu hom fo, dɛ sɛ hom kenkan dɛm ndzɛmba yi, na sɛ ɔyɛ Nyame ne nyansaa dɛ hom kenkan a, hom nkaa mbrɛ Ewuradze n’ehumbɔbɔr a ɔwɔ ma adasamba no tse, fitsi ber a wɔbɔɔ Adam mpo dze besi ber a hom nsa bɛkã dɛm ndzɛmba yi na hom adwendwen ho wɔ hom akoma mu."
                },
                {
                    "number": 4,
                    "text": "Na ber a hom nsa bɛkã dɛm ndzɛmba yi no, mutu hom fo dɛ hom mbisa Nyankopɔn, Onnyiewiei Egya no wɔ Christ ne dzin mu, dɛ sɛ dɛm ndzɛmba yinom nnyɛ nokwar a; na sɛ hom dze nokwar akoma bisa, pra hom akoma mu, na hom nya gyedzi wɔ Christ no mu a, ɔnam Sunsum Krɔnkrɔn no tum do bɛda nokwar a ɔwɔ mu no edzi akyerɛ hom."
                },
                {
                    "number": 5,
                    "text": "Na ɔnam Sunsum Krɔnkrɔn no tum do, hom botum ehu nokwar a ɔwɔ ndzɛmba nyinara mu."
                },
                {
                    "number": 6,
                    "text": "Na adze biara a ɔyɛ papa no si pi na ɔyɛ nokwar; dɛm ntsi, biribiara nnyi hɔ a ɔyɛ papa a okwetsir Christ, mbom ɔgye to mu dɛ ɔwɔ hɔ."
                },
                {
                    "number": 7,
                    "text": "Na ɔnam Sunsum Krɔnkrɔn no tum do, hom bohu dɛ ɔwɔ hɔ; dɛm ntsi mutu hom fo dɛ mma hom mmpow Nyankopɔn no tum no, na ɔdze tum yɛ edwuma dɛ mbrɛ adasamba hɔn gyedzi tse no, ɔtse dɛmara ndɛ nye ɔkyena, dze kesi afebɔɔ."
                },
                {
                    "number": 8,
                    "text": "Na mutu hom fo bio, m’enuanom, dɛ mma hom mmpow Nyankopɔn n’akyɛdze, na ɔdɔɔ sõ, na ne nyina fi Nyame kor noara. Na dɛm akyɛdze yi nam akwan horow pii do dzi dwuma; na mbom ɔyɛ Nyame kor noara na odzi dwuma wɔ ne nyina mu; na Nyankopɔn no Sunsum na ɔda no edzi kyerɛ nyimpa ma ɔyɛ mfaso ma hɔn."
                },
                {
                    "number": 9,
                    "text": "Na hwɛ, Nyankopɔn dze no Sunsum no ama nyimpa kor dɛ ɔnkyerɛkyerɛ enyansasɛm;"
                },
                {
                    "number": 10,
                    "text": "Na Sunsum kor noara so ɔdze ama kor so dɛ ɔmfa nkyerɛkyerɛ nyimdzee."
                },
                {
                    "number": 11,
                    "text": "Na Sunsum kor noara so dze gyedzi kɛse ma kor; na kor so ɔma no ayarsa akyɛdze."
                },
                {
                    "number": 12,
                    "text": "Na bio, obi so ɔdze ma no ama ɔdze aayɛ etumdze akɛse;"
                },
                {
                    "number": 13,
                    "text": "Na bio, obi so ɔdze ma no ama ɔdze aahyɛ nkɔm wɔ ndzɛmba nyina ho;"
                },
                {
                    "number": 14,
                    "text": "Na bio, obi so ɔdze ma no ama ɔdze eehu sor abɔfo nye esunsum a wɔsom;"
                },
                {
                    "number": 15,
                    "text": "Na bio, obi so, kasa horow nyinara."
                },
                {
                    "number": 16,
                    "text": "Na bio, obi so, kasa horow na kasa fofor ahorow ne nkyerɛase."
                },
                {
                    "number": 17,
                    "text": "Na Christ no Sunsum do na dɛm akyɛdze yi nyina nam ba; na ɔma nyimpa biara dodow biara dɛ mbrɛ ɔpɛ."
                },
                {
                    "number": 18,
                    "text": "Na mu tu hom fo, m’enuanom adɔfo, dɛ hom nkaa dɛ akyɛdze biara a oye no fi Christ hɔ ba."
                },
                {
                    "number": 19,
                    "text": "Na mu tu hom fo, m’enuanom adɔfo dɛ hom nkaa dɛ ɔtse dɛm ndeda, ndɛ na afebɔɔ, na dɛ dɛm akyɛdze yi a makã ho nsɛm nyinara no, a ɔyɛ sunsum mu adze no, mbertsentsen a wiadze da ho wɔ hɔ yi worinnyi no akwa da, gyedɛ ɔnam adasamba hɔn ekyingye do."
                },
                {
                    "number": 20,
                    "text": "Dɛm ntsi, ɔwɔ dɛ gyedzi ba; na sɛ gyedzi nya ba a nna ɔwɔ dɛ enyidado so ba; na sɛ enyidado nya ba a ɔwɔ dɛ ayamuyie so ba."
                },
                {
                    "number": 21,
                    "text": "Na gyedɛ hom nya ayamuyie ɔno wonnkotum agye hom nkwa wɔ Nyankopɔn n’ahenman no mu; dɛmara so na sɛ hom nnyi gyedzi a wonnkotum agye hom nkwa wɔ Nyankopɔn n’ahenman no mu; nna sɛ hom nnyi enyidado so a hom runntum nnya nkwagye."
                },
                {
                    "number": 22,
                    "text": "Na sɛ hom nnyi enyidado a nna ɔwɔ dɛ hom nya abagura; na osian emumuyɛ ntsi na abagura ba."
                },
                {
                    "number": 23,
                    "text": "Na Christ kãa no nokwar mu kyerɛɛ hɛn egyanom dɛ: Sɛ hom wɔ gyedzi a hom botum ayɛ ndzɛmba a ohia nyinara ama me."
                },
                {
                    "number": 24,
                    "text": "Na afei mekasa kyerɛ asaase n’ano n’ano nyinara dɛ sɛ da bi ɔba no dɛ Nyame no tum nye n’akyɛdze yew wɔ hom mu a, nna osian hom ekyingye ntsi."
                },
                {
                    "number": 25,
                    "text": "Na sɛ ɔba no dɛm a adasamba ndue; na obiara nnyi hom mu a ɔyɛ dza oye, oho, kor mpo nnyi hɔ. Osiandɛ sɛ nyimpa kor wɔ hom mu na ɔyɛ dza oye a, ɔdze Nyame no tum nye n’akyɛdze bɛyɛ edwuma."
                },
                {
                    "number": 26,
                    "text": "Na hɔn a wobeyi dɛm ndzɛmba yinom akwa na woewu wondue, osiandɛ wobowu wɔ hɔn bɔn mu, na worunntum nngye hɔn nkwa wɔ Nyankopɔn n’ahenman mu; na mekã iyi dɛ mbrɛ Christ ne nsɛm no se; na minndzi ator."
                },
                {
                    "number": 27,
                    "text": "Na mu tu hom fo ma hom akaa dɛm ndzɛmba yi; na mber no reba ntsɛm a hom bohu dɛ minndzi ator, na hom bohu me wɔ Nyankopɔn n’asɛndzipon hɔ; na Ewuradze Nyankopɔn bɛse hom dɛ: Ana mannda me nsɛm edzi annkyerɛ hom, wɔ dza dɛm nyimpa yi kyerɛwee no mu, tse dɛ mbrɛ obi retsẽatsẽa mu fi ewufo mu, nyew, tse dɛ mbrɛ obi rekasa fi huntuma mu mpo!"
                },
                {
                    "number": 28,
                    "text": "Meda dɛm ndzɛmba yi edzi dze hyɛ nkɔnhyɛ nyinara mã. Na hwɛ, obefi daapem Nyankopɔn n’anomu epue; na n’asɛm bohwira mu efi ebusuasantsen kesi ebusuasantsen kor so do."
                },
                {
                    "number": 29,
                    "text": "Na Nyankopɔn bɛma hom ehu dɛ dza makyerɛw yi yɛ nokwar."
                },
                {
                    "number": 30,
                    "text": "Na mutu hom fo bio dɛ hom mbra Christ hɔ, na hom nsuo akyɛdze pa nyinara mu yie, na mma hom mmfa hom nsa nnkã akyɛdze bɔn anaa dza ɔyɛ fĩ."
                },
                {
                    "number": 31,
                    "text": "Nyan, na soɛr fi huntuma mu, O Jerusalem; nyew, na hyɛ wo ntar fɛɛfɛw, O Zion babaa; hyɛ wo stake horow no dzen na tserɛw w’ahẽ mu afebɔɔ, amma w’enyim enngu ase bio, ama Onnyiewiei Egya no n’ahyɛmu a ɔnye wo dzii no aahyɛ mã, O Israel fifo."
                },
                {
                    "number": 32,
                    "text": "Nyew, hom mbra Christ hɔ, na hom ndzi mu wɔ no mu, na hom mpow dza ɔnnyɛ Nyame su nyina; na sɛ hom pow dza ɔnnyɛ Nyame su nyina na hom dze hom ahom nye hom adwen nye hom ahoɔdzen nyina dɔ Nyankopɔn a, nna n’adom bɔdɔɔ sõ wɔ hom do, na ɔnam n’adom no do hom edzi mu wɔ Christ mu; na sɛ ɔnam Nyankopɔn n’adom do hom dzi mu wɔ Christ mu a, hom runntum mmpow Nyankopɔn no tum no."
                },
                {
                    "number": 33,
                    "text": "Na bio, sɛ ɔnam Nyankopɔn n’adom do hom dzi mu wɔ Christ mu, na hom ammpow no tum a nna hom nam Nyankopɔn n’adom a ofi Christ no bɔgyaa a wɔkãa gui dza ɔtseew homho wɔ Christ mu, ɔyɛ ahyɛmu a Egya no nye hom dzii a hom benya hom bɔnfakyɛ ma hom bɛyɛ krɔnkrɔn a nkekãa biara nnyi ho."
                },
                {
                    "number": 34,
                    "text": "Na afei menye hom ridzi nkra, hom nantseyie. Ɔrennkyɛr na makɔhom wɔ Nyankopɔn ne paradise no mu ekodu dɛ mo sunsum nye me nyimpadua bɛsan akã abɔmu ayɛ kor, na wɔdze me afa wimu konyimdzi mu, ma menye hom ebehyia wɔ Jehovah kokroko, Onnyiewiei Ɔtsɛmbuafo no a obu enyikamfo nye ewufo atsɛn no n’enyigye asɛndzipon no enyim. Amen."
                }
            ]
        }
    }
}