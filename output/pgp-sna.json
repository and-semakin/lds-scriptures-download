{
    "title": "Dombo reMutengo Mukuru",
    "uri": "/study/scriptures/pgp",
    "structure": [
        {
            "type": "content",
            "title": "peji yemusoro wenyaya",
            "uri": "/study/scriptures/pgp/title-page"
        },
        {
            "type": "content",
            "title": "Chisumo",
            "uri": "/study/scriptures/pgp/introduction"
        },
        {
            "type": "section",
            "title": "Mosesi",
            "entries": [
                {
                    "type": "content",
                    "title": "Mosesi 1",
                    "uri": "/study/scriptures/pgp/moses/1"
                },
                {
                    "type": "content",
                    "title": "Mosesi 2",
                    "uri": "/study/scriptures/pgp/moses/2"
                },
                {
                    "type": "content",
                    "title": "Mosesi 3",
                    "uri": "/study/scriptures/pgp/moses/3"
                },
                {
                    "type": "content",
                    "title": "Mosesi 4",
                    "uri": "/study/scriptures/pgp/moses/4"
                },
                {
                    "type": "content",
                    "title": "Mosesi 5",
                    "uri": "/study/scriptures/pgp/moses/5"
                },
                {
                    "type": "content",
                    "title": "Mosesi 6",
                    "uri": "/study/scriptures/pgp/moses/6"
                },
                {
                    "type": "content",
                    "title": "Mosesi 7",
                    "uri": "/study/scriptures/pgp/moses/7"
                },
                {
                    "type": "content",
                    "title": "Mosesi 8",
                    "uri": "/study/scriptures/pgp/moses/8"
                }
            ]
        },
        {
            "type": "section",
            "title": "Abrahama",
            "entries": [
                {
                    "type": "content",
                    "title": "Abrahama 1",
                    "uri": "/study/scriptures/pgp/abr/1"
                },
                {
                    "type": "content",
                    "title": "Abrahama 2",
                    "uri": "/study/scriptures/pgp/abr/2"
                },
                {
                    "type": "content",
                    "title": "Abrahama 3",
                    "uri": "/study/scriptures/pgp/abr/3"
                },
                {
                    "type": "content",
                    "title": "Abrahama 4",
                    "uri": "/study/scriptures/pgp/abr/4"
                },
                {
                    "type": "content",
                    "title": "Abrahama 5",
                    "uri": "/study/scriptures/pgp/abr/5"
                },
                {
                    "type": "content",
                    "title": "Mufanikiso&nbsp;1",
                    "uri": "/study/scriptures/pgp/abr/fac-1"
                },
                {
                    "type": "content",
                    "title": "Mufanikiso 2",
                    "uri": "/study/scriptures/pgp/abr/fac-2"
                },
                {
                    "type": "content",
                    "title": "Mufanikiso 3",
                    "uri": "/study/scriptures/pgp/abr/fac-3"
                }
            ]
        },
        {
            "type": "content",
            "title": "Joseph Smith—Mateo",
            "uri": "/study/scriptures/pgp/js-m/1"
        },
        {
            "type": "content",
            "title": "Nhoroondo—yaJoseph Smith",
            "uri": "/study/scriptures/pgp/js-h/1"
        },
        {
            "type": "content",
            "title": "Misimboti yeChitendero",
            "uri": "/study/scriptures/pgp/a-of-f/1"
        }
    ],
    "contents": {
        "/study/scriptures/pgp/title-page": {
            "uri": "/study/scriptures/pgp/title-page",
            "title": "peji yemusoro wenyaya",
            "data_type": "chapter",
            "book_title": "Dombo reMutengo Mukuru",
            "subtitle": [
                "Zvakasarudzwa Kubva Mune Zvakazarurwa, Dudziro neZvitaurwa zvaJoseph Smith, Muporofita Wekutanga, Muoni, neMududziri kuChechi yaJesu Kristu yaVatendi vaMazuva Ekupedzisira"
            ],
            "text": [
                "Rakashambadzwa neChechi yaJesu Kristu yaVatendi vaMazuva Ekupedzisira",
                "Salt Lake City, Utah, USA 1993",
                "© 2007 neIntellectual Reserve, Inc.",
                "Ndiyo chete inekodzero dziripamutemo dzekushandiswa kwechinyorwa chino",
                "Printed in the United States of America11/2008",
                "19962007",
                "Translation of the Book of Mormon, Doctrine and Covenants, and Pearl of Great Price",
                "Shona"
            ]
        },
        "/study/scriptures/pgp/introduction": {
            "uri": "/study/scriptures/pgp/introduction",
            "title": "Chisumo",
            "data_type": "chapter",
            "book_title": "Chisumo",
            "text": [
                "Dombo reMutengo Mukuru zvinyorwa zvakakoshesesa zvakasarudzwa zviri maererano nezvinhu zvakawanda zvinokosha zvechitendero nedzidziso yeChechi yaJesu Kristu yaVatendi vaMazuva Ekupedzisira. Zvinhu izvi zvakaburitswa neMuporofita Joseph Smith uye zvikashambadzwa mumapepanhau eChechi emazuva ake.",
                "Kuunganidzwa kwekutanga kwemagwaro akange akatakura zita rekunzi Dombo reMutengo Mukuru kwakaitwa muna 1851 naGosa Franklin D. Richards, akanga ari wenhengo yeDare revaneGumi neVaviri uye ari iye mutungamiri weHushumiri kumaBritish. Basa racho raive rekuita kuti kukurumidzwe kuwanikwa nyaya dzakakosha idzo dzakanga dzisingasvike kure panguva dzaJoseph Smith. Sekuwanda kwakanga kuchiita nhengo dzeChechi muEurope neAmerica, pakange pave nekuda kuti zvinhu izvi zvive zvinowanikwa. Dombo reMutengo Mukuru, rakashandiswa zvikuru, uye nokufamba kwenguva rakave bhuku dzvene nekuda kweHutungamiri Hwekutanga muchechi mukuru wevazhinji muSalt Lake City musi wa10 Gumiguru 1880.",
                "Kudzokorora kwakawanda kwakaitwa kuzvinhu zvakanyorwa nokuda kwezvinodiwa neChechi. Muna 1878 zvikamu zveBhuku raMosesi zvakange zvisimo mubhuku rekutanga zvakawedzerwa. Muna 1902 zvimwe zvikamu zveDombo reMutengo Mukuru zvaidzokorora zvinhu zvakashambadzwawo muDzidziso neZvibvumirano, zvakasiiwa. Kurongwa muzvitsauko nendima, nezvikutsigiro, zvakaitwa muna 1902. Kushambadzwa kwekutanga mumapeji akanyorwa uku nekuku, nemunongedzo, kwaive muna 1921. Hakuna zvimwe zvakazoshandurwazve kudakara munaKubvumbi 1976, apo pakawedzerwa zvakazarurwa zviviri. Muna 1979 zviviri izvi zvakabviswa mu Dombo reMutengo Mukuru uye zvikaiswa muDzidziso neZvibvumirano, umo mazviri seChikamu 137 ne138. Mune zvinyorwa zvazvino kumwe kushandurwa kwakaitwa kuitira kuunza zvinyorwa mukupindirana nemagwaro ekutanga.",
                "Zvinotevera chisumo Chidiki-diki kune zviri mukati:",
                "Zvakasarudzwa kubva muBhuku raMosesi. Zvakatorwa mubhuku raGenesi redudziro yaJoseph Smith yeBhaibheri yakatanga muna Chikumi 1830 (History of the Church [Nhoroondo yeChechi], 1:98–101; 131–139).",
                "Bhuku raAbrahama. Zvakadudzirwa kubva pazvinyorwa zvechiEgipita zvakanyorwa patsanga izvo zvakauya mumaoko aJoseph Smith muna 1835, zviine zvinyorwa zvatateguru Abrahama. Kududzira uku kwakaburitswa zvidimbu zvidimbu mugwaro rainzi Times and Seasons (Nguva neMwaka) kutanga musi wa1 Kurume 1842, paNauvoo, Illinois. (History of the Church, 4:519–534.)",
                "Joseph Smith—Mateo. Zvakabviswa muuchapupu hwaMateo huri mududziro yaJoseph Smith yeBhaibheri (ona Dzidziso neZvibvumirano 45:60–61 yemurairo mutsvene kuti Kududzira kweTestamente Itsva kutange).",
                "Nhoroondo—yaJoseph Smith. Zvakabviswa kuuchapupu hwaJoseph Smith nenhoroondo yake, izvo zvaakagadzira muna 1838, uye huri hwakashambadzwa muzvidimbu mugwaro rainzi Times and Seasons muNauvoo, Illinois, kutanga musi wa15 Kurume 1842 (History of the Church, 1:1–44, kuwana nhoroondo yakazara).",
                "Misimboti yeChitendero yeChechi yaJesu Kristi yaVatendi vaMazuva Ekupedzisira. Mazwi aJoseph Smith akashambadzwa mugwaro rainzi Times and Seasons musi wa1 Kurume 1842, pamwechete nenhoroondo pfupi yeChechi iyo yaizivikanwa zvikuru seTsamba yaWentworth (History of the Church, 4:535–541)."
            ]
        },
        "/study/scriptures/pgp/moses/1": {
            "uri": "/study/scriptures/pgp/moses/1",
            "title": "Mosesi 1",
            "data_type": "chapter",
            "chapter_name": "Chitsauko 1",
            "chapter_summary": [
                "Mwari vanozviratidza kuna Mosesi—Mosesi anoshandurwa chimiro—Anotarisana naSatani—Mosesi anoona nyika zhinji dzakagarwa nevanhu—Nyika dzisingaverengeke dzakasikwa neMwanakomana—Basa raMwari nokubwinya kuunza kusafa neupenyu hwokusingaperi hwemunhu."
            ],
            "book_title": "Zvakasarudzwa kubva muBhuku raMosesi",
            "subtitle": [
                "(Chikumi 1830)"
            ],
            "verses": [
                {
                    "number": 1,
                    "text": "Mazwi aMwari, avakataura kuna Mosesi panguva apo Mosesi akakwidzwa pagomo refu-refu,"
                },
                {
                    "number": 2,
                    "text": "Uye akaona Mwari vakatarisana, uye akataura naye uye kubwinya kwaMwari kwakave pana Mosesi; nokudaro Mosesi akagona kumira pamberi pavo."
                },
                {
                    "number": 3,
                    "text": "Uye Mwari vakataura kuna Mosesi vachiti: Tarisai, ndini Ishe Mwari Samasimba, uye Asina magumo ndiro zita rangu nokuti handina mavambo emazuva kana magumo emakore; uye izvozvi hakuzi kushaya magumo here?"
                },
                {
                    "number": 4,
                    "text": "Uye, tarisai iwe uri mwanakomana wangu, nokudaro tarisa, uye ndichakuratidza humhizha hwemaoko angu, asi kwete zvose, nokuti mabasa angu asingagume, uye nemazwi anguwo, nokuti haapere."
                },
                {
                    "number": 5,
                    "text": "Nokudaro hakuna munhu angaone ose mabasa angu, kunze kwekunge aona kubwinya kwangu kwose; uye hakuna munhu angaone kubwinya kwangu kwose mushure mezvo agosara panyika munyama."
                },
                {
                    "number": 6,
                    "text": "Uye ndine basa rako, Mosesi, mwanakomana wangu; uye wakafanana newangu Mumwechete Akaberekwa; uye Mumwechete Akaberekwa wangu ari uye achave Muponesi, nokuti azere nenyasha nechokwadi; asi hakuna mumwe Mwari kunze kwangu, uye zvose zvinhu zviri pano neni, nokuti ndinozviziva zvose."
                },
                {
                    "number": 7,
                    "text": "Uye zvino, tarisai, chinhu chimwechete ichi ndinokuratidza, Mosesi, mwanakomana wangu, nokuti iwe uri munyika, uye zvino ndinochiratidza kwauri."
                },
                {
                    "number": 8,
                    "text": "Uye zvakaitika kuti Mosesi akatarisa, uye akaona nyika apo paakasikirwa; uye Mosesi akaona nyika nekumiganhu kwayo, nevose vana vevanhu varipo, nevakasikwa; pane izvozvo akashamiswa zvikuru uye akanetsekana."
                },
                {
                    "number": 9,
                    "text": "Uye kuvapo kwaMwari kwakasuduruka kubva panaMosesi, kuti kubwinya kwake hakuna kuva panaMosesi; uye Mosesi akasiiwa ave ega. Uye sezvo akanga asiiwa ari ega akawira pasi."
                },
                {
                    "number": 10,
                    "text": "Uye zvakaitika kuti kwakapera maawa akawanda Mosesi asati agashira zvakare simba rake chairo semunhu, uye akati achizvitaura pachake: Zvino, pamusana pezvizvi ndave kuziva kuti munhu hachisi chinhu, chinova chinhu chandisina kumbobvira ndakafunga."
                },
                {
                    "number": 11,
                    "text": "Asi zvino maziso angu chaiwo aona Mwari; asi kwete maziso angu enyama, asi maziso angu emweya, nokuti maziso angu enyama haaigona kutarisa; nokuti ndingadai ndakasvava uye ndakafa pamberi pavo; asi kubwinya kwavo kwaive pandiri uye ndakaona chiso chavo, nokuti ndakanga ndashandurwa chimiro pamberi pavo."
                },
                {
                    "number": 12,
                    "text": "Uye zvakaitika kuti apo Mosesi paakanga ataura mazwi aya, tarisai Satani akauya achimuyedza, achiti: Mosesi mwanakomana wemunhu, ndinamate."
                },
                {
                    "number": 13,
                    "text": "Uye zvakaitika kuti Mosesi akatarisa Satani uye akati: Ndiwe ani? Nokuti tarisai, ndini mwanakomana waMwari, mumufananidzo weMumwechete Akaberekwa; uye kubwinya kwako kuripi, kwekuti ndikunamate?"
                },
                {
                    "number": 14,
                    "text": "Nokuti tarisai, ndakatadza kutarisa Mwari, kunze kwekunge kubwinya kwavo kwauya pandiri, uye ndakashandurwa pamberi pavo. Asi ndinogona kukutarisa nemaziso enyama emunhu. Hazvizizvo here, chokwadi?"
                },
                {
                    "number": 15,
                    "text": "Ngariropafadzwe zita raMwari vangu, nokuti Mweya wavo hauna kubva zvachose kwandiri, kana kuti kubwinya kwako kuripi, nokuti irima kwandiri? Uye ndinogona kutonga pakati pako naMwari; nokuti Mwari vakati kwandiri: Namata Mwari, nokuti ivo chete ndivo vauchashandira."
                },
                {
                    "number": 16,
                    "text": "Ibva pano Satani: Usandinyengedza; nokuti Mwari vakati kwandiri: Iwe uri mumufananidzo wewangu Mumwechete Akaberekwa."
                },
                {
                    "number": 17,
                    "text": "Uye akandipawo mirairo paakandidaidza ari mugwenzi raibvira achiti: Daidzira kuna Mwari muzita rewangu Mumwechete Akaberekwa, uye undinamate."
                },
                {
                    "number": 18,
                    "text": "Uye zvakare Mosesi akati: Handizorega kudaidza kuna Mwari, ndine zvimwe zvinhu zvandinoda kuziva kwavari nokuti kubwinya kwavo kwakanga kuri pandiri, nokudaro ndinogona kutonga pakati pavo newe. Ibva pano Satani."
                },
                {
                    "number": 19,
                    "text": "Uye zvino, apo Mosesi akanga ataura mazwi aya, Satani akachema nezwi guru, uye achizhambatata panyika, uye akaraira, achiti: ndini Mumwechete Akaberekwa, ndinamate."
                },
                {
                    "number": 20,
                    "text": "Uye zvakaitika kuti Mosesi akatanga kutya zvikuru; uye zvaakatanga kutya, akaona mavaviro egehena. Zvisinei, achidaidzira kuna Mwari, akagashira simba, uye akaraira achiti; Ibva kwandiri Satani, nokuti ivavo Mwari vamwechete ndivochete vandichanamata, vanove Mwari vekubwinya."
                },
                {
                    "number": 21,
                    "text": "Uye zvino Satani akatanga kubvunda, uye nyika ikazunguzuka; uye Mosesi akagashira simba, uye akadaidza kuna Mwari, achiti: Muzita riye reMumwechete Akaberekwa, ibva iyezvino Satani."
                },
                {
                    "number": 22,
                    "text": "Uye zvakaitika kuti Satani akachema nezwi guru, nokuyaura, nokuwuwura, nokugeda-geda kwemeno, uye akabva abva ipapo, kunyangwe pamberi paMosesi zvekuti haana kuzomuona."
                },
                {
                    "number": 23,
                    "text": "Uye zvino kwezvinhu izvi Mosesi akapa uchapupu; asi nekuda kwehuipi hazvichawanikwe pakati pevana vevanhu."
                },
                {
                    "number": 24,
                    "text": "Uye zvakaitika kuti apo Satani zvaakabva pamberi paMosesi, Mosesi akasimudzira maziso ake kudenga, azadzwa neMweya Mutsvene, uyo unopupura nezvaBaba neMwanakomana;"
                },
                {
                    "number": 25,
                    "text": "Uye nokudaidza kune zita raMwari akaona kubwinya kwavo zvakare, nokuti kwakange kuri paari; uye akanzwa izwi, richiti: Wakaropafadzwa iwe, Mosesi nokuti ini, Samasimba, ndasarudza iwe, uye uchaitwa kuti usimbe kupfuura mvura zhinji, nokuti dzichateerera kuraira kwako kunge iwe ndiwe Mwari."
                },
                {
                    "number": 26,
                    "text": "Uye ona, ndinewe, kunyangwe kusvika kumagumo emazuva ako; nokuti uchabvisa vanhu vangu muhusungwa, kunyangwe Israeri vasarudzwa vangu."
                },
                {
                    "number": 27,
                    "text": "Uye zvakaitika kuti, izwi richirikutaura, Mosesi akatarisa uye akaona nyika, hongu, kunyangwe yose zvayo, uye hapana kana kamwekayo kaasina kuona, achinyatsoiona neMweya waMwari."
                },
                {
                    "number": 28,
                    "text": "Uye akaonawo nevagari vacho vemo, uye hakuna kana mweya mumwechete waasina kuona; uye akanyatsovaona neMweya waMwari; uye vakanga vakawanda zvikuru, kunyangwe kusaverengeka sejecha riri pagungwa."
                },
                {
                    "number": 29,
                    "text": "Uye akaona nyika dzakawanda; uye nzvimbo yega-yega yainzi nyika uye makanga muine vagari pamusoro padzo."
                },
                {
                    "number": 30,
                    "text": "Uye zvakaitika kuti Mosesi akadaidza kuna Mwari achiti: Nditaurirei, ndinokukumbirai, seyi zvinhu izvi zvakadai, uye makazviita kuburikidza nei?"
                },
                {
                    "number": 31,
                    "text": "Uye tarisai, kubwinya kwaIshe kwakave pana Mosesi, zvekuti Mosesi akamira pamberi paMwari, uye akataura navo chiso nechiso. Uye Ishe Mwari vakati kuna Mosesi: Nechinangwa changu ndakaita zvinhu izvi. Houno ungwaru uye hunosara mandiri."
                },
                {
                    "number": 32,
                    "text": "Uye nezwi resimba rangu, ndakazvisika, rinova wangu Mwanakomana Mumwechete Akaberekwa, uyo azere nenyasha nechokwadi."
                },
                {
                    "number": 33,
                    "text": "Uye nyika dzisingaverengeke ndakadzisika; uye ndakadzisikirawo nechinangwa changu; neMwanakomana ndakadzisika, ari iye wangu Mumwechete Akaberekwa."
                },
                {
                    "number": 34,
                    "text": "Uye munhu wekutanga wevanhu vose ndakamudaidza kuti Adama, zvinoreva kuti vakawanda."
                },
                {
                    "number": 35,
                    "text": "Asi chete rondedzero yepasi rino nevagari varo, ndiyo yandinokupa. Nokuti tarisai, kune nyika dzakawanda dzakapfuura kuburikidza nezwi resimba rangu. Uye kune iyezvino zhinji dzimire, uye dzisinga verengeke kuvanhu; asi zvose zvinhu zvinoverengeka kwandiri, nokuti ndezvangu uye ndinozviziva."
                },
                {
                    "number": 36,
                    "text": "Uye zvakaitika kuti Mosesi akataura kuna Ishe, achiti: Ivai netsitsi kumuranda wenyu, Mwari, uye munditaurire pamusoro pepasi pano, nevagari vacho, uyewo nezvematenga, uye zvino muranda wenyu achagutsikana."
                },
                {
                    "number": 37,
                    "text": "Uye Ishe Mwari vakataura kuna Mosesi, vachiti: Matenga, akawanda, uye haaverengeke kumunhu; asi akaverengeka kwandiri, nokuti ndeangu."
                },
                {
                    "number": 38,
                    "text": "Uye sekupfuura kunoita imwe nyika, nematenga achowo kunyangwe nokudaro kunobva kwauya imwe; uye hakuna magumo kumabasa angu, kana kumazwi angu."
                },
                {
                    "number": 39,
                    "text": "Nokuti tarisai, iri ndiro basa rangu nekubwinya kwangu—kuunza kusafa neupenyu hwokusingaperi hwevanhu."
                },
                {
                    "number": 40,
                    "text": "Uye zvino, Mosesi, mwanakomana wangu, ndinotaura newe pamusoro pepasi rino apo paumire; uye iwe uchanyora zvinhu zvandichataura."
                },
                {
                    "number": 41,
                    "text": "Uye muzuva apo vana vevanhu vachatora mazwi angu seasiri chinhu, uye vachitora mazhinji acho kubva mubhuku rauchanyora, tarisai ndichamutsa vamwe vakaita sewe; uye vachanzwika zvakare mukati mevana vevanhu—mukati meivavo vazhinji vachatenda."
                },
                {
                    "number": 42,
                    "text": "(Mazwi aya akataurwa kuna Mosesi mugomo, zita raro risingazombozivikanwa pakati pevanhu. Uye zvino ave kutaurwa kwauri. Usaaratidze kunaani zvake kunze kwekune avo vanotenda. Kunyangwe saizvozvo. Ameni.)"
                }
            ]
        },
        "/study/scriptures/pgp/moses/2": {
            "uri": "/study/scriptures/pgp/moses/2",
            "title": "Mosesi 2",
            "data_type": "chapter",
            "chapter_name": "Chitsauko 2",
            "chapter_summary": [
                "Mwari vanosika matenga nenyika—Mhando dzose dzezvinorarama dzakasikwa—Mwari vanosika munhu uye vomupa hutongi pamusoro pezvinhu zvose."
            ],
            "subtitle": [
                "(Chikumi—Gumiguru 1830)"
            ],
            "verses": [
                {
                    "number": 1,
                    "text": "Uye zvakaitika kuti Ishe vakataura kuna Mosesi, vachiti: Tarisai, ndinozarura kwauri pachena zviri maererano nedenga rino, nepasi rino; nyora mazwi andinotaura. Ndini Mavambo neMagumo, Samasimba Mwari kuburikidza newangu Mumwechete Akaberekwa ndakasika zvinhu izvi; hongu, pakutanga ndakasika denga, nenyika panove ndipo paumire."
                },
                {
                    "number": 2,
                    "text": "Uye nyika yakanga isina kugadzirwa, uye isiri chinhu; uye ndakaita kuti rima riuye pamusoro perakadzama; uye Mweya wangu waifamba pamusoro pemvura; nokuti ndiri Mwari."
                },
                {
                    "number": 3,
                    "text": "Uye ini Mwari, ndakati: Ngakuve nechiedza, uye chiedza chikavepo."
                },
                {
                    "number": 4,
                    "text": "Uye ini Mwari, ndakaona chiedza, chacho uye chiedza ichocho chakange chakanaka. Uye ini Mwari, ndakapatsanura chiedza kubva murima."
                },
                {
                    "number": 5,
                    "text": "Uye ini Mwari, ndakadaidza chiedza kuti Zuva; uye rima, ndikaridaidza kuti Usiku; uye izvi ndakazviita nezwi resimba rangu, uye zvakaitwa pandaitaura; uye manheru nemangwanani ndiwo aive zuva rekutanga."
                },
                {
                    "number": 6,
                    "text": "Uye zvakare, ini Mwari ndakati: Ngakuve nehudzikwa mudenga pakati pemvura, uye zvikave saizvozvo, kunyangwe sekutaura kwandaiita; uye ndikati: Ngazviganhure mvura nemvura, uye zvikaitwa;"
                },
                {
                    "number": 7,
                    "text": "Uye ini Mwari, ndakaita hudzikwa uye ndikapatsanura mvura, hongu, mvura huru iri pasi pehudzikwa kubva kumvura yaive pamusoro pehudzikwa uye zvikadaro kunyangwe sezvandakataura."
                },
                {
                    "number": 8,
                    "text": "Uye ini Mwari, ndakadaidza hudzikwa kuti Denga; uye manheru nemangwanani akave zuva repiri."
                },
                {
                    "number": 9,
                    "text": "Uye ini Mwari ndikati: Mvura iri pasi pedenga ngaiungane pamwechete munzvimbo imwechete, uye zvikadaro; uye ini Mwari, ndikati: Ngakuve nenzvimbo yakaoma uye zvikadaro."
                },
                {
                    "number": 10,
                    "text": "Uye ini Mwari, ndikadaidza nzvimbo yakaoma kuti Nyika; uye kuungana pamwechete kwemvura, ndakakudaidza ini kuti Gungwa; uye ini Mwari ndakaona kuti zvose zvinhu zvandakanga ndaita zvakanga zvakanaka."
                },
                {
                    "number": 11,
                    "text": "Uye ini Mwari, ndakati: Pasi ngapamere uswa, magwenzi anobereke mbeu, muti wemuchero unobereka muchero werudzi rwawo, nemuti unobereka michero, mbeu yacho yakafanira kuve pasi pano, uye zvikaita saizvozvo sekutaura kwandakaita."
                },
                {
                    "number": 12,
                    "text": "Uye nyika yakaunza huswa, Mbeu yose yamagwezi rudzi rwayo nemiti unoita michero, mbeu yacho yakafanira kuve mairi pachayo, nerudzi rwayo; uye ini Mwari, ndakaona kuti zvose zvinhu zvandakanga ndaita zvakanga zvakanaka."
                },
                {
                    "number": 13,
                    "text": "Uye manheru nemangwanani akave zuva retatu."
                },
                {
                    "number": 14,
                    "text": "Uye ini Mwari, ndakati: Ngakuve nechiedza muhudzikwa hwedenga, kupatsanura zuva kubva muhusiku, uye zvive zvezviratidzo kana zvemwaka, nezvemazuva, nezvemakore;"
                },
                {
                    "number": 15,
                    "text": "Uye ngazvive zviyedza muhudzikwa hwedenga kuti zvipe chiedza panyika; uye zvikave saizvozvo."
                },
                {
                    "number": 16,
                    "text": "Uye ini Mwari, ndakaita zviyedza zviviri zvikuru, chiedza chikuru kuti chitonge masikati, uye chiedza chidiki kuti chitonge husiku, uye chiedza chikuru raive zuva, uye chiedza chidiki chaive mwedzi; nenyenyedziwo dzakaitwa kunyangwe nemaererano ekuizwi rangu."
                },
                {
                    "number": 17,
                    "text": "Uye ini Mwari, ndakazviisa muhudzikwa hwedenga kuti dzipe chiedza pasi pano,"
                },
                {
                    "number": 18,
                    "text": "Uye zuva kuti ritonge masikati, uye mwedzi utonge husiku, nokupatsanura chiedza kubva kurima uye ini Mwari, ndakaona zvose zvinhu zvandakanga ndaita kuti zvakanaka;"
                },
                {
                    "number": 19,
                    "text": "Uye manheru nemangwanani zvakave zuva rechina."
                },
                {
                    "number": 20,
                    "text": "Uye ini Mwari, ndakati: Regai mvura iunze zvakawandisisa zvisikwa zvinofamba zvineupenyu, neshiri dzinogona kubhururuka pachena pehudzikwa hwedenga."
                },
                {
                    "number": 21,
                    "text": "Uye ini Mwari, ndakasika majekawacheka makuru, nechisikwa chose chinofamba chipenyu, izvo zvakaunzwa nemvura zvakawanda, maererano nerudzi rwazvo, neyose shiri inemapapiro nerudzi rwayo; uye ini Mwari, ndakaona kuti zvose zvinhu zvandakasika zvakanga zvakanaka."
                },
                {
                    "number": 22,
                    "text": "Uye ini Mwari, ndakazviropafadza, ndichiti: Ivai nezvibereko, uye muwande, uye muzadze mvura iri mugungwa; uye murege shiri dziwande munyika;"
                },
                {
                    "number": 23,
                    "text": "Uye manheru nemangwanani zvakave zuva rechishanu."
                },
                {
                    "number": 24,
                    "text": "Uye ini Mwari, ndakati: Regai ivhu riunze zvisikwa zvipenyu zverudzi rwazvo, mombe, nezvinhu zvinokambaira, nemhuka dzenyika nerudzi rwadzo, uye zvikaitika saizvozvo;"
                },
                {
                    "number": 25,
                    "text": "Uye ini Mwari, ndakaita mhuka dzenyika nerudzi rwadzo, nemombe nerudzi rwadzo, nechose chinokambaira panyika nerudzi rwacho; uye ini Mwari, ndakaona kuti zvose zvinhu izvi zvakanga zvakanaka."
                },
                {
                    "number": 26,
                    "text": "Uye ini Mwari, ndakati kune wangu Mumwechete Akaberekwa, uyo akanga aineni kubvira pakutanga: Ngatisike munhu nemufananidzo wedu, uye akafanana nesu, uye zvikadaro. Uye ini Mwari, ndikati: Regai vave nehutongi pamusoro pehove dzegungwa, uye pamusoro peshiri dzedenga, nepamusoro pemombe, nepamusoro penyika yose, nepamusoro pechisikwa chose chinokambaira pamusoro penyika."
                },
                {
                    "number": 27,
                    "text": "Uye ini Mwari, ndakasika mumhu nemufananidzo wangu, mufananidzo wewangu Mumwechete Akaberekwa ndakamusika; murume nemukadzi ndini ndakavasika."
                },
                {
                    "number": 28,
                    "text": "Uye ini Mwari, ndakavaropafadza, uye ndikati: Ivai nezvibereko uye muwande, uye muzadze nyika, uye muiise pasi penyu, uye muve nehutongi kuhove, dzegungwa, nekushiri yedenga, nekune chinhu chose chipenyu chinofamba pamusoro penyika."
                },
                {
                    "number": 29,
                    "text": "Uye ini Mwari, ndikati kumunhu: Tarisai, ndakupa rose gwenzi rinembeu, riri pamusoro penyika yose, newose muti uchave nemuchero wemuti unobereka mbeu; kwauri uchave yekudya."
                },
                {
                    "number": 30,
                    "text": "Uye kumhuka yose yenyika, nekushiri yose yedenga, nekune chose chinokambaira panyika, icho chandinopa upenyu, chichapihwa rose gwenzi rakachena sekudya; uye zvikaita saizvozvo, kana sekutaura kwandaiita."
                },
                {
                    "number": 31,
                    "text": "Uye ini Mwari, ndakaona zvose zvandakanga ndaita, uye tarisai, zvose zvinhu zvandakanga ndaita zvakanga zvakanaka chaizvo; uye manheru nemangwani zvikaita zuva rechitanhatu."
                }
            ]
        },
        "/study/scriptures/pgp/moses/3": {
            "uri": "/study/scriptures/pgp/moses/3",
            "title": "Mosesi 3",
            "data_type": "chapter",
            "chapter_name": "Chitsauko 3",
            "chapter_summary": [
                "Mwari vakasika zvose zvinhu zviri mweya zvisati zvave sezvazviri panyika—Vakasika munhu, nyama yekutanga, panyika—Mukadzi mubatsiri akakwana kumurume."
            ],
            "subtitle": [
                "(Chikumi—Gumiguru 1830)"
            ],
            "verses": [
                {
                    "number": 1,
                    "text": "Ndo kupedzwa kwakaitwa denga nepasi, nemhomho dzayo dzose."
                },
                {
                    "number": 2,
                    "text": "Uye muzuva rechinomwe, ini Mwari, ndakapedza basa rangu, nezvose zvinhu zvandakanga ndaita; uye ndikazorora muzuva rechinomwe kubva kubasa rangu rose, uye zvose zvinhu zvandakanga ndaita zvakapera, uye ini Mwari, ndikaona kuti zvakanaka."
                },
                {
                    "number": 3,
                    "text": "Uye ini Mwari, ndakaropafadza zuva rechinomwe, uye ndikarichenesa; nokuti mariri ndakazorora mubasa rangu rose iro ini Mwari, ndakanga ndasika nekugadzira."
                },
                {
                    "number": 4,
                    "text": "Uye zvino tarisai, ndinoti kwauri, kuti izvi ndizvo zvizvarwa zvedenga nezvepasi, pazvakasikwa, muzuva iro ini Ishe Mwari, randakagadzira denga nepasi;"
                },
                {
                    "number": 5,
                    "text": "Uye chose chinomera musango chisati chave muvhu, negwenzi rose resango risati rakura. Nokuti, ini Ishe Mwari, ndakasika zvinhu zvose, izvo zvandakataura nezvazvo, zviri mumweya, zvisati zvave sezvazviri pamusoro penyika. Nokuti ini Ishe Mwari, handina kunge ndaita kuti kunaye pamusoro penyika. Uye ini Ishe Mwari, ndakanga ndasika vana vose vevanhu; uye kwete munhu wekurima ivhu, nokuti kudenga ndiko kwandakavasika; uye kwakanga kusati kwave nenyama panyika, kana mumvura, kana mumhepo;"
                },
                {
                    "number": 6,
                    "text": "Asi ini Ishe Mwari, ndakataura, uye kukasimuka mhute kubva pasi, uye ikadiridza pamusoro penyika yose."
                },
                {
                    "number": 7,
                    "text": "Uye ini Ishe Mwari, ndakaumba munhu kubva muguruva repasi, uye ndikafemera mhuno dzake mweya weupenyu; uye munhu akave mweya unorarama, nyama yekutanga pamusoro penyika, munhu wekutangawo, zvakadaro, zvinhu zvose zvakanga zvasikwa; asi mumweya zvakasikwa uye zvakagadzirwa maererano nezwi rangu."
                },
                {
                    "number": 8,
                    "text": "Uye ini Ishe Mwari, ndakadyara bindu nechokumabvazuva muEdeni, uye imomo ndikaisa munhu wandakanga ndaumba."
                },
                {
                    "number": 9,
                    "text": "Uye kubva muvhu ndakagadzira, ini Ishe Mwari, kuti mukure wose muti, unokura wega, unofadza mumaziso emunhu; uye munhu agogona kuuona. Uye naiwo wakave zvakare mweya unorarama. Nokuti waive wemweya musi wandakausika; nokuti unogara uri munzvimbo umo ini Mwari, mandakausikira, hongu, kunyangwe zvose zvinhu zvandakagadzirira kushandiswa nemunhu, uye munhu akaona kuti zvakanaka kuve zvekudya. Uye ini Ishe Mwari ndakadyara muti weupenyu zvakare pakati pebindu, zvakare nemuti weruzivo wezvakanaka nezvakaipa."
                },
                {
                    "number": 10,
                    "text": "Uye ini Ishe Mwari, ndakaita kuti rukova rwubve muEdeni kunodiridza bindu; uye kubvira ipapo rwakanga rwapatsanurwa, uye rwukave hova ina."
                },
                {
                    "number": 11,
                    "text": "Uye ini Ishe Mwari, ndakadaidza rwekutanga kuti Pisoni, uye rwakatenderedza yose nyika yeHavira, uko ini Ishe Mwari, ndakasika goridhe rakawanda;"
                },
                {
                    "number": 12,
                    "text": "Uye goridhe renyika iyoyo rakanga rakanaka, uye maive nedheriamu nebwe reoniksi."
                },
                {
                    "number": 13,
                    "text": "Uye zita rerukova rwechipiri rainzi Gihoni; rwumwecheterwo rwunonotenderedza nyika yose yeEtiopia."
                },
                {
                    "number": 14,
                    "text": "Uye zita rerukova rwechitatu rainzi Hidekeri; urwo rwunoenda nechekumabvazuva eAsiria. Uye rukova rwechina rwaive Yufratesi."
                },
                {
                    "number": 15,
                    "text": "Uye ini Ishe Mwari, ndakatora munhu, uye ndakamuisa muBindu reEdeni, kuti arishongedze, nokurichengeta."
                },
                {
                    "number": 16,
                    "text": "Uye ini Ishe Mwari, ndakaraira munhu ndichiti: Kumiti yose yebindu unogona kudya wakasununguka."
                },
                {
                    "number": 17,
                    "text": "Asi zvemuti weruZivo rwezvakanaka nezvakaipa, iwe usazoudya, zvisinei, iwe unogona kuzvisarudzira pachako, nokuti zvapihwa kwauri; asi, yeuka kuti ini ndinozvirambidza, nokuti muzuva rauchadya iwoyu, iwe zvechokwadi uchafa."
                },
                {
                    "number": 18,
                    "text": "Uye ini Ishe Mwari, ndakati kune wangu Mumwechete Akaberekwa, kuti hazvina kunaka kuti murume ave ega; nokudaro, ndichamuitira muyamuri akamukwanira."
                },
                {
                    "number": 19,
                    "text": "Uye kubva muvhu, ini Ishe Mwari, ndakaumba mhuka yose yesango, neshiri yose yedenga; uye ndikaraira kuti zviuye kuna Adama, kuti aone kuti angazvidaidza kuti chiyi; uye zvaive zviri mweya unorarama; nokuti ini Mwari, ndakazvifemera mweya weupenyu, uye ndikaraira kuti chose zvacho chikisikwa chinorarama chinenge chatumidzwa zita naAdama, ndiro richave zita racho."
                },
                {
                    "number": 20,
                    "text": "Uye Adama akapa mazita kune dzose mombe, nokushiri dzedenga, nekumhuka dzose dzesango; asi kuna Adama, hakuna kuwanikwa mubatsiri akamukwanira."
                },
                {
                    "number": 21,
                    "text": "Uye ini Ishe Mwari, ndakaita kuti Adama akotsire chaizvo; uye akakotsira, ndikatora imwe yembabvu dzake uye ndikavhara pakare nyama munzvimbo yayo;"
                },
                {
                    "number": 22,
                    "text": "Uye rumbabvu urwo ini Ishe Mwari, rwandakanga ndatora kumurume, ini ndakaita mukadzi, uye ndikamuunza kumurume."
                },
                {
                    "number": 23,
                    "text": "Uye Adama akati: Uyu ndave kuziva zvino kuti ibvupa remapfupa angu, nenyama yenyama yangu; achadaidzwa kuti Mukadzi, nokuti akabviswa pamurume."
                },
                {
                    "number": 24,
                    "text": "Nokudaro murume achasiya baba vake naamai vake, uye achanamatira kumukadzi wake; uye ivavo vachave nyama imwechete."
                },
                {
                    "number": 25,
                    "text": "Uye vakanga vasina kusimira vose, murume nemukadzi wake, uye vakanga vasinganyare."
                }
            ]
        },
        "/study/scriptures/pgp/moses/4": {
            "uri": "/study/scriptures/pgp/moses/4",
            "title": "Mosesi 4",
            "data_type": "chapter",
            "chapter_name": "Chitsauko 4",
            "chapter_summary": [
                "Kuti Satani akave Dhiabhorosi sei—Anoyedza Eva—Adama naEva vanopunzika uye rufu rwunopinda munyika."
            ],
            "subtitle": [
                "(Chikumi—Gumiguru 1830)"
            ],
            "verses": [
                {
                    "number": 1,
                    "text": "Uye ini Ishe Mwari, ndakataura kunaMosesi, ndichiti: Kuti Satani, uyo awakataurira muzita rewangu Mumwechete Akaberekwa, ndiyeyo mumwechete kubva pakutanga, uye akauya pamberi pangu achiti—Tarisai, ndiri pano ini, nditumei ndichave mwanakomana wenyu, uye ndichanunura rudzi rwose rwevanhu zvekuti hakuna mweya mumwechete ucharasika, uye chokwadi ini ndichazviita; nokudaro ndipei rukudzo rwenyu."
                },
                {
                    "number": 2,
                    "text": "Asi, tarisai wangu Mwanakomana Anodiwa, uyo aiva wangu anodiwa uye Akasarudzwa kubva pakutanga, akati kwandiri—Baba, kuda kwenyu ngakuitwe, uye kubwinya kuve kwenyu narinhi."
                },
                {
                    "number": 3,
                    "text": "Nokudaro, pamusana pekuti iyeyo Satani akandipandukira, uye akatsvaga kuparadza kuzvifungira kwemunhu, uku kwandakanga ini Ishe Mwari, ndamupa, uye zvakare, kuti ndimupe simba rangu, nesimba rewangu Mumwechete Akaberekwa, ndakaita kuti akandirwe pasi;"
                },
                {
                    "number": 4,
                    "text": "Uye akave Satani, hongu, kunyangwe dhiabhorosi, baba wenhema dzose, kunyengedza nokupofomadza vanhu, nokuvaisa muhusungwa paadira, kunyangwe vazhinji vasina kuda kunzwa kuizwi rangu."
                },
                {
                    "number": 5,
                    "text": "Uye zvino nyoka yakanga iinemano kupfuura dzimwe mhuka dzesango idzo ini Ishe Mwari, ndakanga ndaita."
                },
                {
                    "number": 6,
                    "text": "Uye Satani akazviisa mumwoyo wenyoka, (nokuti akanga akwezvera vazhinji kwaari,) uye akatsvaga zvakare kunyengedza Eva, nokuti akanga asingazive pfungwa yaMwari, nokudaro akatsvaga kuparadza nyika."
                },
                {
                    "number": 7,
                    "text": "Uye akati kumukadzi: Hongu, Mwari vakati here—Musadye muti wose wemubindu? (Uye akataura nemuromo wenyoka.)"
                },
                {
                    "number": 8,
                    "text": "Uye mukadzi akati kunyoka: Tingadye muchero yemiti yemubindu;"
                },
                {
                    "number": 9,
                    "text": "Asi pamichero yemuti wawakatarisa uri pakati pebindu, Mwari vakati—Imi hamudye, kana kuubata, potse munofa;"
                },
                {
                    "number": 10,
                    "text": "Uye nyoka yakati kumukadzi: chokwadi hamufe;"
                },
                {
                    "number": 11,
                    "text": "Nokuti Mwari vanoziva kuti muzuva ramunoudya, ipapo maziso enyu achavhurika, uye muchave savamwari, kuziva chakanaka nechakaipa."
                },
                {
                    "number": 12,
                    "text": "Uye apo mukadzi akaona kuti muti uyu wakange wakanaka kudya, uye nokuti wakabva wamunakira mumaziso, uye muti waidiwa kuti angware, akatora muchero iwoyo, uye akadya, uyewo akapa kumurume wake pamwechete naye, naiyewo akadya."
                },
                {
                    "number": 13,
                    "text": "Uye maziso avo vose akavhurwa, uye vakaziva kuti vakanga vasina kusimira. Uye vakasonanidza mashizha emukuyu pamwechete uye vakazviitira hembe."
                },
                {
                    "number": 14,
                    "text": "Uye vakanzwa izwi raIshe Mwari, pavakanga vachifamba mubindu, mukutonhorera kwezuva; uye Adama nemudzimai wake vakaenda kunohwanda kubva pamberi paIshe Mwari mukati memiti yebindu."
                },
                {
                    "number": 15,
                    "text": "Uye ini Ishe Mwari, ndakadaidza Adama, uye ndikati kwaari: Uri kuenda kupi?"
                },
                {
                    "number": 16,
                    "text": "Uye iye akati: Ndanzwa izwi renyu mubindu, uye ndikatya, nokuti ndaona kuti handina kusimira, uye ndikahwanda."
                },
                {
                    "number": 17,
                    "text": "Uye ini Ishe Mwari, ndakati kuna Adama: Ndiani akuudza kuti hauna kusimira? Asi wadya muti wandakakurairira kuti usadye, kana zviri izvo chokwadi uchafa?"
                },
                {
                    "number": 18,
                    "text": "Uye murume akati: Mukadzi wamakandipa, uye mukataura kuti akafanira kugara neni, andipa muchero uya uye ini ndikadya."
                },
                {
                    "number": 19,
                    "text": "Uye ini Ishe Mwari, ndakati kumukadzi: Chii ichi chinhu chawaita? Uye mukadzi akati: Nyoka yandinyengedza, uye ndikadya."
                },
                {
                    "number": 20,
                    "text": "Uye ini Ishe Mwari, ndakati kunyoka: Nokuti waita izvi uchatukwa kupfuura dzose mombe, nokupfuura dzose mhuka dzesango; padumbu rako ndopauchafamba napo, uye guruva ndorauchadya mazuva ose eupenyu hwako;"
                },
                {
                    "number": 21,
                    "text": "Uye ndichaisa kuvengana pakati pako nemukadzi, pakati pembeu yako nembeu yemukadzi; uye acharova musoro wako, uye iwe ucharuma chitsitsinho chake."
                },
                {
                    "number": 22,
                    "text": "Kumukadzi, ini Ishe Mwari, ndakati: Ndichapamhidzira zvikuru kusuwa kwako nokubata kwako pamuviri. Mukusuwa uchazvara vana, uye chido chako chichave kumurume wako, uye achave anokutonga."
                },
                {
                    "number": 23,
                    "text": "Uye kuna Adama, ini Ishe Mwari, ndakati: Pamusana pekuti wateerera kuizwi remukadzi wako, uye ukadya muchero wemuti uyo wandakakuraira, ndichiti—Usazoudya; richatukwa ivhu pamusana pako; mukusuwa uchadya zvinobva mariri ose mazuva eupenyu hwako."
                },
                {
                    "number": 24,
                    "text": "Neminzwawo, nemiti yeminzwa ichaunza kwauri, uye iwe uchadya magwenzi emusango."
                },
                {
                    "number": 25,
                    "text": "Nedikita rechiso chako uchadya chingwa, kudakara wadzokera kuvhu—nokuti chokwadi uchafa—nokuti iwe wakatorwa mariri: nokuti waive guruva, uye kuguruva uchadzokera."
                },
                {
                    "number": 26,
                    "text": "Uye Adama akatumidza zita mukadzi wake kuti Eva, nokuti aive amai vezvose zvipenyu; nokuti ini Ishe Mwari, ndakadaidza wekutanga wevakadzi vose, avo vari vakawanda."
                },
                {
                    "number": 27,
                    "text": "Kuna Adama, uye zvakare nekumukadzi wake, ndakati ini Ishe Mwari, ndakaita mabhatyi edehwe, uye ndokuvapfekedza."
                },
                {
                    "number": 28,
                    "text": "Uye ini Ishe Mwari, ndakati kune wangu Mumwechete Akaberekwa: Tarisai, munhu atoita semumwe wedu kuziva chakanaka nechakaipa; uye zvino zvimwe angangotambanudza ruoko rwake uye akadya naiyewo muti weupenyu, uye akadya akabva ararama narinhi,"
                },
                {
                    "number": 29,
                    "text": "Nokudaro ini Ishe Mwari, ndichamubvisa muBindu reEdeni, kuti anorima ivhu kunove ndiko kwaakatorwa;"
                },
                {
                    "number": 30,
                    "text": "Nokuti sezvo ini Ishe Mwari, ndichirarama, kunyangwe saizvozvo mazwi angu haangadzokere asina chinhu, nokuti pakuenda kwaanenge achiita kubva mumuromo mangu anofanirwa kuzadzikiswa."
                },
                {
                    "number": 31,
                    "text": "Saka ndakatandira kunze murume, uye ndikaisa kumabvazuva kweBindu reEdeni, makerubi nemunhondo unobvira, uyo unotenderera kwose kwose kuchengeta nzira yemuti weupenyu."
                },
                {
                    "number": 32,
                    "text": "(Uye aya ndiwo mazwi andakataura kumuranda wangu Mosesi, uye ari pachokwadi kunyangwe sezvandingade; uye ini ndakataura nezvazvo kwauri. Usavaratidze kumunhu, kudakara ndakuraira, kunze kwekune avo vanotenda. Ameni.)"
                }
            ]
        },
        "/study/scriptures/pgp/moses/5": {
            "uri": "/study/scriptures/pgp/moses/5",
            "title": "Mosesi 5",
            "data_type": "chapter",
            "chapter_name": "Chitsauko 5",
            "chapter_summary": [
                "Adama naEva vanobereka vana—Adama anopira mupiro uye achishandira Mwari—Kaini naAberi vanozvarwa—Kaini anopanduka, anoda Satani kupfuura Mwari, uye anobva ave Kuraswa—Kuponda nekuipa kwakapararira—Vhangeri rinoparidzwa kubvira pakutanga."
            ],
            "subtitle": [
                "(Chikumi—Gumiguru 1830)"
            ],
            "verses": [
                {
                    "number": 1,
                    "text": "Uye zvakaitika kuti mushure ini Ishe Mwari, mekunge ndavatandira kunze, zvakaitika kuti Adama akatanga kurima ivhu, nokuve nesimba pamusoro pedzose mhuka dzesango, nokudya chingwa chake kuburikidza neziya rehuma yake, semarairiro andainge ndamuita, ini Ishe Mwari. Uye Eva, mudzimai wake, naiyewo aishanda naye."
                },
                {
                    "number": 2,
                    "text": "Uye Adama akaziva mukadzi wake, uye akamuzvarira vanakomana nevanasikana, uye vakatanga kuwanda nokuzadza nyika."
                },
                {
                    "number": 3,
                    "text": "Uye kubvira panguva iyoyo, vanakomana nevanasikana vaAdama vakatanga kupatsanurana vaviri vaviri munyika, nokurima minda nokufudza zvipfuwo, uye naivowo vakabereka vanakomana nevanasikana."
                },
                {
                    "number": 4,
                    "text": "Uye Adama naEva, mukadzi wake, vakadaidza zita raIshe, uye vakanzwa izwi raIshe, richibva nekwakadziva nekuBindu reEdeni, richitaura kwavari, uye havana kumuona; nokuti vakanga vavharwa kubva pamberi pavo."
                },
                {
                    "number": 5,
                    "text": "Uye akapa kwavari mirairo, kuti vagonamata Ishe Mwari vavo, uye vagopira zvipfuwo zvavo zvekutanga, semupiro kuna Ishe. Uye Adama akaterera kumirairo yaIshe."
                },
                {
                    "number": 6,
                    "text": "Uye mushure memazuva mazhinji ngirozi yaIshe yakazviratidza kuna Adama, ichiti: Sei uchipira mipiro kuna Ishe? Uye Adama akati kwairi: Handizive, asi kuti Ishe vakanditaurira kuti ndiite."
                },
                {
                    "number": 7,
                    "text": "Uye zvino ngirozi yakataura ichiti: Ichi chinhu chakafanana nokuzvipira kweMumwechete Akaberekwa waBaba, uyo azere nenyasha nechokwadi."
                },
                {
                    "number": 8,
                    "text": "Nokudaro, uchaita zvose izvo zvaunoita muzita reMwanakomana, uye uchatendeuka uye ugodaidza Mwari muzita reMwanakomana kudakara narinhi narinhi."
                },
                {
                    "number": 9,
                    "text": "Uye muzuva iroro Mweya Mutsvene wakawira pana Adama, uyo unopupura nezvaBaba neMwanakomana uchiti: Ndini Mumwechete Akaberekwa waBaba kubvira pakutanga, kusvika zvino narinhi, kuti sezvo iwe wakapunzika ungangonunurwa, nerudzi rwevanhu rwose, kunyangwe sevazhinji vachada."
                },
                {
                    "number": 10,
                    "text": "Uye muzuva iroro Adama akaropafadza Mwari uye akazadzwa uye akatanga kuporofita pamusoro pemhuri dzose dzepasi, achiti: Ngariropafadzwe zita raMwari, nokuti pamusana pekutadza kwangu maziso angu akazaruka, uye muupenyu huno ndichawana rufaro, uye zvakare munyama ndichaona Mwari."
                },
                {
                    "number": 11,
                    "text": "Uye Eva, mukadzi wake, akanzwa zvose zvinhu izvi uye akafara, achiti: Dai pasina kutadza kwedu tingadai tisina kana kuzoita mbeu, uye tingadai tisina kuzoziva chakanaka nechakaipa, nerufaro rwekununurwa kwedu, noupenyu hwokusingapere uhwo Mwari hwavanopa kune vose vanoteerera."
                },
                {
                    "number": 12,
                    "text": "Uye Adama naEva vakaropafadza zita raMwari, uye vakaita kuti zvose zvinhu zviziikanwe kuvanakomana vavo nekuvanasikana vavo."
                },
                {
                    "number": 13,
                    "text": "Uye Satani akauya pakati pavo, achiti: Ini ndiri Mwanawo waMwari; uye akavaudza, achiti: Musazvitende; uye vakasazvitenda, uye vakada Satani kupfuura Mwari. Uye vanhu vakatanga kubva panguva iyoyo kuve venyama, nekuzvifadza, nokuita zvadhiabhorosi."
                },
                {
                    "number": 14,
                    "text": "Uye Ishe Mwari vakaidaidza vanhu neMweya Mutsvene kwose kwose uye vakavaraira kuti vanofanira kutendeuka;"
                },
                {
                    "number": 15,
                    "text": "Uye vose vazhinji vanotenda muMwanakomana, uye vakatendeuka kuzvivi zvavo, vanofanirwa kuponeswa; uye nevazhinji vose vasinakutenda nevasinakutendeuka, vanofanira kutongwa; uye mazwi aya akaenda achibva mumuromo maMwari muchirevo chakasimba, nokudaro anofanira kuzadzikiswa."
                },
                {
                    "number": 16,
                    "text": "Uye Adama naEva, mukadzi wake, havana kuregera kudaidza kuna Mwari. Uye Adama akaziva Eva, mukadzi wake, uye akabata pamuviri uye akazvara Kaini, uye akati: Ndawana murume kubva kuna Ishe; nokudaro haangarambe mazwi avo. Asi tarisai, Kaini haana kuteerera, achiti: Ndiani Ishe avo vandinofanira kuziva?"
                },
                {
                    "number": 17,
                    "text": "Uye akabata pamuviri zvakare uye akazvara munin’ina wake Aberi. Uye Aberi akanzwa izwi raIshe. Uye Aberi aiva mufudzi wehwai, asi Kaini aiva murimi wevhu."
                },
                {
                    "number": 18,
                    "text": "Uye Kaini akada Satani kupfuura Mwari. Uye Satani akamuraira achiti: Ita mupiro kuna Ishe."
                },
                {
                    "number": 19,
                    "text": "Uye nemukufamba kwenguva zvakaitika kuti Kaini akaunza michero yevhu kumupiro wekuna Ishe."
                },
                {
                    "number": 20,
                    "text": "Uye Aberi, naiyewo akaunza matangwe edanga rake, nemafuta adzo. Uye Ishe vakaremekedza Aberi, nemupiro wake;"
                },
                {
                    "number": 21,
                    "text": "Asi kuna Kaini, uye kumupiro wake, haana kuugashira. Zvino Satani aizviziva izvi, uye zvakamufadza. Uye Kaini akashatirwa zvikuru, uye husu hwake hukadonha."
                },
                {
                    "number": 22,
                    "text": "Uye Ishe vakati kuna Kaini: Ko washatirwa nei? Sei husu hwako hwadonha?"
                },
                {
                    "number": 23,
                    "text": "Kana ukaita zvakanaka, uchatambirwa. Uye kana ukasaita zvakanaka, chivi chirere pamusuwo, uye Satani anoda kuti uve wake; uye kunze kwekunge wateerera kumirairo yangu, ndichakuisa kwaari, uye zvichave kwauri kuita maererano nezvaanoda. Uye uchamutonga;"
                },
                {
                    "number": 24,
                    "text": "Nokuti kubvira panguva ino iwe uchave baba wemanyepo ake; uchadaidzwa kunzi Kuraswa; nokuti newewo wakanga uripo nyika isati."
                },
                {
                    "number": 25,
                    "text": "Uye zvichanzi munguva dzichauya—Kuti kuipa kwose kwakabva kuna Kaini; nokuti akaramba kurairwa kukuru kwakabva kunaMwari; uye uku kutukwa kwandichaisa pauri, kunze kwekunge watendeuka."
                },
                {
                    "number": 26,
                    "text": "Uye Kaini akashatirwa, akasazoteerera zvakare kuzwi raIshe, kana kuna Aberi, munin’ina wake, uyo aifamba muhutsvene pamberi paIshe."
                },
                {
                    "number": 27,
                    "text": "Uye Adama nemukadzi wake vakachema pamberi paIshe, pamusana paKaini nehama dzake."
                },
                {
                    "number": 28,
                    "text": "Uye zvakaitika kuti Kaini akatora mumwe wevanasikana vemunin’ina wake kuti ave mukadzi wake, uye vakada Satani kupfuura Mwari."
                },
                {
                    "number": 29,
                    "text": "Uye Satani akati kuna Kaini: Pika kwandiri, nehuro yako uye kana ukazvitaura uchafa; uye pikisa hama dzako nemisoro yadzo, naMwari vapenyu, kuti vasazvitaure; nokuti kana vakazvitaura, chokwadi vachafa; uye izvi kuti baba vako vasazive nhasi ndichaisa munin’ina wako Aberi mumaoko ako."
                },
                {
                    "number": 30,
                    "text": "Uye Satani akapika kuna Kaini kuti iye achaita maererano nemirairo yake. Uye zvose izvi zvinhu zvakaitwa muruvande."
                },
                {
                    "number": 31,
                    "text": "Uye Kaini akati: Chokwadi ndini Mahani, muridzi weichi chikuru chakavandika, kuti ndinoponda uye ndigowana. Nokudaro Kaini akadaidzwa kuti vaTenzi Mahani, uye akazvikudza muhuipi hwake."
                },
                {
                    "number": 32,
                    "text": "Uye Kaini akaenda musango, uye Kaini akataura naAberi, munin’ina wake. Uye zvakaitika kuti pavakanga vari musango, Kaini akamukira Aberi, munin’ina wake, uye akamuuraya."
                },
                {
                    "number": 33,
                    "text": "Uye Kaini akazvikudza mune zvaakanga aita, achiti: Ndasununguka; chokwadi zvipfuwo zvemunin’ina wangu zvave mumaoko angu."
                },
                {
                    "number": 34,
                    "text": "Uye Ishe vakati kuna Kaini: Ko arikupi Aberi munin’ina wako? Uye iye akati: Handizive. Ndini muchengeti weminin’ina wangu here?"
                },
                {
                    "number": 35,
                    "text": "Uye Ishe vakati: Chii chawaita? Izwi reropa remunin’ina wako ririkuchema kwandiri kubva muvhu."
                },
                {
                    "number": 36,
                    "text": "Uye iwe uchatukwa kubva muvhu iro rashama muromo waro kutambira ropa remunin’ina wako kubva mumaoko ako."
                },
                {
                    "number": 37,
                    "text": "Paunorima ivhu, kubvira zvino harichakupa simba raro. Uchave mutizi uye mudzungairi pano panyika."
                },
                {
                    "number": 38,
                    "text": "Uye akati kuna Ishe: Satani akandiyedza pamusana pezvipfuwo zvemunin’ina wangu. Uye ini ndakanga ndakashatirwawo; nokuti mupiro wake makautambira kwete wangu; kurangwa kwangu kwakakura kupfuura zvandinogona kutakura."
                },
                {
                    "number": 39,
                    "text": "Tarisai mandibvisa nhasi uno pahuso hwaIshe, uye huso hwenyu ndichauhwanda; uye ndichave mutizi uye nemudzungairi pano panyika; uye zvichaitika, kuti uyo achandiwana achandiuraya, pamusana pekuipa kwangu, nokuti zvinhu izvi hazvina kuvanzika kuna Ishe."
                },
                {
                    "number": 40,
                    "text": "Uye ini Ishe ndakati kwaari: Anizvake anokuuraya, achatsividzwa kanokwana kanomwe. Uye ini Ishe ndakaisa chiratidzo pana Kaini, potse ani zvake anomuwana anga muuraye."
                },
                {
                    "number": 41,
                    "text": "Uye Kaini akapfigirwa kunze kubva pamberi Ishe, nemukadzi wake nevazhinji vehama dzake vakagara munyika yeNodhi, kumabvazuva kweEdeni."
                },
                {
                    "number": 42,
                    "text": "Uye Kaini akaziva mukadzi wake, uye akabata pamuviri uye akazvara Enoki, uye iyewo akabereka vanakomana vazhinji uye nevanasikana. Uye akavaka guta, uye akadaidza zita reguta pazita remwanakomana wake, Enoki."
                },
                {
                    "number": 43,
                    "text": "Uye kuna Enoki kwakazvarwa Iradi, nevamwe vanakomama nevanasikana. Uye Iradi akabereka Mahujaeri, nevamwe vanakomana nevanasikana. Uye Mahujaeri akabereka Metushaeri nevamwe vanakomana nevanasikana. Uye Metushaeri akabereka Rameki."
                },
                {
                    "number": 44,
                    "text": "Uye Rameki akazvitorera vakadzi vaviri; zita remumwe rainzi Ada, uye zita remumwe richinzi, Zira."
                },
                {
                    "number": 45,
                    "text": "Uye Ada akazvara Jabari; aive baba weavo vaigara mumatende, uye vaive vafudzi vemombe; uye zita remunin’ina wake Jubari, aive baba weavo vose vanoridza mbira nemarimba."
                },
                {
                    "number": 46,
                    "text": "Uye Zira, naiyewo akazvara Tubari Kaini, mudzidzisi wevose vaipfura dare nesimbi. Uye hanzvadzi yaTubari Kaini yainzi Naama."
                },
                {
                    "number": 47,
                    "text": "Uye Rameki akati kuvakadzi vake, Ada naZira: Inzwai izwi rangu, imi vakadzi vaRameki, teererai kutaura kwangu; nokuti ndauraya murume, zvandikuvadza kwangu, uye murume wechidiki zvichandirwadza."
                },
                {
                    "number": 48,
                    "text": "Kana Kaini achitsiviwa zvakapetwa kanomwe, chokwadi Rameki achatsiviwa zvakapetwa makumi manomwe nekanomwe."
                },
                {
                    "number": 49,
                    "text": "Nokuti Rameki ari akanga apinda muchibvumirano naSatani, mushure metsika yaKaini, iyo yakaita kuti ave Tenzi Mahani, muridzi wechiya chakavandika chikuru chakapihwa kuna Kaini naSatani; uye Iradi, mwanakomana waEnoki, aziva chakavanda chavo, akatanga kuchitaura kuvanakomana vaAdama;"
                },
                {
                    "number": 50,
                    "text": "Nokudaro Rameki, nokushatirwa, akamuuraya, kwete sezvakaita Kaini, kumunin’ina wake Aberi, pamusoro pekuda kuwana, asi akamuuraya pamusana pemhiko."
                },
                {
                    "number": 51,
                    "text": "Nokuti, kubvira kumazuva aKaini, kwaive nehurongwa hwemuruvande, uye mabasa avo aiive emurima, uye vaiziva munhu ega ega munin’ina wake."
                },
                {
                    "number": 52,
                    "text": "Nokudaro Ishe vakatuka Rameki, nemba yake nevose avo vakanga vabvumirana naSatani; nokuti havana kuchengeta mirairo yaMwari, uye hazvina kufadza Mwari, uye havana kuzovadzidzisa, uye mabasa avo aive kunyangadza, uye akatanga kupararira kune vose vanakomana vevanhu. Uye akave mukati mevana vevanhu."
                },
                {
                    "number": 53,
                    "text": "Uye mukati mevasikana vevanhu izvi zvinhu zvakanga zvisingataurwe, nokuti Rameki akanga ataura chakavandika kuvakadzi vake, uye vakabva vamupandukira, uye vakataura zvinhu izvi zvikasvika kure, uye havana kunge vaine tsitsi;"
                },
                {
                    "number": 54,
                    "text": "Nokudaro Rameki akashorwa, uye akatandirwa kunze, uye akasauya pakati pevanakomana vevanhu, nokuti aizofa."
                },
                {
                    "number": 55,
                    "text": "Uye mabasa erima akatanga kukura pakati pevose vanakomana vevanhu."
                },
                {
                    "number": 56,
                    "text": "Uye Mwari vakatuka nyika nekutuka kunorwadza, uye vakashatirirwa vakaipa, nevanakomana vevanhu vavakanga vasika;"
                },
                {
                    "number": 57,
                    "text": "Nokuti vakanga vasingateerere kuzwi ravo, kana kutenda kune wavo Mwanakomana Mumwechete Akaberekwa, kunyangwe iye wavakataura kuti achauya pakati nepakati penguva, akanga akagadzirira kubvira hwaro hwenyika husati hwavepo."
                },
                {
                    "number": 58,
                    "text": "Uye ndiko kutanga kwakaita kuparidzwa kweVhangeri, kubvira pakutanga, richitaurwa nengirozi tsvene dzaitumwa kubva kuna Mwari, uye nezwi ravo pachavo, uye nechipo cheMweya Mutsvene."
                },
                {
                    "number": 59,
                    "text": "Uye ndiko kusimbiswa kwakaitwa zvinhu zvose kuna Adama, nechisungo chitsvene, neVhangeri rikaparidzwa, uye chisumo chikatumirwa, kuti rive munyika, kudakara kuguma kwayo; uye ndozvazvakaita. Ameni."
                }
            ]
        },
        "/study/scriptures/pgp/moses/6": {
            "uri": "/study/scriptures/pgp/moses/6",
            "title": "Mosesi 6",
            "data_type": "chapter",
            "chapter_name": "Chitsauko 6",
            "chapter_summary": [
                "Mbeu yaAdama inochengeta bhuku rendangariro—Vana vake vakarurama vanoparidza kutendeuka—Mwari vanozviratidza kuna Enoki—Enoki anoparidza vhangeri—Hurongwa hweruponeso hwakaratidzwa kuna Adama—Akagashira rubhabhatidzo nehupirisita."
            ],
            "subtitle": [
                "(Mbudzi—Zvita 1830)"
            ],
            "verses": [
                {
                    "number": 1,
                    "text": "Uye Adama akateerera kune izwi raMwari, uye akadaidza vana vake kuti vatendeuke."
                },
                {
                    "number": 2,
                    "text": "Uye Adama akaziva mukadzi wake zvakare, uye akabara mwanakomana, uye akadaidza zita rake kuti Seti. Uye Adama akarumbidza zita raMwari; nokuti akati: Mwari vandidomera imwe mbeu, munzvimbo yaAberi, uyo Kaini waakauraya."
                },
                {
                    "number": 3,
                    "text": "Uye Mwari vakazviratidza pachavo kuna Seti, uye iye haana kupanduka, asi akapira mupiro wakatambirwa, sewe mukoma wake Aberi. Uye kuna iyewo kwakazvarwa mwanakomana, uye akadaidza zita rake kuti Enosi."
                },
                {
                    "number": 4,
                    "text": "Uye ipapo ava varume vakatanga kudaidza zita raIshe, uye Ishe vakavaropafadza;"
                },
                {
                    "number": 5,
                    "text": "Uye bhuku rendangariro rakachengetwa, umo mainyorerwa, mururimi rwaAdama, nokuti zvakange zvakapihwa kune vose vaidaidza kuna Mwari kuti vanyore kuburikidza nemweya wekufemerwa;"
                },
                {
                    "number": 6,
                    "text": "Uye kuburikidza naivo vana vavo vakadzidziswa kuverenga nokunyora, vaine mutauro wakange wakachena usina kusvibiswa."
                },
                {
                    "number": 7,
                    "text": "Zvino ihwohu Hupirisita humwechetehwo, hwaivepo pakutanga, huchavepowo mukuguma kwenyika."
                },
                {
                    "number": 8,
                    "text": "Zvino huporofita uhwo hwakataurwa naAdama, achifemerwa neMweya Mutsvene, uye nhoroondo yemadzinza yakachengetwa yevana vaMwari. Uye iri raive bhuku rezvizvarwa zvaAdama, achiti: Muzuva iro Mwari ravakasika munhu, mumufananidzo waMwari vakamuita;"
                },
                {
                    "number": 9,
                    "text": "Mumufananidzo wemuviri wavo murume nemukadzi, vakavasika ivo uye vakavaropafadza vakadaidza mazita avo kuti Adama, muzuva ravakasikwa uye vakave mweya mipenyu munyika iri muchituru chetsoka chaMwari."
                },
                {
                    "number": 10,
                    "text": "Uye Adama akagara kwemazana nemakumi matatu emakore, uye akabereka mwanakoma akafanana naye mumufananidzo wake, uye akadaidza zita rake kuti Seti."
                },
                {
                    "number": 11,
                    "text": "Uye mazuva aAdama, mushure mekunge abereka Seti, aive mazana masere emakore, uye akabereka vanakomana nevanasikana vazhinji;"
                },
                {
                    "number": 12,
                    "text": "Uye ose mazuva ayo akagarwa naAdama aive mazana mapfumbamwe nemakumi matatu emakore, uye akafa."
                },
                {
                    "number": 13,
                    "text": "Seti akagara zana neshanu remakore, uye akabereka Enosi, uye akaporofita mumazuva ake ose, uye akadzidzisa mwanakomana wake Enosi munzira dzaMwari; nokudaro naiyewo Enosi akaporofita."
                },
                {
                    "number": 14,
                    "text": "Uye Seti akagara, shure kwekubereka Enosi, mazana masere nemakore manomwe, uye akabereka vanakomana nevanasikana vazhinji."
                },
                {
                    "number": 15,
                    "text": "Uye vana vevanhu vakawanda pamusoro penyika. Uye mumazuva iwayo Satani akanga aine hutongi hukuru pakati pevanhu, uye achitonga nechisimba mumwoyo yavo; uye kubvira ipapo kwakauya hondo nokudeuka kweropa; uye ruoko rwemunhu rwairwisa hama yake, mukukonzera rufu, pamusana pemabasa emuruvande, vachitsvaka simba."
                },
                {
                    "number": 16,
                    "text": "Ose mazuva aSeti aive mazana mapfumbabwe ane makore gumi nemaviri, uye akafa."
                },
                {
                    "number": 17,
                    "text": "Uye Enosi akagara makumi mapfumbamwe emakore, uye ndokubereka Kainami. Uye Enosi nevamwe vose vanhu vaMwari vakabuda munyika iyi, yainzi Shuroni, uye vakanogara munyika yechipikirwa, iyo yaakadaidza nezita remwanakomana wake, uyo waakanga atumidza kuti Kainami."
                },
                {
                    "number": 18,
                    "text": "Uye Enosi akagara, mushure mekubereka Kainami, mazana masere negumi rine makore mashanu, uye akabereka vanakomana nevanasikana vazhinji. Uye ose mazuva aEnosi aive mazana mapfumbamwe nemakore mashanu, uye akafa."
                },
                {
                    "number": 19,
                    "text": "Uye Kainami akagara makumi manomwe emakore, uye ndokubereka Maharareri; uye Kainami akagara mushure mekubereka Maharareri mazana masere ane makumi mana emakore, uye ndokubereka vanakomana nevanasikana. Uye ose mazuva aKainami aive mazana mapfumbamwe nemakore gumi, uye akafa."
                },
                {
                    "number": 20,
                    "text": "Uye Muharareri akagara makumi matanhatu nemashamu emakore, ndokubereka Jaredi; uye Muharareri akagara, mushure mekunge abereka Jaredi, mazana masere nemakore makumi matatu, uye ndokubereka vanakomana nevanasikana. Uye ose mazuva aMuharareri aive mazana masere nemakumi mapfumbamwe nemakore ane mashanu, uye akafa."
                },
                {
                    "number": 21,
                    "text": "Uye Jaredi akagara zana nemakumi matanhatu nemaviri emakore, uye ndokubereka Enoki; uye Jaredi akagara, mushure mekubereka Enoki, mazana masere emakore, uye akabereka vanakomana nevanasikana. Uye Jaredi akadzidzisa Enoki munzira dzose dzaMwari."
                },
                {
                    "number": 22,
                    "text": "Uye iyi ndiyo nhoroondo yekuberekwa kwevanakomana vaAdama, akanga ari mwanakomana waMwari, uyo aitaura naMwari pachake."
                },
                {
                    "number": 23,
                    "text": "Uye vaive vaparidzi vekururama, uye vachitaura uye vachiporofita, uye vachidaidza vose vanhu, kwose kwose, kuti vatendeuke; uye rutendo rwakadzidziswa kuvana vevanhu."
                },
                {
                    "number": 24,
                    "text": "Uye zvakaitika kuti ose mazuva aJaredi aive mazana mapfumbamwe nemakumi matanhatu ane makore maviri, uye akafa."
                },
                {
                    "number": 25,
                    "text": "Uye Enoki akagara makumi matanhatu nemakore mashanu, akabereka Metusara."
                },
                {
                    "number": 26,
                    "text": "Uye zvakaitika kuti Enoki akafamba munyika, mukati mevanhu; uye kufamba kwaaita, Mweya waMwari wakadzika kubva kudenga, uye ukagara paari."
                },
                {
                    "number": 27,
                    "text": "Uye iye akanzwa izwi richibva kudenga, richiti: Enoki, mwanakomana wangu, porofita kuvanhu ava, uye uti kwavari—Tendeukai, nokuti vanodaro Ishe: Ndakashatirirwa vanhu ava uye kushatirwa kwangu kunotyisa kwatungidzirwa vanhu ava, nokuti mwoyo yavo yaoma, uye nzeve dzavo hadzinzwe zvakanaka, uye maziso avo haaone kure;"
                },
                {
                    "number": 28,
                    "text": "Uye kwezvizvarwa zvakawanda izvi, kubvira musi wandakazvisika, vakarasika, uye vakandiramba, uye vakatsvaga avo mazano murima; nemukunyangadza kwavo vakaronga humhondi, uye vakasachengeta mirairo, yandakapa kuna baba wavo, Adama."
                },
                {
                    "number": 29,
                    "text": "Nokudaro, vakapika nhema, nemhiko dzavo, vakazviunzira rufu; negehena randakavagadzirira kana vakasatendeuka;"
                },
                {
                    "number": 30,
                    "text": "Uye ichi chitsiidzo, icho chandakatumira pakutanga kwenyika, chichibva mumuromo mangu, kubvira pahwaro hwacho, nemiromo yevaranda vangu, madzibaba enyu, ndakachitsiidza, kunyangwe sezvachichatumirwa munyika, kusvika kumagumo kwayo."
                },
                {
                    "number": 31,
                    "text": "Uye apo Enoki akanzwa mazwi, akakotama pasi, pamberi paIshe, uye akataura pamberi paIshe, achiti: Sei ini ndakawana kudiwa mumaziso enyu, uye asi ini ndiri mwana mudiki, uye vose vanhu vanondivenga; nokuti ndinokakama; nokudaro ndiri muranda wenyu here?"
                },
                {
                    "number": 32,
                    "text": "Uye Ishe vakati kuna Enoki: Enda izvozvi uye unoita zvandakuraira, uye hakuna munhu achakubaya. Shama muromo wako, uye uchazadzwa, uye ndichakupa zvekutaura, nokuti yose nyama iri mumaoko angu, uye ndichaita zvandinoona zvakanaka kwandiri."
                },
                {
                    "number": 33,
                    "text": "Iti kuvanhu ava: Sarudzai imi nhasi, kushandira Ishe Mwari avo vakakusikai."
                },
                {
                    "number": 34,
                    "text": "Tarisai Mweya wangu uri pauri, nokudaro ose mazwi ako ndichaatsigira; uye makomo achakutiza, uye hova dzichasiya nzira dzadzo; uye iwe uchagara mandiri, uye ini mauri; naizvozvo famba neni."
                },
                {
                    "number": 35,
                    "text": "Uye Ishe vakataura kuna Enoki, uye akati kwaari: Zora maziso ako nerondo, uye woageza, uye unozoona. Uye iye akaita saizvozvo."
                },
                {
                    "number": 36,
                    "text": "Uye akaona mweya iyo Mwari vakanga vasika; uye vakaonawo zvinhu zvakange zvisingaonokwe nemaziso enyama; uye kubvira ipapo kwakauya chirevo kwose kwose munyika: Muoni amutswa naIshe kuvanhu vavo."
                },
                {
                    "number": 37,
                    "text": "Uye zvakaitika kuti Enoki akaenda munyika, mukati mevanhu, achimira pamusoro pezvikomo nemunzvimbo dzakakwirira, uye akachema nezwi guru, achipupura zvemabasa avo akaipa; uye vose vanhu vakagumburwa pamusana pake."
                },
                {
                    "number": 38,
                    "text": "Uye vakauya ipapo kuzomunzwa, pamusoro penzvimbo dzakakwirira achiti kuvachengeti vematende. Garai pano imi uye muchengete matende, uye isu tichienda mberi kunoona muoni, nokuti anoporofita, uye mune chinhu chisingazivikanwe munyika; munhu anopenga auya mukati medu."
                },
                {
                    "number": 39,
                    "text": "Uye zvakaitika kuti pavakamunzwa, hapana munhu akaisa ruoko paari; nokuti kutya kwakauya pavari vose vakamunzwa; nokuti aifamba naMwari."
                },
                {
                    "number": 40,
                    "text": "Uye kwakauya murume kwaari, zita rake rainzi Mahija, uye akati kwaari: Tiudze zviripachena kuti uri ani, uye nokuti unobva kupi?"
                },
                {
                    "number": 41,
                    "text": "Uye iye akati kwavari: Ndakauya kubva munyika yeKainami, nyika yemadzibaba angu, munyika yekururama kusvika nhasi. Uye baba vangu vakandidzidzisa munzira dzose dzaMwari."
                },
                {
                    "number": 42,
                    "text": "Uye zvakaitika, zvandaifamba kubva kunyika yeKainami, nechekugungwa rekumabvazuva, ndakaona chiratidzo; uye tarisai onai matenga ndakaona, uye Ishe akataura neni, uye akandipa murairo; nokudaro, pamusana pezvizvi kuti ndichengete murairo, ndinotaura mazwi aya."
                },
                {
                    "number": 43,
                    "text": "Uye Enoki akaenderera nokutaura kwake, achiti: Ishe vakataura neni, ivo mumwechete ndivo Mwari vedenga, uye ndiye Mwari vangu, naMwari venyu, uye murihama dzangu, uye sei muchizviitira mazano, uye muchiramba Mwari vedenga?"
                },
                {
                    "number": 44,
                    "text": "Matenga ndiye akaita; nyika ndiyo chituru chetsoka dzavo; uye hwaro hwacho ndehwavo. Tarisai, ndivo vakahuhwarika, mhomho dzevanhu vakadziunza pamusoro pechiso chayo."
                },
                {
                    "number": 45,
                    "text": "Uye rufu rwakauya pamadzibaba edu; zvisinei tinovaziva, uye hatigone kuzviramba, uye vose kunyangwe vekutanga vevose tinovaziva, kunyangwe Adama."
                },
                {
                    "number": 46,
                    "text": "Nokuti bhuku rendangariro takarinyora pakati pedu, maererano nemutowo wakapihwa nemunwe waMwari; uye yakapihwa mutauro wedu."
                },
                {
                    "number": 47,
                    "text": "Uye kutaura kwaiita Enoki mazwi aMwari, vanhu vaidedera, uye vakatadza kumira pamberi pavo."
                },
                {
                    "number": 48,
                    "text": "Uye iye akati kwavari: Pamusana pekuti Adama akapunzika, tiripo; uye nokupunzika kwake kwakauya rufu; uye tinoitwa vatakuri vekusuwa nedambudziko."
                },
                {
                    "number": 49,
                    "text": "Tarisai Satani auya pakati pevana vavanhu, uye anovayedza kuti vamunamate; uye vanhu vavekuita zvenyama, zvekuzvifadza, nehudhiabhorosi, uye vapfigirwa kunze kubva pamberi paMwari."
                },
                {
                    "number": 50,
                    "text": "Asi Mwari vakazivisa kumadzibaba edu kuti vose vanhu vanofanira kutendeuka."
                },
                {
                    "number": 51,
                    "text": "Uye ivo vakadaidza kuna baba wedu Adama nezwi rake, achiti: Ndini Mwari; ndakagadzira nyika, uye nevanhu vasati vave munyama."
                },
                {
                    "number": 52,
                    "text": "Uye ivo vakatiwo kwaari: Kana ukatendeukira kwandiri, uye ukateerera izwi rangu, uye ukatenda, uye ukatendeuka kubva mukutadza kwako kwose, uye ukabhabhatidzwa, kana mumvura, muzita rewangu Mwanakomana Mumwechete Akaberekwa, uyo azere nenyasha nechokwadi, uyo ari Jesu Kristu, riri iro zita chete richapihwa pasi pedenga, izvo zvichaunza ruponeso kuvana vevanhu, imi muchagashira chipo cheMweya Mutsvene, muchikumbira zvose zvinhu muzita rake, uye chose chamuchakumbira, chichapihwa kwamuri."
                },
                {
                    "number": 53,
                    "text": "Uye baba vedu Adama vakataura kuna Ishe, uye vakati: Sei vanhu vachifanira kutendeuka uye vachibhabhatidzwa mumvura? Uye Ishe vakati kuna Adama Tarisai ndakakuregerera zvitadzo zvako muBindu reEdeni."
                },
                {
                    "number": 54,
                    "text": "Ndipo pachabva chirevo chakapararira pakati pevanhu, kuti Mwanakomana waMwari akadzikinura mhosva yekutanga, nokuda kweizvozvo zvitadzo zvevabereki hazvingapindurwe pamusoro yevana, nokuti vakachena kubvira pakutanga kwenyika."
                },
                {
                    "number": 55,
                    "text": "Uye Ishe vakataura kuna Adama, vachiti: Sekuzvarwa kwakaitwa vana vako muchitadzo, kunyangwe saizvozvo pavanotanga kukura, chitadzo chinozvarwa mumwoyo yavo, uye voravira chinovava, kuti vagoziva kukoshesa chakanaka."
                },
                {
                    "number": 56,
                    "text": "Uye zvinopihwa kwavari kuti vazive chakanaka nechakaipa; nokudaro vanozvifungira pachavo, uye ini ndakupa mumwe mutemo nemirairo."
                },
                {
                    "number": 57,
                    "text": "Nokudaro udzidzise kuvana vako, kuti vose vanhu, kwose kwose, vanofanira kutendeuka, kana havangagone kuwana nhaka yeumambo hwaMwari, nokuti hakuna chinhu chisina kuchena chingagaremo, kana kugara pamberi pavo; nokuti, mukutaura kwaAdama, zita ravo rinonzi Murume weHutsvene, uye zita rewavo Mumwechete Akaberekwa ndiye Mwanakomana weMunhu, rinonzi Jesu Kristu, Mutongi akarurama, achauya mukukwana kwenguva."
                },
                {
                    "number": 58,
                    "text": "Zvakadaro ndinopa kwauri murairo kuti udzidzise zvinhu izvi wakasununguka kuvana vako, uchiti:"
                },
                {
                    "number": 59,
                    "text": "Kuti nechikonzero chekutadza, kunouya kupunzika, kupunzika ikoku kuchiunza rufu, uye sekuzvarwa kwawakaitwa iwe munyika nemvura, neropa, nemweya, uyo wandakaita uye saizvozvo guruva rikave mweya mupenyu, kana zvakadaro imi makafanirwa kuzvarwa zvakare muumambo hwekudenga, nemvura, neMweya, uye mugezwe neropa, kunyangwe ropa rewangu Mumwechete Akaberekwa; kuti mucheneswe kubva muzvivi zvose, uye mugofadzwa nemazwi eupenyu hwokusingaperi munyika muno, noupenyu hwokusingapere munyika ichauya, kunyangwe kubwinya kokusafa;"
                },
                {
                    "number": 60,
                    "text": "Nokuti nemumvura munochengeta murairo; neMweya munoruramiswa, neropa munocheneswa;"
                },
                {
                    "number": 61,
                    "text": "Naizvozvo zvinopihwa kuti zvigare mamuri; zvinyorwa zvedenga; Munyaradzi; zvinhu zverunyararo zvekubwinya kwekusingaperi; chokwadi chezvose zvinhu; icho chinopa zvinhu zvose upenyu, icho chinoita kuti zvose zvive zvipenyu; icho chinoziva zvose zvinhu, uye chine simba rose maererano noungwaru, tsitsi, chokwadi, kururama, nekutonga."
                },
                {
                    "number": 62,
                    "text": "Uye zvino, tarisai, ndinoti kwauri: Uhu ndihwo hurongwa hweruponeso kune vose vanhu, kuburikidza neropa rewangu Mumwechete Akaberekwa, uyo achauya pakati nepakati penguva."
                },
                {
                    "number": 63,
                    "text": "Uye tarisai, zvose zvinhu zvine kufanana kwazvo, uye zvose zvinhu zvinosikwa uye zvigoitwa kuti zvipupure nezvangu, zvose zvinhu zvenyama, uye nezvinhu zvemweya; zvinhu zviri mumatenga kumusoro, nezvinhu zviri pasi, nezvinhu zviri muvhu, nezvinhu zviri pasi pevhu, uye zvose pamusoro nepasi; zvose zvinhu zvinopupura nezvangu."
                },
                {
                    "number": 64,
                    "text": "Uye zvakaitika, kuti apo Ishe vakanga vataura naAdama, baba vedu, kuti Adama akachema kuna Ishe, uye akatorwa neMweya waIshe, uye akatakurwa akadzikiswa mumvura, uye akaradzikwa pasi pemvura, uye akaburitswa kubva mumvura."
                },
                {
                    "number": 65,
                    "text": "Uye ndiko kubhabhatidzwa kwaakaitwa, uye Mweya waMwari ukadzika paari, uye ndiko kuzvarwa neMweya kwaakaitwa, uye akave aponeswa mumunhu wemukati."
                },
                {
                    "number": 66,
                    "text": "Uye akanzwa izwi richibva mudenga, richiti: Iwe wabhabhatidzwa nemoto, neMweya Mutsvene. Uhwu ndihwo uchapupu hwaBaba, neMwanakomana, kubvira zvino narinhi;"
                },
                {
                    "number": 67,
                    "text": "Uye iwe uri wehurongwa hweuyo akanga asina mavambo emazuva kana magumo emakore, kubva kusingapere kwose kusvika kusingapere kwose."
                },
                {
                    "number": 68,
                    "text": "Tarisai, iwe uri mumwechete mandiri, mwanakomana waMwari; uye ndiko kuti vose vave vanakomana vangu. Ameni."
                }
            ]
        },
        "/study/scriptures/pgp/moses/7": {
            "uri": "/study/scriptures/pgp/moses/7",
            "title": "Mosesi 7",
            "data_type": "chapter",
            "chapter_name": "Chitsauko 7",
            "chapter_summary": [
                "Enoki anodzidzisa, anotungamira vanhu, uye anosudurudza makomo—Guta reZioni rinomiswa—Enoki anofanoona kuuya kweMwanakomana weMunhu, mupiro wake werudzikinuro, nokumuka kuvakafa kweVatendi—Anofanoona kuDzorerwa kweVhangaeri, Kuungana, Kuuya kweChipiri, nokudzoka kweZioni."
            ],
            "subtitle": [
                "(Zvita 1830)"
            ],
            "verses": [
                {
                    "number": 1,
                    "text": "Uye zvakaitika kuti Enoki akaramba achitaura, achiti: Tarisai, baba wedu Adama akadzidzisa zvinhu izvi, uye vazhinhji vakatenda uye vakave vana komana vaMwari, uye vazhinji havana kutenda, uye vakafa vari muzvivi zvavo, uye varikutarisa nokutya, nokushungurudzwa nokuti kushatirwa kwakaipa kwaMwari kuchadirwa pavari."
                },
                {
                    "number": 2,
                    "text": "Uye kubvira panguva iyoyo Enoki akatanga kuporofita, achiti kuvanhu: Pandakanga ndichifamba, uye ndimire panzvimbo inonzi Mahuja, uye ndakachema kuna Ishe, kwakauya izwi rakabva kudenga, richiti—Tendeuka, uye ukwire pagomo rinonzi Simeoni."
                },
                {
                    "number": 3,
                    "text": "Uye zvakaitika kuti ndakatendeuka ndikakwira pagomo iroro; uye ndimire pagomo iri, ndakaona matenga achizuruka, uye ndikapfekedzwa nokubwinya;"
                },
                {
                    "number": 4,
                    "text": "Uye ndakaona Ishe; uye vakamira pamberi peuso hwangu, uye vakataura neni, kana sekutaura kunoita munhu nemumwe munhu, takatarisana; uye vakati kwandiri: Tarisa, uye tichakuratidza nyika kwenguva yezvizvarwa zvizhinji."
                },
                {
                    "number": 5,
                    "text": "Uye zvakaitika kuti ndakaona nhika yeShumu, uye onai, vanhu vakuru vaigara mumatende, vaive vanhu veShumu."
                },
                {
                    "number": 6,
                    "text": "Uye zvakare Ishe vakati kwandiri: Tarisa; uye ndikatarisa nechekuchamhembe, uye ndikaona vanhu veKanani, vaigara mumatende."
                },
                {
                    "number": 7,
                    "text": "Uye Ishe vakati kwandiri: Porofita; uye ini ndikaporofita ndichiti: Tarisai vanhu veKanani, avo vakawanda, vachaenda muzvipfeko zvehondo kunorwisa vanhu veShumu, uye vachavauraya zvekuti vachabva vaparara zvachose; uye vanhu veKanani vachapatsanurana munyika imomu, uye nyika yacho ichave isinga bereki, isina michero, uye hakuna vamwe vanhu vachagaramo asi vanhu veKanani;"
                },
                {
                    "number": 8,
                    "text": "Nokuti tarisai, Ishe vachatuka nyika iyi nokupisa kwakanyanya, uye kusabereka kwayo kuchaenda narinhi; uye pakave nekusviba kwakauya pane vose vana vaKanani, zvekuti vakashorwa pakati pevanhu vose."
                },
                {
                    "number": 9,
                    "text": "Uye zvakaitika kuti Ishe vakati kwandiri: Tarisa; uye ndikatarisa, uye ndikaona nyika yeSharoni, nenyika yaEnoki, nenyika yaOmuna, nenyika yaHeni, nenyika yaShemi, nenyika yaHana, nenyika yaHanania, nevanhu vacho vose vaigaramo;"
                },
                {
                    "number": 10,
                    "text": "Uye Ishe vakati kwandiri: Enda kuvanhu ava, uye unoti kwavari—Tendeukai, potse ndingabude ndikavarova nechituko, uye vakafa."
                },
                {
                    "number": 11,
                    "text": "Uye akandipa murairo kuti ndibhabhatidze muzita raBaba, reMwanakomana, uyo azere nenyasha nechokwadi, nereMweya Mutsvene, uyo unopupura nezvaBaba neMwanakomana."
                },
                {
                    "number": 12,
                    "text": "Uye zvakaitika kuti Enoki akaramba achidaidzira kuvanhu vose, kunze kwevanhu veKanani kuti vatendeuke."
                },
                {
                    "number": 13,
                    "text": "Uye rwakanga rwakakura zvikuru rutendo rwaEnoki, zvekuti akatungamira vanhu vaMwari, uye vavengi vavo vakauya kuzorwa navo; uye akataura izwi raIshe, uye pasi pakandengendeka, uye makomo akatiza, kunyangwe zvaive maererano nokutaura kwakwe; uye hova dzemvura dzikabviswa mugwara radzo; uye kudzvova kweshumba kukanzwika kubva murenje; uye ose marudzi akatya zvikuru, rakanga rakasimba chaizvo izwi raEnoki, nerurimi rwaive nesimba urwo Mwari rwavakanga vamupa."
                },
                {
                    "number": 14,
                    "text": "Ipapo pakabudawo nyika kubva muhudzami hwegungwa, uye vavengi vevanhu vaMwari vakave nekutya kukuru, zvekuti vakatiza vakanomira vave kure uye vakaenda panyika yakabuda muhudzami hwegungwa."
                },
                {
                    "number": 15,
                    "text": "Uye varume vahombe vemunyika naivo, vakamira kure, uye kukaenda kutukwa kune vose vanhu vairwa naMwari;"
                },
                {
                    "number": 16,
                    "text": "Uye kubvira panguva iyoyo kwakave nehondo iyoyo nokudeuka kweropa pakati pavo; asi Ishe vakauya vakagara nevanhu vake, uye ivo vakagara mukururama."
                },
                {
                    "number": 17,
                    "text": "Kutya Ishe kwakave pamarudzi ose, kubwinya kwaIshe kwakanga kuri kukuru, kwaive pavanhu vake. Uye Ishe vakaropafadza nyika, uye vakaropafadzwa vave mumakomo, nemunzvimbo dzakakwirira, uye vakabudirira."
                },
                {
                    "number": 18,
                    "text": "Uye Ishe vakadaidza vanhu vavo kuti Zioni, nokuti vakanga vaine mwoyo mumwechete nepfungwa imwechete, uye vachigara muururami; uye pakanga pasina murombo pakati pavo."
                },
                {
                    "number": 19,
                    "text": "Uye Enoki akaenderera mberi nokuparidza kwake muururami kune vanhu vaMwari. Uye zvakaitika kuti mumazuva ake akavaka guta rakadaidzwa kuti Guta reHutsvene kunyangwe Zioni."
                },
                {
                    "number": 20,
                    "text": "Uye zvakaitika kuti Enoki akataura naIshe; uye akati kuna Ishe: Chokwadi Zioni ichagara isina chinoiwana narinhi. Asi Ishe vakati kuna Enoki: Zioni ini ndairopafadza, asi vanhu vakasara ndakavatuka."
                },
                {
                    "number": 21,
                    "text": "Uye zvakaitika kuti Ishe vakaratidza Enoki vose vagari vepasi; uye akatarisa, uye tarisai Zioni, mukufamba kwenguva yakatorwa ikaenda kudenga. Uye Ishe vakati kuna Enoki: Tarisa nzvimbo yangu yandigere narinhi."
                },
                {
                    "number": 22,
                    "text": "Uye Enoki akaonawo vakasara vevanhu vaive vanakomana vaAdama; uye vaive vakasangana vose vembeu yaAdama kunze kwembeu yaKaini, nokuti mbeu yaKaini vaive vatema, uye vakanga vasina nzvimbo pakati pavo."
                },
                {
                    "number": 23,
                    "text": "Uye mushure mukunge Zioni yatorwa kudenga, Enoki akaona, uye tarisai, marudzi ose enyika aive pamberi pake;"
                },
                {
                    "number": 24,
                    "text": "Uye pakauya chizvarwa pamusoro pechizvarwa; uye Enoki aive pamusoro akasimudzwa uye kunyangwe pachipfuva chaBaba, necheMwanakomana weMunhu; uye tarisai, simba raSatani rakave pamusoro pose penyika."
                },
                {
                    "number": 25,
                    "text": "Uye akaona ngirozi dzichidzika kubva kudenga; uye akanzwa izwi guru richiti: Nhamo, nhamo kuvagari vepasi."
                },
                {
                    "number": 26,
                    "text": "Uye akaona Satani; uye akanga aine zingetani guru muruoko rwake, uye rwakafukidza pamusoro pose penyika nerima; uye akatarisa kumusoro uye akaseka, uye ngirozi dzake dzikafara."
                },
                {
                    "number": 27,
                    "text": "Uye Enoki akaona ngirozi dzichidzika kubva kudenga, dzichipa uchapupu pamusoro paBaba neMwanakomana; uye Mweya Mutsvene ukawira pane vazhinji, uye vakabatwa nemasimba ekudenga vakapinzwa muZioni."
                },
                {
                    "number": 28,
                    "text": "Uye zvakaitika kuti Mwari vedenga vakatarisa pane vakasara vevanhu, uye vakachema; uye Enoki akazvipupura, achiti: Zvinoitika sei kuti matenga acheme, uye agodonhedza misodzi yawo semvura iri kunaya mumakomo?"
                },
                {
                    "number": 29,
                    "text": "Uye Enoki akati kuna Ishe: Zvinoitika sei kuti imi mungacheme, tichiona kuti muri mutsvene, uye kubva kune kose kusingaperi kusvika kusingaperi kose."
                },
                {
                    "number": 30,
                    "text": "Uye dai zvaiitika kuti munhu averenge mhunze dzevhu, hongu, mamirioni enyika dzakawanda akadai hakwaive kutanga kwekuverenga zvamakasika; uye micheka yenyu ichiri kutambanudzwa, uye asi imi muchiriko, nechifuva chenyu chiriko; nemiwo makarurama; imi muzere netsistsi nemwoyo chena;"
                },
                {
                    "number": 31,
                    "text": "Uye matora Zioni mukaiisa pachipfuva chenyu, kubva kune zvamakasika zvose, kubva kwose kokusingapere kusvika kwose kwekusingapere; uye pasina asi runyararo, kururamisa, uye chokwadi ndimo munzvimbo yechigaro chenyu cheumambo; uye tsitsi dzichienda pamberi penyu uye dzingasave nemagumo; zvinoitika sei kuti mungacheme?"
                },
                {
                    "number": 32,
                    "text": "Ishe vakati kuna Enoki: Tarisa ava hama dzako hunyanzvi hwemaoko angu, uye ndakavapa ruzivo rwavo, muzuva randakavasika; uye muBindu reEdeni, ndakapa munhu kuti azvisarudzire."
                },
                {
                    "number": 33,
                    "text": "Uye kuhama dzako ndikati, uye vakapihwawo murairo kuti vanofanira kudanana, uye kuti vasarudze ini, Baba vawo; asi tarisai, havana rudo, uye vanovenga ropa ravo;"
                },
                {
                    "number": 34,
                    "text": "Uye moto wokushatirwa kwangu watungidzirwa ivo; uye mukushatirwa kwangu kunopisa ndichatumira mafashamu zhinji kwavari; nokuti kushatirwa kwangu kunotyisa kwakatungidzirwa ivo."
                },
                {
                    "number": 35,
                    "text": "Tarisai, ndini Mwari; Murume weHutsvene ndiro zita rangu; Murume weKuraira ndiro zita rangu; uye Vasinamagumo Vokusingaperi izita ranguwo."
                },
                {
                    "number": 36,
                    "text": "Nokudaro, ndinogona kutambanudza maoko angu uye ndikamisa kwose kusika kwandakaita; uye ziso rangu anogona kuzvibayawo, uye mukati mehunyanzvi hwemaoko angu hapana kuve nokuipa kwakanyanya sekuri mukati mehama dzako."
                },
                {
                    "number": 37,
                    "text": "Asi tarisai, zvitadzo zvavo zvichave pamisoro yemadzibaba avo; Satani achave baba wavo, uye kusuwa kuchave kutambudzika kwavo; uye matenga ose achavachemera, kunyangwe hwose hunyanzvi hwemaoko angu; nokudaro matenga haangachemi here, nokuona kuti ava vachatambudzika?"
                },
                {
                    "number": 38,
                    "text": "Asi tarisai, ava pane maziso ako vachafa mumafashumu; uye tarisai, ndichavapfigira; ndakavagadzirira torongo."
                },
                {
                    "number": 39,
                    "text": "Uye uyo wandakasarudza akateterera pameso pangu. Nokudaro, anotambudzikira zvitadzo zvavo; kana vari vanozotendeuka muzuva iro wangu Akasarudzwa achadzokera kwandiri, uye nemuzuva ravachange vari mukurwadziwa;"
                },
                {
                    "number": 40,
                    "text": "Nokudaro, pamusana pezvitadzo matenga achachema, hongu, nehunyanzvi hwose hwemaoko angu."
                },
                {
                    "number": 41,
                    "text": "Uye zvakaitika kuti Ishe vakataura kuna Enoki, uye akaudza Enoki zvinhu zvose zvaiitwa nevana vevanhu; nokudaro Enoki akaziva, akatarisa kuipa kwavo, nekusuwa kwavo, uye akachema akatambanudza maoko ake, uye mwoyo wake wakatutuma zvakapamhama sekusingaperi, uye hura hwake hwakachemerera, nokusingapere kwose kukazunguzika."
                },
                {
                    "number": 42,
                    "text": "Uye Enoki naiyewo akona Noa, nemhuri yake; kuti vana vose vevanakomana vaNoa vaifanira kuponeswa neruponeso rwenyama;"
                },
                {
                    "number": 43,
                    "text": "Nokudaro Enoki akaona kuti Noa akavaka areka; uye nokuti Ishe vakafadzwa nayo, uye vakaibata mumaoko avo; asi pane vakasara vevakaipa mafashamu akauya uye akavamedza."
                },
                {
                    "number": 44,
                    "text": "Uye Enoki paakaona izvi, akanzwa kurwadza kwemwoyo akachema pamusana pehama dzake, uye akati kumatenga: Ndicharamba kunyaradzwa; asi Ishe vakati kuna Enoki: Simudza mwoyo wako; uye ufare; utarise."
                },
                {
                    "number": 45,
                    "text": "Uye zvakaitika kuti Enoki akatarisa; uye kubva kuna Noa, akaona dzose mhuri dzepasi; uye akachema kuna Ishe, achiti: Zuva raIshe richauya rinhi? Ropa revakarurama richadeurwa rinhi, kuti vose avo vanochema vagogona kuti vacheneswe uye nokuwana upenyu hwokusingaperi?"
                },
                {
                    "number": 46,
                    "text": "Uye Ishe vakati: Richave mukukwana kwenguva, mumazuva ehuipi nokutsividza."
                },
                {
                    "number": 47,
                    "text": "Uye tarisai, Enoki akaona zuva rekuuya kweMwanakomana weMunhu, kunyangwe munyama; uye mweya wake ukafara, achiti: Wakarurama asimudzwa, Gwayana rauraiwa kubva kumavambo enyika; uye kuburikidza nerutendo ndiri muchipfuva chaBaba, uye tarisai, Zioni ineni."
                },
                {
                    "number": 48,
                    "text": "Uye zvakaitika kuti Enoki akatarisa panyika; uye akanzwa izwi richibva muhura mayo, richiti: Nhamo, nhamo kwandiri, amai vevanhu; ndarwadziwa, ndaneta pamusana pekuipa kwevana vangu. Ndichazorora riini, uye kuti ndigogezwa tsvina yose iyo yakaenda ichibva pandiri? Musiki wangu anondichenesa rinhi, kuti ndizorore, uye kuti kurururama kwechinguvana kumbogara pameso pangu?"
                },
                {
                    "number": 49,
                    "text": "Uye Enoki paakanzwa nyika ichichema, akachema, uye akachema kuna Ishe achiti: Ishe, hamungandinzwirewo tsitsi panyika here? Hamungaropafadze vana vaNoa here?"
                },
                {
                    "number": 50,
                    "text": "Uye zvakaitika kuti Enoki akaramba achichema kuna Ishe achiti: Ndinokukumbirai Ishe, muzita rewenyu Mumwechete Akaberekwa, kunyangwe Jesu Kristu, kuti muve netsitsi kuna Noa nembeu yake, kuti nyika isazozarazve nemvura zhinji."
                },
                {
                    "number": 51,
                    "text": "Uye Ishe havaikwanisa kuramba; uye vakabvumirana naEnoki, uye vakapika kwaari nemhiko, kuti vachamisa mafashamu; kuti vaizodaidzira kuvana vaNoa;"
                },
                {
                    "number": 52,
                    "text": "Uye akatumira chiziviso chisingagone kushandurwa, kuti vakasara vembeu yake vanofanira kunge vachiwanikwa nguva dzose pakati pemarudzi ose, nyika ichakamira;"
                },
                {
                    "number": 53,
                    "text": "Uye Ishe vakati: Akaropafadzwa uyo anoti kuburikidza nembeu yake Mesia achauya; nokuti anoti—Ndini Mesia, Mambo weZioni, Dombo reDenga, iro rakapamhama sekusingapere; ani zvake anouya nepamusuwo uye akakwira nepaneni haapunzike; nokudaro, vakaropafadzwa avo vandataura nezvavo, nokuti vachauya nedzimbo dzerufaro rwusingaperi."
                },
                {
                    "number": 54,
                    "text": "Uye zvakaitika kuti Enoki akachema kuna Ishe achiti: Kana Mwanakomana weMunhu achiuya ari munyama, nyika ichazorora here? Ndinokukumbirai, ndiratidzei zvinhu izvi."
                },
                {
                    "number": 55,
                    "text": "Uye Ishe akati kuna Enoki: Tarisa, uye akatarisa uye akaona Mwanakomana weMunhu akasimudzwa pamuchinjikwa, mutsika yevanhu;"
                },
                {
                    "number": 56,
                    "text": "Uye akanzwa izwi guru; uye matenga akadzikatirwa; uye zvose zvisikwa zvaMwari zvakachema; uye nyika ikagomera; uye matombo akatsemuka; uye vatendi vakamuka, uye vakagadzwa korona kuruoko rwerudyi rweMwanakomana weMunhu, nengundu dzekubwinya;"
                },
                {
                    "number": 57,
                    "text": "Uye sekuwanda kwemweya yose yakange iri mutirongo yakamuka, uye yakabuda ikamira kuruoko rwerudyi rwaMwari; uye vakasara vakasiiwa vari mungetani dzerima kusvika zuva guru rekutongwa."
                },
                {
                    "number": 58,
                    "text": "Uye zvakare Enoki akachema uye akadaidzira kuna Ishe achiti: Nyika ichazorora rinhi?"
                },
                {
                    "number": 59,
                    "text": "Uye Enoki akaona Mwanakomana weMunhu achikwira kumusoro kuna Baba; uye akadaidza kuna Ishe achiti: Hamuchazouya zvakare panyika here? Nokuti kana muri Mwari, uye ini ndinokuzivai, uye imi makapika kwandiri, uye mukanditaurira kuti ndinofanira kukumbira muzita rewenyu Mumwechete Akaberekwa; makandisika, uye mukandipa ini mvumo kuchigaro chenyu, uye kwete yangu ini, asi kuburikidza nenyasha dzenyu; nokudaro, ndinobvunza kwamuri kuti hamuchauya zvakare here panyika."
                },
                {
                    "number": 60,
                    "text": "Uye Ishe vakati kuna Enoki: Sekuve mupenyu kwandiri, kunyangwe saizvozvo ndichauya mumazuva ekupedzisira, mumazuva ekuipa nekutsividza, kuzadzikisa mhiko iyo yandakaita kwauri maererano nevana vaNoa;"
                },
                {
                    "number": 61,
                    "text": "Uye zuva richauya rekuti nyika ichazorora, asi risati rasvika, matenga achaitwa matema, uye chidzitiro cherima chichafugidza nyika; uye matenga achazunguzuka, uye kana nenyika; uye kutambudzika kukuru kuchavepo pakati pevana vevanhu, asi vanhu vangu ndichavachengetedza;"
                },
                {
                    "number": 62,
                    "text": "Uye ndichatumira kururama pasi kubva kudenga; uye chokwadi ndichatumira kubva munyika, kuzopupura pamusoro pewangu Mumwechete Akaberekwa; kumuka kwake kuvakafa; hongu, nokumukawo kuvakafa kwevose vanhu; uye kururama nechokwadi ndichaita kuti kutsvaire nyika kuita semafashamu, kuti ndiunganidze vakasarudzwa vangu kubva kumativi mana epasi vachienda kunzvimbo yandichagadzira, Guta Dzvene, kuti vanhu vangu vagosunga zviuno zvavo, uye vachitarisira nguva yekuuya kwangu; nokuti ndipo pachave netabernakeri iyo ichadaidzwa kuti Zioni, Jerusarema Idzva."
                },
                {
                    "number": 63,
                    "text": "Uye Ishe vakati kuna Enoki: Zvino ndipo iwe neguta rako rose pauchasangana navo, uye isu tichivagashira muzvipfuva zvedu, uye ivo vachitiona; uye tichawira pamitsipa yavo, uye ivo vachawira pamitsipa yedu, uye tichatsvodana;"
                },
                {
                    "number": 64,
                    "text": "Uye ipapo ndipo pachave nemusha wangu, uye uchave Zioni, iyo ichabva muzvisikwa zvose zvandakaita; uye kwenguva inoita chiuru chemakore nyika ichazorora."
                },
                {
                    "number": 65,
                    "text": "Uye zvakaitika kuti Enoki akaona zuva rekuuya kweMwanakomana weMunhu, mumazuva ekupedzisira, kuzogara pano pasi mukururama kwenguva inoita chiuru chemakore;"
                },
                {
                    "number": 66,
                    "text": "Asi iroro risati rasvika akaona kutambudzika kukuru pakati pevakaipa; uye akaonawo gungwa, kuti riri kutambudzika, uye mwoyo yevanhu ichikundikana, vachitarisira nokutya kutonga kwaSamasimba Mwari, uko kuchauya kune vakaipa."
                },
                {
                    "number": 67,
                    "text": "Uye Ishe vakaratidza Enoki zvose zvinhu, kunyangwe kusvika kumagumo enyika; uye akaona zuva revakarurama, nguva yekununurwa kwavo, uye nokugashira kuzara kwerufaro;"
                },
                {
                    "number": 68,
                    "text": "Uye ose mazuva eZioni, mumazuva aEnoki, aive mazana matatu uye ane makumi matanhatu nemashanu emakore."
                },
                {
                    "number": 69,
                    "text": "Uye Enoki nevanhu vake vose vakafamba naMwari, uye akanga achigara pakati peZioni; uye zvakaitika kuti Zioni yakange isiri, nokuti Mwari vakaigashira muchipfuva chavo; uye kubvira ipapo pakafamba izwi raiti Zioni Yatiza."
                }
            ]
        },
        "/study/scriptures/pgp/moses/8": {
            "uri": "/study/scriptures/pgp/moses/8",
            "title": "Mosesi 8",
            "data_type": "chapter",
            "chapter_name": "Chitsauko 8",
            "chapter_summary": [
                "Metusara anoporofita—Noa nevanakomana vake vanoparidza vhangeri—Kuipa kukuru kunovepo—Kudaidzira kutendeuka hakuteererwe—Mwari vanotsidzira kuti nyama yose iparadzwe neMafashamu."
            ],
            "subtitle": [
                "(Kukadzi 1831)"
            ],
            "verses": [
                {
                    "number": 1,
                    "text": "Uye mazuva ose aEnoki aiva mazana mana nemakumi matatu emakore."
                },
                {
                    "number": 2,
                    "text": "Uye zvakaitika kuti Metusara, mwanakomama waEnoki, haana kutorwa, kuti zvibvumirano zvaIshe zvizadzikiswe, izvo vakabvumirana zvechokwadi naEnoki kuti Noa akafanira kuve muchero wechiuno chake."
                },
                {
                    "number": 3,
                    "text": "Uye zvakaitika kuti Metusara akaporofita kuti kubva muchiuno chake muchabuda hwose umambo hwepasi (kuburikidza naNoa), uye akatora kubwinya kukave kwake."
                },
                {
                    "number": 4,
                    "text": "Uye kwakauya nzara huru munyika, uye Ishe vakatuka pasi nokutuka kunorwadza, uye vazhinji vevagari vemo vakafa."
                },
                {
                    "number": 5,
                    "text": "Uye zvakaitika kuti Metusara akararama kwezana nemakumi masere emakore, uye akabereka Rameki;"
                },
                {
                    "number": 6,
                    "text": "Uye Metusara akararama, mushure mekubereka Rameki, mazana manomwe nemakumi masere nemaviri emakore, akabereka vanakomana nevanasikana;"
                },
                {
                    "number": 7,
                    "text": "Uye ose mazuva aMetusara aive mazana mapfumbabwe nemakumi matanhatu nemapfumbabwe emakore, uye akafa."
                },
                {
                    "number": 8,
                    "text": "Uye Rameki akagara kwezana nemakumi masere nemaviri emakore, uye ndokubereka mwanakomana,"
                },
                {
                    "number": 9,
                    "text": "Uye akadaidza zita rake kuti Noa, achiti: Uyu mwanakomana achatinyaradza pane zvebasa redu nokushanda nemaoko edu, pamusana pevhu ratukwa naIshe."
                },
                {
                    "number": 10,
                    "text": "Uye Rameki akagara, mushure mekubereka Noa, mazana mashanu nemakumi mapfumbamwe ane mashanu emakore, uye akabereka vanakomana nevanasikana;"
                },
                {
                    "number": 11,
                    "text": "Uye ose mazuva aRameki aive mazana manomwe nemakumi manomwe ane manomwe emakore, uye akafa."
                },
                {
                    "number": 12,
                    "text": "Uye Noa aive nemazana mana nemakumi mashanu emakore, uye akabereka Jafeti; uye mushure memakumi mana nemaviri emakore akabereka Shemi nemukadzi akanga ari amai vaJafeti, uye ave nemazana mashanu ekuberekwa ndipo paakabereka Hami."
                },
                {
                    "number": 13,
                    "text": "Uye Noa nevanakomana vake vakateerera kuna Ishe, uye vakaita hany’a, uye vakadaidzwa kunzi vanakomana vaMwari."
                },
                {
                    "number": 14,
                    "text": "Uye vanhu ava pavakatanga kuwanda pamusoro penyika, uye vanasikana vakazvarwa kwavari, vanakomama vevanhu vakaona kuti vanasikana avo vakanga vakanaka, uye vakavatora kuvaita vakadzi, kunyangwe sezvavakasarudza."
                },
                {
                    "number": 15,
                    "text": "Uye Ishe vakati kuna Noa: Vanasikana vevanakomana vako vazvitengesa; nokuti tarisai kushatirwa kwangu kwatungidzirwa vanakomana vevanhu, nokuti havateerere kuzwi rangu."
                },
                {
                    "number": 16,
                    "text": "Uye zvakaitika kuti Noa akaporofita, uye akadzidzisa zvinhu zvaMwari, kunyangwe sezvazvakange zvakaita pakutanga."
                },
                {
                    "number": 17,
                    "text": "Uye Ishe vakati kuna Noa: Mweya wangu hauchagara uchishingaira nemunhu, nokuti achaziva kuti yose nyama ichafawo; asi mazuva ake achave zana nemakumi maviri emakore; uye kana vanhu vakasatendeuka, ndichatumira mafashamu kwavari."
                },
                {
                    "number": 18,
                    "text": "Uye mumazuva iwayo maive nevanhu vahombe munyika, uye vakatsvaga Noa kuti vatore upenyu hwake; asi Ishe vakange aina Noa, uye simba raIshe raive paari."
                },
                {
                    "number": 19,
                    "text": "Uye Ishe vakagadza Noa maererano nehurongwa hwake, uye vakamuraira kuti aende uye kunoparidza Vhangeri ravo kuvana vevanhu, kunyangwe sekupihwa kwarakaitwa kuna Enoki."
                },
                {
                    "number": 20,
                    "text": "Uye zvakaitika kuti Noa akadaidza kuvana vevanhu kuti vatendeuke, asi havana kuda kunzwa mazwi ake;"
                },
                {
                    "number": 21,
                    "text": "Uye zvakare, mushure mekunge vamunzwa, vakauya kwaari, vachiti: Tarisai, tiri vanakomana vaMwari; hatina kunozvitorera here vanasikana vevanhu? Uye hatizi kudya tichinwa here, nokuroora nokupa mukuroorana here? Asi vakadzi vedu vanotizvarira vana, uye vamwechetevo varume vanotyisa, uye vakafanana nevarume vekare, varume vemukurumbira mukuru. Uye havana kuda kunzwa kumazwi aNoa."
                },
                {
                    "number": 22,
                    "text": "Uye Mwari vakaona kuti kuipa kwevanhu kwakanga kwakura munyika; uye wose munhu akanga akasimudzirwa mune zvaaiona zvepfungwa dzemwoyo wake, zviri zvakaipa chete nguva dzose."
                },
                {
                    "number": 23,
                    "text": "Uye zvakaitika kuti Noa akaramba achiparidza kuvanhu, achiti: Inzwai, uye mupe hanya kumazwi angu;"
                },
                {
                    "number": 24,
                    "text": "Tendai uye mutendeuke kuzvitadzo zvenyu uye mubhabhatidzwe muzita raJesu Kristu, Mwanakomana waMwari, kunyangwe semadzibaba edu, uye muchagashira Mweya Mutsvene, kuti muwane zvinhu zvose zvaratidzwa; uye kana musina kuita izvi mafashamu ichauya pamuri; zvakadaro havana kuteerera."
                },
                {
                    "number": 25,
                    "text": "Uye zvakatendeudza Noa, uye mwoyo wake ukarwadza kuti Ishe vakanga vaita munhu panyika, uye zvakamusuwisa mumwoyo."
                },
                {
                    "number": 26,
                    "text": "Uye Ishe vakati: Ndichaparadza munhu uyo wandakasika, kubva pamusoro penyika, zvose munhu nemhuka, nezvinhu zvinokambaira, neshiri dzedenga, nokuti zvinotendeudza Noa kuti ndakazvisika, uye kuti ndakazviita; uye adaidza kwandiri; nokuti vari kutsvaga upenyu hwake."
                },
                {
                    "number": 27,
                    "text": "Uye Noa akawana nyasha mumaziso aIshe; nokuti Noa akanga ari munhu akarurama, uye akakwana muchizvarwa chake; uye aifamba naMwari; sezvaiitawo vanakomana vake vatatu, Shemi, Hami, naJafeti."
                },
                {
                    "number": 28,
                    "text": "Nyika yakanga yaora pamberi paMwari, uye yakange izere kurwisana."
                },
                {
                    "number": 29,
                    "text": "Uye Mwari vakatarisa panyika, uye, tarisai, yakange yakaipa, nokuti nyama yose yakanga yaipisa nzira yavo pamusoro penyika."
                },
                {
                    "number": 30,
                    "text": "Uye Mwari vakati kuna Noa: Kupera kwenyama yose kwauya pamberi pangu, nokuti nyika izere nokurwisana, uye tarisai ndichaparadza yose nyama kubva panyika."
                }
            ]
        },
        "/study/scriptures/pgp/abr/1": {
            "uri": "/study/scriptures/pgp/abr/1",
            "title": "Abrahama 1",
            "data_type": "chapter",
            "chapter_name": "Chitsauko 1",
            "chapter_summary": [
                "Abrahama anotsvaga maropafadzo ehurongwa hwemadziteteguru—Anotambudzwa nemapirisita venhema vemuKardea—Jehova vanomuponesa—Mavambo nehurumende yeEgipita anotariswa."
            ],
            "book_title": "Bhuku raAbrahama",
            "subtitle": [
                "Zvakadudzirwa Kubva Pagwaro rePapapirasi, naJoseph Smith"
            ],
            "verses": [
                {
                    "number": 1,
                    "text": "Munyika yeMakardea, paigara madzibaba angu, ini Abrahama, ndakaona kuti zvaidiwa kuti ini ndiwane imwe nzvimbo yekugara;"
                },
                {
                    "number": 2,
                    "text": "Uye nokuwana kuine kufara nerunyararo nezororo kwandiri, ndakatsvaga maropafadzo emadzibaba, nekodzero iyo yekuti ndigadzwe kuti nditonge zvimwechetezvo; ndinge ndiri pachangu muteveri wekururama, ndichida zvakare kuti ndive iye aneruzivo rwukuru, nekuve muteveri mukuru vekururama, nekuve neruzivo rwukuru, nekuve baba wemarudzi mazhinji, jinda rerunyararo, uye ndichida kugashira kurairidzwa, nokuchengeta mirairo yaMwari, ndikave chaiye mugari wenhaka, Mupirisita wePamusoro, ndakabata kodzero yamadzibaba."
                },
                {
                    "number": 3,
                    "text": "Hwakapihwa kwandiri kubva kumadzibaba; hwakadzika huchibva kumadzibaba, kubvira pakutanga kwenguva, hongu, kunyangwe kubva pakutanga, kana kuvamba kwenyika kusati kwavepo, kusvika panguva ino, kunyangwe kodzero yedangwe, kana munhu wekutanga, uyo ari Adama, kana baba vekutanga, nekumadzibaba kusvika pandiri."
                },
                {
                    "number": 4,
                    "text": "Ndakatsvaga kudomwa kwangu kuHupirisita maererano nekusarudza kwaMwari kumadzibaba pamusoro pembeu."
                },
                {
                    "number": 5,
                    "text": "Madzibaba angu abva pakururama kwavo, nekumirairo mitsvene iyo Ishe Mwari vavo yavakanga vapa kwavari, vave mukunamata vamwari vevahedeni, vakaramba zvachose kunzwa kuzwi rangu;"
                },
                {
                    "number": 6,
                    "text": "Nokuti mwoyo yavo yakange yave pakuita zvakaipa, uye yakange yatendeukira yose kuna mwari waErikena, namwari waRibna, namwari waMamakira, namwari waKorashi namwari waFarao, mambo weEgipita;"
                },
                {
                    "number": 7,
                    "text": "Zvakadaro vakatendeudzira mwoyo yavo mukupira kwemahEdeni vachipira vana vavo kuzvifananidzo izvi zvisingataure, uye vakasanzwa kuzwi rangu, asi vakaedza kutora upenyu hwangu neruoko rwamupirisita waErikena. Mupirisita waErikena aivewo mupirisita waFarao."
                },
                {
                    "number": 8,
                    "text": "Zvino, panguva iyi yaive tsika yemupirisita waFarao, mambo weEgipita, kunoita mipiro pamusoro pearitari yakanga yakavakwa munyika yeKardea, kupira kune vamwari ava vasingazivikanwe, varume, vakadzi, nevana."
                },
                {
                    "number": 9,
                    "text": "Uye zvakaitika kuti mupirisita akaita mupiro kuna mwari waFarao, nekuna mwari waShagireri, kunyangwe netsika yemaEgipita. Zvino mwari waShagireri aiva zuva."
                },
                {
                    "number": 10,
                    "text": "Kunyangwe mupiro wekutenda wemwana mupirisita waFarao aiuitira paaritari iyo yakanga iri pachikomo chainzi Chikomo chaPotifari, kumusoro kwebani reOrishemu."
                },
                {
                    "number": 11,
                    "text": "Zvino mupirisita uyu akanga ambopira paaritari iyoyi mhandara nhatu pane imwe nguva, vakange vari vanasikana vaOnaita, aive wekuumambo achibva chaimo muchiuno chaHami. Mhandara idzi dzakapirwa pamusana pehunhu hwadzo; hadzaibvuma kupfugama pasi kunamata vamwari vemiti kana vematombo, nokudaro dzakaurairwa paaritari iyi, uye zvakaitwa netsika yemaEgipita."
                },
                {
                    "number": 12,
                    "text": "Uye zvakaitika kuti vapirisita vakandibata nehasha, kuti vandiurayewo, sezvavakaita mhandara dziya paaritari iyi uye kuti mugoziva atari iyi ndichakuisai kune zvakataurwa pakutanga kwezvinyorwa zvino."
                },
                {
                    "number": 13,
                    "text": "Yakaitwa nemufananidzo wemubhedha, seizvo zvaiwanikwa pakati pemaKardea, uye yakanga imire pamberi pavamwari vaErikena, Ribna, Mamakira, Korashi, uyewo namwari akanga akaita seuyo waFarao, mambo weEgipita."
                },
                {
                    "number": 14,
                    "text": "Kuti muwane kunzwisisa vamwari ava, ndakupai zvazvakanga zvakaita mumufananidzo kwekutanga, iri tsika yemifananidzo inodaidzwa neKardea Rarenosi, izvo zvinoreva zvinyorwa zvemufananidzo."
                },
                {
                    "number": 15,
                    "text": "Uye zvavakanga vachisimudza maoko avo pandiri, kuti vandipire nokutora upenyu hwangu, tarisai, ndakasimudza izwi rangu kuna Ishe Mwari vangu, uye Ishe vakateerera vakanzwa, uye vakandizadza nechiratidzo chaSamasimba, uye ngirozi yaMwari yakamira neni, uye pakarepo ikabva yasunungura majoto angu;"
                },
                {
                    "number": 16,
                    "text": "Uye izwi ravo rikauya kwandiri: Abrahama, Abrahama, tarisai, zita rangu ndiJehova, uye ndakunzwa, uye ndadzika kuzokununura, nokukutora kukubvisa mumba mababa vako, nekuhama dzako dzose, ndichikuisa munyika yausingazive yausina kumbonzwa nezvayo;"
                },
                {
                    "number": 17,
                    "text": "Uye izvi pamusana pekuti vatendeudza mwoyo yavo kubva kwandiri, kuti vanamate mwari waErikena, namwari waRibna, namwari waMamakira, uye namwari waKorashi, namwari waFarao, mambo weEgipita; nokudaro ndadzika kuti ndizovashanyira, nokuparadza uyo asimudza ruoko rwake kwauri, Abrahama, mwanakomana wangu, kuti atore upenyu hwako."
                },
                {
                    "number": 18,
                    "text": "Tarisai, ndichakutungamira neruoko rwangu, uye ndichakutora, kuti ndiise pauri zita rangu, kunyangwe Hupirisita hwababa vako, uye simba rangu richave pamusoro pako."
                },
                {
                    "number": 19,
                    "text": "Sezvakange zvakaita Noa ndizvo zvichaitawo newe; asi kuburikidza nebasa rako zita rangu richazivikanwa panyika nariini, nokuti ini ndiri Mwari wako."
                },
                {
                    "number": 20,
                    "text": "Tarisai, Chikomo chaPotifari chaive munyika yeUri, yeKardia. Uye Ishe vakapunza aritari yaErikena, neyavamwari venyika iyi, uye akavaparadza zvachose, uye akarova mupirisita zvekuti akafa; uye kukave nekuchema kukuru muKardea, uyewo nemudare raFarao; ari iye Farao zvinoreva kuti mambo weropa reumambo."
                },
                {
                    "number": 21,
                    "text": "Zvino mambo uyu weEgipita akanga ari chizvarwa vechiuno chaHami, uye akanga ari weropa remaKanani pakuzvarwa."
                },
                {
                    "number": 22,
                    "text": "Kubva muchizvarwa ichi makabva vose veEgipita, nokudaro ropa remaKanani rakachengetedzwa munyika iyi."
                },
                {
                    "number": 23,
                    "text": "Nyika yeEgipita iri yakatanga kuwanikwa nemukadzi, akanga ari mwanasikana waHami, nemwanasikana weEgipitasi, izvo muchiKardea zvinoreva kuti Egipita, izvo zvinoreva icho chinorambidzwa."
                },
                {
                    "number": 24,
                    "text": "Mukadzi uyu paakawana nyika iyi yakange iri mumvura ndokubva aisa vanakomana vake mavamumashure, uye zvakadaro, kubvira panaHami, pakubuda rudzi rwuya rwakachengetedza kutukwa munyika umu."
                },
                {
                    "number": 25,
                    "text": "Zvino hurumende yekutanga yeEgipita yakamiswa naFarao, mwanakomana mukuru waEgipitasi, mwanasikana waHami, uye zvakanga zviri maererano nemutowo wehurumende yaHami, iyo yakanga ichibva kuna baba ichienda kumwanakomana."
                },
                {
                    "number": 26,
                    "text": "Farao, ari akanga akarurama akamisa umambo hwake uye akatonga vanhu vake zvakangwara uye zvakanaka ose mazuva ake, achitsvaka zvikuru kutevedzera hurongwa huya hwakanga hwakamiswa nemadzibaba muzvizvarwa zvekutanga, mumazuva ekutanga kwekutonga kwekusiirana baba nemwanakomana, kunyangwe mukutonga kwaAdama, uyewo nekwaNoa, baba vake, uyo akamuropafadza nemaropafadzo epasi, nemaropafadzo eungwaru, asi akamutuka nezvemaererano neHupirisita."
                },
                {
                    "number": 27,
                    "text": "Zvino, Farao seaive wedzinza iro rakaita kuti asave nekodzero yeHupirisita, zvakadaro vanaFarao vaitoda kuzvitaura kuna Noa, kuburikidza naHami, nokudaro baba vangu vakabviswa nekunamata zvifananidzo zvavo;"
                },
                {
                    "number": 28,
                    "text": "Asi ndichaedza, mushure kuti nditsanangure nhoroondo ndichidzokera shure kubvira pandiri kusvika mukutanga kwekusika, nokuti zvinyorwa zvacho zvauya mumaoko angu, izvo zvandiinazvo kusvika nguva ino."
                },
                {
                    "number": 29,
                    "text": "Zvino, mushure mekunge mupirisita weErikena arohwa zvekuti akabva afa, kwakauya kuzadzikiswa kwezvinhu izvozvo izvo zvakanga zvataurwa kwandiri pamusoro penyika yeKardea, kuti kuchava nenzara munyika."
                },
                {
                    "number": 30,
                    "text": "Saizvozvo nzara yakatonga munyika yeKardea, uye baba vangu vakatambudzika nokurwadziwa pamusana penzara, uye vakatendeuka kubva mune chakaipa chavakanga vandifungira, chekutora upenyu hwangu."
                },
                {
                    "number": 31,
                    "text": "Asi zvinyorwa zvemadzibaba, kunyangwe zvemadzitete guru, pamusoro pekodzero yeHupirisita, Ishe Mwari vangu vakazvichengetesa mumaoko angu; nokudaro ruzivo rwekutanga kwekusikwa uyewo nerwepasi, nekwenyenyedzi, sekuziviswa kwazvakaitwa kumadzibaba, ndakazvichengeta kunyangwe kusvika nhasi, uye ndichaedza kunyora zvimwe zvezvinhu izvi muchinyorwa chino, kuitira zvizvarwa zvangu izvo zvichauya mushure mangu."
                }
            ]
        },
        "/study/scriptures/pgp/abr/2": {
            "uri": "/study/scriptures/pgp/abr/2",
            "title": "Abrahama 2",
            "data_type": "chapter",
            "chapter_name": "Chitsauko 2",
            "chapter_summary": [
                "Abrahama anobva muUri kuti aende kuKanani—Jehova anozviratidza kwaari paHarani—Ose maropafadzo evhangeri anovimbiswa kumbeu yake, nokuburikidza nembeu yake kune vose—Anoenda kuKanani uye achizoenda kuEgipita."
            ],
            "verses": [
                {
                    "number": 1,
                    "text": "Zvino Ishe Mwari vakaita kuti nzara irwadze munyika yeUri, zvekuti Harani, munin’na wangu, akafa; asi Tera, baba vangu, vakagara munyika yeUri, yavaKardia."
                },
                {
                    "number": 2,
                    "text": "Uye zvakaitika kuti ini, Abrahama, ndakatora Sarai kuve mukadzi wangu, uye Neho, munin’ina wangu, akatora Mirika kuve mukadzi wake, akanga ari mwanasikana waHarani."
                },
                {
                    "number": 3,
                    "text": "Zvino Ishe vakanga vati kwandiri: Abrahama, buda munyika yako, uye ubve kune verudzi rwako, nekumba kwababa vako, uende kunyika iyo yandichakuratidza."
                },
                {
                    "number": 4,
                    "text": "Nokudaro ndakasiya nyika yeUri, yemaKardia, ndichienda munyika yeKanani; uye ndakatora Roti, mwana wemunin’ina wangu, nemukadzi wake, naSarai mukadzi wangu, uyewo baba vangu vakatevera mushure mangu, kuenda kunyika yatakadaidza kuti Harani."
                },
                {
                    "number": 5,
                    "text": "Uye nzara yakaita shoma; uye baba vangu vakayeverwa muHarani uye vakagara imomo, sezvo vaive nezvipfuyo zvakawanda muHarani, uye baba vangu vakadzokera zvakare mukunamata zvifananidzo zvavo, nokudaro vakaramba vari muHarani."
                },
                {
                    "number": 6,
                    "text": "Asi ini Abrahama, naRoti, mwanakomana wemunin’ina wangu, takanamata kuna Ishe, uye Ishe vakazviratidza kwandiri, uye vakati kwandiri: Simuka, uye utore Roti newe; nokuti ndafunga kukubvisa muHarani, uye kukuita mushandi kuti utakure zita rangu munyika yausingazive iyo yandichapa kumbeu yako mushure mako kuti ive yavo zvisingaperi, kana vave kuteerera kuzwi rangu."
                },
                {
                    "number": 7,
                    "text": "Nokuti ndiri Ishe Mwari vako; ndinogara kudenga; nyika ndiyo chituru chetsoka dzangu; ndinotambanudza ruoko rwangu pamusoro pegungwa, uye rinoteerera izwi rangu; ndinoita kuti mhepo nemoto zvive ngorovhani yangu; ndinoti kumakomo—Ibva pano—uye tarisai, anotorwa nechamupupuri, nechinguvana pakarepo."
                },
                {
                    "number": 8,
                    "text": "Zita rangu ndiJehova, uye ndinoziva magumo kubva kwekutanga; nokudaro ruoko rwangu rwuchave pamusoro pako."
                },
                {
                    "number": 9,
                    "text": "Uye ndichaita newe rudzi rwukuru, uye ndichakuropafadza kupfuura mwero, uye ndigoita zita rako rikure pakati pemarudzi ose, uye iwe uchave maropafadzo kumbeu yako, kuti mumaoko avo vachatakura basa iri neHupirisita kumarudzi ose;"
                },
                {
                    "number": 10,
                    "text": "Uye ndichavaropafadza kuburikidza nezita rako; nokuti sevazhinji vachagashira Vhangeri iri vachadaidzwa nezita rako, uye vachaverengwa sembeu yako uye vachasimuka uye vachikuropafadza, sababa wavo."
                },
                {
                    "number": 11,
                    "text": "Uye ndicharopafadza avo vanokuropafadza, uye ndigotuka avo vanokutuka, uye mauri (kureva kuti, muHupirisita hwako), nembeu yako (kureva kuti Hupirisita hwako), nokuti ndinokupa ruvimbiso kuti kodzero iyi icharamba iri mauri, nembeu yako mushure mako (kureva kuti, mbeu yechokwadi kana mbeu yemuviri) dzose mhuri dzepasi dzicharopafadzwa kana nemaropafadzo eVhangeri, ayo ari maropafadzo eruponeso, kunyangwe upenyu hwokusingaperi."
                },
                {
                    "number": 12,
                    "text": "Zvino, mushure mekunge Ishe varegera kutaura kwandiri, uye vabvisa chiso chavo kwandiri, ndakati mumwoyo mangu: Muranda wenyu akakutsvagai muchokwadi; zvino ndakuwanai;"
                },
                {
                    "number": 13,
                    "text": "Makatumira ngirozi yenyu kuti izondibvisa kubva kuna vamwari veErikena, uye ndichaita zvakanaka kuteerera kuzwi renyu, nokudaro regai muranda wenyu asimuke uye abve murunyararo."
                },
                {
                    "number": 14,
                    "text": "Saka ini Abrahama, ndakabva sekutaura kwakanga kwaita Ishe kwandiri, uye Roti aineni; uye ini Abrahama, ndaive nemakore makumi matanhatu nemaviri ekuberekwa pandakabva ndichibuda muHarani."
                },
                {
                    "number": 15,
                    "text": "Uye ndakatora Sarai, uyo wandakatora kuti ave mukadzi wangu pandakanga ndiri muUri, muKardia, uye Roti, mwanakomana wemunin’ina wangu, nezvinhu zvedu zvose zvatakanga taunganidza, nemweya yatange tawana muHarani, uye ndokubva tauya munzira inoenda kunyika yeKanani, uye tichigara mumatende zvataiuya tiri munzira yedu;"
                },
                {
                    "number": 16,
                    "text": "Nokudaro, kusingapere ndokwaive kufuga kwedu nedombo redu neruponeso rwedu, pataifamba kubva kuHarani nenzira yekuJeshoni, tichiuya kunyika yeKanani."
                },
                {
                    "number": 17,
                    "text": "Zvino ini Abrahama, ndakavaka aritari munyika yeJeshoni, uye ndikaita mupiro kuna Ishe, uye ndakanamata kuti nzara ibviswe mumba mababa vangu, kuti vasaparare."
                },
                {
                    "number": 18,
                    "text": "Uye zvino takapfuura kubva kuJeshoni nemunyika tichienda kunzvimbo yainzi Sekemu; yakanga iri mumarenje eMore, uye takanga tatove mumiganhu yenyika yemaKanani, uye ndikapira mupiro ipapo mumapani eMore, uye ndikadaidza kuna Ishe nemwoyo wangu wose, nokuti takanga tatosvika munyika yerudzi urwu rwekunamata zvifananidzo."
                },
                {
                    "number": 19,
                    "text": "Uye Ishe vakazviratidza kwandiri mukupindura minamato yangu, uye vakati kwandiri: Kumbeu yako ndichapa nyika iyi."
                },
                {
                    "number": 20,
                    "text": "Uye ini Abrahama, ndakasimuka kubva panzvimbo yearitari iyo yandakanga ndavaka kuna Ishe, uye ndikabvapo ndichienda mugomo raive kumabvazuva kweBeteri, uye ndokudzika tende yangu ipapo, Beteri iri kumadokero, uye Hai iri kumabvazuva; uye ikoko ndakavaka imwe aritari kuna Ishe, uye ndikadaidza zvakare zita raIshe."
                },
                {
                    "number": 21,
                    "text": "Uye ini Abrahama, ndakafamba, ndichiramba ndichienda nechekumaodzanyemba; uye kwaive nenzara yairamba irimo munyika; uye ini, Abrahama, ndakafunga kudzika kuEgipita, kumbonogara ikoko, nekuti nzara yakatambudza zvikuru."
                },
                {
                    "number": 22,
                    "text": "Uye zvakaitika kuti pandakanga ndave pedyo nekupinda muEgipita, Ishe vakati kwandiri: Tarisai, Sarai, mukadzi wako, mukadzi akanaka chaizvo kumutarisa;"
                },
                {
                    "number": 23,
                    "text": "Nokudaro zvichaitika kuti, apo maEgipita vachamuona, vachati—Mukadzi wake; uye vokuuraya, asi vachamuchengeta ari mupenyu; nokudaro ona kuti waita uchidai:"
                },
                {
                    "number": 24,
                    "text": "Rega iye ati kumaEgipita, iye ihanzvadzi yako, uye mweya wako uchapona."
                },
                {
                    "number": 25,
                    "text": "Uye zvakaitika kuti ini Abrahama, ndakaudza Sarai, mukadzi wangu, zvose zvakanga Ishe vataura kwandiri—Nokudaro iti kwavari, ndinokumbira, uri hanzvadzi yangu, kuti zvive zvakanaka kwandiri kuitira iwe, uye mweya wangu uchapona pamusana pako."
                }
            ]
        },
        "/study/scriptures/pgp/abr/3": {
            "uri": "/study/scriptures/pgp/abr/3",
            "title": "Abrahama 3",
            "data_type": "chapter",
            "chapter_name": "Chitsauko 3",
            "chapter_summary": [
                "Abrahama anodzidza nezvezuva, mwedzi, nyenyedzi kuburikidza neUrimi neTumimi—Ishe vanoratidza kwaari mamiriro ekusingaperi emweya—Anodzidza nezveupenyu pasati pave nenyika, kufanogadzwa, kusikwa, kusarudzwa kweMununuri, uye magariro echipiri emunhu."
            ],
            "verses": [
                {
                    "number": 1,
                    "text": "Uye ini Abrahama, ndaive neUrimi neTumimi, iyo Ishe Mwari vangu vakanga vandipa, muUri yemaKardia;"
                },
                {
                    "number": 2,
                    "text": "Uye ndakaona nyenyedzi, kuti dzakanga dzakakura, uye nokuti imwe yadzo yakanga iri pedyo nechigaro chaMwari; uye kwakanga kuine zhinji huru kwazvo dzakange dziri pedyo nayo;"
                },
                {
                    "number": 3,
                    "text": "Uye Ishe vakati kwandiri: Idzi ndidzo dzimwe dzinotonga dzekutanga; uye zita rehuru yacho rinonzi Korobhu, nokuti iri pedyo neni, nokuti ndini Ishe Mwari vako: Ndaisa iyi kuti itonge dzose idzo dzinove nerudzi rumwechete seiyo yaumire pamusoro payo."
                },
                {
                    "number": 4,
                    "text": "Uye Ishe vakati kwandiri, neUrimi neTumimi, iyo Korobhu yakanga iri mutowo waIshe, maererano nenguva nemwaka wayo mukutenderera kwayo; kuti kutenderera kamwechete kwaive zuva rimwechete kuna Ishe, mutowo wavo wekuverenga, zinovechiuru chimwechete chemakore maererano nenguva yakadomerwa kune icho chaumire pamusoro. Uku ndiko kuverengwa kwenguva yaIshe, maererano nokuverenga kweKorobhu."
                },
                {
                    "number": 5,
                    "text": "Uye Ishe vakati kwandiri: Nyika iyo inove ndiyo chiedza chidiki, chidiki kune icho chinotonga masikati, kunyangwe cheusiku, chiri pamusoro kana kuti chikuru kupfuura icho pamusoro pacho pawakamira, pakuenzanisa, nokuti chinofamba nehurongwa zvishoma-shoma; izvi zviri mugwara nokuti chimire pamusoro penyika apo paumire, nokudaro kuyera kwacho nguva yacho hakuna kuwanda sehuhwandu hwemazuva, nezvemwedzi, nemakore."
                },
                {
                    "number": 6,
                    "text": "Uye Ishe vakati kwandiri: Zvino Abrahama, zvokwadi zviviri izvi zviripo, tarisai maziso ako anozviona; zviri kupihwa kwauri kuti uzive nguva dzekuverenga, nenguva dzakatarwa, hongu, nguva yakatarwa yenyika iyo ine pamusoro pawakamira, nenguva yakatarirwa kutonga masikati, nenguva yatarirwa chiedza chidiki icho chakatarirwa kutonga husiku."
                },
                {
                    "number": 7,
                    "text": "Zvino nguva yakatarirwa chiedza chidiki inguva refu sekuverengwa kwayo kupfuura kuverengwa kwenguva yenyika pamusoro paumire."
                },
                {
                    "number": 8,
                    "text": "Uye panove neizvi zvinhu zviviri zviripo, pachave nechimwe pamosoro pazvo, kureva kuti, pachave neimwe nyika kuverengwa kwenguva yayo kwakareba kupfuura zvakare;"
                },
                {
                    "number": 9,
                    "text": "Uye uku kuchave kuverengwa kwenguva yeimwe nyika pamusoro peimwe, kudakara wauya pedyo neKorobhu, iri iyo Korobhu iri maererano nekuverengwa kwenguva yaIshe; inove iyo Korobhu yakatarwa pedyo nechigaro chaMwari, kuti itonge dzose nyika idzo dzinove dzehurongwa humwechete sepawakamira."
                },
                {
                    "number": 10,
                    "text": "Zvinopihwa kwauri kuti uzive kuti nguva dzakatarwa dzenyenyedzi dzose idzo dzakaiswa kuti dzipe chiedza, kudakara iwe wauya pedyo nechigaro chekutonga chaMwari."
                },
                {
                    "number": 11,
                    "text": "Saka ini Abrahama, ndakataura naMwari Ishe, takatarisana, sekutaura kunoita munhu kune mumwe; uye vakanditaurira nezve mabasa akanga aitwa nemaoko avo;"
                },
                {
                    "number": 12,
                    "text": "Uye vakati kwandiri: Mwanakomana wangu, mwanakomana wangu (uye ruoko rwavo rwakanga rwakatambanudzwa), tarisai ndichakuratidza zvose izvi. Uye vakaisa ruoko rwavo pamaziso angu, ndikaona zvinhu izvo zvinove zvakaitwa nemaoko avo; zvaiva zvizhinji; uye zvikawanda pamberi pemaziso angu, uye handina kuona kwazvakagumira."
                },
                {
                    "number": 13,
                    "text": "Vakati kwandiri: Iyi iShineha, inove ndiyo zuva. Uye vakati kwandiri: Kokobhu, inove nyenyedzi. Uye vakati kwandiri: Orea, unove ndiwo mwedzi. Uye vakati kwandiri: Kokaubhemu, inoreva nyenyedzi zhinji, kana zvose zviyedza zvikuru, izvo zvaive muhudzikwa hwedenga."
                },
                {
                    "number": 14,
                    "text": "Uye hwakange huri husiku nguva yakataura Ishe mazwi aya kwandiri: Ndichaita kuti uwande, nembeu yako mushure mako, sezvakaita idzi; uye kana ukagona kuverenga huwandu hwejecha, ndomawandiro achaita mbeu yako."
                },
                {
                    "number": 15,
                    "text": "Uye Ishe vakati kwandiri: Abrahama, ndinoratidza zvinhu izvi kwauri musati maenda kuEgipita, kuti ugoparidza mazwi ose aya."
                },
                {
                    "number": 16,
                    "text": "Kana pakaita zvinhu zviviri, uye poita chimwe pamusoro pechimwe pachave nezvikuru kwazviri pamusoro pazvo; nokudaro Korobhu ndiyo huru kupfuura Kokaubhemu yose iyo yawaona, nokuti ndiyo iri pedyo pedyo neni kupfuura dzimwe."
                },
                {
                    "number": 17,
                    "text": "Zvino, kana paine zvinhu zviviri, chimwe chiri pamusoro pechimwe, uye mwedzi uri pamusoro penyika, zvino zvingangoita kuti nyika dzemuchadenga kana nyenyedzi ingangove pamusoro payo; uye hapana chinhu chekuti Ishe Mwari vako chavanoisa mumwoyo mavo kuti vaite asi vanotochiita."
                },
                {
                    "number": 18,
                    "text": "Kana zvakadaro kuti akaita nyenyedzi huru; sezvakare, kana paine mweya miviri, uye mumwe ugove unenjere kupfuura mumwe wakachenjera kupfuura mumwe, asi iyo mweya miviri iyi, kana dai mumwe wakachenjera kupfuura mumwe, haina mavambo; yakange iripo kare, ichave isina magumo, ichazovepo mushure, nokuti ndeye noraumu kana kokusingaperi."
                },
                {
                    "number": 19,
                    "text": "Uye Ishe vakati kwandiri: Izvi zvokwadi zviviri zviripo, kuti kune mweya miviri, mumwe uine njere neungwaru kupfuura mumwe; kuchave nemumwe une njere neungwaru kufuura yose; ndini Ishe Mwari vako, ndine njere neungwaru kupfuura yose."
                },
                {
                    "number": 20,
                    "text": "Ishe Mwari vako vakatumira ngirozi yavo kuzokubvisa mumaoko emupirisita weErikena."
                },
                {
                    "number": 21,
                    "text": "Ini ndinogara pakati pavo vose; ini zvino nokudaro ndauya pasi kwauri kuzotaura kwauri mabasa ayo akagadzirwa nemaoko angu, umo ungwaru hwangu hunopfuura vose, nokuti ndinotonga mumatenga kumusoro, nemunyika pasi, muungwaru hwose nekuenzanisa, pamusoro penjere neungwaru hwose hwakaonekwa nemaziso ako kubvira pakutanga; ndakadzika pakutanga pakati penjere neungwaru hwose hwawakaona."
                },
                {
                    "number": 22,
                    "text": "Zvino Ishe vakanga vandiratidza ini Abrahama, njere neungwaru hwakarongwa nyika isati yavepo; uye mukati mavo vose ava maive nevairemekedzwa nevakuru-vakuru;"
                },
                {
                    "number": 23,
                    "text": "Uye Mwari vakaona mweya iyi kuti yakanga yakanaka, uye vakamira pakati pavo, uye vakati: Ava ndichavaita vatongi vangu; nokuti vakamira mukati meavo vakanga vari mweya, uye vakaona kuti vakanga vakanaka; uye vakati kwandiri: Abrahama, iwe uri mumwe wavo; iwe wakasarudzwa usati wazvarwa."
                },
                {
                    "number": 24,
                    "text": "Uye pakamira mumwe pakati pavo akanga akaita saMwari, uye akati kune avo vakanga vainaye: Tichaenda pasi, nokuti pane nzvimbo ipapo, uye tichatora zvinhu izvi uye tichaita nyika apo ava vachagara;"
                },
                {
                    "number": 25,
                    "text": "Uye tichavayedza ipapo, kuti tione kuti vachaita here zvose zvinhu zviri zvipi Ishe Mwari vavo zvavachavaudza kuti vaite;"
                },
                {
                    "number": 26,
                    "text": "Uye avo vachachengeta nzvimbo yavo yekutanga vachapamhidzirwa; uye vasingachengete nzvimbo yavo yekutanga havazowana kubwinya muumambo humwechetewo neavo vanochengeta nzvimbo yekutanga yavo; uye avo vanochengeta nzvimbo yavo yechipiri vachawana kupamhidzirwa kwekubwinya kwavo pamisoro yavo nariini nariini."
                },
                {
                    "number": 27,
                    "text": "Uye Ishe vakati: Ndichatuma ani? Uye mumwe akapindura seMwanakomana weMunhu: Ndiri pano, nditumei. Uye mumwe akapindura akati: Ndiri pano nditumei. Uye Ishe vakati: Ndichatuma atanga."
                },
                {
                    "number": 28,
                    "text": "Uye wechipiri akashatirwa, uye akasachengeta nzvimbo yake yekutanga, pazuva iroro vazhinji vakatevera mushure make."
                }
            ]
        },
        "/study/scriptures/pgp/abr/4": {
            "uri": "/study/scriptures/pgp/abr/4",
            "title": "Abrahama 4",
            "data_type": "chapter",
            "chapter_name": "Chitsauko 4",
            "chapter_summary": [
                "VanaMwari vanoronga kusikwa kwenyika nehwose upenyu hurimo—Zvirongwa zvavo zvemazuva matanhatu ekusika zvinomiswa."
            ],
            "verses": [
                {
                    "number": 1,
                    "text": "Uye zvino Ishe vakati: Ngatiende pasi. Uye vakaenda pasi pakutanga, uye ivo zvichireva vanaMwari, vakaronga uye vakaumba matenga nenyika."
                },
                {
                    "number": 2,
                    "text": "Uye nyika, mushure mekunge yaumbwa, yakanga isina chinhu uye isina chiso chirimo, nokuti vakanga vasati vaumba chinhu asi nyika; uye rima raitonga pamusoro chehudzamu, uye Mweya wavanaMwari wakanga wakapararira pachiso chemvura."
                },
                {
                    "number": 3,
                    "text": "Uye ivo (vanaMwari) vakati: Ngakuve nechiedza; uye kukave nechiedza."
                },
                {
                    "number": 4,
                    "text": "Uye ivo (vanaMwari) vakanzwisisa chiedza, nokuti chakanga chajeka; uye vakapatsanura chiedza, kana kuti vakakonzera kuti chipatsanurwe, kubva kurima."
                },
                {
                    "number": 5,
                    "text": "Uye vanaMwari vakadaidza chiedza kuti Zuva, uye rima vakaridaidza kuti Usiku. Uye zvakaitika kuti kubvira manheru kusvika mangwanani vakadaidza kuti usiku, uye kubvira mangwanani kusvika manheru vakadaidza kuti zuva; uye uku ndiko kwaive kwekutanga, kana kuvamba, kweicho chavanoti zuva neusiku."
                },
                {
                    "number": 6,
                    "text": "Uye vanaMwari vakatiwo; Ngakuve nemukaha pakati pemvura, uye richipatsanura mvura kubva kumvura."
                },
                {
                    "number": 7,
                    "text": "Uye vanaMwari vakati vakaita mukaha, kuti upatsanure mvura yaive pasi pemukaha kubva pamvura yaive pamusoro pemukaha; uye zvakaitika saizvozvo, kana sekutaura kwavakanga vaita."
                },
                {
                    "number": 8,
                    "text": "Uye vanaMwari vakadaidza mukaha iwoyo kuti Denga. Uye zvakaitika kuti kubvira manheru kudakara mangwanani, vakadaidza kuti usiku; uye zvakaitika kuti kwaive kubvira mangwanani kusvika manheru kwavakadaidza kuti masikati; uye iyi yaive nguva yechipiri kekuti vadaidze husiku nemasikati."
                },
                {
                    "number": 9,
                    "text": "Uye vanaMwari vakataura vachiti: Mvura iri pasi pedenga ngaiungane pamwechete panzvimbo imwechete, uye nyika ngaiuye yakaoma; uye zvakaita saizvozvo sekutaura kwavakanga vaita;"
                },
                {
                    "number": 10,
                    "text": "Uye vanaMwari vakaitumidza zita nzvimbo yakaoma, Nyika; kuungana pamwechete kwemvura, vakaitumidza zita Mvura Huru; uye vanaMwari vakaona kuti vateererwa."
                },
                {
                    "number": 11,
                    "text": "Uye vanaMwari vakati: Ngatigadzirei nyika kuti iunze huswa; gwenzi rinobereka mhodzi; muti wemuchero unobereka muchero, yerudzi rwawo, mbeu yayo pachayo ichiburitsa yayo yakafanana naiyo pamusoro penyika; uye zvakaitika saizvozvo, kunyangwe sekutaura kwavakanga vaita."
                },
                {
                    "number": 12,
                    "text": "Uye vanaMwari vakaronga kuti nyika iunze uswa kubva kumbeu yawo, uye gwenzi kuunza gwenzi kubva kumbeu yaro, ichibereka mbeu kubva kurudzirwayo, nenyika ichiunza muti kubva kumbeu yavo, uchiita muchero iyo mbeu yacho ichigona chete kuunza, yerudzi rwayo, uye VanaMwari vakaona kuti vateererwa."
                },
                {
                    "number": 13,
                    "text": "Uye zvakaitika kuti vakaverenga mazuva; kubvira manheru kusvika mangwanani vakati usiku; uye zvakaitika, kubva mangwanani kusvika manheru vakati masikati; uye kakanga kari kechitatu."
                },
                {
                    "number": 14,
                    "text": "Uye vanaMwari vakaronga zviyedza mumukaha yedenga, uye vakaita kuti iganhure masikati kubva kuusiku; uye vakazvironga kuti zvive zviratidzo uye zvemwaka, nezvemazuva nemakore;"
                },
                {
                    "number": 15,
                    "text": "Uye vakazvironga kuti zvive mwenje munzvimbo yedenga kuti zvipe chiedza panyika; uye zvakaitika saizvozvo."
                },
                {
                    "number": 16,
                    "text": "Uye vanaMwari vakaronga zviyedza zvikuru zviviri, chiedza chikuru kuti chitonge masikati, uye chiedza chidiki kuti chitonge usiku; pamwe nechiedza chidiki vakaisawo nyenyedzi;"
                },
                {
                    "number": 17,
                    "text": "Uye vanaMwari vakazviisa munzvimbo yedenga, kuti zvipe chiedza panyika, nokutonga masikati neusiku, nekuita kuti zviganhure chiedza kubva murima."
                },
                {
                    "number": 18,
                    "text": "Uye vanaMwari vakatarisa zvinhu izvo zvavakanga vataura kusvika zvateerera."
                },
                {
                    "number": 19,
                    "text": "Uye zvakaitika kuti zvive kubvira manheru kusvika mangwanani kuti kwaive usiku; uye zvakaitika kuti zvaive kubvira mangwanani kusvika manheru kuti aive masikati; uye kakanga kari kechina."
                },
                {
                    "number": 20,
                    "text": "Uye vanaMwari vakati: Ngatigadzirei mvura kuti iunze zvakawanda zvisikwa zvinofamba zvine upenyu; neshiri, kuti dzigobhururuka pamusoro penyika munzvimbo isina chinhu yedenga."
                },
                {
                    "number": 21,
                    "text": "Uye vanaMwari vakagadzira mvura kuti iunze jekawacheka huru, uye nechose chisikwa chinofamba, izvo zvaiunzwa nemvura zvakawanda nerudzi rwazvo; nechose chine mapapiro mushure nerudzi rwazvo. Uye vanaMwari vakaona kuti vaizoteererwa, uye nokuti zano ravo rakanga rakanaka."
                },
                {
                    "number": 22,
                    "text": "Uye vanaMwari vakati: Tichazviropafadza, uye toita kuti zvibereke uye zviwande, uye zvigozadza mvura iri mugungwa kana mvura huru; uye nokuita kuti shiri dziwande munyika."
                },
                {
                    "number": 23,
                    "text": "Uye zvakaitika kuti aive manheru kusvika mangwanani avakadaidza kuti usiku; uye zvakaitika kuti kwaiva kubva mangwanani kusvika manheru kwakadaidza kuti masikati; uye kaive kechishanu."
                },
                {
                    "number": 24,
                    "text": "Uye vanaMwari vakagadzira nyika kuti zvisikwa zvipenyu zverudzi rwazvo, mombe nezvinhu zvinokambaira, nemhuka dzenyika mushure merudzi rwadzo; uye zvikaita saizvozvo, sekutaura kwavakanga vaita."
                },
                {
                    "number": 25,
                    "text": "Uye vanaMwari vakaronga nyika kuti iunze mhuka nerudzi rwadzo, nemombe nerudzi rwadzo, nechose chinokambaira pamusoro penyika nerudzi rwacho; uye vanaMwari vakaona kuti zvichateerera."
                },
                {
                    "number": 26,
                    "text": "Uye vanaMwari vakarangana pakati pavo uye vakati: Ngatiendei pasi tinoumba munhu nechimiro mufananidzo wedu, mushure memufananidzo wedu; uye tichavapa simba pamusoro pehove dzegungwa, nepamusoro peshiri yedenga, nepamusoro pemombe, nepamusoro pechinhu chose chinokambaira icho chinokambaira pamusoro penyika."
                },
                {
                    "number": 27,
                    "text": "Saizvozvo, vanaMwari vakaenda pasi kunounza kuvepo kwemunhu nemufananidzo wavo, mufananidzo wavo vanaMwari kunomuumba, murume nemukadzi kunovaumba ivo."
                },
                {
                    "number": 28,
                    "text": "Uye vanaMwari vakati: Tichavaropafadza. Uye vanaMwari vakati: Tichavaita kuti vabereke uye vawande, uye vazadze nyika, uye vaikurire, nokuve nehutongi pamusoro pehove dzegungwa nepamusoro peshiri yemhepo, nepamusoro pechinhu chose chipenyu chinofamba pamusoro penyika."
                },
                {
                    "number": 29,
                    "text": "Uye vanaMwari vakati: Tarisai, tichavapa rose gwenzi rinobereka mbeu richauya pamusoro penyika yose, nemuti wose uchazove nemuchero pauri; hongu, muchero wemuti wabva mumbeu kwavari tinovapa zvichave kudya kwavo."
                },
                {
                    "number": 30,
                    "text": "Uye kune yose mhuka yemunyika, nekushiri yose yedenga, nekune chose chinokambaira panyika, tarisai, tichazvipa upenyu, uye zvakare tichazvipa rose gwenzi rakasvibirira kuti zvidye, uye zvose zvinhu izvi zvicharongwa saizvozvo."
                },
                {
                    "number": 31,
                    "text": "Uye vanaMwari vakati: Tichaita zvose zvatataura, uye tizvironge; uye tarisai, zvichateerera chaizvo. Uye zvakaitika kuti zvaive zvakabvira manheru kusvika mangwanani vakati usiku; uye zvakaitika kuti zvaibvira mangwanani kusvika manheru vakazvidaidza kuti masikati; uye vakaverenga kechitanhatu."
                }
            ]
        },
        "/study/scriptures/pgp/abr/5": {
            "uri": "/study/scriptures/pgp/abr/5",
            "title": "Abrahama 5",
            "data_type": "chapter",
            "chapter_name": "Chitsauko 5",
            "chapter_summary": [
                "VanaMwari vanopedza kuronga kwavo hwekusikwa kwezvinhu zvose—Vanoita kuti zviitike zvekusika maererano nehurongwa hwavo—Adama anotumidza mazita kuchisikwa chipenyu chose."
            ],
            "verses": [
                {
                    "number": 1,
                    "text": "Uye naizvozvo tichapedza matenga nenyika, nemhomho dzose dzavo."
                },
                {
                    "number": 2,
                    "text": "Uye vanaMwari vakati pakati pavo: Panguva yechinomwe tichapedza basa redu, iro ratakarangana; uye tichazorora munguva yechinomwe kubva mubasa redu rose iro ratakarangana."
                },
                {
                    "number": 3,
                    "text": "Uye vanaMwari vakapedza panguva yechinomwe, nokuti panguva yechinomwe vakati vaizozorora kubva mumabasa avo ose avakanga ivo (vanaMwari) varangana pakati pavo kuti vaumbe; uye vakaichenesa nguva iyoyo. Uye ndizvo zvakange zviri mafungiro avo panguva dzavakarangana pakati pavo kuti vaumbe matenga nenyika."
                },
                {
                    "number": 4,
                    "text": "Uye vanaMwari vakauya pasi uye vakaumba izvi zvizvarwa zvematenga nenyika, apo pazvakaitwa muzuva iro vanaMwari vakaita nyika nematenga,"
                },
                {
                    "number": 5,
                    "text": "Maererano nezvose izvo zvavakanga vataura nezve yose mbeu yesango isati yave munyika, uye rose gwenzi resango risati rakura; nokuti vanaMwari vakanga vasati vaita kuti kunaye pamusoro penyika pavakarangana kuti vazviite, uye vakanga vasati vaumba munhu anorima ivhu."
                },
                {
                    "number": 6,
                    "text": "Asi kwakasimuka mhute kubva muvhu, uye ikadiridza chose chiso chevhu."
                },
                {
                    "number": 7,
                    "text": "Uye vanaMwari vakaumba munhu kubva muguruva renyika, uye vakatora mweya wake (uyo uri mweya vemunhu), uye vakauisa maari; uye vakafemera mumhuno dzake mweya weupenyu, uye munhu akave mweya mupenyu."
                },
                {
                    "number": 8,
                    "text": "Uye vanaMwari vakadyara bindu, nechekumabvazuva muEdeni, uye imomo vakaisa munhu, uyo mweya wake vakanga vauisa mumuviri uyo wavakanga vaumba."
                },
                {
                    "number": 9,
                    "text": "Uye vanaMwari vakaita kuti mukure wose muti uyo unofadza kuona uye wakanakira kudya muti weupenyu, zvakare, pakati pebindu, nemuti weruzivo rwechakanaka nechakaipa."
                },
                {
                    "number": 10,
                    "text": "Paive nerukova rwaibva muEdeni rwaidiridza bindu, uye kubvira ipapo rwaipararana uye rwoita hova ina."
                },
                {
                    "number": 11,
                    "text": "Uye vanaMwari vakatora munhu uye vakamuisa muBindu reEdeni, kuti arigadzire nekurichengeta."
                },
                {
                    "number": 12,
                    "text": "Uye vanaMwari vakakohomedza munhu, vachiti: Yose miti yemubindu unogona kuidya wakasununguka,"
                },
                {
                    "number": 13,
                    "text": "Asi muti weruzivo rwechakanaka nechakaipa, iwe hauudye; nokuti panguva yauchaudya, iwe uchafa zvechokwadi. Zvino ini Abrahama, ndakaona kuti yaive nguva yaive maererano nenguva yeKorobhu; nokuti kusvika panguva iyoyo vanaMwari vakanga vasati vapa kuna Adama maverengero ake ezvinhu."
                },
                {
                    "number": 14,
                    "text": "Uye vanaMwari vakati: Ngatigadzirei mubatsiri akafanira munhu, nokuti hazvina kunaka kuti munhu ave ega, nokudaro tichaumba mubatsiri wake."
                },
                {
                    "number": 15,
                    "text": "Uye vanaMwari vakaita kuti Adama abatwe nehope dzaka dzama; uye akarara, uye vakatora imwe yembabvu dzake, uye vakavhara nenyama panzvimbo iyoyo;"
                },
                {
                    "number": 16,
                    "text": "Uye nembabvu vanaMwari yavakanga vatora pamunhu, vakaumba mukadzi, uye vakamuunza kumurume."
                },
                {
                    "number": 17,
                    "text": "Uye Adama akati: Iri range riri bvupa remapfupa angu, uye nenyama yenyama yangu, zvino achanzi Mukadzi, nokuti akatorwa kubva pamurume;"
                },
                {
                    "number": 18,
                    "text": "Nokudaro murume achasiya baba namai vake, uye agonamatira kumukadzi wake, uye ivo vachave nyama imwechete."
                },
                {
                    "number": 19,
                    "text": "Uye vari vaviri vakanga vasina kusimira, murume nemukadzi wake, uye vakanga vasinganyare."
                },
                {
                    "number": 20,
                    "text": "Uye kubva muvhu vanaMwari vakaita yose mhuka yesango, neshiri yose yemhepo, uye ndokudziunza kuna Adama kuti aone; kuti angadzidaidze kutii; uye rose zvaro zita rakadaidzwa chose chisikwa chipenyu naAdama, iroro ndiro zita racho."
                },
                {
                    "number": 21,
                    "text": "Uye Adama akapa mazita kumombe dzose, kushiri dzemhepo, kumhuka yose yesango; uye Adama akawanirwa muyamuri akamufanira."
                }
            ]
        },
        "/study/scriptures/pgp/abr/fac-1": {
            "uri": "/study/scriptures/pgp/abr/fac-1",
            "title": "Mufanikiso 1",
            "data_type": "figure",
            "book_title": "Mufanikiso Sezvauri Chaizvo Kubva Mubhuku raAbrahama",
            "subtitle": [
                "Namba 1"
            ],
            "text": [
                "Tsananguro",
                "Mufananidzo 1. Ngirozi yaIshe.",
                "Mufananidzo 2. Abrahama akasungirirwa paaritari",
                "Mufananidzo 3. Mupirisita weErikena ainamata zvifananidzo achiedza kupira Abrahama semupiro.",
                "Mufananidzo 4. Aritari yemipiro yakaitwa nemupirisita ainamata zvifananidzo, amire pamberi pezvimwari zveErikena, Ribna, Mamakira, Korashi, naFarao.",
                "Mufananidzo 5. Chifananidzo chechimwari cheErikena.",
                "Mufananidzo 6. Chifananidzo chechimwari cheRibna.",
                "Mufananidzo 7. Chifananidzo chechimwari cheMamakira.",
                "Mufananidzo 8. Chifananidzo chechimwari cheKorashi.",
                "Mufananidzo 9. Munamati wezvifananidzo mwari weFarao.",
                "Mufananidzo 10. Abrahama ari muEgipita.",
                "Mufananidzo 11. Chakamisirwa kumiririra mbiru dzekudenga, sekuziva kwemaEgipita.",
                "Mufananidzo 12. Rekeyangi, zvinoreva mukaha kana hudzikwa hwepamusoro pedu; asi apa, maererano nenyaya ino, maEgipita aiti kuti zvireve Shaumau, kuve pamusoro, kana matenga, zvichireva izwi rechiHeberu, Shamahayemi."
            ]
        },
        "/study/scriptures/pgp/abr/fac-2": {
            "uri": "/study/scriptures/pgp/abr/fac-2",
            "title": "Mufanikiso 2",
            "data_type": "figure",
            "book_title": "Mufanikiso Sezvauri Kubva Mubhuku raAbrahama",
            "subtitle": [
                "Namba 2"
            ],
            "text": [
                "Tsananguro",
                "Mufananidzo 1. Korobhu, inoreva kusikwa kwekutanga, pedyo pedyo neseresitiyaro, kana pahugari hwaMwari. Wekutanga muhurumende, wekupedzisira maererano nokuyerwa kwenguva. Kuyera maererano nenguva yeseresitiyaro, iri nguva yeumambo hweseresitiyaro, inoreva zuva rimwechete kukubiti. Zuva rimwechete muKorobhu rinoenzana nechiuru chemakore maererano nekuyera kwepasi pano, uko kunodaidzwa nemaEgipita kuti Ja-o-e.",
                "Mufananidzo 2. Imire pamwechete neKorobhu, iyo inonzi nemaEgipita Oribirishi, inove ndiyo inoteverera huru pakusikwa kwezvinotonga, iri pedyo neumambo hweseresitiyaro kana kuti panogara Mwari; inobata makiyi esimba, riri maererano nedzimwe nyika; sezvakaratidzwa kubva kuna Mwari kuna Abrahama, achipira mupiro paaritari, iyo yaakanga avakira kuna Ishe.",
                "Mufananidzo 3. Wakaitwa kumirira Mwari vagere pachigaro chavo chekutonga, vakapfekedzwa simba nehutongi; nekorona yechiedza chekusingaperi iri pamusoro pavo; yakamirirawo maZwi makuru eHupirisita Hutsvene, sekuratidzwa kwahwakaitwa kuna Adama muBindu reEdeni, sezvakaitwawo Seti, Noa, Merkizedeki, Abrahama, nevose uko kwakaratidzwa Hupirisita.",
                "Mufananidzo 4. Inodaira kuizwi rechiHeberu Rekeyangi, iro rinoreva mukaha kana muhudzikwa hwematenga; zvakare mufananidzo wekuverenga, muchiEgipita unoreva chiuru chimwechete; uchipindura kuyerwa kwenguva yeOribirishi, iyo yakaenzana neKorobhu mukufamba kwayo uye mekuyera kwayo nguva.",
                "Mufananidzo 5. Unonzi nechiEgipita Enishi-go-on-doshi; iyi imwewo yenyika dzinotonga, uye inonzi nemaEgipita iZuva, uye kuti inotora chiedza chayo kubva kuKorobhu kuburikidza nekune Kae-e-vanirashi, iyo inove ndiyo Kiyi huru, kana, kuti nemamwe mazwi, ndiyo simba rinotonga, iro rinotonga dzimwe nyika kana nyenyedzi dzisangafambe, dzinoita gumi neshanu, seForoesi kana Mwedzi, Nyika neZuva mukufamba kwazvo pagore. Ino nyika inogashira simba rayo kuburikidza nekune Kiri-foros-is-esi, kana Ha-ko-kau-bemu, nyenyedzi dzinomirirwa nenhamba 22 ne23, dzinotambira chiedza kubva mukutenderera kweKorobhu.",
                "Mufananidzo 6. Unomirira nyika ino mumativi mana ayo.",
                "Mufananidzo 7. Unoratidza Mwari vagere pachigaro chavo cheumambo, vachiratidza kuburikidza nematenga maZwi maKuru eHufundisi; zvakarewo nechiratidzo cheMweya Mutsvene kuna Abrahama, ichinge njiva.",
                "Mufananidzo 8. Une zvinyorwa zvisingagone kuratidzwa kunyika; asi zviNoanikwa muTemberi Tsvene yaMwari.",
                "Mufananidzo 9. Haufanire kuratidzwa panguva dzino.",
                "Mufananidzo 10. Naiwoyo.",
                "Mufananidzo 11. Naiwoyo. Kana nyika ikakwanisa kuwana zviverengo izvi, saizvozvo regai zvidaro. Ameni.",
                "Mufananidzo 12, 13, 14, 15, 16, 17, 18, 19, 20 na 21 nemumwechete, ichapiwa munguva yazvo yakafanira yaIshe.",
                "Dudziro iri pamusoro iyi inopihwa sekukwanisa kwatinoita sekodzero yatiinayo panguva ino."
            ]
        },
        "/study/scriptures/pgp/abr/fac-3": {
            "uri": "/study/scriptures/pgp/abr/fac-3",
            "title": "Mufanikiso 3",
            "data_type": "figure",
            "book_title": "Mufanikiso Sezvauri Kubva Mubhuku raAbrahama",
            "subtitle": [
                "Namba. 3"
            ],
            "text": [
                "Tsananguro",
                "Mufananidzo 1. Abrahama agere pachigaro chekutonga chaFarao, abvumirwa nokupfava kwamambo, aine korona pamusoro pake, yairatidza Hupirisita, sechiratidzo cheHutungamiri hukuru huri Kudenga netsvimbo yekuenzanisa nekutonga iri mumaoko ake.",
                "Mufananidzo 2. Mambo Farao, uyo anezita riri kupihwa mumifananidzo iri pamusoro pake.",
                "Mufananidzo 3. Unoratidza Abrahama ari muEgipita sezvazvakaita mumufananidzo gumi weMufanikiso Sezvauri wekutanga.",
                "Mufananidzo 4. Jinda raFarao, Mambo weEgipita, sekunyorwa kwazvakaitwa pamusoro peruoko.",
                "Mufananidzo 5. Shuremu, mumwe wevakuru vaishandira mambo, sekuratidzwa kwazviri kuitwa nemifananidzo iri pamusoro peruoko rwake.",
                "Mufananidzo 6. Orimura, nhapwa yaive yejinda.",
                "Abrahama ari kudzidzisa nezvemirau yezveNyenyedzi, ari mudare ramambo."
            ]
        },
        "/study/scriptures/pgp/js-m/1": {
            "uri": "/study/scriptures/pgp/js-m/1",
            "title": "Joseph Smith—Mateo 1",
            "data_type": "chapter",
            "chapter_name": "Chitsauko 1",
            "chapter_summary": [
                "Jesu anotaura nezvekuuya kwekuparadzwa kweJerusarema—Anotaurawo nezvekuuya kwechipiri kweMwanakomana weMunhu, nekuparadzwa kwevakaipa."
            ],
            "book_title": "Joseph Smith—Mateo",
            "verses": [
                {
                    "number": 1,
                    "text": "Nokuti ndinoti kwamuri, kuti imi hamuchazondiona kubvira zvino uye mugoziva kuti ndini iyeyo uyo akanyorwa nezvake nevaporofita, kusvika mati: Akaropafadzwa uyo anouya muzita raIshe, mumakore edenga, nedzose ngirozi tsvene dziinaye. Zvino ndipo pakanzwisisa vadzidzi vake kuti achauya zvakare panyika, mushure mekunge aremekedzwa nekugadzwa korona kurudyi rwaMwari."
                },
                {
                    "number": 2,
                    "text": "Uye Jesu akaenda kunze, uye akabva patemberi; uye vadzidzi vake vakauya kwaari, kuti vazomunzwa, vachiti: Tenzi, tiratidzei nezvedzimba dzetemberi, sezvo makati—Dzichakandwa pasi, uye dzosiiwa kwamuri dzave dongo."
                },
                {
                    "number": 3,
                    "text": "Uye Jesu akati kwavari: Hamusikuona zvose zvinhu izvi, uye hamuzvinzwisise here? Zvirokwazvo ndinoti kwamuri, hapachazosara pano, patemberi ino dombo rimwechete riri pamusoro perimwe risingakandwe pasi."
                },
                {
                    "number": 4,
                    "text": "Uye Jesu akavasiya, uye akaenda muGomo reMiorivhi. Uye agere paGomo reMiorivhi, vadzidzi vakauya kwaari kaverevere, vachiti: Tiudzei kuti zvinhu izvi zvichaitika rinhi zvamataura pamusoro pekuparadzwa kwetemberi, nekwemaJuda; uye chii chiratidzo chekuuya kwenyu, nekwekuguma kwenyika, kana kuparadzwa kwevakaipa, uko kuriiko kuguma kwenyika?"
                },
                {
                    "number": 5,
                    "text": "Uye Jesu akapindura, uye akati kwavari: Chenjerai kuti hakuna munhu anokunyengedzai;"
                },
                {
                    "number": 6,
                    "text": "Nokuti vazhinji vachauya muzita rangu, vachiti—Ndini Kristu—uye vachanyengedza vazhinji;"
                },
                {
                    "number": 7,
                    "text": "Zvino vachakuisai kunotambudzwa, uye vagokuurayayi, uye imi muchavengwa nemarudzi ose, pamusana pezita rangu;"
                },
                {
                    "number": 8,
                    "text": "Uye zvino vazhinji vachagumburwa, uye vachafumurana, uye vachavengana;"
                },
                {
                    "number": 9,
                    "text": "Uye vakawanda vaporofita venhema vachabuda, uye vachanyengedza vakawanda;"
                },
                {
                    "number": 10,
                    "text": "Uye nokuti huipi huchawanda, rudo rwevazhinji rwuchatonhora;"
                },
                {
                    "number": 11,
                    "text": "Asi uyo acharamba akasimba uye akasakundwa, iyeyo achaponeswa."
                },
                {
                    "number": 12,
                    "text": "Kana imi, naizvozvo, pamuchaona chinyangadzo chinoparadza, chakataurwa nezvacho naDanieri muporofita, pamusoro pekuparadzwa kweJerusarema, zvino muchamira munzvimbo tsvene, ani zvake anoverenga ngaanzwisise."
                },
                {
                    "number": 13,
                    "text": "Zvino ngavaite avo vari muJuda vaende mumakomo;"
                },
                {
                    "number": 14,
                    "text": "Regai uyo ari pamusoro pemba atize, uye asazodzoka kuzotora kana chii zvacho mumba make;"
                },
                {
                    "number": 15,
                    "text": "Kana kubvumira uyo ari mumunda kudzokera kunotora nhumbi dzake;"
                },
                {
                    "number": 16,
                    "text": "Uye nhamo kune avo vane pamuviri, nekune avo vari kuyamwisa mumazuva iwayo;"
                },
                {
                    "number": 17,
                    "text": "Nokudaro, namatai Ishe kuti kutiza kwenyu kusave muchando, kana musi weSabata;"
                },
                {
                    "number": 18,
                    "text": "Nokuti ipapo, mumazuva iwayo, kuchave nokutambudzika kukuru kumaJuda, nekuvagari veJerusarema, zvisati zvakambotumirwa kuIsraeri, naMwari, kubvira pakutanga kweumambo hwavo kusvika nguva ino; kwete kana nariini hakuchazotumirwa zvakare kumaIsraeri."
                },
                {
                    "number": 19,
                    "text": "Zvose zvinhu zvavawira mavambo chete ekusuwa kuchauya pavari."
                },
                {
                    "number": 20,
                    "text": "Uye kunze kwekunge mazuva iwayo akaitwa mashoma, hakuzove nemumwechete wavo achaponeswa; asi pamusana pevakasarudzwa, maererano nechibvumirano, mazuva iwayo achaitwa mashoma."
                },
                {
                    "number": 21,
                    "text": "Tarisai, izvi zvinhu ndazvitaura kwamuri pamusoro pemaJuda; uye zvakare, mushure mematambudziko emazuva iwayo ayo achauya kuJerusarema, kana munhu akati kwamuri, Onai houno Kristu, kana kuti uyo, musamutende;"
                },
                {
                    "number": 22,
                    "text": "Nokuti mumazuva iwayo muchabudawo vana Kristu venhema, nemaporofita venhema, uye vacharatidza zviratidzo zvikuru nezvishamiso, zvekuti dai zvaikwanisika, vacha nyengedza ivochaivo vakasarudzwa, avo vanove vakasarudzwa maererano nechibvumirano."
                },
                {
                    "number": 23,
                    "text": "Tarisai, ndinotaura zvinhu izvi kwamuri pamusana pevakasarudzwa; kana nemiwo muchanzwa nezvehondo, nerunyerekupe rwehondo; onai kuti hamutambudzwe nokuti zvose zvandakutaurirai zvinoitika; asi magumo haasati asvika."
                },
                {
                    "number": 24,
                    "text": "Tarisai, ndakakutaurirai kare;"
                },
                {
                    "number": 25,
                    "text": "Nokudaro, kana vakati kwamuri: Tarisai, ave mugwenga, musaendeko: Tarisai, ari mumipanda yakavandika; musazvitende;"
                },
                {
                    "number": 26,
                    "text": "Nokuti sekuuya kunoita chiedza chemangwanani chichibva kumabvazuva, uye chichipenya kunyangwe kusvika kumadokero, uye chichizara pasi pose, saizvozvo kana kuuya kweMwanakomana weMunhu ndozvakuchaita."
                },
                {
                    "number": 27,
                    "text": "Uye zvino ndinokuratidzai mufananidzo. Tarisai, pose pane chitunha, ipapo makondo achaungana; saka nokudaro vakasarudzwa vangu vachaungana kubva kumativi mana enyika."
                },
                {
                    "number": 28,
                    "text": "Uye vachanzwa nezvehondo, nerunyerekupe rwehondo."
                },
                {
                    "number": 29,
                    "text": "Tarisai ndinotaura kuitira vakasarudzwa vangu; nokuti rudzi rwuchamukira rudzi, uye umambo hugomukira umambo; kuchave nenzara, nezvirwere, nekundengendeka kwenyika, munzvimbo dzakasiyana-siyana."
                },
                {
                    "number": 30,
                    "text": "Uye zvakare, pamusana pekuti huipi huchanyanya, rudo rwevanhu rwuchatonhora; asi uyo asingazokurirwa, iyeyo achaponeswa."
                },
                {
                    "number": 31,
                    "text": "Uye zvakare, iri Vhangeri reUmambo richaparidzwa pasi pose, kupupura kumarudzi ose, uye zvino kuguma kuchauya, kana kuparadzwa kwevakaipa;"
                },
                {
                    "number": 32,
                    "text": "Uye zvakare chinyangadzo chinoparadza, icho chakataurwa nezvacho naDanieri muporofita, chichazadzikiswa."
                },
                {
                    "number": 33,
                    "text": "Uye pakarepo mushure mematambudziko emazuva iwayo, zuva richasvibiswa, uye mwedzi hauzopa chiedza chawo, uye nyenyedzi dzichapunzika kubva kudenga, uye masimba edenga achazunguzwa."
                },
                {
                    "number": 34,
                    "text": "Zvirokwazvo, ndinoti kwamuri, chizvarwa chino, icho chicharatidzwa zvinhu izvi, hachizopfuura kusvika zvose zvandataura zvazadzikiswa."
                },
                {
                    "number": 35,
                    "text": "Nyangwe zvazvo mazuva achauya ekuti denga nenyika zvichapfuura; asi mazwi angu haazopfuura, asikuti zvose zvazadzikiswa."
                },
                {
                    "number": 36,
                    "text": "Uye, sekutaura kwandamboita, mushure mematambudziko emazuva iwayo, uye masimba ematenga achazunzwa, zvino pachabuda chiratidzo cheMwanakomana weMunhu kudenga, uye zvino ndipo pachachema marudzi ose epanyika; uye vachaona Mwanakomana weMunhu achiuya mumakore edenga, nesimba nekubwinya kukuru;"
                },
                {
                    "number": 37,
                    "text": "Uye uyo achachengetedza izwi rangu, haazonyengedzwa, nokuti Mwanakomana weMunhu achauya, uye achatumira ngirozi dzake pamberi pake nekuridzwa kukuru kwehwamanda, uye vachaungana pamwechete avo vakasara vevakasarudzwa vangu kubva kumativi mana emhepo, kubva kurutivi rumwe rwedenga kunosvika kune rumwe."
                },
                {
                    "number": 38,
                    "text": "Zvino dzidzai mufananidzo wemuwonde—Panenge mapazi awo achiri matete, uye uchitanga kubuda mashizha, munoziva kuti zhizha rave pedyo;"
                },
                {
                    "number": 39,
                    "text": "Saizvozvo nokudaro, vakasarudzwa vangu, pavachaona zvose zvinhu izvi vachaziva kuti ave pedyo, kunyangwe pamusuwo;"
                },
                {
                    "number": 40,
                    "text": "Asi nezvezuva iroro nenguva yacho, hapana anoziva; kwete ngirozi dzaMwari dziri kudenga, asi Baba vangu chete."
                },
                {
                    "number": 41,
                    "text": "Asi sezvakanga zviri mumazuva aNoa, ndozvazvichange zvakaitawo pakuuya kweMwanakomana weMunhu;"
                },
                {
                    "number": 42,
                    "text": "Nokuti zvichave kwavari, sezvazvakanga zvakaita mumazuva kusati kwaita mafashamu; nokuti kusvika musi wakapinda Noa mungarava vakanga vachidya nekunwa, vachiroora nokupa mukuroorana;"
                },
                {
                    "number": 43,
                    "text": "Uye vakasaziva kusvika mafashamu auya, uye ikavatora vose; ndizvo zvichaitawo kuuya kweMwanakomana weMunhu."
                },
                {
                    "number": 44,
                    "text": "Zvino zvichazadzikiswa izvo zvakanyorwa, kuti mumazuva ekupedzisira, vaviri vachange vari mumunda, mumwechete achatorwa, uye mumwe agosiiwa;"
                },
                {
                    "number": 45,
                    "text": "Vaviri vachange vachikuya paguyo, mumwechete achatorwa, uye mumwe agosiiwa;"
                },
                {
                    "number": 46,
                    "text": "Uye zvandinotaura kune umwe, ndinotaura kune vanhu vose; naizvozvo rindirai, nokuti hamuzive kuti inguvai ichauya Ishe wenyu."
                },
                {
                    "number": 47,
                    "text": "Asi zivai izvi, dai murume akanaka wemba akaziva nguva yaiuya mbavha, angadai akagarira, uye angadai asina kubvumira imba yake kuti ipazwe, asi angadai anga akagadzirira."
                },
                {
                    "number": 48,
                    "text": "Nokudaro nemiwo ivai makagadzirira, nokuti munguva yamusingafungire Mwanakomana weMunhu anouya."
                },
                {
                    "number": 49,
                    "text": "Ndianiko, zvino muranda akatendeka uye akangwara, uyo akaitwa natenzi wake mutongi wemba yake, uye kuvapa kudya nenguva yacho?"
                },
                {
                    "number": 50,
                    "text": "Akaropafadzwa muranda iyeyo uyo tenzi wake, paanouya, muranda anowanikwa achiita izvozvi; uye zvirokwazvo ndinoti kwamuri, achamuita mutongi wezvose zvinhu zvake."
                },
                {
                    "number": 51,
                    "text": "Asi kana muranda akaipa uye akati mumwoyo make: Tenzi wangu anonoka kuuya kwake,"
                },
                {
                    "number": 52,
                    "text": "Uye achatanga kurova vamwe vake varanda, uye nokudya nokunwa nevakadhakwa,"
                },
                {
                    "number": 53,
                    "text": "Tenzi wemuranda iyeyo achauya muzuva raasingamutarisire, uye munguva yaasingazive,"
                },
                {
                    "number": 54,
                    "text": "Uye achamutsemura nepakati, uye achamupa nzvimbo nevanyengedzi; kuchavepo kuchema nekugeda-geda kwemeno."
                },
                {
                    "number": 55,
                    "text": "Uye ndiko kuuya kunoita kupera kwevakaipa, maererano nechiporofita chaMosesi, chinoti: Vachabviswa mukati mevanhu; asi kuguma kwenyika hakusati kwasvika asi mushure menguva pfupi-pfupi."
                }
            ]
        },
        "/study/scriptures/pgp/js-h/1": {
            "uri": "/study/scriptures/pgp/js-h/1",
            "title": "Nhoroondo—yaJoseph Smith 1",
            "data_type": "chapter",
            "chapter_name": "Chitsauko 1",
            "chapter_summary": [
                "Joseph Smith anotaura nezvemadzinza ake, nhengo dzemhuri, uye nzvimbo dzavakatanga kugara—Kwaive nekufarira zvekunamata kwakanga kusati kwakamboonekwa kumadokero kwedunhu reNew York—Anofunga kunotsvaka ungwaru sekuraira kwaJakobo—Baba neMwana vanoonekwa, uye Joseph anodaidzwa kubasa rake rechiporofita. (Ndima diki 1–20)."
            ],
            "book_title": "Nhoroondo—yaJoseph Smith",
            "subtitle": [
                "Zvakatorwa Kubva muNhoroondo yaJoseph Smith, muPorofita"
            ],
            "verses": [
                {
                    "number": 1,
                    "text": "Pamusoro penyaya zhinji dzakanga dzave kufambiswa nevanhu vanoda zvakaipa, nokuronga zvisiri izvo, maererano nekumuka nokubudirira kweChechi yaJesu Kristu yaVatendi vaMazuva Ekupedzisira, zvose zviri zvarongwa nevanyepi ivavo kuti zvikanganise chimiro charo seChechi uye nokubudirira kwaro munyika—Ndatunhwa kuti ndinyore iyi nhoroondo, kuti ndijekese pfungwa dzevanhu, uye nokuisa vose vanoda chokwadi mukuve nezvechokwadi, zvichienderana nezvechokwadi zvandiinazvo ini pachangu neChechi."
                },
                {
                    "number": 2,
                    "text": "Munhoroondo ino ndicharatidza zvakaitika zvacho zvakasiyana-siyana maererano neChechi ino, muchokwadi nemukururama, sekuitika kwazvakaita, kana sezvazviri iyezvino, richive zvino 1838 gore rechisere kubvira kurongwa kwakaitwa Chechi ririkutaurwa."
                },
                {
                    "number": 3,
                    "text": "Ndakaberekwa mugore raIshe wedu chiuru chine mazana masere nemashanu muzuva rechimakumi mavairi nematatu raZvita, muguta reSharon, muruwa rweWindsor, muDunhu reVermont … Baba vangu Joseph Smith, Baba, vakabva muDunhu reVermont, uye ndokutamira kuPalmyra, muruwa rweOntario (iyo yave kunzi Wayne) muDunhu reNew York, pandakange ndave mugore regumi rekuberekwa kwangu, kana ikoko uko. Mumakore angangokwana mana mushure mekusvika kwababa vangu muPalmyra, vakatama nemhuri yavo kuenda muManchester muruwa rwumwecheterwo rweOntario—"
                },
                {
                    "number": 4,
                    "text": "Mhuri yavo iine mweya yaikwana gumi nemumwechete, zvinoti baba vangu, Joseph Smith; amai vangu, Lucy Smith (zita ravo vasati varoorwa, rainzi Mack, mwanasikana waSolomon Mack); vakoma vangu, Alvin (uyo akafa muna Mbudzi 19, 1823, ave mugore remakumi maviri nematanhatu ekuberekwa), Hyrum, ini, Samuel Harrison, William, Don Carlos; nehanzvadzi dzangu, Sophronia, Catherine, naLucy."
                },
                {
                    "number": 5,
                    "text": "Imwe nguva mugore rechipiri mushure mekunge tatamira kuManchester, munzvimbo yataigara, makave nekusagarikana kusingaite panyaya yekunamata. Yakatanga nemaMethodist, asi nokukurumidza yakapararira kuma boka ose mudunhu iroro renyika. Chaizvo, dunhu rose renyika rakanga rangove nazvo, uye vanhu vakabatana pachavo kumaboka ekunamata akasiyana-siyana, ayo akamutsa vanhu zvikuru uye kukava nokupesana pakati pevanhu, vamwe vachichema, “Onai pano!” uye vamwe, “Onai apo!” Vamwe vaiitirana nharo nezvechitendero chemaMethodist, vamwe nezve Presbyterian, uye vamwe nezve veBaptist."
                },
                {
                    "number": 6,
                    "text": "Nokuti, zvakadaro rudo rukuru rwaitaurwa nevakatendeukira kuzvitendero zvakasiyana-siyana izvi panguva yekutendeuka kwavo, uye nokushingaira kukuru kwairatidzwa nevafundisi vezvikwata zvakasiyana-siyana, vakanga vakasimba mukumutsiridza nekushambadza izvo zvakanga zvichiitika pamusoro pezvainzwika mukunamata uku, kuti vaite kuti munhu wose atendeuke, sezvavaida kuzvidaidza vachiita, munhu ngaapinde chikwata chaanoda; asi paitanga vatendeuki kubva mune rino bato, vamwe vachienda kune rimwe bato uye vamwe kune rimwe, uye zvikaonekwa kuti kunzwirana kwaiita sekuripo kwose kuvafundisi nekune vatendeuki, kwawakanga kuri kwekunyepera, kwakanga kusiri kwechokwadi; nokuti kwakave nokukanganisika kukuru uye nokufungira kwakaipa kwakatevera—mupirisita akanetsana nemupirisita, uye akatendeuka akanetsana neatendeuka; zvakaitika kuti kunzwirana kwavo kwakanaka, kana kwakambove kwechokwadi, kwakaperera mumazwi ekunetsana uye nokukwikwidzana mune zvavaifunga."
                },
                {
                    "number": 7,
                    "text": "Ndakange panguva iyoyi ndave mugore rangu regumi neshanu. Mhuri yababa vangu yakatendeutsirwa kuchitendero chePresbyterian, uye vana vavo vakapinda chechi iyoyo, vanoti, amai vangu, Lucy, mukoma wangu Hyrum naSamuel Harrison; nehanzvadzi yangu Sophronia."
                },
                {
                    "number": 8,
                    "text": "Panguva iyoyi yekushingaira kukuru pfungwa yangu yakaiswa mukufunga kwakadzama nokusagadzikana kukuru; asi kana dai zvazvo pfungwa dzakange dzakadzama uye kazhinji dzichirwadza, zvakadaro ndakaramba ndiri kure nemabato aya, kana dai zvazvo ndaipinda michechi yavo pandainge ndakwanisa. Mukufamba kwenguva pfungwa yangu yakave yarerekera kumaMethodist, uye ndakanzwa kuda kuti dai ndabatana navo; asi kusawirirana nekunetsana pakati pemabato akasiyana-siyana aya kwakanga kwakura zvekuti zvakanga zvisingaite kuti kumunhu mudiki seni, uye asingazive zvevanhu nezvinhu, kuti angazive chaizvo kuti ari kugona ndeupi neari kutadza ndeupi."
                },
                {
                    "number": 9,
                    "text": "Pfungwa yangu dzimwe nguva yaimutsiridzwa nekuchema nezhowe-zhowe rakanga rakura uye risingaperi. MaPresbyterian ndivo vainyanya kuramba zvemaBaptist nemaMethodist, uye vaishandisa masimba ose ekutaura nekungwara kuratidza kutadza kwavo, kana, kuti vanhu vafunge kuti varikutadza. Kune rumwe rutivi, maBaptist nemaMethodist pachavo vakanga vachida chaizvo zvakakwana mukuyedza kuti vamise nezvavo zvidzidziso nekuburitsa zvakaipa zvevamwe vose."
                },
                {
                    "number": 10,
                    "text": "Pakati pehondo yemazwi iyi nezhowe-zhowe rekusiyana, kwepfungwa, ndaigara ndichizviti: Chii chakafanirwa kuitwa? Nderipi pamabato ose aya ririkugona; kana kuti ose arikukanganisa here pamwechete? Kana paine rimwe ririkugona, nderipi racho, uye ini ndichaziva sei?"
                },
                {
                    "number": 11,
                    "text": "Ndichishushikana nekuomerwa kwakaipa uko kwakonzerwa nezvaitaurwa nemabato ekunamata aya, rimwe zuva ndakanga ndichiverenga Tsamba yaJakobo, chitsauko chekutanga ndima diki yeshanu, inoti: Kana paine mumwe wenyu asina ungwaru, ngaakumbire kunaMwari, avo vanopa kuvanhu vose zvakawanda, uye asingatsunurire; uye huchapihwa kwaari."
                },
                {
                    "number": 12,
                    "text": "Hakuna chimwe chidimbu chemagwaro matsvene chakauya nesimba rakapamhidzirwa mumwoyo wemunhu kupfuura zvakaita ichi panguva iyi kumwoyo wangu. Chakaita sechiri kupinda nesimba guru mukunzwa kwose kwemwoyo wangu. Ndakafunga pamusoro pacho nguva nenguva, ndichiziva kuti kana paine mumwe munhu aida ungwaru kubva kunaMwari, ndini; kuti ndoita sei handaiziva, uye kunze kwekunge ndawana humwe ungwaru kupfuura hwandaive nahwo ipapo, handaizombofa ndakaziva; nokuti vadzidzisi vekunamata vemapato akasiyana-siyana vainzwisisa chidimbu chimwechetecho chemagwaro matsvene zvakasiyana zvekuti zvaiparadza ruvimbo rwose rwekugadzirisa mubvunzo nokuenda kuBhaibheri."
                },
                {
                    "number": 13,
                    "text": "Nekufamba kwenguva ndakafunga kuti ndakafanira kugara ndiri murima mukukangaidzika, kana kuti ndakafanira kuita sekuraira kwaJakobo, kuti ndikumbire kuna Mwari. Nekufamba kwenguva ndakafunga kuti ndikumbire kuna Mwari, ndikosvika pakuti kana achipa ungwaru kune avo vasina ungwaru, uye achipa akafaranuka pasina kutsunurira, ndingangoyedza."
                },
                {
                    "number": 14,
                    "text": "Saka, maererano nezvizvi, kushinga kwangu kuti ndikumbire kuna Mwari, ndakaenda kusango kunozviyedza. Akanga ari mangwanani ezuva rakanaka, kusina makore mukutanga kwepfumvudza yegore remazana gumi nosere ane makumi maviri. Yaive nguva yekutanga muupenyu hwangu kuti ndiyedze, nokuti pakati pekushushikana kwangu kwose handina kumbenge ndakayedza kunamata ndichidaidzira."
                },
                {
                    "number": 15,
                    "text": "Mushure mekunge ndaenda kunzvimbo yandakanga ndaronga kuti ndiende, ndatarisa tarisa kwose, uye ndaona kuti ndiri ndega, ndakapfugama pasi uye ndikatanga kutaura zvido zvemwoyo vangu kuna Mwari. Ndichangotanga kudaro, pakarepo ndakabatwa nerimwe simba rakandikurira, uye rikandishamisa nokusunga rurimi rwangu zvekuti ndakatadza kutaura. Rima rakati ndoo rakandikomberedza, uye zvikaratidzika kwandiri kwechinguva sekunge ndakange ndatotongerwa kuparadzwa pakarepo."
                },
                {
                    "number": 16,
                    "text": "Asi, ndichiisa simba rangu rose kuti ndidaidze kuna Mwari kuti vandibvise musimba remuvengi uyu rakanga randibata, uye pachinguva icho chandakanga ndati ndakundwa uye kuti ndizviregere ndichiparadzwa—kwete kuparadzwa kwekufungidzira, asi kusimba remunhu chaiye aibva kunyika isingaonekwe, akange aine simba raishamisa randisina kumbenge ndakanzwa mune munhu upi zvake—ipapo pachinguva chekutya kukuru ndakaona murazvu wechiyedza uri nechepamusoro pangu chaipo, uchipenya kupfuura kupenya kwezuva, uyo wakadzika zvishoma nezvishoma kusvika wave pandiri."
                },
                {
                    "number": 17,
                    "text": "Pasina nguva, ndakabva ndaona ndatobviswa pamuvengi uyo akanga akandisunga. Chiedza pachakamira pandiri ndakaona Vanhu vaviri, avo kupenya kwavo nekubwinya kwavo kunokunda tsananguro yose, vakamira nechepamusoro pangu mumhepo. Mumwe wavo akataura kwandiri, achindaidza nezita rangu uye akati achinongedzera kune mumwe—Uyu Mwanakomana Wangu Wandinoda. Munzwe!"
                },
                {
                    "number": 18,
                    "text": "Chinangwa changu pakuenda kunobvunza Ishe chaive chekuti ndizive kuti nderipi pamapato ose rechokadi, kuti ndizive rekupinda. Pandakangozvisimbisa, nokudaro, ndave kuziva zvandiri kutaura, ndakabva ndabvunza Vanhu ava vakanga vakamira vari nechepamusoro pangu muchiedza, nderipi pamapato ose raive chokwadi (nokuti panguva iyoyi hazvina kumbenge zvapinda mumwoyo mangu kuti ose akatadza)—uye kuti nderipi rondopinda."
                },
                {
                    "number": 19,
                    "text": "Ndakapindurwa kuti handifanire kupinda rimwe rawo, nokuti ose akanga asiri chokwadi; uye Munhu akataura kwandiri akati zvitendero zvawo zvose zvaive zvinyangadzo mumaziso avo; kuti avo vadzidzisi vose vakanga vakaipa: “Zvekuti vaiswedera pedyo neni nemiromo yavo, asi mwoyo yavo iri kure neni, vanofundisa sedzidziso mirairo yevanhu, iine mufananidzo wehumwari, asi vanoramba simba racho.”"
                },
                {
                    "number": 20,
                    "text": "Vakandirambidza zvakare kuti ndibatane nevapi zvavo; nezvimwe zvinhu zvizhinji zvavakataura kwandiri, zvandisingagone kunyora panguva ino. Pandakapepuka zvakare, ndakaona ndakarara nemusana, ndakatarisa kudenga. Apo chiedza chakaenda, ndakanga ndisisina simba; asi nenguva diki ndati simbei, ndakaenda kumba. Uye zvandakazendama nepanokuhwidzwa moto, amai vakabvunza kuti zvaita sei. Ndakapindura, “Musanetseke, zvose zvakanaka—Ndakasimba zvikuru.” Zvino ndokubva ndati kuna amai vangu, “Ndazvizivira pachangu kuti maPresbiterian haasi pachokwadi.” Zvakaita sezvinonzi muvengi aiziva, pakutanga kweupenyu hwangu, kuti ndakanga ndakanzi ndichave mutadzisi, uye nemushatirisi; weumambo hwavo; nokuti sei masimba erima achindikutsirana? Sei kundishora nekutambudzwa kwakavepo kurwisana neni, ndingati ndichiri kacheche?"
                },
                {
                    "number": 21,
                    "text": "Mazuva mashomanana ndaona chiratidzo ichi, ndakanga ndiri pamwechete nemumwe wevaparidzi veMethodist, akanga achishingaira kwazvo muchipata-pata rechitendero randambotaura; uye ndichitaura naye pamusoro penyaya yechitendero, ndakatora mukana wekuti ndimupe rungano rwechiratidzo chandakanga ndaona. Ndakashamiswa zvikuru nekuita kwake; haana kutora rungano urwu sechinhu chisina maturo chete, asi nekushora kukuru, achiti zvose zvaive zvadhiabhorosi, kuti hakuna zvinhu zvakaitika sezviratidzo kana zvakazarurwa mumazuva ano; kuti zvose zvinhu zvakadaro zvakapera nevaapositori, uye nokuti hakuchazove nezvinhu zvakadaro zvakare."
                },
                {
                    "number": 22,
                    "text": "Ndakaona nokukurumbidza, kuti kutaura kwangu rungano urwu kwakamutsiridza kushushikana kukuru kwekuvenga ini pakati pevadzidzisi vechitendero, uye kukave chikonzero chekushungurudzwa kukuru, kwakaramba kuchikura; uye kana dai zvazvo ndakanga mukomana asingazivikanwe, ndiri pakati pegumi nemana uye negumi nemashanu emakore ekuberekwa, uye zvandaive muupenyu zviri zvaiita kuti ndive mukomana asingaverengwe munyika, asi vanhu vakuru vakuru vaizvitarisa zvekuti vaikwanisa kumutsa pfungwa dzeveruzhinji rwevanhu kuti vandivenge, uye zvaizvara kushungurudzwa kwakaipa uye zvaionekwa mumapato ose—ose akabatana kuti vanditambudze."
                },
                {
                    "number": 23,
                    "text": "Zvakandikonzera kuti ndifunge zvakadzama, uye kazhinji, zvaishamisa sei kuti, mukomana asinganyanyozivikanwa, ainge achangodarika makore gumi nemana ekuberekwa, uye uyo, zvakare, akanga akaomerwa kuwana zvishomanana zvinomubatsira mukushanda kwake kwezuva nezuva, angafungwa semunhu akakosha zvakakwana kudaidza ruteerero rwevanhu vakuru vakuru vemapato ainyanyo zivikanwa mumazuva iyayo, uye mutsika yekuumba mavari mweya wekushungurudza kwakaipisisa nekunyomba. Asi kushamisa kana kusashamisa, ndizvo zvazvakanga zviri, uye ndizvo zvainyanyokonzera kusuwa kwakanyanya kwandiri."
                },
                {
                    "number": 24,
                    "text": "Zvisinei nyangwezvazvo zvakadaro chaive chokwadi chekuti ndakanga ndaona chiratidzo. Ndakafunga kubvira ipapo, kuti ndakanzwa saPauro, paakazvireverera pamberi paMambo Agripa, uye akanotsanangura rungano rwechiratidzo chaakanga aona paakaona chiedza uye akanzwa izwi; asi zvakadaro kwaive nevashoma vakamutenda; vamwe vakati haavimbike, vamwe vakati anopenga; uye akasekwa uye akatukwa. Asi zvose izvi hazvina kupaza kuvepo kwechiratidzo chake. Akanga aona chiratidzo, aiziva kuti akanga achiona, uye kwose kushungurudzwa kuri pasi pedenga hakwaigona kuzvishandura; uye kana dai vakamushungurudza kusvika mukufa, asi aiziva, uye aizoziva kusvika pamweya wake wekupedzisira, kuti akanga aona zvose chiedza uye akanzwa izwi richitaura kwaari, uye rose pasi haraigona kumuita kuti afunge kana kutenda zvisiri izvo."
                },
                {
                    "number": 25,
                    "text": "Saka ndozvakanga zvakaita kwandiri. Ndakanga ndaona zvechokwadi chiedza, uye pakati pechiedza ichocho ndakaona Vanhu vaviri, uye zvechokwadi vakataura kwandiri; uye kana dai zvazvo ndaivengwa uye nokushungurudzwa pamusana pekutaura kuti ndakaona chiratidzo, asi zvaive zvechokwadi; uye pavakanga vachindishungurudza, vachindituka, uye zvose vachitaura zvose zvakaipa pamusoro pangu vachinyepa, pamusana pezvandaitaura ndakanzwa mumwoyo mangu: Ko munondishungurudzirei pamusana pekutaura chokwadi? Ndakaona zvechokwadi chiratidzo; uye ndiri ani zvekuti ndingamisikidzane naMwari, kana sei nyika ichifunga kuti ndirambe uye chokwadi chandakona? nokuti ndakanga ndaona chiratidzo ndaizviziva; uye ndaiziva kuti Mwari vaizviziva, uye handaikwanisa kuzviramba, uye handaimbozviita; chandaiziva ndechekuti mukudaro ndaigumbura Mwari, uye ndobva ndauya pasi pekutongwa."
                },
                {
                    "number": 26,
                    "text": "Zvino ndakanga ndaita kuti pfungwa yangu igutsikane, mune zvinhu zvenyika yemapato—kuti rakanga risiri basa rangu kuti ndibatane neripizvaro, asi kuti ndirambe ndiri zvandaive kusvika ndazorairwa zvakare. Ndakanga ndaona uchapupu hwaJakobo kuti ndehwechokwadi—kuti munhu asina ungwaru aigona kukumbira kuna Mwari, uye agowana, uye asingazokonorerwa."
                },
                {
                    "number": 27,
                    "text": "Ndakaramba ndichiita mabasa angu emazuva ose muupenyu kusvika musi wemakumi nemaviri nerimwechete wemwedzi waGunyana 1823 nguva yose ndichinetseka zvikuru nekushungurudzwa kukuru pamaoko evanhu vakasiyana-siyana vose vanonamata nevasinganamate, nokuti ndakaramba ndichitsinhira kuti ndakanga ndaona chiratidzo."
                },
                {
                    "number": 28,
                    "text": "Munguva iyoyi yakange iri pakati penguva yandakaona chiratidzo uye mugore ra1823—ndiri ndakanga ndarambidzwa kubatana neripi zvaro bato rechitendero renguva iyoyo, uye ndiri ndakanga ndichiri wemakore mashoma-shoma, uye ndichishungurudzwa neavo vaifanira kunge vari shamwari dzangu uye nokundibata zvakanaka, uye kana vaifunga kuti ndakanyengedzwa kuti vainge vakaedza nenzira kwayo uye yerudo kuti vandidzore—ndakasiiwa kune ose marudzi ezviyedzo; uye ndichisangana nevanhu vemhando dzose, nguva nenguva ndaiwira mukukanganisa kwakapusa, uye ndichibva ndaratidza kusasimba kwehwana hudiki, uye netwunhu twusina maturo twuri muvanhu; itwo twandine hurombo kutwutaura, twakandiisa muzviyedzo zvakasiyana-siyana, zvinogumbura pamberi paMwari. Ndichiita ichi chireururo, hapana anofanira kundiona sendine mhosva yechitadzo chikuru kana chinokuvadza. Pfungwa yekuti nditadze zvakadaro haina kumbogara iri mandiri. Asi ndakanga ndiine mhosva yehunzenza, uye dzimwe nguva ndaifamba nevanhu vekufara, nevamwe vakadaro, izvo zvisiri zvinopindirana nekuita uko kunofanira kuchengetedzwa nemunhu akadaidzwa naMwari sezvandakanga ndaitwa. Asi izvi hazvinga nyanyo shamisa sezvinoshamisa chaizvo kunaani anoyeuka hudiki hwangu, uye achiziva hunhu hwangu hwekufara."
                },
                {
                    "number": 29,
                    "text": "Pamusana pezvinhu izvi, kazhinji ndainzwa ndiine mhosva yekusasimba nekusarurama kwangu; zvino mumanheru ezuva rataurwa rechimakumi maviri nerimwechete raGunyana, mushure mekunge ndaenda kunorara, ndakazviisa mukunamata uye nokunyengetedza Samasimba Mwari kuregererwa zvose zvitadzo nekukanganisa kwangu, uyewo nokuti ndiratidzwe ndigoziva zvandiri nekumira kwangu pamberi pavo; nokuti ndakanga ndiine ruvimbo rwakakwana rwekuti ndichawana kuratidzwa kutsvene, sezvandakanga ndamboita."
                },
                {
                    "number": 30,
                    "text": "Ndiri mukudaro kudaidza Mwari, ndakaona chiedza chichiuya mumba mangu, chakaramba chichiwanda kudakara muimba machena kupfuura masikati, pakarepo munhu akaerekana avepo parutivi rwemubhedha wangu, amire mumhepo, nokuti tsoka dzake hadzina kutsika pasi."
                },
                {
                    "number": 31,
                    "text": "Akanga akapfeka nguwo yakange ine kuchena kwakanyanyisa zvikuru. Kwaive kuchenesesa kunopfuura kuchena kwechii zvacho chinhu chepanyika chandakanga ndati ndaona; zve handibvume kuti pane chinhu chenyika chingaitwe kuti chiratidzike chakachena zvakapfurikidza nokupenya zvakadaro. Maoko ake akanga ari pachena kana nezvanza zvakewo zvishoma shoma pamusoro pechiziso cherwuoko, kana netsoka dzakewo dzakanga dziri pachena sezvakanga zvakaita makumbo ake, nechepamusoro pezviziso. Musoro nehuro yake zvakanga zviri pachena naizvowo. Ndaigona kuona kuti akanga asina dzimwe nhumbi kunze kwegemenzi, sezvo rakanga rakavhurika, zvekuti ndaigona kuona chipfuva chake."
                },
                {
                    "number": 32,
                    "text": "Kwete kuti nguwo yake chete yakanga yakachenesesa zvikuru, asi iye wose akanga achibwinyisisa zvisingatsanangurike, uye chiso chake chakaita semheni chaiyo. Muimba makapenya zvikuru asi kwete semapenyero aiita iye. Pandakatanga kumuona, ndakatya; asi kutya kwakakurumidza kundisiya."
                },
                {
                    "number": 33,
                    "text": "Akandidaidza nezita, uye akati kwandiri akange arimutumwa atumwa kubva pamberi paMwari kwandiri, uye akati zita rake rainzi Moronai; kuti Mwari vakanga vaine basa rekuti ndiite; uye nokuti zita rangu richave mune zvakanaka nezvakaipa pakati pemarudzi ose, nehama, nendimi kana kuti richave zvose zvakanaka nezvakaipa zvichataurwa pakati pevanhu vose."
                },
                {
                    "number": 34,
                    "text": "Akati kwakange kuine bhuku rakarongedzwa, rakanyorwa pamahwendefa egoridhe, richipa rungano rwevaichigara munyika ino, nepavakabva. Akatiwo kuzara kweVhangeri risingaperi kwaive mariri, sekupihwa kwarakaitwa neMuponesi kuvagari vekare;"
                },
                {
                    "number": 35,
                    "text": "Zvakare kuti maive nematombo maviri muuta hwesirivha—uye matombo aya, akasungirirwa pahwendefa rechipfuva, aiita chinodaidzwa kuti Urimi neTumimi—akaiswa pamwechete nemahwendefa uye kuve nematombo aya nekuashandisa ndiko kunoita “vaoni” makare kare kana munguva dzakapfuura; uye kuti Mwari vakanga vaagadzirira kuti agoshandiswa basa rekududzira bhuku iri."
                },
                {
                    "number": 36,
                    "text": "Mushure mekunditaurira zvinhu izvi akatanga kutaura zviporofita zveTestamente yaKare. Akatanga ataura chidimbu chechitsauko chechitatu chaMaraki; uye akataurawo chechina kana chitsauko chekupedzisira chechiporofita chimwechetecho, kana dai zvazvo akasiyanisa zvishoma shoma kubva kumaverengero azvinoita mumaBhabheri edu. Kunze kwekutaura ndima diki yekutanga sekunyorwa kwayakaitwa mumabhuku edu, akaitaura sezvizvi:"
                },
                {
                    "number": 37,
                    "text": "Nokuti tarisai, zuva ririkuuya iro richapisa sehovhoni, uye vose vanozvikudza, hongu, nevose vanoita zvakaipa vachatsva semashanga; nokuti avo vachauya vachavapisa, vanodaro Ishe weHondo, kuti ichavasiya vasina mudzi kana bazi."
                },
                {
                    "number": 38,
                    "text": "Uye zvakare, akataura ndima diki yeshanu sezvizvi: Tarisai, ndicharatidza kwauri Hupirisita, neruoko rwaErija muporofita, risati rauya zuva guru uye rinotyisa raIshe."
                },
                {
                    "number": 39,
                    "text": "Uye akataurawo ndima diki yaitevera zvakasiyana: Uye achadyara mumwoyo yevana zvivimbiso zvakaitwa kumadzibaba, uye mwoyo yevana ichatendeukira kumadzibaba avo. Dai zvakange zvisizvo, pasi pose painge paparadzwa chose pakuuya kwavo."
                },
                {
                    "number": 40,
                    "text": "Pamusoro pazvo, akataura chitsauko chegumi nechimwechete chaIsaya, achiti kuti zvave pedyo nokuzadzikiswa. Akataurawo chitsauko chechitatu cheMabasa aVaapositori, ndima diki dzechimakumi maviri nembiri neye makumi maviri nenhatu, chaizvo sezvadzakaita muTestamente Itsva yedu. Akati kuti iyeyo muporofita ndiKristu; asi zuva rakanga risati rauya apo “avo vasingade kunzwa izwi rake vanofanira kubviswa kubva mukati mevanhu”, asi zvino riri kuuya."
                },
                {
                    "number": 41,
                    "text": "Akataurawo chitsauko chechipiri chaJoere, kubvira pandima diki yemakumi maviri nesere kusvika kwekupedzisira. Akatiwo izvi hazvisati zvazadzikiswa, asi zvakanga zvave pedyo. Uye akataura zvakare kuti kuzara kumaJentairi kwakange kwave pedyo kuuya. Akataura dzimwe ndima dzakawanda dzemagwaro matsvene, uye akapa tsananguro zhinji idzo dzisingagone kutaurwa pano."
                },
                {
                    "number": 42,
                    "text": "Zvakare akandiudza, kuti kana ndazotora mahwendefa ayo aakanga ataura nezvawo—nekuti nguva yekuti atorwe yakanga isati yazadzikiswa—handaifanira kuratidza kune mumwe munhu kana hwendefa repachipfuva rine Urimi neTumimi; kunze kwekune avo vandichaudzwa kuti ndivaratidze; kana ndikazviratidza kune vamwe ndaizo paradzwa. Achinguno kurukura neni nezvemahwendefa, chiratidzo chakazarurwa kupfungwa dzangu zvekuti ndaigona kuona nzvimbo yakanga yakavigwa mahwendefa, uye zvakanyatsojeka uye zviri pachena zvekuti ndakaziva nzvimbo iyi zvakare pandakaishanyira."
                },
                {
                    "number": 43,
                    "text": "Mushure mekutaurirana uku, ndakaona chiedza mumba kutanga kuungana pamunhu uyo akange achitaura kwandiri, uye chakaramba chichidaro kudzamara imba yave murima zvakare, kunze kwepaakange ari iye, zvino pakarepo ndakaona, sekunge kagwanza ravhurika kachienda kudenga, uye iye akakwira kudzimara asisaonekwe, uye mumupanda makasara makaita zvamakange makaita ichi chiyedza chekudenga chisati chauya."
                },
                {
                    "number": 44,
                    "text": "Ndakazvambarara ndichifungisisa nekushamiswa nezvakanga zvaitika, uye ndichishamiswa zvikuru nezvakanga zvataurwa kwandiri nemutumwa anoshamisa uyu; zvino pakati pekufunga kwangu, ndakaona kuti imba yangu yakanga yave kutanga zvakare kujekeswa, nechinguvana, sekunge, mutumwa wekudenga mumwecheteo akange ave parutivi pemubhedha wangu zvakare."
                },
                {
                    "number": 45,
                    "text": "Akatanga, uye zvakare akarondedzera zvinhu zvimwechetezvo izvo zvaakanga aita pakushanya kwake kwekutanga, pasina kana kupesana kudiki diki; adaro akandiudza nezvekutongwa kukuru uko kwakange kuchiuya pamusoro penyika, kune kuparadza kukuru nenzara, munondo, nezvirwere; uye kuti kutongwa kunosuwisa uku kwazouya panyika muchizvarwa chino. Arondedzera zvinhu izvi, akakwira zvakare sezvaakanga amboita."
                },
                {
                    "number": 46,
                    "text": "Nenguva iyi, zvakanga zvanyatsodzika mupfungwa mangu, zvekuti hope dzakanga dzatiza mumaziso angu, uye ndakarara ndikashaya zvekuita nokushamiswa nezvandakanga ndaona uye nokunzwa. Asi chakandishamisa pandakaona zvakare mutumwa mumwecheteyo parutivi pemubhedha wangu, uye ndokumunzwa achitaura kana kudzokorora kwandiri zvakare zvinhu zvimwechetezvo sekare; uye ndokubva apamhidzira yambiro kwandiri, achindiudza kuti Satani achayedza kundiyedza (pamusana pehurombo hwemhuri yababa vangu), kutora mahwendefa nechinangwa chekuti ndipfume. Izvi akandirambidza, achiti handifanire kuti ndive nechimwe chinangwa mupfungwa mukutora mahwendefa asi kurumbidza Mwari, nokuti handaifanira kurunzirwa neimwe pfungwa kunze zvikaita neimwenzira handaikwanisa kuatora kwekuvaka umambo hwake; nokuti handingazoatora."
                },
                {
                    "number": 47,
                    "text": "Mushure mekushanyirwa kechitatu aka, akakwira zvakare kudenga sepakutanga, uye ndikasiiwa zvakare kuti ndifungisise nepamusoro pekushamisa kwezvandakanga ndaona; zvino ipapo mushure mekukwira kwemutumwa wekudenga achibva pandiri kwenguva yechitatu, jongwe rakarira, uye ndikaona kuti kunze kwange kwave kuyedza, saka hurukuro dzedu dzakafanira kunge dzakatora husiku hwose."
                },
                {
                    "number": 48,
                    "text": "Mushure mechinguva ndakamuka pamubhedha pangu, semazuva ose, ndikaenda kumabasa aifanirwa kuitwa ezuva iroro; asi mukuyedza kushanda sezvandaiita dzimwe nguva, ndakawana ndapera simba zvekuti ndakatadza kushanda chaizvo. Baba vangu, avo vakanga vachishanda pamwechete neni, vakaona kuti paive nechimwe chinhu chakanga chisina kunaka paneni, uye vakanditaurira kuti ndiende kumba. Ndakatanga pfungwa yangu iri pakuda kuenda kumba; asi, mukuyedza kudarika ruzhowa ndichibva mumunda umo matakanga tiri, simba rangu rakaramba zvachose, uye ndikawira pasi zvisingayamure, uye kwechinguva hapana chandaiziva."
                },
                {
                    "number": 49,
                    "text": "Chinhu chekutanga chandiri kuyeuka izwi raitaura kwandiri richindidaidza nezita. Ndakatarisa kumusoro, uye ndikaona mutumwa mumwechete iyeyo amire kumusoro kwangu, akatenderedzwa nechiyedza sekare. Akadzokerera zvakare zvose zvaakanga anditaurira husiku hwapfuura, uye ndokundiudza kuti ndiende kuna baba vangu uye ndinovataurira nezvechiratidzo nemirairo yandakanga ndagashira."
                },
                {
                    "number": 50,
                    "text": "Ndakateerera; ndakadzokera kumunda kuna baba vangu, uye ndikavatsanangurira yose nyaya kwavari. Vakapindura kwandiri kuti zvakanga zviri zvaMwari, uye vakandiudza kuti ndinoita sezvandakanga ndaudzwa nemutumwa. Ndakabva kumunda, uye ndikaenda kunzvimbo yandakanga ndaudzwa nemutumwa kuti ndiko kwakange kwakaiswa mahwendefa; uye pamusana pekujeka kwechiratidzo chandakanga ndaona nezvawo, ndakabvandaziva nzvimbo kusvika kwandakangoitapo."
                },
                {
                    "number": 51,
                    "text": "Pedyo nemusha weManchester, muruwa rweOntario, mudunhu reNew York, mune chikomo chikuru chaizvo, uye chakareba kupfuura zvose munharaunda iyoyo. Kumadokero kwechikomo ichi, kwete kure nepamusoro pacho, pasi pezibwe guru chaizvo, ndipo paive nemahwendefa, akaiswa muchibhokisi chematombo. Ibwe iri rakanga riri gobvu uye rakatundumara pakati paro nechepamusoro, uye riri dete kunhivi, zvaiita kuti pakati paro paonekwe pamusoro pevhu, asi nhivi dzose dzakanga dzakafusirwa nevhu."
                },
                {
                    "number": 52,
                    "text": "Ndabvisa ivhu, ndakatora chokupikunyurisa, chandakaisa nechepasi pebwe iri, uye ndisingaite nesimba ndakarisimudzira mudenga. Ndakatarisa mukati, uye imomo chokwadi ndakaona mahwendefa, Urimi neTumimi, nehwendefa repachipfuva, sekutaurwa kwazvakaitwa nemutumwa. Mubhokisi maakanga ari rakaitwa nokuisa matombo pamwechete mune zvainge simende. Pasi pebhokisi pakanga pakaiswa matombo maviri akachinjika bhokisi, uye pamusoro pematombo aya ndipo pakanga paine mahwendefa nezvimwe zvinhu pamwechete nawo."
                },
                {
                    "number": 53,
                    "text": "Ndakayedza kuaburitsa, asi ndakarambidzwa nemutumwa uya, uye ndikataurirwa zvakare kuti nguva yekuaburitsa yakanga isati yasvika, yakanga isingazosvika kusvika kwapera makore mana kubva panguva iyoyo; asi akandiudza kuti ndaifanira kuuya kunzvimbo iyi mushure megore rimwechete kubvira panguva iyoyo, uye akati aizosangana neni ipapo, uye akati ndaifanira kuramba ndichidaro kusvika nguva yauya yekuwana mahwendefa."
                },
                {
                    "number": 54,
                    "text": "Saizvozvo, sekutaurirwa kwandakanga ndaitwa, ndaienda mukupera kwegore rega-rega, uye panguva yege-yega ndaiwana mutumwa mumwecheteyo aripo, uye ndichigashira mirairo neruzivo kubva kwaari pahurukuro yega-yega yataiita, maererano nezvaizoitwa naIshe, uye nokuti maitiro netsika ipi ichatungamirwa nayo umambo hwake mumazuva ekupedzisira."
                },
                {
                    "number": 55,
                    "text": "Sezvo baba vangu vakanga vasina zvavainazvo zvemunyika, zvaitofanira kuti tigare tichishanda nemaoko edu, tichitorwa kuenda kumaricho nezvimwewo, patinenge tangowana mukana. Dzimwe nguva tainge tiri pamba, uye dzimwe nguva tiri kumwe uye nokugara tichishanda takakwanisa kuwana kuzviriritira kwakanaka."
                },
                {
                    "number": 56,
                    "text": "Mugore re1823 mhuri yababa vangu yakasangana nedambudziko guru nerufu rwemukoma wangu mukuru Alvin. Mumwedzi waGumiguru, mugore ra1825, ndakapinda pabasa kumudhara ainzi Josiah Stoal, aigara muRuwa rweChenango, Dunhu reNew York. Akanga akanzwa nezvemugodhi wesirivha wakanga wavhurwa vanhu vechiSipanishi muHarmony, muruwa rweSusquehanna, Dunhu rePennsylvania; uye akange asati anditora ini, ambenge achachera, kuti kana zvichibvira, awane pane mugodhi. Mushure mekunge ndaenda kunogara naye, akanditora, nevamwe vose vaimushandira, kuti tinochera pamugodhi wesirivha, apo pandakagara kwemwedzi, pasina kubudirira mune zvataiita, pekupedzisira ndakaita kuti mudhara abvume kuti timise kuchera tichitsvaga. Ndipo pakabva rungano rwekuti ndaive mucheri wemari."
                },
                {
                    "number": 57,
                    "text": "Munguva yandakanga ndakapinda basa kudaro, ndakaiswa kuti ndinogara navaIsaac Hale, wepanzvimbo iyoyo; ndipo pandakatanga kuona mukadzi wangu (mwanasikana wake), Emma Hale. Musi wa18 Ndira, 1827, takachata, ndichiri kushandira vaStoal."
                },
                {
                    "number": 58,
                    "text": "Pamusana pekuramba kwangu ndichiti ndakaona chiratidzo, kushungurudzwa kwakaramba kuchinditevera, uye mhuri yababa vemukadzi wangu vakanga vachiramba chaizvo kuti tichate. Ndakaona, naizvozvo, zvakafanira kuti nditoenda naye kumwe; saka takaenda tikanochatiswa kumba kwachangamire Squire Tarbill, muSouth Bainbridge, Ruwa rweChenango, New York. Ndichangobva mukuchata kwangu, ndakasiya basa kwavaStoal, uye ndakaenda kwababa vangu ndikarima navo mwaka iwoyo."
                },
                {
                    "number": 59,
                    "text": "Mushure menguva nguva yakasvika yekuwana mahwendefa, Urimi neTumimi, nehwendefa repachipfuva. Musi wechimakumi maviri nemazuva maviri emwedzi waGunyana, gore rechiuru chinemazana masere nemakore makumi maviri nemanomwe, ndakaenda senguva dzose mushure merimwe gore kunzvimbo iye yaakanga akaiswa, mumwecheteyo mutumwa wekudenga akandipa kwandiri nemurairo uyu: kuti ndinofanira kuti ave mumaoko angu; kuti ndikaarega achienda pasina hanya, kana nekusachenjera kwangu, ndichabviswa; asi kuti kana ndikashandisa kuyedza kwangu kwose kuachengetedza, kusvika iye, mutumwa auya kuzoatora, anofanira kudzivirirwa."
                },
                {
                    "number": 60,
                    "text": "Ndakaona nokukurumidza chikonzero chandakanga ndapirwa mitemo yakaoma kudaro kuti ndiachengetedze zvakanaka, nechikonzero chaiita kuti mutumwa ataure kuti kana ndaita zvaidiwa mumaoko angu, aizouya kuzoatora. Nokuti pazvakangozivikanwa chete kuti ndinawo, vanhu vakayedza nesimba ravo rose kuti vaatore kubva kwandiri. Rose zano raikwaniswa kufungwa rakatorwa rikashandiswa. Kushungurudzwa kwanyanya kuvapo uye kurwadza kupfuura zvekare, uye vanhu vazhinji vaigara vakangomirira kuatora kubva kwandiri kana zvabvira. Asi neungwaru hwaMwari, haana chakaawana mumaoko angu, kusvika ndapedza nawo zvaidiwa kwandiri. Pakauya mutumwa, maererano nehurongwa, achizoatora, ndakapa kwaari; uye anawo pasi pake kusvika zuva rino, riri zuva rechipiri raChivabvu, gore rechiuru nemazana masere ane makumi matatu nemasere."
                },
                {
                    "number": 61,
                    "text": "Chipata-pata, zvisinei chakaramba chiripo, uye runyerekupe nechiuru chendimi dzarwo nguva yose rwaishandiswa kufambisa nhema nezve mhuri yababa vangu, nezvangu. Dai ndaitaura kachidimbu kadiki kazvo, ndaizadza mabhuku nemabhuku. Kushungurudzwa, zvakadaro kwakaipa zvekuti ndakaona zvakafanira kuti ndibve muManchester, uye ndichienda nemukadzi wangu kuruwa rweSusquehanna, muDunhu rePennsylvania. Tichigadzirira kutanga—tiri varombo chaivo, uye kushungurudzwa kuchitiremera zvekuti pakanga pasina mukana wekuita chimwe chinhu—pakati pematambudziko edu, takawana shamwari murume ainzi Martin Harris, akauya kwatiri uye akandipa makumi mashanu amadhora kutiyamura murwendo rwedu. VaHarris vaive mugari wemuPalmyra, ruwa rweWayne, muDunhu reNew York, uye vari murimi aikudzwa."
                },
                {
                    "number": 62,
                    "text": "Nerubatsiro urwu rwakauya nguva yakanaka, ndakave nokukwanisa kuti ndisvike kwandaienda kuPennsylvania; ndichisvika ndakabva ndatanga kunyora mavara kubva pamahwendefa. Ndadakanyora akawanda chaizvo, kuburidiza neUrimi neTumimi ndikadudzira mamwe acho, izvo zvandakaita pakati penguva yandakasvika pamba pababa vemukadzi wangu, mumwedzi weZvita, nemwedzi weKukadzi aitevera."
                },
                {
                    "number": 63,
                    "text": "Pane imwe nguva mumwedzi uyu waKukadzi, vandamboreva vaMartin Harris vakauya kumba kwedu, ndokutora mavara andakanga ndanyora kubva pamahwendefa, uye ndokuenda nawo kuguta reNew York. Panezvakaitika, maererano naye nemavara, ndinoenda kune zvaakataura iye, sekutsanangura kwaakazviita kwandiri mushure mekudzoka kwake, kwakanga kwakaita sezvizvi:"
                },
                {
                    "number": 64,
                    "text": "“Ndakaenda kuguta reNew York, uye ndokunoratidza mavara akanga adudzirwa, nedudziro yacho, kune Mudzidzisi Mukuru Charles Anthon, murume aizivikanwa kwazvo pamusana pekufunda kwake. Mudzidzisi Mukuru Anthon akati iye dudziro yacho yaive chaiyo, kupfuura dzose dzaakanga akamboona dzakadudzirwa kubva kuchiEgipita. Zvino ndakamuratidza ayo akanga asati adudzirwa, uye akati ndeechiEgipita, chiKardea, nechiAsiria, nechiArabi; uye akati mavara acho chaiwo echokwadi. Akandipa gwaro, raitsigira kuvanhu vePalmyra kuti mavara aive echokwadi, uye nokutiwo kududzira kweayo adudzirwa kwakanga kuri iko chaiko. Ndakatora gwaro ndikariisa muhomwe mangu, uye ndakanga ndave kutobuda mumba umu, apo pakabva vaAnthon vandidaidza kuti ndidzoke, uye ndokundibvunza kuti mukomana uyu akanga aziva sei kuti kune mahwendefa egoridhe munzvimbo yaakawana. Ndakamupindura kuti ngirozi yaMwari yakaaratidza kwaari."
                },
                {
                    "number": 65,
                    "text": "“Ndokubva ati kwandiri, ‘Ndipe ndione gwaro riya.’ Ndakariburitsa muhomwe mangu uye ndikaripa kwaari, paakabva aritora akaribvarura-bvarura, achiti hakusisina chinhu chakadaro zvino chekushandirwa nengirozi, uye akati kana dai ndaunza mahwendefa aya kwaari aizoadudzira. Ndakamutaurira kuti chimwe chikamu chemahwendefa aya chakanamwa, uye nokuti ndinorambidzwa kuaunza. Akapindura achiti, ‘Handikwanise kuverenga bhuku rakanamwa.’ Ndakamusiya ndikaenda kuna Chiremba Mitchell, uyo akatsigira zvakanga zvataurwa neMudzidzisi Anthon maererano nezvose mavara nekududzira kwacho.”"
                },
                {
                    "number": 66,
                    "text": "Muzuva rechishanu raKubvumbi, 1829, Oliver Cowdery akauya kumba kwangu kusvika panguva iyi handina kumbenge ndakamuona. Akataura kwandiri kuti ange achidzidzisa muchikoro chiri munharaunda iyo yaigara baba vangu, uye baba vangu semumwe weavo vaitumira vana kuchikoro ichi, akaenda kundogara navo kwechinguva kumba kwavo, uye ariko mhuri yakamutaurira mapirwo andakanga ndaitwa mahwendefa, uye nokudaro iye akanga auya kuzondibvunza nezvawo."
                },
                {
                    "number": 67,
                    "text": "Kwapera mazuva maviri mushure mekusvika kwaVaCowdery (uri musi wa7 Kubvumbi) ndakatangisa kududzira Bhuku raMormoni, uye iye akatanga kundinyorera."
                },
                {
                    "number": 68,
                    "text": "Takaramba tichiita basa rekududzira, apo, mumwedzi waitevera (Chivabvu, 1829), isu mune rimwe zuva takaenda murugwezha kunonamata nokubvunza kuna Ishe pamusoro perubhabhatidzo rwekuregererwa kwezvivi, urwo rwatakawana rwuchitaurwa mukududzira mahwendefa. Tirimukuita kudaro tichinamata nokudaidza kuna Ishe, mutumwa akabva kudenga akadzika ari mugore rechiedza, uye mushure mekugadza maoko ake patiri, akatigadza achiti:"
                },
                {
                    "number": 69,
                    "text": "Pamuri vamwe vangu varanda, muzita raMesia, ndinokugadzai Hupirisita hwaAroni, uhwo hune kiyi dzekushumira kwengirozi, uye nezve vhangeri rekutendeuka, uye nerubhabhatidzo rwekunyikwa mumvura kubviswa zvivi; uye uhu hauchazotorwa zvakare kubva panyika kusvika vanakomana vaRevi vapira zvakare mupiro kuna Ishe mukururama."
                },
                {
                    "number": 70,
                    "text": "Akati Hupirisita hwaAroni uhu hauna simba rekugadza maoko kuti munhu awane chipo cheMweya Mutsvene, asi kuti izvi zvichapihwa kwatiri pamberi; uye akatiudza kuti tiende tinobhabhatidzwa, uye akatiraira kuti ndinofanira kubhabhatidza Oliver Cowdery, uye mushure iye azondibhabhatidza."
                },
                {
                    "number": 71,
                    "text": "Nokudaro takaenda uye tikabhabhatidzwa. Ini ndakamubhabhatidza kutanga, uye mushure akandibhabhatidza—uye mushure mezvo ndakagadza maoko angu pamusoro pake uye ndikamugadza Hupirisita hwaAroni, uye mushure iye akagadza maoko ake pandiri uye akandigadza Hupirisita hwumwechetewo—nokuti ndizvo zvatanga taudzwa.*"
                },
                {
                    "number": 72,
                    "text": "Mutumwa akatishanyira panguva iyi uye akatipa Hupirisita uhu, akati zita rake ndiJohane, iyeyo mumwechete ainzi Johane Mubapatidzi muTestamente Itsva, uye akati aita izvi arairwa naPetro, Jakobo naJohane, avo vakanga vaine kiyi dzeHupirisita wa Merkizedeki, huri Hupirisita akadaro, munguva yahwo huchapihwa kwavari, uye nokuti ini ndinofanira kudaidza kunzi Gosa rekutanga reChechi, uye iye (Oliver Cowdery) ove wechipiri. Raive zuva regumi neshanu remwedzi weChivabvu, 1829, iro ratakagadzwa pasi peruoko rwemutumwa uyu, uye tikabva tabhabhatidzwa."
                },
                {
                    "number": 73,
                    "text": "Pakarepo tichibuda mumvura mushure mekunge tabhabhatidzwa, takaona maropafadzo makuru anobwinya kubva kuna Baba vedu Vekudenga. Ndichingo bhabhatidza Oliver Cowdery, Mweya Mutsvene uchibva wawira paari, uye akasimuka uye akaporofita zvinhu zvizhinji izvo zvakange zvichizoitika muchinguva chidiki chaitevera. Uye zvakare, ndichangobhabhatidzwa naye, neniwo ndakave nemweya wehuporofita apo, ndichisimuka, ndakaporofita nezvekumuka kweChechi ino, nezvimwe zvinhu zvakawanda zviri maererano neChechi ino, nezvezvizvarwa zvino zvevana vevanhu. Takazadzwa neMweya Mutsvene, uye tikafara muna Mwari weruponeso rwedu."
                },
                {
                    "number": 74,
                    "text": "Pfungwa dzedu zvino dzakajekeswa, takatanga kuona magwaro matsvene azarurwa kuti tianzwisise, nezvaanoreva zvechokwadi nechinangwa chezvakanyanya kuvanzika zvidimbu zvemagwaro matsvene, zvakaratidzwa kwatiri nemutowo watakanga tisingagone kusvika kare, kana kuifunga hatina kunge tamboifunga. Kwenguva iyoyo takamanikidzwa kusataura zvakanga zvaitika kuti tizogashira Hupirisita, uye nokubhabhatidzwa kwatakanga taitwa, pamusana pemweya wekushungurudzwa uyo wakange wabuda wega munharaunda."
                },
                {
                    "number": 75,
                    "text": "Taigara tichida kurwiswa nechikwata zvevanhu, nguva nenguva, uye izvozvi, nevadzidzisiwo vakuru vechitendero. Uye kuda kwavo kutirwisa nemhomho kwakatadziswa chete nokuda kwemhuri yababa vemukadzi wangu (nokuita kutsvene), avo vakanga vashamwaridzana neni, uye vakanga vasingade mhomho uye vachida kuti ndibvumirwe kuti ndirambe ndichiita basa rekududzira ndisingakanganiswe; uye nokudaro vakandipa uye vakativimbisa kutidzivirira kune zvose zvisiri mumutemo, sesimba ravaive naro."
                }
            ]
        },
        "/study/scriptures/pgp/a-of-f/1": {
            "uri": "/study/scriptures/pgp/a-of-f/1",
            "title": "Misimboti yeChitendero 1",
            "data_type": "chapter",
            "chapter_name": "Chitsauko 1",
            "book_title": "Misimboti yeChitendero cheChechi yaJesu Kristu yaVatendi vaMazuva Ekupedzisira",
            "verses": [
                {
                    "number": 1,
                    "text": "Tinotenda muna Mwari, Baba Vokusingapere, neMwanakomana Wavo, Jesu Kristu, nemuneMweya Mutsvene."
                },
                {
                    "number": 2,
                    "text": "Tinotenda kuti vanhu vacharangirwa zvitadzo zvavo pachavo, kwete pamusana pekutadza kwaAdama."
                },
                {
                    "number": 3,
                    "text": "Tinotenda kuti kuburikidza neRudzikinuro rwaKristu, vose vanhu vangaponeswe, nokuteerera kumitemo nezvisungo zveVhangeri."
                },
                {
                    "number": 4,
                    "text": "Tinotenda kuti misimboti yekutanga nezvisungo zveVhangeri ndeiyi: poshi, Kutenda muna Ishe Jesu Kristu; piri, Kutendeuka; tatu, Rubhabhatidzo rwekunyikwa kuitira kuregererwa zvitadzo; china, Kugadzwa kwemaoko kuitira kupihwa chipo cheMweya Mutsvene."
                },
                {
                    "number": 5,
                    "text": "Tinotenda kuti munhu akafanira kudaidzwa naMwari, nehuporofita, nekugadzwa maoko neavo vari mumvumo yekuparidza Vhangeri nokushanda muzvisungo zvacho."
                },
                {
                    "number": 6,
                    "text": "Tinotenda hurongwa humwechetehwo hwakanga hwuripo muChechi yeKutanga, sezvizvi, vaapositori, maporofita, vapirisita, vadzidzisi, vaparidzi, uye zvichingodaro."
                },
                {
                    "number": 7,
                    "text": "Tinotenda muchipo chendimi, huporofita, zvakazarurwa, zviratidzo, kurapa, kududzira ndimi, uye zvichingodaro."
                },
                {
                    "number": 8,
                    "text": "Tinotenda Bhaibheri kuti shoko raMwari kana riri rakadudzirwa nemazvo; tinotendawo kuti Bhuku raMormoni izwi raMwari."
                },
                {
                    "number": 9,
                    "text": "Tinotenda zvose Mwari zvavakazarura, zvose zvaVarikuzarura iyezvino, uye tinotenda kuti Vachazarura zvizhinji zvikuru zvinokosha zviri maererano neUmambo hwaMwari."
                },
                {
                    "number": 10,
                    "text": "Tinotenda mukuunganidzwa chaiko kweIsraeri nomukudzorerwa pakare kweMarudzi Gumi; kuZioni (Jerusarema Idzva) ichavakwa munyika yeAmerica; kuti Kristu achatonga iye mbune pasi pano; uye, nokuti nyika ichaitwa itsva uye igogashira kubwinya kwayo kweparadiso."
                },
                {
                    "number": 11,
                    "text": "Tine kodzero yekunamata Samasimba Mwari maererano nezvatinonzwa mupfungwa dzedu, uye tinobvumira vose vanhu kodzero imwecheteo, regai vanamate netsika yavanoda, kwavanoda, kana chavanokwanisa."
                },
                {
                    "number": 12,
                    "text": "Tinotenda kuve pasi pemadzimambo, vatungamiri, vatongi, nevatongi vedzimhosva, mukuteerera, kukudza, nokutsigira murau."
                },
                {
                    "number": 13,
                    "text": "Tinotenda mukuve tinovimbika, tiri pachokwadi, takachena, tiri tinopa, takarurama, nomukuita zvakanaka kuvanhu vose; chokwadi, tingati tinotevedzera kuraira kwaPauro—Tinotenda zvinhu zvose, tinetariro pazvinhu zvose, takashingirira zvose zvinhu, uye tinovimba tichakwanisa kushingirira zvose zvinhu. Kana paine chakarurama, chiinehunhu, kana chinotaurwa zvakanaka kana chinorumbidzwa, tinozvitsvaka zvinhu izvozvo."
                }
            ]
        }
    }
}