{
    "title": "Bota a Ɔsom Bo Mapã",
    "uri": "/study/scriptures/pgp",
    "structure": [
        {
            "type": "content",
            "title": "Dzin Krataafa",
            "uri": "/study/scriptures/pgp/title-page"
        },
        {
            "type": "content",
            "title": "Mbueienyi",
            "uri": "/study/scriptures/pgp/introduction"
        },
        {
            "type": "section",
            "title": "Moses",
            "entries": [
                {
                    "type": "content",
                    "title": "Moses 1",
                    "uri": "/study/scriptures/pgp/moses/1"
                },
                {
                    "type": "content",
                    "title": "Moses 2",
                    "uri": "/study/scriptures/pgp/moses/2"
                },
                {
                    "type": "content",
                    "title": "Moses 3",
                    "uri": "/study/scriptures/pgp/moses/3"
                },
                {
                    "type": "content",
                    "title": "Moses 4",
                    "uri": "/study/scriptures/pgp/moses/4"
                },
                {
                    "type": "content",
                    "title": "Moses 5",
                    "uri": "/study/scriptures/pgp/moses/5"
                },
                {
                    "type": "content",
                    "title": "Moses 6",
                    "uri": "/study/scriptures/pgp/moses/6"
                },
                {
                    "type": "content",
                    "title": "Moses 7",
                    "uri": "/study/scriptures/pgp/moses/7"
                },
                {
                    "type": "content",
                    "title": "Moses 8",
                    "uri": "/study/scriptures/pgp/moses/8"
                }
            ]
        },
        {
            "type": "section",
            "title": "Abraham",
            "entries": [
                {
                    "type": "content",
                    "title": "Abraham 1",
                    "uri": "/study/scriptures/pgp/abr/1"
                },
                {
                    "type": "content",
                    "title": "Abraham 2",
                    "uri": "/study/scriptures/pgp/abr/2"
                },
                {
                    "type": "content",
                    "title": "Abraham 3",
                    "uri": "/study/scriptures/pgp/abr/3"
                },
                {
                    "type": "content",
                    "title": "Abraham 4",
                    "uri": "/study/scriptures/pgp/abr/4"
                },
                {
                    "type": "content",
                    "title": "Abraham 5",
                    "uri": "/study/scriptures/pgp/abr/5"
                },
                {
                    "type": "content",
                    "title": "Mfonyin 1",
                    "uri": "/study/scriptures/pgp/abr/fac-1"
                },
                {
                    "type": "content",
                    "title": "Mfonyin&nbsp;2",
                    "uri": "/study/scriptures/pgp/abr/fac-2"
                },
                {
                    "type": "content",
                    "title": "Mfonyin&nbsp;3",
                    "uri": "/study/scriptures/pgp/abr/fac-3"
                }
            ]
        },
        {
            "type": "content",
            "title": "Joseph Smith—Matthew 1",
            "uri": "/study/scriptures/pgp/js-m/1"
        },
        {
            "type": "content",
            "title": "Joseph Smith—Abakɔsɛm 1",
            "uri": "/study/scriptures/pgp/js-h/1"
        },
        {
            "type": "content",
            "title": "Gyedzi ho Nsɛmpɔw 1",
            "uri": "/study/scriptures/pgp/a-of-f/1"
        }
    ],
    "contents": {
        "/study/scriptures/pgp/title-page": {
            "uri": "/study/scriptures/pgp/title-page",
            "title": "Dzin Krataafa",
            "data_type": "chapter",
            "book_title": "Bota a Ɔsom Bo Mapã No",
            "subtitle": [
                "Joseph Smith ne Nyikyerɛ, Nsɛm a Ɔkyerɛɛ ase, Na Nsɛm a Ɔkãe no mu Nyiyimu Jesus Christ N’Asɔr a ɔwɔ hɔ ma Nda a Odzi Ekyir Ahotseweefo no no Nkɔnhyɛnyi a Odzi Kan, Adzehunyi, na Oyikyerɛfo"
            ],
            "text": [
                "Jesus Christ N’Asɔr a ɔwɔ hɔ ma Nda a Odzi Ekyir Ahotseweefo na Wotsimtsimii",
                "Salt Lake City, Utah, USA",
                "© 2018 by Intellectual Reserve, Inc. All rights reserved. Source: 2015/03/24"
            ]
        },
        "/study/scriptures/pgp/introduction": {
            "uri": "/study/scriptures/pgp/introduction",
            "title": "Mbueienyi",
            "data_type": "chapter",
            "book_title": "Mbueienyi",
            "text": [
                "Bota a Ɔsom Bo Mapã yɛ ndzɛmba etsitsir bi a woeyiyi efi Jesus Christ N’Asɔr a ɔwɔ hɔ ma Nda a Odzi Ekyir Ahotseweefo a ɔfa ne gyedzi na ne nkyerɛkyerɛ tsitsir pii mu. Dɛm ndzɛmba yinom no Nkɔnhyɛnyi Joseph Smith, na ɔkyerɛɛ ase na ɔkyerɛwee na wotsintsimii no mu dodowara wɔ Asɔr no ne dawurbɔ nkrataa a ofi ber to ber wɔdze puee guado, wɔ n’aber do no mu.",
                "Ndzɛmba a wodzii kan boaboaa ano no na wɔtoo no dzin Bota a Ɔsom Bo Mapa no, Elder Franklin D. Richards na ɔyɛe wɔ afe 1851 mu, dɛm aber no nna ɔyɛ Abaguafo Duebien no mu kor, na ɔyɛ president so a ɔhwɛ Ngyiresiman mu Asɛmpakã dwumadzi no do. Botae a nna osi enyido ma wɔdze yɛɛ iyi nye dɛ, wɔbɛma aber biara ndzɛmba etsitsir a wɔkenkan a no ho yɛ na ayɛ krado wɔ hɔ a wobotum dze amema nkorɔfo a nna wɔwɔ Joseph Smith n’aber do no. Nkyii, ber a Asɔrmba no dɔree wɔ Europe na America aman mu no, okehiaa dɛ wɔma nsa kã dɛm ndzɛmba yinom. Ɔnam President a Odzi Kan no, na n’Apamfo hɔn mbɔdzembɔ do ma Bota a Ɔsom Bo Mapã yi, wiadze mfɛndzanan ehyiadzi bi a wɔyɛɛ no Salt Lake City no, ɔbɛyɛɛ kyerɛwsɛm a wɔagye ato mu wɔ Asɔr no mu no mu kor wɔ Ɔbɛsɛ 10, 1880 mu.",
                "Wɔayɛ nsɛm no mu nhwehwɛmu mpɛn pii ma wɔdze nsɛm no bi a Asɔr no hia no akã ho. Afe 1878 mu no Moses nwoma mu nsɛm no mu bi a ber a wotsintsiim nwoma no ahyɛse no nna ɔnnkã ho no wɔdze kãa ho. Afe 1902 mu no Bota a Ɔsom Bo Mapã no mu nsɛm no bi a nna wɔakã na wɔasan akã no bio na woetsintsim wɔ Nkyerɛkyerɛ na Ahyɛmudzi mu no, woyii fii mu. Wɔrehyehyɛ nwoma no wɔ etsir na nkyekyɛmu mu no, na wɔdze nsɛm no ne nkyerɛkyerɛmu ahyehyɛ ase no, wɔyɛɛ no 1902 mu. 1921 mu na wodzii kan kyekyɛɛ nkrataafa no mu ebien ebien tsintsiim nsɛm no na wɔdze nkyerɛkyerɛmu nsɛm so kãa ho. Wɔannsesã biribiara bio dze kesii Ebɔbira 1976 mu, a wɔdze nyikyerɛ ebien kãa ho. 1979 mu woyii dɛm nsɛm ebien yinom fii Bota a Ɔsom Bo Mapa no mu na wɔdze kɛhyɛɛ Nkyerɛkyerɛ na Ahyɛmudzi no mu, ɔno na seseiara yehu wɔ afã 137 na 138 no. Seseiara dza woetsintsim no wɔayɛ nsakyer bi wɔ mu ma ɔnye dza wodzii kan tsintsimii no asaa.",
                "Dza odzi do yi nye mbueienyi tsiabaa wɔ nwoma a ɔwɔ hɔ seseiara yi mu:",
                "Moses Nwoma no mu Nyiyimu. Nsɛm bi a woyii fii Genesis mu, Joseph Smith ne Bible nkyerɛase no mu, dza ɔhyɛɛ ase wɔ Obiradzi 1830.",
                "Abraham Nwoma no. Ɔsor nkenyan nkyerɛase bi a woyii fii Abraham ne nkyerɛwee mu. Joseph Smith hyɛɛ nkyerɛase no ase wɔ 1835 mu ber a ne nsa kãa Egyptfo hɔn papyri mu bi no. Nkyerɛase no wɔdze puee guado esiado esiado wɔ Times and Seasons mu, wɔhyɛɛ ase fii Ebɔw 1, 1842 wɔ Nauvoo, Illinois.",
                "Joseph Smith—Matthew. Nsɛm bi a woyii fii Matthew ne dasegye mu a ɔwɔ Joseph Smith ne Bible nkyerɛase no mu (hwɛ Nkyerɛkyerɛ na Ahyɛmudzi 45:60–61, ber a onyaa mbrasɛm fi Nyame hɔ dɛ ɔnhyɛ ase nkyerɛ Ahyɛmu Fofor no ase).",
                "Joseph Smith—Abakɔsɛm. Nsɛm bi a woyii fii Joseph Smith ne dasegye na abakɔsɛm mu, dza ɔno na n’akyerɛwfo hyehyɛɛ no wɔ 1838–1839 mu a wɔdze puee guado esiado esiado wɔ Times and Seasons mu wɔ Nauvoo, Illinois, wɔhyɛɛ ase wɔ Ebɔw 15, 1842.",
                "Gyedzi Ho Nsɛmpɔw a ɔwɔ Jesus Christ N’Asɔr a ɔwɔ hɔ ma Nda a Odzi Ekyir Ahotseweefo no mu. Nsɛm a Joseph Smith dze puee guado wɔ Times and Seasons mu wɔ Ebɔw 1, 1842, nye Asɔr no ho abakɔsɛm tsiabaa bi so, dza dodowara frɛ no Wentworth Krataa no."
            ]
        },
        "/study/scriptures/pgp/moses/1": {
            "uri": "/study/scriptures/pgp/moses/1",
            "title": "Moses 1",
            "data_type": "chapter",
            "chapter_name": "Tsir 1",
            "chapter_summary": [
                "Nyankopɔn yi Noho kyerɛ Moses—Wɔsakyer Moses—Satan nye no befimfen—Moses hu wiadze pii a dɔm tse mu—Wiadze a wonntum nnkan na Ɔba no bɔe—Nyankopɔn n’edwuma na n’enyimnyam nye dɛ ɔdze bɛkyebo na onnyiewiei nkwa bɛma nyimpa."
            ],
            "book_title": "Moses Nwoma no mu Nyiyimu",
            "subtitle": [
                "(Obiradzi, 1830)"
            ],
            "verses": [
                {
                    "number": 1,
                    "text": "Nyankopɔn ne nsɛm a ɔkãa kyerɛɛ Moses wɔ ber a wohwiim Moses kɔr bepɔw tsentsenntsen bi do no,"
                },
                {
                    "number": 2,
                    "text": "Na ohun Nyame enyim na enyim, na ɔnye no kasae, na Nyame n’enyimnyam baa Moses do; dɛm ntsi Moses tumii tsimii wɔ n’enyim."
                },
                {
                    "number": 3,
                    "text": "Na Nyankopɔn see Moses dɛ: Hwɛ Emi nye Ewuradze Nyankopɔn Tumfo, Onnyi Ewiei nye me dzin; osiandɛ minnyi nda a ɔwɔ ahyɛse anaa mfe a ɔwɔ ewiei; ana iyi nnyɛ onnyi ewiei?"
                },
                {
                    "number": 4,
                    "text": "Na, hwɛ, eyɛ me babanyin; dɛm ntsi hwɛ, na mebɛkyerɛ wo me nsa ano edwindze; mbom nnyɛ ne nyinara, osiandɛ m’edwuma nnyi ewiei, nna me nsɛm so, osiandɛ onngyaa da."
                },
                {
                    "number": 5,
                    "text": "Dɛm ntsi, nyimpa biara nnkotum ehu mo ndwuma nyinara, gyedɛ otum hu m’enyimnyam nyinara; na nyimpa biara nnkotum ehu m’enyimnyam nyinara, na ekyir no ɔatsena honam mu wɔ asaase do."
                },
                {
                    "number": 6,
                    "text": "Na mowɔ edwuma ma wo, Moses, me babanyin, na ɔwo eyɛ nyia me Woo no Kortoo no no ne saso; na nyia me Woo no Kortoo no no na ɔbɛyɛ Agyenkwa no, osiandɛ adom na nokwar ahyɛ no mã; mbom Nyame bi nnyi hɔ kã moho, na ndzɛmba nyina gu m’enyim osiandɛ minyim ne nyinara."
                },
                {
                    "number": 7,
                    "text": "Na afei, hwɛ, iyi nye adze kor a medze rekyerɛ wo, Moses, me babanyin, osiandɛ ewɔ wiadze mu, na afei medze rekyerɛ wo."
                },
                {
                    "number": 8,
                    "text": "Na ɔbaa dɛ Moses hwɛe, na ohun wiadze a wɔbɔɔ no too do no; na Moses hun wiadze na n’ewiei nyinara nye adasamba nyinara a wɔtse ase, na wɔbɔɔ hɔn; dɛm ntsi ɔyɛɛ no ahobow na nwanwa kɛse."
                },
                {
                    "number": 9,
                    "text": "Na Nyankopɔn n’enyim twee fii Moses nkyɛn, dɛm ntsi n’enyimnyam fii Moses do; na ɔkaa Moses no nko; na ber a ɔkaa no nko no, ɔhwee asaase no do."
                },
                {
                    "number": 10,
                    "text": "Na ɔbaa dɛ mber pii guu mu ansaana Moses resan enya ne honam mu ahoɔdzen bio dɛ nyimpa; na ɔsee noho dɛ: Seseiara, osian dɛm adze yi ntsi meehu dɛ nyimpa nnsɛ hwee, adze a mennsusu da."
                },
                {
                    "number": 11,
                    "text": "Mbom seseiara medze mankasa m’enyiwa ehu Nyame; mbom nnyɛ mo honam mu enyi, mbom mo sunsum enyi a, osiandɛ mo honam enyi nnkotum ehu, osiandɛ nkyɛ mekyenkyenee na muwui wɔ n’enyim; mbom nna n’enyimnyam wɔ mo do; na muhun n’enyim, osiandɛ mesakyeree wɔ n’enyim."
                },
                {
                    "number": 12,
                    "text": "Na ɔbaa dɛ ber a Moses kãa dɛm nsɛm yinom wiei no, hwɛ Satan bae bɔsɔɔ no hwɛe see dɛ: Moses, nyimpa ba, som me."
                },
                {
                    "number": 13,
                    "text": "Na ɔbaa dɛ Moses hwɛɛ Satan na ɔsee dɛ: Ɔwo nye woana? Na hwɛ, meyɛ Nyame ne ba, na mesɛ nyia Ɔwoo no Kortoo no no; na w’enyimnyam wɔ hen a ɔwɔ dɛ mosom wo?"
                },
                {
                    "number": 14,
                    "text": "Na hwɛ, munnkotum ahwɛ Nyame, gyedɛ n’enyimnyam aba mo do, na wɔsakyer me wɔ n’enyim. Mbom mutum hwɛ wo dɛ honammunyi. Ana nokwar dɛ ɔnntse dɛm?"
                },
                {
                    "number": 15,
                    "text": "Nhyira nkã me Nyankopɔn ne dzin, osiandɛ no Sunsum nntwee mmfi moho koraa, ɔnntse dɛm a nna w’enyimnyam wɔ hen, osiandɛ ɔyɛ sum dze ma me? Na mubotum akyerɛ soronko a ɔda ɔwo na Nyame ntamu; na Nyankopɔn see me dɛ: Som Nyame, na ɔno nko na som no."
                },
                {
                    "number": 16,
                    "text": "Fi ha fi, Satan; mma ndaadaa me; osiandɛ Nyankopɔn see me dɛ: Ɔwo eyɛ nyia me Woo no Kortoo no no ne saso."
                },
                {
                    "number": 17,
                    "text": "Na ɔmaa me mbrasɛm so ber a ɔfrɛɛ me fii haban a ɔredzɛw no mu no, see dɛ: Frɛ Nyame wɔ nyia me Woo no Kortoo no no ne dzin mu, na som me."
                },
                {
                    "number": 18,
                    "text": "Na bio Moses see dɛ: Minnkegyaa dɛ mebɛfrɛ Nyame, mowɔ ndzɛmba binom a ɔsɛ dɛ mebisa fi no hɔ: osiandɛ n’enyimnyam aba mo do, dɛm ntsi mutum hu soronko a ɔda ɔno na ɔwo ntamu. Fi ha fi, Satan."
                },
                {
                    "number": 19,
                    "text": "Na afei, ber a Moses kãa dɛm nsɛm yinom no, Satan dze ndze kɛse tseatseaa mu wɔ asaase no do, na ɔhyɛɛ dɛ: Emi nye nyia a Wɔwoo no Kortoo no no, som me."
                },
                {
                    "number": 20,
                    "text": "Na ɔbaa dɛ Moses hyɛɛ ase suroo mbordo; na ber a ɔhyɛɛ ase dɛ orusuro no, ɔtsee hɛl no wen nkã. Eso, ɔfrɛɛ Nyankopɔn no, onyaa ahoɔdzen, na ɔtseaa mu see dɛ: Fi me nkyɛn fi, Satan, osiandɛ Nyame kor yi nko na mobɔsom no, nyia ɔyɛ enyimnyam Nyame no."
                },
                {
                    "number": 21,
                    "text": "Na afei Satan noho hyɛɛ ase dɛ ɔropopo, na asaase wosowee; na Moses nyaa ahoɔdzen, na ɔfrɛɛ Nyankopɔn, see dɛ: Wɔ Wɔwoo no Kortoo no ne dzin mu, fi ha fi, Satan."
                },
                {
                    "number": 22,
                    "text": "Na ɔbaa dɛ Satan dze ndze kɛse tseaa mu a orusu na orutwa ewuo, na ɔrotwɛr ne sẽ, na ofii hɔ kɔree, ofii Moses n’enyim kɔree mpo, na oennhu no."
                },
                {
                    "number": 23,
                    "text": "Na afei Moses gyee dase a ɔfa dɛm adze yi ho no; mbom osian emumuyɛdze ntsi adasamba ennya wɔ hɔn mu."
                },
                {
                    "number": 24,
                    "text": "Na ɔbaa dɛ ber a Satan fii Moses n’enyim kɔree no, nna Moses maa n’enyi do wɔ sor, nna Sunsum Krɔnkrɔn ahyɛ no mã, dza ɔgye dase wɔ Egya na Ɔba no hɔnho;"
                },
                {
                    "number": 25,
                    "text": "Na ɔbɔɔ Nyankopɔn ne dzin no, ohun n’enyimnyam no bio, osiandɛ ɔbaa no do; na ɔtsee ndze a ɔrekã dɛ: Nhyira akã wo, Moses, osiandɛ Emi, Otumfo no, asan mu eyi wo, na wɔbɛma woho ayɛ dzen asen esu pii; na wɔbɛyɛ setsie ama wo mbrasɛm tse dɛ eyɛ Nyame."
                },
                {
                    "number": 26,
                    "text": "Na hwɛ, menye wo wɔ hɔ, kesi wo nkwa nda ewiei mpo; na ebɛgye mo nkorɔfo efi nkowaasom mu, Israel medze a masan mu eyi no mpo."
                },
                {
                    "number": 27,
                    "text": "Na ɔbaa dɛ, ber a ndze no gu do rekasa no, Moses too n’enyi na ohun asaase no, nyew, ne nyinara mpo, na no mu ketseketse mpo nnyi hɔ a oennhu, ɔnam Nyankopɔn no Sunsum do nyaa mu nhunii."
                },
                {
                    "number": 28,
                    "text": "Na ohun hɔn a wɔtse do no so, na ɔkra kor mpo nnyi hɔ a oennhu no; na ɔnam Nyankopɔn no Sunsum do hun hɔn, na hɔn dodow dɔɔ sõ, na wonntum nnkan hɔn tse dɛ anhwea a ogu mpoano mpo."
                },
                {
                    "number": 29,
                    "text": "Na ohun nsaase pii, na asaase kor biara wɔfrɛ no asaase, na dɔm tsetse n’enyi do."
                },
                {
                    "number": 30,
                    "text": "Na ɔbaa dɛ Moses frɛɛ Nyankopɔn see dɛ: Kã kyerɛ me, meserɛ wo, dɛn ntsi na dɛm ndzɛmba yinom tse dɛm, na enam ebɛnadze do yɛɛ hɔn?"
                },
                {
                    "number": 31,
                    "text": "Na hwɛ, Ewuradze n’enyimnyam baa Moses do, ntsi Moses gyinaa Nyankopɔn n’enyim, na ɔnye no kasaa enyim na enyim. Na Ewuradze Nyankopɔn see Moses dɛ: Osian mankasa me tsirmpɔw ntsi na mayɛ dɛm ndzɛmba yinom. Ha na nyansa wɔ na ɔwɔ mo mu."
                },
                {
                    "number": 32,
                    "text": "Na ɔnam m’asɛm no tum do nna mobɔɔ hɔn, ɔno nye me Ba a Wɔwoo no Kortoo no no a adom na nokwar ahyɛ no mã no."
                },
                {
                    "number": 33,
                    "text": "Na wiadze a wonntum nnkan na mobɔe; na mobɔɔ hɔn so wɔ mankasa me tsirmpɔw ho; na menam me Ba no do na mobɔɔ hɔn, nyia ɔyɛ mankasa nyia me Woo no Kortoo no no."
                },
                {
                    "number": 34,
                    "text": "Na mbanyin nyinara mu banyin a odzi kan no mafrɛ no Adam, n’asekyerɛ nye ɔdodow."
                },
                {
                    "number": 35,
                    "text": "Mbom asaase yi, na hɔn a wɔtse do no ho nsɛm nko, na medze ma wo. Na hwɛ, nsaase pii nna wɔnam m’asɛm no tum do etwa mu kɔ. Na pii so wɔ hɔ seseiara, na nyimpa nnkotum akan, mbom ndzɛmba nyinara minyim hɔn dodow, osiandɛ wɔyɛ medze na minyim hɔn."
                },
                {
                    "number": 36,
                    "text": "Na ɔbaa dɛ Moses see Ewuradze dɛ: Hu w’akowaa mbɔbɔr, O Nyankopɔn, na kã dza ɔfa asaase yi, nye dɔm a wɔtse do no ho nsɛm kyerɛ me, nye ɔsorsor no so, na nkyii w’akowaa mo bo bɔdwe."
                },
                {
                    "number": 37,
                    "text": "Na Ewuradze Nyankopɔn see Moses dɛ: Ɔsorsor no, dɔɔ sõ, na nyimpa nnkotum akan hɔn; na emidze minyim hɔn dodow, osiandɛ wɔyɛ medze."
                },
                {
                    "number": 38,
                    "text": "Na sɛ asaase kor twa mu, na no sorsor no twa mu kɔ mpo a kor so bɛba; na mo ndwuma nnyi ewiei, nna me nsɛm so dɛmara."
                },
                {
                    "number": 39,
                    "text": "Na hwɛ, iyi nye m’edwuma na m’enyimnyam—dɛ medze nyimpa ne bɛkyebo na onnyiewiei nkwa bɔbɔ adze."
                },
                {
                    "number": 40,
                    "text": "Na afei, Moses, me babanyin, mebɛkã dza ɔfa asaase a igyina do yi ho asɛm akyerɛ wo; na kyerɛw nsɛm a mebɛkã akyerɛ wo no."
                },
                {
                    "number": 41,
                    "text": "Na da a adasamba bɛfa me nsɛm dɛ ɔnnyɛ hwee na wobeyi nsɛm no mu pii efi nwoma a ebɛkyerɛw no mu no, hwɛ mibeyi obi so a ɔbɔsoɛr tse dɛ ɔwoara; na ɔbɛma adasamba hɔn nsa akã bio—hɔn mu dodowara a wɔbɛgye edzi no."
                },
                {
                    "number": 42,
                    "text": "(Dɛm nsɛm yinom na wɔkãa kyerɛɛ Moses wɔ bepɔw no do, na dɛm dzin no adasamba runnhu da. Na seseiara wɔakã akyerɛ wo. Mma mmfa nnkyerɛ obiara gyedɛ hɔn a wɔgye dzi no. Ɔnyɛ hɔ dɛm. Amen.)"
                }
            ]
        },
        "/study/scriptures/pgp/moses/2": {
            "uri": "/study/scriptures/pgp/moses/2",
            "title": "Moses 2",
            "data_type": "chapter",
            "chapter_name": "Tsir 2",
            "chapter_summary": [
                "Nyankopɔn bɔ ɔsorsor no na asaase—Ndzɛmba nyinara a nkwa wɔ mu no wɔbɔe—Nyankopɔn yɛ nyimpa na ɔma no tum wɔ ndzɛmba nkaa nyinara do."
            ],
            "subtitle": [
                "(Obiradzi—Ɔbɛsɛ 1830)"
            ],
            "verses": [
                {
                    "number": 1,
                    "text": "Na ɔbaa dɛ Ewuradze kasaa kyerɛɛ Moses, see dɛ: Hwɛ, meda ndzɛmba a ɔfa sor yi, nye dɛm asaase yi edzi kyerɛ wo; kyerɛw nsɛm a merekã yi. Emi nye Ahyɛse na Ewiei no, Otumfo Nyankopɔn no; menam nyia me Woo no Kortoo no no do na mobɔɔ ndzɛmba yinom; nyew, ahyɛse no mobɔɔ sor, nye asaase a igyina do yi."
                },
                {
                    "number": 2,
                    "text": "Na asaase da hɔ hun eso pan; na memaa isum bɛkataa bun enyi; na mo Sunsum twuuw faa nsu no enyi; osiandɛ meyɛ Nyame."
                },
                {
                    "number": 3,
                    "text": "Na Emi, Nyankopɔn, see dɛ: Ekan mbra; na ekan bae."
                },
                {
                    "number": 4,
                    "text": "Na Emi, Nyankopɔn, hun kan no; nna dɛm kan no oye. Na Emi, Nyankopɔn, tseew kan fii sum no ho."
                },
                {
                    "number": 5,
                    "text": "Na Emi, Nyankopɔn, frɛɛ ekan no Adzekyee; na isum no, mefrɛɛ no Adzesaa; na menam m’asɛm no tum do yɛɛ iyi, na ɔyɛɛ dɛm ber a mekasaa no; na ewimbir no nye anapa no yɛ da a odzi kan."
                },
                {
                    "number": 6,
                    "text": "Na bio, Emi, Nyankopɔn, see dɛ: Wɔmma wimu mbra nsu no finimfin, na ɔyɛɛ hɔ, dɛm ber a mekasae mpo; na mesee dɛ: Wɔmma esu no ntsew no ho mfi esu no ho; na ɔyɛɛ hɔ dɛm;"
                },
                {
                    "number": 7,
                    "text": "Na Emi, Nyankopɔn, yɛɛ wimu no na metseew esu no mu, nyew, esu akɛse no a ɔhyɛ wimu no ase no fii esu a ɔwɔ wimu no sor, na ɔyɛɛ hɔ dɛ mbrɛ mekãe no mpo."
                },
                {
                    "number": 8,
                    "text": "Na Emi, Nyankopɔn, frɛɛ wimu no Ɔsor; na ewimbir no nye anapa no yɛ da a otsia ebien."
                },
                {
                    "number": 9,
                    "text": "Na Emi, Nyankopɔn, see dɛ: Wɔmma esu a ɔwɔ ɔsor n’ase no ɔmpra nkɔboa fakor, na ɔyɛɛ dɛm; na Emi, Nyankopɔn, see dɛ: Wɔmma wewewdo nyi noho; na ɔyɛɛ dɛm."
                },
                {
                    "number": 10,
                    "text": "Na Emi, Nyankopɔn, frɛɛ wewewdo no Asaase; na esu no mboano no, mefrɛɛ no Epo; Na Emi, Nyankopɔn, hun dɛ ndzɛmba nyinara a mayɛ no oye."
                },
                {
                    "number": 11,
                    "text": "Na Emi, Nyankopɔn, see dɛ: Wɔmma asaase mfifir efuw, nhaban a ɔsow aba, ndua a ɔsow eduaba dɛ mbrɛ no su tse; na dua a ɔsow, dza ɔwɔ n’aba wɔ no mu wɔ asaase no do, na ɔyɛɛ hɔ dɛm mpo ber a mekasae no."
                },
                {
                    "number": 12,
                    "text": "Na asaase fifiir efuw, haban biara a ɔsow aba dɛ mbrɛ no su tse, na dua ɔsow eduaba, dza ɔwɔ n’aba wɔ no mu, dɛ mbrɛ no su tse; na Emi, Nyankopɔn, hun dɛ ndzɛmba nyinara a mayɛ no oye;"
                },
                {
                    "number": 13,
                    "text": "Na ewimbir no nye anapa no yɛ da a otsia ebiasa."
                },
                {
                    "number": 14,
                    "text": "Na Emi, Nyankopɔn, see dɛ: Nkandzea mbra ɔsor wimu no mu, mbeyi adzekyee mfi adzesaa ho, na ɔnyɛ nsɛnkyerɛdze, na ɔnyɛ hyɛber nye nda nye mfe;"
                },
                {
                    "number": 15,
                    "text": "Na wɔnyɛ nkandzea wɔ ɔsor wimu no mu ma ɔnhyerɛn asaase do; na ɔyɛɛ hɔ dɛm."
                },
                {
                    "number": 16,
                    "text": "Na Emi, Nyankopɔn, yɛɛ nkandzea akɛse ebien; kandzea kɛse no dɛ ɔnhwɛ adzekyee do, na kandzea kakraba no dɛ ɔnhwɛ adzesaa do, na kandzea kɛse no nye ewia, na kandzea kakraba no nye bosoom, na wɔyɛɛ nworaba so dɛ mbrɛ m’asɛm se mpo."
                },
                {
                    "number": 17,
                    "text": "Na Emi, Nyankopɔn, dze hɔn sisii ɔsor wimu no mu dɛ wɔnhyerɛn asaase do,"
                },
                {
                    "number": 18,
                    "text": "Dɛ ewia nhwɛ adzekyee do, na bosoom nhwɛ adzesaa do, na onyi kan mfi sum ho; na Emi, Nyankopɔn, hun dɛ ndzɛmba nyinara a mayɛ no oye;"
                },
                {
                    "number": 19,
                    "text": "Na ewimbir no nye anapa no yɛ da a otsia anan."
                },
                {
                    "number": 20,
                    "text": "Na Emi, Nyankopɔn, see dɛ: Wɔmma esu no ndɔ mbowa a wɔkekã hɔnho a nkwa wɔ hɔn mu menyamenya, na ntumbowa nkyin asaase do wɔ ɔsor wi enyi."
                },
                {
                    "number": 21,
                    "text": "Na Emi, Nyankopɔn, bɔɔ esumbowa akɛse, na esu mbowa a nkwa wɔ hɔn mu a wɔkekã hɔnho a esu no dɔɔ hɔn menyamenya, dɛ mbrɛ hɔn su tsetsee, na ntumbowa nyinara dɛ mbrɛ hɔn su tsetsee, na Emi, Nyankopɔn, hun dɛ ndzɛmba nyinara a mayɛ no oye."
                },
                {
                    "number": 22,
                    "text": "Na Emi, Nyankopɔn, hyiraa hɔn se dɛ: Hom nwo, na wɔndɔr, na wɔnhyɛ po mu esu mu mã; na ntumbowa ndɔr wɔ asaase do;"
                },
                {
                    "number": 23,
                    "text": "Na ewimbir no nye anapa no yɛ da a otsia enum."
                },
                {
                    "number": 24,
                    "text": "Na Emi, Nyankopɔn, see dɛ: Wɔmma asaase nwo mbowa a nkwa wɔ hɔn mu dɛ mbrɛ hɔn su tsetsee, anantwi, na mbowa a wɔtsen nye asaase mbowadoma dɛ mbrɛ hɔn su tsetsee, na ɔyɛɛ dɛm;"
                },
                {
                    "number": 25,
                    "text": "Na Emi, Nyankopɔn, yɛɛ asaase mbowadoma dɛ mbrɛ hɔn su tsetsee, na anantwi dɛ mbrɛ hɔn su tsetsee, na mbowa a wɔtsen famu nyinara dɛ mbrɛ hɔn su tsetsee; na Emi, Nyankopɔn, hun dɛ dɛm ndzɛmba yinom nyina oye."
                },
                {
                    "number": 26,
                    "text": "Na Emi, Nyankopɔn, see nyia me Woo no Kortoo no no a ɔnye me wɔ hɔ fi ahyɛse no dɛ: Wɔmma yɛnyɛ nyimpa wɔ hɛn su do wɔ hɛn saso do; na ɔyɛɛ hɔ dɛm. Na Emi, Nyankopɔn, see dɛ: Ma wonya tum wɔ po mu nam do, nye wimu ntumbowa do, nye anantwi do, nye asaase nyinara, nye nketsebowa a wɔtsen asaase do nyinara do."
                },
                {
                    "number": 27,
                    "text": "Na Emi, Nyankopɔn, bɔɔ nyimpa wɔ mankasa mo su do, wɔ nyia me Woo no Kortoo no no no su do na mobɔɔ no; ɔbanyin nye ɔbaa na mobɔɔ hɔn."
                },
                {
                    "number": 28,
                    "text": "Na Emi, Nyankopɔn, hyiraa hɔn na mesee hɔn dɛ: Hom nwo na wɔndɔr, na wɔnhyɛ asaase mã, na wɔnhom do, na hom nnya tum wɔ po mu nam do, nye wimu ntumbowa do, nye biribiara a nkwa wɔ hɔn mu a wɔkekã hɔnho wɔ asaase do nyinara do."
                },
                {
                    "number": 29,
                    "text": "Na Emi, Nyankopɔn, see nyimpa dɛ: Hwɛ maama hom ahaban biara a ɔsow aba a ɔwɔ asaase nyinara enyi, nye ndua biara a ɔsow eduaba a n’aba wɔ no mu; ɔnyɛ edziban mma hom."
                },
                {
                    "number": 30,
                    "text": "Na asaase mbowadoma biara, nye wimu ntumbowa biara, nye adze biara a ɔtsen wɔ asaase do a maama no nkwa, na mfunoma biara a ho tsew no wondzi; na ɔyɛɛ dɛm, ber a mekaẽ no mpo."
                },
                {
                    "number": 31,
                    "text": "Na Emi, Nyankopɔn, hun adze biara a mayɛ, na hwɛ, ndzɛmba nyinara a mayɛ no oye papa; na adzesaa nye adzekyee yɛ da a otsĩa esia."
                }
            ]
        },
        "/study/scriptures/pgp/moses/3": {
            "uri": "/study/scriptures/pgp/moses/3",
            "title": "Moses 3",
            "data_type": "chapter",
            "chapter_name": "Tsir 3",
            "chapter_summary": [
                "Nyankopɔn bɔɔ ndzɛmba nyinara sunsum mu ansaana wɔreda no su no edzi wɔ asaase do—Ɔbɔɔ ɔbanyin, honam a odzi kan, wɔ asaase do—Ɔbaa yɛ ɔhokãfo ma banyin."
            ],
            "subtitle": [
                "(Obiradzi—Ɔbɛsɛ 1830)"
            ],
            "verses": [
                {
                    "number": 1,
                    "text": "Dɛm na ɔsor nye asaase wowiee yɛ, nye hɔn mu dɔm nyinara."
                },
                {
                    "number": 2,
                    "text": "Na da a otsĩa esuon no, Emi, Nyankopɔn, wiee m’edwuma yɛ, nye ndzɛmba nyinara a mayɛ no; na megyee m’ahom da a otsĩa esuon no wɔ m’edwuma a mayɛ nyinara mu, na muwiee ndzɛmba nyinara a mayɛ no, na Emi, Nyankopɔn, hun dɛ oye;"
                },
                {
                    "number": 3,
                    "text": "Na Emi, Nyankopɔn, hyiraa da a otsĩa esuon no, na metseew ho; osiandɛ ɔno mu na megyee m’ahom wɔ m’edwuma nyinara a Emi, Nyankopɔn mabɔ na mayɛ no."
                },
                {
                    "number": 4,
                    "text": "Na afei, hwɛ, mese wo dɛ, iyinom nye ɔsor nye asaase hɔn santsen ber a wɔbɔɔ hɔn, wɔ da a Emi, Nyankopɔn, yɛɛ ɔsor na asaase no,"
                },
                {
                    "number": 5,
                    "text": "Na hamu dua biara ansaana ɔreba asaase do no, na hamu ahaban biara ansaana oribefifir. Osiandɛ Emi, Ewuradze Nyankopɔn, na mobɔɔ ndzɛmba nyinara, dza makã ho asɛm no, sunsum mu ansaana wɔreda no su no edzi wɔ asaase enyi do. Osiandɛ Emi, Ewuradze Nyankopɔn, memmaa nsu nntɔree nnguu asaase enyi do. Na Emi, Ewuradze Nyankopɔn, mabɔ adasamba nyinara; na nyimpa nnyaa mmbaa a ɔbɔdɔw asaase no; osiandɛ mobɔɔ hɔn wɔ ɔsor; nna honam nnyaa mmbaa asaase do, nye nsu mu, nye wimu so;"
                },
                {
                    "number": 6,
                    "text": "Mbom Emi, Ewuradze Nyankopɔn, kasae, na nsuwusiw fii asaase do bɔfɔɔw famu nyinara."
                },
                {
                    "number": 7,
                    "text": "Na Emi, Ewuradze Nyankopɔn, dze asaase do huntuma bɔɔ nyimpa, na mohoom nkwahom guu n’ahwentokura mu, na nyimpa bɛyɛɛ ɔkra tseasefo, honam a odzi kan wɔ asaase do, nyimpa a odzi kan so; eso ansaana wɔrobɔ ndzɛmba nyinara; mbom wɔbɔɔ hɔn yɛɛ hɔn sunsum dɛ mbrɛ m’asɛm se."
                },
                {
                    "number": 8,
                    "text": "Na Emi, Ewuradze Nyankopɔn, yɛɛ ture wɔ Eden, wɔ boka afamu, na hɔ na medze ɔbarimba a meyɛɛ no no toe."
                },
                {
                    "number": 9,
                    "text": "Na famu na Emi, Ewuradze Nyankopɔn, maa ndua biara fii mu fifirii, dza ɔyɛ fɛw wɔ nyimpa enyi do; na nyimpa etum ahwɛ. Na ɔbɛyɛɛ ɔkra tseasefo so. Osiandɛ nna ɔyɛ sunsum wɔ da a mobɔɔ no no mu; osiandɛ nna ɔhyɛ bea a Emi, Nyankopɔn, mobɔɔ no no mu, nyew, ndzɛmba nyinara mpo a misiesie dze maa nyimpa; na nyimpa hun dɛ oye dɛ wodzi. Na Emi, Ewuradze Nyankopɔn, duaa nkwadua so wɔ ture no ne finimfin, nye papa na bɔn ho nyimdzee dua no so."
                },
                {
                    "number": 10,
                    "text": "Na Emi, Ewuradze Nyankopɔn, maa esutsen bi fi Eden kɔfɔɔw ture no; na ofi hɔ no na no mu paapaae, na ɔbɛyɛɛ esutsir anan."
                },
                {
                    "number": 11,
                    "text": "Na Emi, Ewuradze Nyankopɔn, dza odzi kan no motoo no dzin Pison, na otwa Havilah asaase nyinara ho hyia, bea a Emi, Ewuradze bɔɔ sika pii guu hɔ no;"
                },
                {
                    "number": 12,
                    "text": "Na sika a ɔwɔ dɛm asaase no do no ye; na bdellium nye onyx ɔbo wɔ hɔ."
                },
                {
                    "number": 13,
                    "text": "Na esutsen a otsĩa ebien no ne dzin dze Gihon; ɔno na otwa Ethiopia asaase nyinara ho hyia no."
                },
                {
                    "number": 14,
                    "text": "Na esutsen a otsĩa ebiasa no ne dzin dze Hiddekel; ɔno na otwa mu dze kɔ Assyria boka afamu no. Na esutsen a otsĩa anan no nye Euphrates no."
                },
                {
                    "number": 15,
                    "text": "Na Emi, Ewuradze Nyankopɔn, faa ɔbarimba no, na medze no kɔtoo Eden Ture no mu dɛ onsiesie hɔ, na ɔnhwɛ do."
                },
                {
                    "number": 16,
                    "text": "Na Emi, Ewuradze Nyankopɔn, hyɛɛ nyimpa no mbra, dɛ: Ndua a ɔwɔ ture no mu no, ibotum edzi bi."
                },
                {
                    "number": 17,
                    "text": "Mbom papa na bɔn ho nyimdzee dua no dze mma nndzi bi, eso, ibotum afa dza ɔwoara epɛ ama woho, osiandɛ medze wo pɛ ama wo; mbom kaa dɛ mabra, na da a ibedzi bi no ampaara dɛ ibowu."
                },
                {
                    "number": 18,
                    "text": "Na Emi, Ewuradze Nyankopɔn, see nyia me Woo no Kortoo no no dɛ onnye dɛ ɔbarimba no nko tsena hɔ; dɛm ntsi mebɛyɛ boafo a ɔfata no mama no."
                },
                {
                    "number": 19,
                    "text": "Na Emi, Ewuradze Nyankopɔn, medze dɛtse yɛɛ hamu mbowadoma nyinara, nye wimu ntumbowa nyinara; na mehyɛɛ hɔn dɛ wɔmbra Adam hɔ, ma ɔnhwɛ mbrɛ ɔbɛfrɛ hɔn; na hɔn so wɔyɛ akra atseasefo; osiandɛ Emi, Nyankopɔn, guu nkwa ahom guu hɔn mu, na mehyɛɛ dɛ dzin biara a Adam dze bɛfrɛ abɔdze biara a nkwa wɔ no mu no, ɔnoara nye ne dzin."
                },
                {
                    "number": 20,
                    "text": "Na Adam totoo anantwi, nyinara, nye wimu ntumbowa, nye hamu mbowadoma nyinara edzin; mbom Adam dze, woennhu ɔboafo a ɔfata no amma no."
                },
                {
                    "number": 21,
                    "text": "Na Emi, Ewuradze Nyankopɔn, maa nda heii tɔɔ Adam no do, na ɔdae, na miyii ne mparba no mu kor na mesiiw honam no hyɛɛ n’ananmu;"
                },
                {
                    "number": 22,
                    "text": "Na aparba no a Emi, Ewuradze Nyankopɔn, yii fii ɔbarimba no mu no, medze yɛɛ ɔbaa, na medze no brɛɛ ɔbarimba no."
                },
                {
                    "number": 23,
                    "text": "Na Adam see dɛ: Afei minyim dɛ oyi nye me mbiew mu biew, na mo honam mu nam; wɔbɛfrɛ no Ɔbaa, osiandɛ woyii no fii ɔbarimba mu,"
                },
                {
                    "number": 24,
                    "text": "Dɛm ntsi na ɔbarimba begya n’egya na ne nã wɔ hɔ, na ɔdze noho akɛfam ne yer ho; na wɔayɛ honankor."
                },
                {
                    "number": 25,
                    "text": "Na hɔn beenu no nyinara dzi adagyaw, ɔbarimba no nye ne yer, na hɔn enyi nntõ."
                }
            ]
        },
        "/study/scriptures/pgp/moses/4": {
            "uri": "/study/scriptures/pgp/moses/4",
            "title": "Moses 4",
            "data_type": "chapter",
            "chapter_name": "Tsir 4",
            "chapter_summary": [
                "Mbrɛ osii ma Satan bɛyɛɛ abɔnsam—Ɔsɔ Eve hwɛ—Adam na Eve hwe ase, na owu ba wiadze."
            ],
            "subtitle": [
                "(Obiradzi—Ɔbɛsɛ 1830)"
            ],
            "verses": [
                {
                    "number": 1,
                    "text": "Na Emi, Ewuradze Nyankopɔn, kasaa kyerɛɛ Moses, see dɛ: Dɛm Satan no, nyia ehyɛɛ no wɔ nyia me Woo no Kortoo no no ne dzin mu no, ɔnoara so nye nyia ɔwɔ hɔ fi ahyɛse no, na ɔbaa m’enyim, see dɛ—Hwɛ, mowɔ ha, soma me, mebɛyɛ wo babanyin, na mobɔpon adasa nyinara, ma ɔkra kor mpo rennyew, na ampaara dɛ mebɛyɛ; dɛm ntsi fa w’enyimnyam ma me."
                },
                {
                    "number": 2,
                    "text": "Mbom, hwɛ, mo Dɔba no, a ɔyɛ mo Dɔfo no a mesaan mu yii no fi ahyɛse no, see me dɛ—Egya, wo pɛ nyɛ hɔ, na enyimnyam no nyɛ wodze afebɔɔ."
                },
                {
                    "number": 3,
                    "text": "Dɛm ntsi, osiandɛ dɛm Satan no tseew etua wɔ mo do no, na ɔpɛɛ dɛ ɔsɛɛ nyimpa ne pɛ no a Emi, Ewuradze Nyankopɔn, dze ama no no, na dɛ, memfa mankasa mo tum so mma no no; menam nyia me Woo no Kortoo no no, no tum do maa wɔtoow no kyeen famu;"
                },
                {
                    "number": 4,
                    "text": "Na ɔbɛyɛɛ Satan, nyew, abɔnsam mpo, akɔhwi nyinara egya, dɛ ɔndaadaa na ɔmfura adasa hɔn enyi, na ongya hɔn nkɔ ndɔmmum mu dɛ mbrɛ ɔpɛ, dodowara a wonnketsie me ndze mpo."
                },
                {
                    "number": 5,
                    "text": "Na afei abowatsena no yɛ onyitsewfo kyɛn hamu abowa biara a Emi, Ewuradze Nyankopɔn ayɛ."
                },
                {
                    "number": 6,
                    "text": "Na Satan dze hyɛɛ abowatsena n’akoma mu, (osiandɛ ɔatwe dodowara edzi n’ekyir,) na ɔpɛɛ so dɛ ɔbɛdaadaa Eve, osiandɛ nna onnyim Nyankopɔn n’adwen, dɛm ntsi ɔpɛɛ dɛ ɔbɛsɛɛ wiadze."
                },
                {
                    "number": 7,
                    "text": "Na ɔsee ɔbaa no dɛ: Nyew, ana Nyankopɔn ase dɛ—Mma hom nndzi ture yi mu ndua nyinara bi? (Na ɔkasaa duaa abowatsena n’anomu.)"
                },
                {
                    "number": 8,
                    "text": "Na ɔbaa no see abowatsena no dɛ: Ture yi mu ndua n’eduaba no yɛwɔ ho kwan dɛ yedzi bi;"
                },
                {
                    "number": 9,
                    "text": "Mbom dua a ihu a osi ture ne finimfin no n’eduaba no, na Nyankopɔn ase dɛ—Mma hom nndzi, eso mma hom mmfa hom nsa nnkã, ɔno hom bowu."
                },
                {
                    "number": 10,
                    "text": "Na abowatsena no see ɔbaa no dɛ: Ampaara dɛ hom nnkowu bi;"
                },
                {
                    "number": 11,
                    "text": "Osiandɛ Nyankopɔn nyim dɛ da a hom bedzi bi no, hom enyi bobue, na hom bɛyɛ dɛ enyame, na hom ehu papa nye bɔn."
                },
                {
                    "number": 12,
                    "text": "Na ber a ɔbaa no hun dɛ dua no ye dɛ wodzi, na ɔyɛ akɔndɔ, na ɔyɛ dua a ɔbɛma ɔayɛ nyansafo no, ɔtseew n’eduaba no bi, na odzii, na ɔmaa no kun a ɔkã noho so bi, na odzii."
                },
                {
                    "number": 13,
                    "text": "Na hɔn beenu nyinara hɔn enyiwa buebuei, na wohun dɛ wodzi adagyaw. Na wɔpepaam adɔmbadua n’ahataw na wɔyɛɛ nsamenyim maa hɔnho."
                },
                {
                    "number": 14,
                    "text": "Na wɔtsee Ewuradze Nyankopɔn ne ndze, ber a wɔnam ture no mu ewimbibaamu; na Adam nye ne yer no kosumae fii Ewuradze Nyankopɔn n’enyim wɔ ture no mu ndua no mu."
                },
                {
                    "number": 15,
                    "text": "Na Emi, Ewuradze Nyankopɔn, frɛɛ Adam na mesee no dɛ: Erokɔ hen?"
                },
                {
                    "number": 16,
                    "text": "Na ɔsee dɛ: Metsee wo ndze wɔ ture no mu, na musuroi, osiandɛ muhun dɛ midzi adagyaw, na musumaa moho."
                },
                {
                    "number": 17,
                    "text": "Na Emi, Ewuradze Nyankopɔn, see Adam dɛ: Woana kãa kyerɛɛ wo dɛ idzi adagyaw? Ana edzi dua a mehyɛɛ wo ho mbra dɛ mma nndzi bi no bi, sɛ dɛm a nna nokwar owu ara na ibowu?"
                },
                {
                    "number": 18,
                    "text": "Na ɔbarimba no see dɛ: Ɔbaa no a edze no maa me no, na ehyɛɛ no mbra dɛ ɔnkã moho no, ɔno na ɔmaa me dua no n’eduaba no bi na midzii."
                },
                {
                    "number": 19,
                    "text": "Na Emi, Ewuradze Nyankopɔn, see ɔbaa no dɛ: Ebɛnadze na ayɛ yi? Na ɔbaa no see dɛ: Abowatsena no na ɔdaadaa me, na midzii."
                },
                {
                    "number": 20,
                    "text": "Na Emi, Ewuradze Nyankopɔn, see abowatsena no dɛ: Osiandɛ ayɛ iyi ntsi, ndom bɛkã wo akyɛn ofiembowa nyinara, na hamu mbowadoma nyinara, wo yafun do na ebɛnantsew, na huntuma na ibedzi wo nkwa nda nyinara;"
                },
                {
                    "number": 21,
                    "text": "Na medze ɔtan bɔto ɔwo na ɔbaa no ntamu, na w’asefo nye n’asefo ntamu; ɔbɔbɔ wo tsir, na wo so abɔ n’anantsir."
                },
                {
                    "number": 22,
                    "text": "Ɔbaa no, Emi, Ewuradze Nyankopɔn, see no dɛ: Mebɛma w’awokõ mu amandzehu adɔɔ sõ kɛse. Ɔfona mu na ebɔwo mba, na ebɛdan wo kun, na ɔbɔhwɛ wo do."
                },
                {
                    "number": 23,
                    "text": "Na Adam dze, Emi, Ewuradze Nyankopɔn, see no dɛ: Osiandɛ etsie wo yer ne ndze, na idzii dua n’eduaba a mehyɛɛ wo ho mbra dɛ—Mma nndzi bi no ntsi, ndom bɛkã asaase no wɔ wo ntsi; awerɛhow mu na ibedzidzi do wo nkwa nda nyinara."
                },
                {
                    "number": 24,
                    "text": "Nsoɛ nye nhwirom so na obefifir ama wo, na ibedzi hamu ahaban."
                },
                {
                    "number": 25,
                    "text": "W’enyim mfifir mu na ibedzidzi, kɛpem dɛ ebɛsan akɔ daadze—na ampaara dɛ ibowu—osiandɛ ɔno mu na woyii wo fii; na huntuma na eyɛ, na huntuma mu na ebɛsan akɔ."
                },
                {
                    "number": 26,
                    "text": "Na Adam too ne yer no dzin Eve, osiandɛ ɔno na ɔyɛ atseasefo nyinara hɔn nã; na dɛm na Emi, Ewuradze Nyankopɔn, dze frɛɛ mbaa nyinara hɔn mu nyia odzi kan, na wɔdɔɔ sõ."
                },
                {
                    "number": 27,
                    "text": "Adam, nye ne yer so, Emi, Ewuradze Nyankopɔn, yɛɛ nwoma ntar, na medze hyɛɛ hɔn."
                },
                {
                    "number": 28,
                    "text": "Na Emi, Ewuradze Nyankopɔn, see nyia me Woo no Kortoo no no dɛ: Hwɛ, nyimpa no abɛyɛ dɛ hɛn mu kor, onyim papa nye bɔn; na afei bɛyɛ na ɔatsen ne nsa na ɔatsew nkwadua no so bi, na oedzi na ɔatsena ase afebɔɔ."
                },
                {
                    "number": 29,
                    "text": "Dɛm ntsi Emi, Ewuradze Nyankopɔn, mebɛma woefir edzi efi Eden Ture no mu dɛ ɔnkɔdɔw daadze a woyii no fii mu no;"
                },
                {
                    "number": 30,
                    "text": "Na dɛ mbrɛ Emi, Ewuradze Nyankopɔn, tse ase yi, dɛmara so na me nsɛm nnkɛsan aba kwa, osiandɛ sɛ wofi m’anomu pue a otwar dɛ ɔhyɛ mã."
                },
                {
                    "number": 31,
                    "text": "Dɛm ntsi miyii nyimpa no edzi, na medze cherubfo nye gya nkrantsee a onyinanyinam, sii Eden Ture boka afamu dɛ wɔmbɔ nkwadua no ho ban."
                },
                {
                    "number": 32,
                    "text": "(Na nsɛm yinom na mekãa kyerɛɛ m’akowaa Moses, na ɔyɛ nokwar dɛ mbrɛ me pɛ ara mpo, na makã akyerɛ wo. Hwɛ mma mmfa nnkyerɛ nyimpa biara, kɛpem dɛ mebɛse wo, gyedɛ hɔn a wɔgye dzi no nko. Amen.)"
                }
            ]
        },
        "/study/scriptures/pgp/moses/5": {
            "uri": "/study/scriptures/pgp/moses/5",
            "title": "Moses 5",
            "data_type": "chapter",
            "chapter_name": "Tsir 5",
            "chapter_summary": [
                "Adam na Eve wo mba—Adam bɔ afɔr na ɔsom Nyankopɔn—Wɔwo Cain na Abel—Cain tsew etua, ɔdɔ Satan kyɛn Nyankopɔn, na ɔbɛyɛ Ɔsɛɛba—Ewudzi na emumuyɛdze tserɛw—Wɔkã asɛmpa fi ahyɛse."
            ],
            "subtitle": [
                "(Obiradzi—Bɛsɛ 1830)"
            ],
            "verses": [
                {
                    "number": 1,
                    "text": "Na ɔbaa dɛ ber a Emi, Ewuradze Nyankopɔn, yii hɔn edzi no, Adam hyɛɛ ase dɛ ɔrodɔw asaase no do, na ɔrehyɛ hamu mbowadoma nyinara do, na ɔnam n’enyim mfifir mu ridzi n’edziban, dɛ mbrɛ Emi, Ewuradze ahyɛ no no. Na Eve, ne yer so, nye no yɛɛ edwuma."
                },
                {
                    "number": 2,
                    "text": "Na Adam hun ne yer, na ɔwoo mbabanyin na mbabaa maa no, na wɔhyɛɛ ase dɛ wɔrodɔr na wɔrehyɛ asaase mã."
                },
                {
                    "number": 3,
                    "text": "Ofi dɛm aber no dze kɔ, Adam ne mbabanyin na ne mbabaa warwaar hɔnho wɔ asaase no do na wɔdɔɔw asaase no, na wɔnyɛɛn nguan, na hɔn so wɔwoo mbabanyin na mbabaa."
                },
                {
                    "number": 4,
                    "text": "Na Adam na ne yer Eve, bɔɔ Ewuradze dzin frɛɛ no, na wɔtsee Ewuradze ne ndze wɔ kwan a ɔdze kɔ Eden Ture no mu, ɔrekasa kyerɛ hɔn, na woennhu no; osiandɛ woesiw hɔn kwan wɔ n’enyim."
                },
                {
                    "number": 5,
                    "text": "Na ɔmaa hɔn mbrasɛm, dɛ wɔnsom Ewuradze hɔn Nyankopɔn, na wɔmfa hɔn nguan mu mbakan mbɔ afɔr mma Ewuradze. Na Adam yɛɛ setsie maa Ewuradze ne mbrasɛm."
                },
                {
                    "number": 6,
                    "text": "Na nda pii ekyir no Ewuradze no bɔfoe yii noho kyerɛɛ Adam, see dɛ: Ebɛnadze ntsi na ebɔ afɔr ma Ewuradze? Na Adam see no dɛ: Minnyim, Ewuradze na ɔhyɛɛ me dɛ menyɛ."
                },
                {
                    "number": 7,
                    "text": "Na nkyii bɔfo no kasaa see dɛ: Dɛm adze yi yɛ nyia Egya Woo no Kortoo no no n’afɔrbɔ ne saso, nyia adom na nokwar ahyɛ no mã no."
                },
                {
                    "number": 8,
                    "text": "Dɛm ntsi, adze nyinara a ebɛyɛ no yɛ no wɔ Ɔba no ne dzin mu, na nu woho na bɔ Nyankopɔn ne dzin frɛ no wɔ Ɔba no ne dzin mu daapem."
                },
                {
                    "number": 9,
                    "text": "Na dɛm da no mu na Sunsum Krɔnkrɔn no tɔɔ Adam do, ɔno na ɔgye dase wɔ Egya na Ɔba ho, se dɛ: Emi nye nyia Egya Woo no Kortoo no no fitsi aber yi na afebɔɔ, na osiandɛ ahwe ase ntsi wɔbɔpon wo nye adasamba nyinara, dodowara mpo a wɔbɛpɛ no."
                },
                {
                    "number": 10,
                    "text": "Na dɛm da no mu Adam hyiraa Nyankopɔn na onyaa mãhyɛ na ɔhyɛɛ ase dɛ ɔrehyɛ nkɔm fa asaase do ebusua ebusua nyinara ho, see dɛ: Nhyira nkã Nyankopɔn ne dzin, na osian me mbrato ntsi m’enyiwa ebue, na nkwa ber yi mu mebenya enyigye, na bio honam mu no mubohu Nyankopɔn."
                },
                {
                    "number": 11,
                    "text": "Na ne yer, Eve, tsee nsɛm yinom nyinara na n’enyi gyee, see dɛ: Sɛ nnyɛ hɛn mbrato a nkyɛ yerinnya mbasantsen da, na yerunnhu papa na bɔn, nna hɛn mponee ho dɛwdzi, nye onnyiewiei nkwa a Nyankopɔn dze ma hɔn a wɔyɛ setsie nyinara."
                },
                {
                    "number": 12,
                    "text": "Na Adam na Eve hyiraa Nyankopɔn ne dzin, na wɔkãa biribiara kyerɛɛ hɔn mbabanyin na hɔn mbabaa."
                },
                {
                    "number": 13,
                    "text": "Na Satan bae bɔforaa hɔn mu, see dɛ: Mo so meyɛ Nyame ne ba; na ɔhyɛɛ hɔn, see dɛ: Mma hom nngye nndzi; na wɔanngye enndzi, na wɔdɔɔ Satan koraa kyɛɛn Nyankopɔn. Na nyimpa hyɛɛ ase fi dɛm aber no dze kɔ no, bɛyɛɛ, honandze akɔndɔdze, na mbɔnsamdze."
                },
                {
                    "number": 14,
                    "text": "Na Ewuradze Nyankopɔn nam Sunsum Krɔnkrɔn no do frɛɛ adasa na ɔhyɛɛ hɔn mbra dɛ ɔsɛ dɛ wonu hɔnho;"
                },
                {
                    "number": 15,
                    "text": "Na dodowara a wɔgyee Ɔba no dzii, na wonuu hɔnho fii hɔn bɔn ho no, wɔbɛgye hɔn nkwa; na dodowara a wɔanngye enndzi na woennu hɔnho no, wobobu hɔn fɔ; na nsɛm no fii Nyankopɔn n’anomu puei yɛɛ mbrasɛm a otsim hɔ, dɛm ntsi ɔwɔ dɛ wɔhyɛ mã."
                },
                {
                    "number": 16,
                    "text": "Na Adam na ne yer, Eve, enngyaa dɛ wɔbɛfrɛ Nyankopɔn. Na Adam hun ne yer Eve, na onyinsenii na ɔwoo Cain, na ɔsee dɛ: Menya banyin efi Ewuradze hɔ; dɛm ntsi onnyi dɛ ɔpow ne nsɛm. Mbom hwɛ, Cain enntsie, see dɛ: Woana nye Ewuradze no a ɔwɔ dɛ mitsie no no?"
                },
                {
                    "number": 17,
                    "text": "Na onyinseen bio na ɔwoo no nuabanyin Abel. Na Abel yɛɛ aso maa Ewuradze ne ndze. Na Abel hwɛ nguan do, mbom Cain dɔw hamu."
                },
                {
                    "number": 18,
                    "text": "Na Cain dɔɔ Satan kyɛɛn Nyankopɔn. Na Satan hyɛɛ no, see dɛ: Bɔ afɔr ma Ewuradze."
                },
                {
                    "number": 19,
                    "text": "Na mber guu mu no, ɔbaa dɛ Cain dze ekuadze bɔbɔɔ afɔr maa Ewuradze."
                },
                {
                    "number": 20,
                    "text": "Na Abel, ɔno so dze no nguan mu mbakan, na dza wɔadodɔ seradze mu bi bae. Na Ewuradze n’enyi sɔɔ Abel, na n’afɔrbɔ;"
                },
                {
                    "number": 21,
                    "text": "Mbom Cain, nye n’afɔrbɔ dze n’enyi annsɔ. Afei Satan nyim iyi, na n’enyi gyee. Na Cain no bo fuuw kɛsenara, na no ntɔn himae."
                },
                {
                    "number": 22,
                    "text": "Na Ewuradze see Cain dɛ: Ɔyɛ dɛn ntsi na wo bo efuw yi? Na ɔyɛ dɛn ntsi na wo ntɔn ehima yi?"
                },
                {
                    "number": 23,
                    "text": "Sɛ eyɛ papa a, wɔbɛgye wo ato mu. Na sɛ annyɛ papa a, bɔn kotow abowano, na Satan pɛ dɛ onya wo; na gyedɛ itsie me mbrasɛm, annyɛ dɛm a mibegyaa wo mu ama no, na ɔbɛyɛ hɔ ama wo dɛ mbrɛ ne pɛ tse. Na ebɔhwɛ no do;"
                },
                {
                    "number": 24,
                    "text": "Na ofi aber yi dze kɔ ebɛyɛ n’ator nyina hɔn egya; wɔbɛfrɛ wo Ɔsɛɛbabanyin; osiandɛ ɔwo so ewɔ hɔ ansaana wɔrobɔ wiadze."
                },
                {
                    "number": 25,
                    "text": "Na mber bɛba a wɔbɛkã dɛ—Dɛm ebusudze yinom hyɛɛ ase fi Cain do; osiandɛ ɔpoow afotu kɛse no a onyaa fii Nyankopɔn hɔ no; na iyi yɛ ndom a medze bɛba wo do, nna gyedɛ inu woho."
                },
                {
                    "number": 26,
                    "text": "Na Cain no bo fuwii, na oenntsie Ewuradze ne ndze bio, nna oenntsie no nuabanyin Abel so, a ɔnantseew krɔnkrɔnyɛ mu wɔ Ewuradze enyim no."
                },
                {
                    "number": 27,
                    "text": "Na Adam na ne yer dzii awerɛhow wɔ Ewuradze enyim, osian Cain na no nuanom ntsi."
                },
                {
                    "number": 28,
                    "text": "Na ɔbaa dɛ Cain faa no nuanom mbanyin mu kor ne babaa waar no, na wɔdɔɔ Satan kyɛɛn Nyankopɔn."
                },
                {
                    "number": 29,
                    "text": "Na Satan see Cain dɛ: Fa wo menmu dzi nsew kyerɛ me na sɛ ekã a ibowu; na ma wo nuanom no so mfa hɔn etsir ndzi nsew, nye Nyame tseasefo dɛ wɔrennkã; na sɛ wɔkã a ampaara dɛ wobowu; na iyi nye dɛ w’egya nnkɛtse; na ndɛ da yi mibeyi wo nuabanyin Abel ahyɛ wo nsamu."
                },
                {
                    "number": 30,
                    "text": "Na Satan dzii nsew kyerɛɛ Cain dɛ ɔnyɛ dɛ mbrɛ ne mbra se no. Na wɔyɛɛ ndzɛmba yinom nyina wɔ nsumaamu."
                },
                {
                    "number": 31,
                    "text": "Na Cain see dɛ: Nokwar meyɛ Mahan, dɛm esumadze kɛse yi no wura, dɛ mibedzi ewu na menya mfaso. Dɛm ntsi wɔfrɛɛ Cain Owura Mahan, na ɔhoahoaa noho wɔ n’emumuyɛdze mu."
                },
                {
                    "number": 32,
                    "text": "Na Cain kɔr hamu, na Cain nye no nuabanyin Abel kasae. Na ɔbaa dɛ ber a wɔwɔ hamu hɔ no, Cain soɛɛr no nuabanyin Abel do, na okum no."
                },
                {
                    "number": 33,
                    "text": "Na Cain hoahoaa noho wɔ dza ɔayɛ no ho, see dɛ: moho atɔ me, ampaara dɛ mo nuabanyin no nguan no abɛyɛ medze."
                },
                {
                    "number": 34,
                    "text": "Na Ewuradze see Cain dɛ: Wo nuabanyin Abel, wɔ hen? Na ɔsee dɛ: Minnyim. Ana emi nye mo nuabanyin no hwɛfo?"
                },
                {
                    "number": 35,
                    "text": "Na Ewuradze see dɛ: Ebɛnadze na ayɛ yi? Wo nuabanyin no bɔgyaa ndze fi famu su frɛ me."
                },
                {
                    "number": 36,
                    "text": "Na afei ndom bekã wo efi asaase a ɔahan n’anomu regye wo nuabanyin no bɔgyaa wɔ wo nsamu no."
                },
                {
                    "number": 37,
                    "text": "Sɛ edɔw asaase a, ɔdze kɔr yi onnkeyi n’ahoɔdzen ama wo. Ɔkobɔfo nye ɔwonawonafo na ebɛyɛ wɔ asaase do."
                },
                {
                    "number": 38,
                    "text": "Na Cain see Ewuradze dɛ: Satan na ɔsɔɔ me hwɛe osian mo nuabanyin no nguan ntsi. Na mo bo fuwii so; osiandɛ egyee n’afɔrbɔ no na anngye medze no; m’asotwe sõ kyɛn dɛ mubotum asoa."
                },
                {
                    "number": 39,
                    "text": "Hwɛ eyi me edzi ndɛ da yi efi Ewuradze n’enyim, na w’enyim na mubosuma efi; na mebɛyɛ kobɔfo nye wonawonafo wɔ asaase do; na ɔbɛba dɛ, obiara a obohu me no oboku me, osian mo bɔn ntsi, osiandɛ ndzɛmba yinom nnsuma Ewuradze."
                },
                {
                    "number": 40,
                    "text": "Na Emi Ewuradze see no dɛ: Obiara a oboku wo no wobedzi no wer mpɛn esuon. Na Emi Ewuradze yɛɛ asɛnkyerɛdze bi wɔ Cain ho, amma obi hu no a oeennku no."
                },
                {
                    "number": 41,
                    "text": "Na woyii Cain edzi fii Ewuradze n’enyim, na ɔnye ne yer na n’enuanom dodowara kɛtsenaa Nod asaase do wɔ Eden no boka hɔ."
                },
                {
                    "number": 42,
                    "text": "Na Cain hun ne yer, na onyinsenii na ɔwoo Enoch, na ɔwoo mbabanyin na mbabaa pii so. Na ɔkyekyeer kurow, na ɔfrɛɛ kuropɔn no ne dzin Enoch dɛ mbrɛ ne ba no ne dzin tse."
                },
                {
                    "number": 43,
                    "text": "Na wɔwoo Irad maa Enoch, na mbabanyin na mbabaa binom so. Na Irad woo Mahujael, na mbabanyin nye mbabaa binom so. Na Mahujael woo Methusael na mbabanyin nye mbabaa binom so. Na Mathusael woo Lamech."
                },
                {
                    "number": 44,
                    "text": "Na Lamech waar yernom beenu; baako ne dzin dze Adah, na kor so ne dzin dze Zillah."
                },
                {
                    "number": 45,
                    "text": "Na Adah woo Jabal, ɔno nye hɔn a wɔtsena asese mu na wɔhwɛ anantwi do no hɔn egya; na no nuabanyin no ne dzin dze Jubal, ɔno nye asankubɔfo nye mbɛnhɛmfo nyinara hɔn egya."
                },
                {
                    "number": 46,
                    "text": "Na Zillah, ɔno so woo Tubal Cain, ɔyɛ kɔɔber nye daadze edwimfo nyinara hɔn kyerɛkyerɛnyi. Na Tubal Cain n’akyerɛbaa ne dzin dze Naamah."
                },
                {
                    "number": 47,
                    "text": "Na Lamech see ne yernom, Adah nye Zillah dɛ: Hom ntsie me ndze, hom Lamech ne yernom, hom nyɛ aso mma me kasaa; osiandɛ mekum ɔbarimba ma oepira me, na aberantsɛ bi ma ɔahaw me."
                },
                {
                    "number": 48,
                    "text": "Sɛ wobedzi Cain ho wer mpɛn esuon a, nna ampa dɛ Lamech dze, mpɛn eduosuon esuon;"
                },
                {
                    "number": 49,
                    "text": "Na Lamech nye Satan dzii ahyɛmu, dɛ mbrɛ Cain yɛɛ no pɛpɛɛpɛr, ma ɔnam do bɛyɛɛ Owura Mahan no, nsumaamudze kɛse no a Satan nye Cain hɛɛn mu no no wura; na Irad, Enoch ne babanyin no, hun hɔn nsumaamudze no na ɔhyɛɛ ase dɛ ɔreda no edzi akyerɛ Adam ne mbabanyin no;"
                },
                {
                    "number": 50,
                    "text": "Dɛm ntsi Lamech no bo fuwii ma okum no, ɔnntse dɛ Cain dze yɛɛ no nuabanyin Abel, ama ɔdze enya mfaso, mbom okum no osian nsewdzi no ntsi."
                },
                {
                    "number": 51,
                    "text": "Na ofi Cain n’aber do nna nsumaamu fɛkuwbɔ no wɔ hɔ, na hɔn dwumadzi no wɔ sum mu, na hɔn mu biara nyim no nua."
                },
                {
                    "number": 52,
                    "text": "Dɛm ntsi Ewuradze maa ndom kãa Lamech na ne fifo, nye hɔn nyinara a wɔnye Satan edzi ahyɛmu no; osiandɛ wonndzi Nyankopɔn ne mbrasɛm no do, na Nyame n’enyi anngye ho, na ɔannsom hɔn, na hɔn ndwuma yɛ ebusudze, na wɔhyɛɛ ase tserɛɛw wɔ adasamba nyinara mu. Na ɔwɔ adasamba mu."
                },
                {
                    "number": 53,
                    "text": "Na adasambabaa no hɔn mu no wɔannkã dɛm ndzɛmba yinom, osiandɛ Lamech kãa nsumaamudze no kyerɛɛ ne yernom, na wɔtseew etua wɔ no do, na wɔbɔɔ dɛm ndzɛmba yinom ho dawur dze puei, na woennya ehumbɔbɔr;"
                },
                {
                    "number": 54,
                    "text": "Dɛm ntsi wɔpoow Lamech, na wɔpaam no, na ɔammba adasamba mu, bɛyɛ na oewu."
                },
                {
                    "number": 55,
                    "text": "Na dɛm na sum mu dwumadzi hyɛɛ ase tserɛɛw wɔ adasamba nyinara mu."
                },
                {
                    "number": 56,
                    "text": "Na Nyankopɔn dze ndom dzendzen doom asaase, na no bo fuuw emumuyɛfo, nye adasamba nyinara a ɔayɛ hɔn no;"
                },
                {
                    "number": 57,
                    "text": "Na wɔannyɛ aso amma ne ndze, nna wɔanngye ne Ba a Wɔwoo Kortoo no no enndzi, nyia ɔbɔɔ noho dawur dɛ ɔbɛba mber nkyekyɛmu ntamu, nyia woesiesie no ato hɔ fi wiadze fapem no."
                },
                {
                    "number": 58,
                    "text": "Na dɛm na ɔmaa wɔhyɛɛ ase kãa Asɛmpa no, fi ahyɛse no a wɔnam abɔfo krɔnkrɔn a wɔsomaa hɔn fii Nyankopɔn enyim, na ɔnam nankasa ne ndze do, nye Sunsum Krɔnkrɔn akyɛdze no do bɔɔ ho dawur no."
                },
                {
                    "number": 59,
                    "text": "Na dɛm na ɔmaa wɔnam ayɛdze krɔnkrɔn do, sii ndzɛmba nyinara pi dze maa Adam, na wɔkãa Asɛmpa no, na ɔhyɛɛ ɔmom dɛ ɔnwɔ wiadze mu, nkesi n’ewiei, na dɛm na ɔyɛe. Amen."
                }
            ]
        },
        "/study/scriptures/pgp/moses/6": {
            "uri": "/study/scriptures/pgp/moses/6",
            "title": "Moses 6",
            "data_type": "chapter",
            "chapter_name": "Tsir 6",
            "chapter_summary": [
                "Adam n’asefo sie nkaa nwoma—N’asefo atseneneefo no kãa nnuho nsɛm—Nyankopɔn yi Noho kyerɛ Enoch—Enoch kã asɛmpa no—Wɔda nkwagye ho nhyehyɛɛ no edzi kyerɛ Adam—Ne nsa kã ennuma nye asɔfodzi no."
            ],
            "subtitle": [
                "(Ɔbrafɛw—Mumu 1830)"
            ],
            "verses": [
                {
                    "number": 1,
                    "text": "Na Adam yɛɛ aso maa Nyankopɔn ne ndze, na ɔsee ne mbabanyin dɛ wonnu hɔnho."
                },
                {
                    "number": 2,
                    "text": "Na Adam hun ne yer bio, na ɔwoo babanyin, na ɔtoo no dzin Seth. Na Adam hyɛɛ Nyankopɔn ne dzin enyimnyam; na ɔsee dɛ: Nyankopɔn ama me ba kor so, dze ahyɛ Abel a Cain kum no no ananmu."
                },
                {
                    "number": 3,
                    "text": "Na Nyankopɔn yii noho kyerɛɛ Seth, na ɔanntsew etua, mbom ɔbɔɔ afɔr a ɔsɔ enyi, tse dɛ no nuabanyin Abel nedze no. Na no so woo babanyin, na ɔtoo no dzin Enos."
                },
                {
                    "number": 4,
                    "text": "Na nkyii mbarimba yinom hyɛɛ ase bɔɔ Ewuradze ne dzin, na Ewuradze hyiraa hɔn."
                },
                {
                    "number": 5,
                    "text": "Na wɔdze nkaa nwoma siei, no mu na wɔkyerɛɛw Adam ne kasaa, osiandɛ wɔdze maa dodowara a wɔfrɛɛ Nyankopɔn dɛ wondua sunsum no ne nkenyan do nkyerɛw;"
                },
                {
                    "number": 6,
                    "text": "Na wɔnam hɔn do na wɔkyerɛkyerɛɛ hɔn mba dɛ wɔnkenkan na wɔnkyerɛw hɔn kasaa no a no ho tsew na fĩ nnyi ho no."
                },
                {
                    "number": 7,
                    "text": "Afei Asɔfodzi kor yi ara a ɔwɔ hɔ ahyɛse no, bɛtsena hɔ dze ekesi wiadze n’ewiei so."
                },
                {
                    "number": 8,
                    "text": "Afei nkɔnhyɛsɛm yi na Adam kãe, ber a Sunsum Krɔnkrɔn no kenyaan no no, na Nyankopɔn ne mba no kyerɛɛw hɔn ebusuasantsen dze siei. Na iyi nye Adam n’ebusuasantsen nwoma no, na ɔsee dɛ: Da a Nyankopɔn bɔɔ nyimpa no, Nyankopɔn ne saso do na ɔyɛɛ no;"
                },
                {
                    "number": 9,
                    "text": "Nankasa ne nyimpadua su do, ɔbanyin na ɔbaa, na ɔbɔɔ hɔn, na ohyiraa hɔn, na ɔfrɛɛ hɔn Adam, wɔ da a wɔbɔɔ hɔn na wɔbɛyɛɛ akra atseasefo wɔ asaase a ɔyɛ Nyankopɔn n’ananadzegua no do."
                },
                {
                    "number": 10,
                    "text": "Na Adam dzii mfe ɔha eduasa, na ɔwoo babanyin wɔ ne saso do, wɔ nankasa no su do, na ɔtoo no dzin Seth."
                },
                {
                    "number": 11,
                    "text": "Na Adam ne nda mu no, ber a ɔwoo Seth, n’ekyir no yɛ mfe ahaawɔtwe, na ɔwoo mbabanyin na mbabaa pii;"
                },
                {
                    "number": 12,
                    "text": "Na nda a Adam dzii nyinara yɛ mfe ahaakron eduasa, na owui."
                },
                {
                    "number": 13,
                    "text": "Seth dzii mfe ɔha nye enum, na ɔwoo Enos, na ɔhyɛɛ nkɔm ne nda nyinara mu, na ɔkyerɛkyerɛɛ ne babanyin Enos wɔ Nyankopɔn n’akwan no mu; dɛm ntsi Enos so hyɛɛ nkɔm."
                },
                {
                    "number": 14,
                    "text": "Na Seth woo Enos n’ekyir no, odzii mfe ahaawɔtwe nye esuon, na ɔwoo mbabanyin na mbabaa pii."
                },
                {
                    "number": 15,
                    "text": "Na adasamba dɔree wɔ asaase enyi nyina do. Na dɛm nda no mu Satan nyaa tum kɛse wɔ nyimpa mu, na ɔdzɛwee wɔ hɔn akoma mu; na ofi dɛm aber no do na akokoeko na bɔgyakã bae; na nyimpa maa ne nsa do tsia nankasa no nua, na odzii ewu, osian nsumaamu ndwuma ntsi, wɔperee hwehwɛɛ tum."
                },
                {
                    "number": 16,
                    "text": "Na Seth ne nda nyinara yɛɛ mfe ahaakron nye duebien, na owui."
                },
                {
                    "number": 17,
                    "text": "Na Enos dzii mfe eduokron no, na ɔwoo Cainan. Na Enos nye Nyame no nkorɔfo nkaa no fii asaase a wɔfrɛ no Shulon do na wɔbɛtsenaa anohoba asaase do, dza ɔdze nankasa ne babanyin a ɔato no dzin Cainan too do no."
                },
                {
                    "number": 18,
                    "text": "Na Enos woo Cainan no n’ekyir no odzii mfe ahaawɔtwe nye duenum, na ɔwoo mbabanyin nye mbabaa pii. Na Enos ne nda nyinara yɛɛ mfe ahakron nye enum, na owui."
                },
                {
                    "number": 19,
                    "text": "Na Cainan dzii mfe eduosuon no, na ɔwoo Mahalaleel; na Cainan woo Mahalaleel no n’ekyir no odzii mfe ahaawɔtwe eduanan, na ɔwoo mbabanyin nye mbabaa. Na Cainan ne nda nyinara yɛɛ mfe ahaakron nye du, na owui."
                },
                {
                    "number": 20,
                    "text": "Na Mahalaleel dzii mfe eduosia enum, na ɔwoo Jared; na Mahalaleel woo Jared no n’ekyir no odzii mfe ahaawɔtwe nye eduasa, na ɔwoo mbabanyin na mbabaa. Na Mahalaleel ne nda nyinara yɛɛ mfe ahaawɔtwe eduokron enum, na owui."
                },
                {
                    "number": 21,
                    "text": "Na Jared dzii mfe ɔha eduosia ebien no, na ɔwoo Enoch; na Jared woo Enoch no n’ekyir no, odzii mfe ahaawɔtwe, na ɔwoo mbabanyin nye mbabaa. Na Jared kyerɛkyerɛɛ Enoch Nyame n’akwan nyinara mu."
                },
                {
                    "number": 22,
                    "text": "Na iyi nye Adam ne mbabanyin hɔn ebusuasantsen, nyia ɔyɛ Nyankopɔn ne babanyin no, ɔno na Nyankopɔn nankasa nye no twetwee nkɔmbɔ no."
                },
                {
                    "number": 23,
                    "text": "Nna wɔyɛ nkorɔfo a wɔkã tseneneeyɛ ho nsɛm, na wɔkasaa na wɔhyɛɛ nkɔm, na wɔfrɛɛ nyimpa nyinara, wɔ mbea nyinara, dɛ wonnu hɔnho; na wɔkyerɛkyerɛɛ adasamba gyedzi."
                },
                {
                    "number": 24,
                    "text": "Na ɔbaa dɛ Jared ne nda nyinara yɛɛ mfe ahaakron eduosia ebien, na owui."
                },
                {
                    "number": 25,
                    "text": "Na Enoch dzii mfe eduosia enum no, na ɔwoo Methuselah."
                },
                {
                    "number": 26,
                    "text": "Na ɔbaa dɛ Enoch tuu kwan wɔ asaase no do wɔ nkorɔfo no mu; na n’akwantu mu no, Nyankopɔn no Sunsum fi sor, na ɔbɛtsenaa no mu."
                },
                {
                    "number": 27,
                    "text": "Na ɔtsee ndze fi sor, se dɛ: Enoch, mebabanyin, hyɛ nkɔm kyerɛ nkorɔfo yi, na se hɔn dɛ—Hom nnu homho, na dɛm na Ewuradze se: Mo bo efuw nkorɔfo yi, na m’ebufuhyew adzɛw etsia hɔn, osiandɛ hɔn akoma ayɛ dzen, na hɔn aso esisiw, na hɔn enyiwa nntum nnhu ekyir;"
                },
                {
                    "number": 28,
                    "text": "Na osian ebusuasantsen pii yinom, ofi da a mobɔɔ hɔn no, wɔafom kwan, na wɔapow me, na wɔaper edzi hɔnankasa hɔn apam ekyir wɔ sum mu; na hɔnankasa hɔn ebusudze mu na wɔahyehyɛ ewudzi, na woenndzi mbrasɛm no a, medze maa hɔn egya, Adam no."
                },
                {
                    "number": 29,
                    "text": "Dɛm ntsi, hɔnankasa akã ntanhun, na ɔnam hɔnankasa hɔn nsewdzi do dze owu aba hɔnankasa hɔn do; na mesiesie hɛl ama hɔn, sɛ woennu hɔnho a;"
                },
                {
                    "number": 30,
                    "text": "Na iyi nye ɔmom a, medze ama fi wiadze ahyɛse, dza ofi mankasa m’anomu, ofitsi fapem do, na ofi mo nkowaa hɔn anomu, hom egyanom do na mehyɛɛ ɔmom no, dɛ mbrɛ wɔdze bɔkɔ wiadze, dze ekesi n’ewiei mpo."
                },
                {
                    "number": 31,
                    "text": "Na ber a Enoch tsee dɛm nsɛm yinom no, ɔbɔɔ no mu adze wɔ asaase no do, wɔ Ewuradze enyim, na ɔkasaa wɔ Ewuradze enyim, see dɛ: Ɔyɛ no dɛn na medzi bem wɔ w’enyim yi, na meyɛ abrantsɛ, na mo nkorɔfo nyinara kyir me; na me kasaa yɛ nyaa; ana meyɛ w’akowaa?"
                },
                {
                    "number": 32,
                    "text": "Na Ewuradze see Enoch dɛ: Kɔ na kɛyɛ dza mahyɛ wo no, na obiara nnkotum epira wo. Bue w’ano, na wɔbɛhyɛ no mã, na mebɛyɛ wo kasamaafo, osiandɛ honam nyinara hyɛ me nsa, na mebɛyɛ dza mehwɛ a oye ma me."
                },
                {
                    "number": 33,
                    "text": "Se nkorɔfo yi dɛ: Hom nsan mu nyi ndɛ da yi, dɛ wɔbɔsom Ewuradze Nyankopɔn a ɔyɛɛ hom no."
                },
                {
                    "number": 34,
                    "text": "Hwɛ mo Sunsum wɔ wo do, dɛm ntsi wo nsɛm nyinara mebɛgye ato mu, na mbepɔw nyinara boguan efi w’enyim, na esutsen bɛdan efi hɔn kwan do; na ebɛtsena mo mu, na mo so matsena wo mu; dɛm ntsi enye me nnantsew."
                },
                {
                    "number": 35,
                    "text": "Na Ewuradze kasaa kyerɛɛ Enoch, na ɔsee no dɛ: Fa dɛtse yɛ w’enyiwa do, na hohor, na ibohu. Na ɔyɛe."
                },
                {
                    "number": 36,
                    "text": "Na ohun esunsum a Nyankopɔn abɔ; na ohun ndzɛmba so a wonntum mmfa honam enyiwa nnhu; na ofi dɛm aber no dze ba na dɛm kasa yi tahyee wɔ asaase no do dɛ: Adzehunyi na Ewuradze eyi dze ama no nkorɔfo."
                },
                {
                    "number": 37,
                    "text": "Na ɔbaa dɛ Enoch kyiin asaase no do, wɔ nkorɔfo no mu, ogyinaa akoko na mbea a ɔkrɔn do, na ɔdze ndze kɛse tseatseaa mu gyee dase tsiaa hɔn ndwuma; na ɔtoo nyimpa nyinara fintsindua wɔ ɔno ntsi."
                },
                {
                    "number": 38,
                    "text": "Na wɔbae betsiei no, wɔ mbea a ɔkrɔn no do, see asese ahwɛdofo no dɛ: Hom ntweɔn ha na hom nhwɛ asese no do, ber a yɛrokɔ ekyir hɔ akɔhwɛ adzehunyi no, osiandɛ ɔrehyɛ nkɔm, na adze bi a ɔyɛ nwanwa wɔ asaase yi do; nyimpa bɔyafo bi aba hɛn mu."
                },
                {
                    "number": 39,
                    "text": "Na ɔbaa dɛ ber a wotsiee no no, obiara ammfa ne nsa ennsuo no mu; osiandɛ suro kãa hɔn nyinara a wotsiee no no; osiandɛ ɔnye Nyame nantsewee."
                },
                {
                    "number": 40,
                    "text": "Na ɔbarimba bi baa no hɔ, ne dzin dze Mahijah, na ɔsee no dɛ: Kã kyerɛ hɛn pefee woana nye wo, na ifi hen na ebae?"
                },
                {
                    "number": 41,
                    "text": "Na ɔsee hɔn dɛ: Mifi Cainan asaase do bae, hɛn egyanom asaase, asaase a ɔyɛ tsenenee dze besi ndɛ da yi. Na m’egya kyerɛkyerɛɛ me Nyame n’akwan nyinara."
                },
                {
                    "number": 42,
                    "text": "Na ɔbaa dɛ, ber a mutuu kwan fii Cainan asaase do wɔ po no boka no, muhun enyido-adzehu bi; na hwɛ, ɔsorsor na muhunii, na Ewuradze nye me kasae, na ɔmaa me mbrasɛm; dɛm ntsi, osian dɛm adze yi ho, dɛ mibedzi mbrasɛm no do ntsi, na mekã nsɛm yinom to gua."
                },
                {
                    "number": 43,
                    "text": "Na Enoch sɔɔw ne kasaa do, see dɛ: Ewuradze no a ɔnye me kasae no, ɔnoara so nye ɔsor Nyankopɔn no, na ɔyɛ me Nyankopɔn, na hom Nyankopɔn, na hom yɛ m’enuanom, na ebɛnadze ntsi na hom ma homho apam, na hom pow ɔsor Nyankopɔn yi?"
                },
                {
                    "number": 44,
                    "text": "Ɔyɛɛ sor, na asaase yɛ n’ananadzegua; na fapem a ɔwɔ hɔ no yɛ nedze. Hwɛ, ɔno na ɔtowee, na dɔmtutuw na ɔdze hɔn aba n’enyi do."
                },
                {
                    "number": 45,
                    "text": "Na owu aba hɛn egyanom do; eso yenyim hɔn, yennkotum etwa ator, na hɔn nyinara mu dza odzii hɔn kan no mpo yenyim no, Adam mpo."
                },
                {
                    "number": 46,
                    "text": "Na nkaa nwoma no yɛakyerɛw ma ɔwɔ hɛn nkyɛn, tse dɛ nhwɛdo a Nyankopɔn nam ne nsatseaba do dze mae no; na wɔdze mae wɔ hɛnankasa hɛn kasaa mu."
                },
                {
                    "number": 47,
                    "text": "Na ber a Enoch kãa Nyankopɔn ne nsɛm no kyerɛe no, nkorɔfo no ho wosowee, na woenntum enngyina n’enyim."
                },
                {
                    "number": 48,
                    "text": "Na ɔsee hɔn dɛ: Osiandɛ Adam hwee ase ntsi, na yɛwɔ ha yi; na ɔnam n’asehwe do na owu bae; na yenya kyɛfa wɔ awerɛhow na mbusu mu."
                },
                {
                    "number": 49,
                    "text": "Hwɛ Satan aba adasamba mu, na ɔsɔ hɔn hwɛ ama wɔaasom no; na nyimpa abɛyɛ honandze, akɔndɔdze, na mbɔnsamdze, na woesiw hɔn kwan efi Nyankopɔn enyim."
                },
                {
                    "number": 50,
                    "text": "Mbom Nyankopɔn ama hɛn egyanom ehu dɛ otwar dɛ nyimpa nyinara nu hɔnho."
                },
                {
                    "number": 51,
                    "text": "Na ɔdze nankasa ne ndze frɛɛ hɛn egya Adam, see dɛ: Meyɛ Nyankopɔn; Mobɔɔ wiadze, nye nyimpa ansaana wɔreba honam mu."
                },
                {
                    "number": 52,
                    "text": "Na ɔkãa so kyerɛɛ no dɛ: Sɛ ebɛdan aba mo hɔ, na etsie me ndze, na agye edzi, enu woho efi wo mbrato nyinara ho, na woenuma wo, wɔ nsu mpo mu, wɔ me Ba a Wɔwoo no Kortoo no no ne dzin mu, nyia adom na nokwar ahyɛ no mã, Jesus Christ no, dzin kortsee a wɔdze bɛma wɔ ɔsor n’ase, no hɔ na nkwagye befi aba adasamba do, hom nsa bɛkã Sunsum Krɔnkrɔn n’akyɛdze no, hom bebisa ndzɛmba nyinara wɔ ne dzin mu, na biribiara a hom bebisa no, wɔdze bɛma hɔn."
                },
                {
                    "number": 53,
                    "text": "Na hɛn egya Adam kasaa kyerɛɛ Ewuradze, na ɔsee dɛ: Ebɛnadze ntsi na ɔwɔ dɛ nyimpa nu hɔnho na wonuma hɔn wɔ nsu mu? Na Ewuradze see Adam dɛ: Hwɛ medze wo mbrato wɔ Eden Ture no mu akyɛ wo."
                },
                {
                    "number": 54,
                    "text": "Dɛm ntsi na kasa yi tahyee wɔ nkorɔfo no mu dɛ, Nyankopɔn ne Ba no abɔ werdam dze ama ahyɛse mfom no, iyi ntsi wonnkotum dze awofo hɔn bɔn asoa hɔn mba, osiandɛ wodzi mu fi wiadze ne fapem."
                },
                {
                    "number": 55,
                    "text": "Na Ewuradze kasae kyerɛɛ Adam, see dɛ: Susuampaara dɛ wonyinseen wo mba wɔ bɔn mu no, dɛmara so na sɛ wɔhyɛ ase dɛ worinyin a, bɔn nyin wɔ hɔn akoma mu, na wɔsɔ wenwen hwɛ, ama woeehu papa no bo a ɔsom."
                },
                {
                    "number": 56,
                    "text": "Na wɔdze ama hɔn dɛ wonhu soronko a ɔda papa na bɔn ntamu. Dɛm ntsi wɔyɛ hɔnankasa hɔn do ahwɛfo, na maama hom mbra kor so na mbrasɛm."
                },
                {
                    "number": 57,
                    "text": "Dɛm ntsi hom mfa nkyerɛkyerɛ hom mba, dɛ nyimpa nyinara a wɔwɔ beebiara, wɔ dɛ wonu hɔnho, annyɛ dɛm a wonnkotum enya Nyankopɔn ahenman no ayɛ hɔndze, osiandɛ adze biara a noho nntsew no nnkotum atsena hɔ, anaadɛ ɔatsena n’enyim, osiandɛ, dɛ mbrɛ Adam kãe no, Nyimpa Krɔnkrɔn nye ne dzin, na nyia Ɔwoo no Kortoo no no ne dzin nye Nyimpa Ba, Jesus Christ mpo, Ɔtsɛmbuafo tseneneenyi, nyia ɔbɛba mber nkyekyɛmu ntamu no."
                },
                {
                    "number": 58,
                    "text": "Dɛm ntsi mema wo mbrasɛm, dɛ kyerɛkyerɛ wo mba ndzɛmba yinom a irinngya bi, se dɛ:"
                },
                {
                    "number": 59,
                    "text": "Ɔnam mbrato do na asehwe bae, dɛm asehwe no na ɔdze owu ba, na susuampaara dɛ wɔnam nsu do woo hom too wiadze yi mu no, nye bɔgya, nye sunsum a meyɛe, na ɔmaa huntuma bɛyɛɛ ɔkra tseasefo, dɛmara so na ɔwɔ dɛ wɔnam nsu, nye Sunsum mu wɔwo hom fofor to ɔsor ahenman no mu, na wɔnam bɔgya no do tsew homho, nyia me Woo no Kortoo no no no bɔgyaa no mpo, ama wɔaatsew homho efi bɔn nyinara ho, na hom enyi agye onnyiewiei nkwasɛm no ho wɔ wiadze yi mu, nna onnyiewiei nkwa wɔ wiadze a ɔreba no mu, bɛkyebo enyimnyam no mpo;"
                },
                {
                    "number": 60,
                    "text": "Na ɔnam nsu do hom dzi mbrasɛm no do; ɔnam Sunsum no do woebu hom bem, na ɔnam bɔgya no do wɔatsew homho;"
                },
                {
                    "number": 61,
                    "text": "Dɛm ntsi wɔdze ama dɛ ɔntsena hom mu; ɔsor ho dase no; Ɔwerɛkyekyefo no; bɛkyebo enyimnyam asomdwee ndzɛmba no; ndzɛmba nyinara no nokwar no; dza okenyan ndzɛmba nyinara no, dza ɔyɛ ma ndzɛmba nyinara nya nkwa; dza onyim ndzɛmba nyina, na ɔwɔ tum nyinara tse dɛ nyansa, ehumbɔbɔr, nokwardzi, pɛrpɛrdzi, na atsɛmbu."
                },
                {
                    "number": 62,
                    "text": "Na afei, hwɛ, mese wo dɛ: Iyi nye nkwagye nhyehyɛɛ a ɔwɔ hɔ ma nyimpa nyinara, ɔnam mankasa nyia me Woo no Kortoo no no no bɔgyaa do, nyia ɔbɛba wɔ mber nkyekyɛmu ntamu no."
                },
                {
                    "number": 63,
                    "text": "Na hwɛ, ndzɛmba nyinara wɔ hɔn saso, na wɔbɔɔ ndzɛmba nyinara na wɔyɛe ma wɔaagye moho dase, honam mu ndzɛmba, na sunsum mu ndzɛmba nyinara; ndzɛmba a ɔwɔ sorsor, nye ndzɛmba a ɔwɔ asaase mu, nye ndzɛmba a ɔwɔ asaase n’ase, sor na ase nyinara: ndzɛmba nyinara gye moho dase."
                },
                {
                    "number": 64,
                    "text": "Na ɔbaa dɛ, ber a Ewuradze nye hɛn egya Adam kasae no, Adam sui frɛɛ Ewuradze, na Ewuradze no Sunsum hwiim no na ɔdze no kɔree kɛhyɛɛ nsu mu, na wɔdze no hyɛɛ nsu no ase, na wɔdze no fii nsu no mu puei."
                },
                {
                    "number": 65,
                    "text": "Na dɛm na wonumaa no, na Nyankopɔn no Sunsum sianee baa no do, na dɛm na Sunsum no woo no, na wokenyaan no wɔ mu-nyimpa mu."
                },
                {
                    "number": 66,
                    "text": "Na ɔtsee ndze fi sor, rese dɛ: Wɔdze ogya, nye Sunsum Krɔnkrɔn enuma wo. Iyi nye Egya nye Ɔba hɔn dasee, fitsi aber yi na afebɔɔ;"
                },
                {
                    "number": 67,
                    "text": "Na ɔwo idzi onyia no a onnyi nda ahyɛse anaa mfe ewiei ne nhyehyɛɛ no do, fi mfesantsen nyina kesi mfesantsen nyina no."
                },
                {
                    "number": 68,
                    "text": "Hwɛ, ɔwo ayɛ kor wɔ mo mu, Nyankopɔn ne ba, ɔnam dɛm ntsi hɔn nyinara botum aabɛyɛ me mba. Amen."
                }
            ]
        },
        "/study/scriptures/pgp/moses/7": {
            "uri": "/study/scriptures/pgp/moses/7",
            "title": "Moses 7",
            "data_type": "chapter",
            "chapter_name": "Tsir 7",
            "chapter_summary": [
                "Enoch kyerɛkyerɛ, odzi nkorɔfo no hɔn kan, na otutu mbepɔw—Ɔkyekyer Zion kuropɔn no—Enoch dzi kan hu Nyimpa Ba no Ne mbae, No werdambɔ afɔrbɔ, nye Ahotseweefo hɔn wusoɛr—Odzi kan hu Nsanananmu Ber no, Mboaboano no, Mbae a Otsĩa Ebien no, nye Zion a ɔbɛsan aba no."
            ],
            "subtitle": [
                "(Mumu 1830)"
            ],
            "verses": [
                {
                    "number": 1,
                    "text": "Na ɔbaa dɛ Enoch sɔɔw ne kasaa no do, see dɛ: Hwɛ, hɛn egya Adam kyerɛkyerɛɛ ndzɛmba yinom, na dodowara agye edzi na wɔabɛyɛ Nyankopɔn ne mba, na dodowara anngye enndzi, na wɔahera wɔ hɔn bɔn mu, na wɔdze suro, rohwɛ kwan, wɔ ahohyehye mu, osian Nyankopɔn n’ebufuhyew a obohue egu hɔn do no ntsi."
                },
                {
                    "number": 2,
                    "text": "Na ofi dɛm mber no dze kɔ no Enoch hyɛɛ ase dɛ ɔrehyɛ nkɔm, se nkorɔfo no, dɛ: Ber a murutu kwan no, na migyinaa Mahujah bea do no, na musui frɛɛ Ewuradze no, ndze fi sor bae, see dɛ—Dan woho, na kɔ bepɔw Simeon do."
                },
                {
                    "number": 3,
                    "text": "Na ɔbaa dɛ medaan moho na mokɔr bepɔw no do; na ber a migyinaa bepɔw no do no, muhun dɛ sor ebue, na wɔdze enyimnyam efura me;"
                },
                {
                    "number": 4,
                    "text": "Na muhun Ewuradze; na ogyinaa m’enyim, na ɔkasae kyerɛɛ me, mpo tsedɛ nyimpa rekasa kyerɛ obi, enyim na enyim; na ɔsee me dɛ: Hwɛ, na medze wiadze bɛkyerɛ wo wɔ mber a ɔyɛ ebusuasantsen pii."
                },
                {
                    "number": 5,
                    "text": "Na ɔbaa dɛ muhun wɔ Shum ne bɔnsa mu, na hwɛ, nyimpa dɔmtutuw a wɔtsetse asese mu, a wɔyɛ nkorɔfo a wɔwɔ Shum."
                },
                {
                    "number": 6,
                    "text": "Na bio Ewuradze see me dɛ: Hwɛ; na mohwɛe dze kɔr etsifi afamu, na muhun nkorɔfo a wɔwɔ Canaan, a wɔtsetse asese mu."
                },
                {
                    "number": 7,
                    "text": "Na Ewuradze see me dɛ: Hyɛ nkɔm; na mehyɛɛ nkɔm, see dɛ: Hwɛ nkorɔfo a wɔwɔ Canaan, a wɔdɔɔ sõ, wɔbɔkɔ nye nkorɔfo a wɔwɔ Shum akɔkõ, na woekuku hɔn na wɔasɛɛ hɔn korakora; na nkorɔfo a wɔwɔ Canaan bɛkyekyɛ hɔn mu wɔ asaase no do, na asaase no bɛyɛ kɛsɛɛ na hwee rimmfir do, na nyimpa biara nnkɛtsena hɔ gyedɛ nkorɔfo a wɔwɔ Canaan;"
                },
                {
                    "number": 8,
                    "text": "Na hwɛ, Ewuradze dze ndom a ɔyɛ ɔhyew kɛse bɛkã asaase no, na no do bɛyɛ kɛsɛɛ dze ekesi afebɔɔ; na nwoma tuntum bɛkataa Canaanmba do, na wobuu hɔn enyimtsia wɔ nyimpa nyina mu."
                },
                {
                    "number": 9,
                    "text": "Na ɔbaa dɛ Ewuradze see me dɛ: Hwɛ; na mohwɛe, na muhun Sharon asaase, nye Enoch asaase, na Omner asaase, nye Heni asaase, nye Shem asaase, nye Haner asaase, nye Hanannihah asaase, nye nyimpa nyinara a wɔtsetse do;"
                },
                {
                    "number": 10,
                    "text": "Na Ewuradze see me dɛ: Kɔ dɛm nkorɔfo yi hɔ, na se hɔn dɛ—Hom nnu homho, amma maammfa ndom ammbɔdom hɔn, ma woennwuwu."
                },
                {
                    "number": 11,
                    "text": "Na ɔmaa me mbrasɛm dɛ ɔsɛ dɛ munnuma wɔ Egya no, na Ɔba no dzin mu, nyia adom na nokwar ahyɛ no mã no, nye Sunsum Krɔnkrɔn no, nyia ɔgye dase wɔ Egya no nye Ɔba no hɔnho no."
                },
                {
                    "number": 12,
                    "text": "Na ɔbaa dɛ Enoch kɔr do dɛ ɔrefrɛ nkorɔfo no nyinara, gyedɛ nkorɔfo a wɔwɔ Canaan no nko, dɛ wonnu hɔnho;"
                },
                {
                    "number": 13,
                    "text": "Na dɛm ntsi Enoch ne gyedzi bɛyɛɛ kɛsenara ma odzii Nyankopɔn no nkorɔfo no hɔn enyim, na hɔn atamfo no baa dɛ wɔnye hɔn robɔkõ; na ɔkãa Ewuradze n’asɛm, na asaase wosowee, na mbepɔw tutui, dɛ ma ɔhyɛɛ no mpo; na esutsen no mu nsu danee fii hɔn kwan do; na wɔtsee nwendadze hɔn su fi sar no do; na aman nyinara suroo kɛsenara, tum kɛse wɔ Enoch n’asɛm no mu, tum kɛse wɔ kasa a Nyankopɔn dze maa no no mu."
                },
                {
                    "number": 14,
                    "text": "Po no bun ase so asaase fii bae, Nyankopɔn no nkorɔfo no hɔn atamfo suroo kɛsenara, ntsi woguanee kegyinaa ekyirekyir na wɔkɔr asaase no a ofii po no bun ase bae no do."
                },
                {
                    "number": 15,
                    "text": "Na ahoɔdzenfo a wɔwɔ asaase no do, so, kegyinaa ekyirekyir, na nkorɔfo nyinara a wɔkõe tsiaa Nyankopɔn no, ndom baa hɔn do;"
                },
                {
                    "number": 16,
                    "text": "Ofi dɛm aber no dze kɔ no akõkoekõ na bɔgyakã baa hɔn mu; mbom Ewuradze bae na ɔnye no nkorɔfo bɛtsenae, na wɔtsenaa ase wɔ tseneneeyɛ mu."
                },
                {
                    "number": 17,
                    "text": "Ewuradze noho suro baa aman nyinara do, Ewuradze n’enyimnyam yɛɛ kɛse wɔ no nkorɔfo do. Na Ewuradze hyiraa asaase no, na wohyiraa hɔn wɔ mbepɔw no do, nye mbea a ɔkrɔn no do, na wɔyɛɛ prɔmprɔm."
                },
                {
                    "number": 18,
                    "text": "Na Ewuradze frɛɛ no nkorɔfo Zion, osiandɛ wonyaa akoma kor na adwen kor, na wɔtsenaa ase wɔ tseneneeyɛ mu; na ohianyi biara nnyi hɔn mu."
                },
                {
                    "number": 19,
                    "text": "Na Enoch sɔɔw ne nsɛmpakã no do wɔ tseneneeyɛ mu dze kyerɛɛ Nyame no nkorɔfo no. Na ɔbaa dɛ ne nda mu no, ɔkyekyeer kuropɔn na wɔfrɛɛ no Krɔnkrɔnyɛ Kuropɔn, Zion mpo."
                },
                {
                    "number": 20,
                    "text": "Na ɔbaa dɛ Enoch nye Ewuradze kasae; na ɔsee Ewuradze dɛ: Ampaara dɛ Zion bɛtsena hɔ dwodwoodwo afebɔɔ. Mbom Ewuradze see Enoch dɛ: Zion na mehyira, na mbom nkorɔfo a wɔaka no medze ndom akã hɔn."
                },
                {
                    "number": 21,
                    "text": "Na ɔbaa dɛ Ewuradze maa Enoch hun dɔm nyinara a wɔtsetse asaase no do no; na ɔhwɛe; na hwɛ, Zion, dɛm aber no mu ara na wɔfaa no kɔr sor. Na Ewuradze see Enoch dɛ: Hwɛ bea a metse afebɔɔ."
                },
                {
                    "number": 22,
                    "text": "Na Enoch so hwɛɛ nkorɔfo a wɔaka a wɔyɛ Adam ne mbabanyin no; na wɔyɛ Adam n’asefo nyinara a wɔafora gyedɛ Cain n’asefo nko, osiandɛ Cain n’asefo no bir, na woennya kwan wɔ hɔn mu."
                },
                {
                    "number": 23,
                    "text": "Na ɔno ekyir wɔfaa Zion kɔr sor, Enoch hwɛe, na hwɛ, aman nyinara a wɔwɔ asaase no do wɔ n’enyim;"
                },
                {
                    "number": 24,
                    "text": "Na ebusuasantsen kodu ebusuasantsen do bae; nna Enoch wɔ sor na wɔamaa no do, mpo wɔ Egya no, na Nyimpa Ba no bo mu; na hwɛ, Satan no tum akata asaase nyinara enyi."
                },
                {
                    "number": 25,
                    "text": "Na ohun abɔfo a worisian fi sor; na ɔtsee ndze kɛse bi dɛ ɔrekã dɛ: Hom ndue, hom ndue hom a hom tsetse asaase no do."
                },
                {
                    "number": 26,
                    "text": "Na ohun Satan; na nkɔnsɔnkɔnsɔn kɛse bi wɔ ne nsamu, na ɔdze sum kataa asaase nyinara enyi; na ɔhwɛɛ sor na ɔserewee, na n’abɔfoe dzii dɛw."
                },
                {
                    "number": 27,
                    "text": "Na Enoch hun abɔfo a worisian fi sor, a wɔregye Egya na Ɔba no hɔnho dase; na Sunsum Krɔnkrɔn no tɔɔ dodowara do, na sor tum no maa hɔn do kɔr Zion."
                },
                {
                    "number": 28,
                    "text": "Na ɔbaa dɛ ɔsor Nyankopɔn no hwɛɛ nkorɔfo no a wɔaka no, na osui; na Enoch gyee ho dase see dɛ: Ɔyɛ dɛn ntsi na ɔsor su, na okyi nyinsuwa dɛ nsu rotɔ gu mbepɔw do yi?"
                },
                {
                    "number": 29,
                    "text": "Na Enoch see Ewuradze dɛ: Ɔyɛ dɛn ntsi na itum su, ber a eyɛ krɔnkrɔn, na ifi mbersantsen kesi mbersantsen?"
                },
                {
                    "number": 30,
                    "text": "Ana obotum aba dɛ nyimpa botum akan asaase do huntuma, nyew, nsaase ɔpepe ɔpepe tse dɛ iyi, onnkotum ayɛ wɔabɔdze no dodow ahyɛse; na wo ntwamutam da ho tserɛw; na eso ewɔ hɔ, na wo bo mu wɔ hɔ; na idzi pɛrpɛr so; ɔwo eyɛ mbɔbɔrhufo na eyɛ ɔyamuyiefo afebɔɔ;"
                },
                {
                    "number": 31,
                    "text": "Na ɔwo afa Zion ato w’ankasa wo bo mu, efi w’abɔdze nyinara mu, ofi mbersantsen kesi mbersantsen; na ɔnnyɛ hwee mbom asomdwee, pɛrpɛrdzi, na nokwardzi nye w’ahengua tsebea; na ehumbɔbɔr bedzi w’enyim na ɔnnkɔbɔ adze; ɔyɛ dɛn na itum su?"
                },
                {
                    "number": 32,
                    "text": "Ewuradze see Enoch dɛ: Hwɛ w’enuanom yinom; wɔyɛ mankasa me nsaano edwindze, na medze hɔn nyimdzee maa hɔn, wɔ da a mobɔɔ hɔn no no mu; na Eden Ture no mu, na medze nyimpa ne pɛ maa no;"
                },
                {
                    "number": 33,
                    "text": "Na w’enuanom no mase hɔn, na mama hɔn mbrasɛm so, dɛ wɔndodɔ hɔnho nkorkor, na dɛ wɔnyɛ setsie mma emi, hɔn Egya; mbom hwɛ, wonnyi dɔ, na wokyir hɔnankasa hɔn bɔgyaa;"
                },
                {
                    "number": 34,
                    "text": "Na m’ebufuw ne gya adzɛw tsia hɔn; na m’ebufuhyew mu na mebɛma nsuyirii aba hɔn do, osiandɛ m’ebufuhyew adzɛw wɔ hɔn do."
                },
                {
                    "number": 35,
                    "text": "Hwɛ, meyɛ Nyankopɔn; Krɔnkrɔn Nyimpa nye me dzin; Ɔpamfo Nyimpa nye me dzin; na Onnyi Ewiei na Onnyiewiei so nye me dzin."
                },
                {
                    "number": 36,
                    "text": "Dɛm ntsi, mobotum atsen me nsa mu ma asõ abɔdze nyinara a mayɛ do; na m’enyiwa botum ehwira hɔn mu so, na me nsaano edwindze nyina mu no, emumuyɛdze kɛse a ɔtse dɛm nnsii da tse dɛ dza ɔwɔ w’enuanom mu yi."
                },
                {
                    "number": 37,
                    "text": "Mbom hwɛ, hɔn bɔn bogu hɔn egyanom etsifi; Satan bɛyɛ hɔn egya, na awerɛhow bɛyɛ hɔn kyɛfa; na ɔsor bosu egu hɔn do, me nsaano edwindze nyinara mpo; dɛm ntsi ana onnyi dɛ ɔsor sũ, ber a ohu dɛ woyinom bohu amandze?"
                },
                {
                    "number": 38,
                    "text": "Mbom hwɛ woyinom a w’enyiwa hu hɔn yi bɛhera wɔ nsuyirii mu; na hwɛ, mobɔtow hɔn mu; mesiesie efiadze ama hɔn."
                },
                {
                    "number": 39,
                    "text": "Na nyia masan mu eyi no no atotɔ aserɛ wɔ m’enyim. Dɛm ntsi, obohu amandze dze ama hɔn bɔn; susuampaara dɛ wobonu hɔnho wɔ dɛm da no a nyia Masan Mu Eyi no no bɛsan aba me nkyɛn, nye dɛm da no a wɔbɔkɔ ahohyehye mu no;"
                },
                {
                    "number": 40,
                    "text": "Dɛm ntsi, osian iyi ntsi na ɔsor bosu, nyew, nye me nsaano edwindze nyinara."
                },
                {
                    "number": 41,
                    "text": "Na ɔbaa dɛ Ewuradze kasaa kyerɛɛ Enoch, na ɔkãa ndzeyɛe nyinara a adasamba reyɛ no; dɛm ntsi Enoch nyim, na ɔhwɛɛ hɔn emumuyɛdze, nye hɔn awerɛhow, na osui na ɔtseen n’abasa mu, na n’akoma yeyeree yɛɛ tɛtɛɛtɛr tse dɛ mbersantsen; na n’abadaa nunuu no; na mbersantsen nyina wosowee."
                },
                {
                    "number": 42,
                    "text": "Na Enoch hun Noah so, nye n’ebusua; dɛ Noah ne mbabanyin nyinara hɔn asefo benya honam mu nkwagye."
                },
                {
                    "number": 43,
                    "text": "Dɛm ntsi Enoch hun dɛ Noah apam nsu-hɛn; na dɛ Ewuradze n’enyi agye ho, na ɔdze nankasa ne nsa esuo mu; na mbom emumuyɛfo no a wɔaka no nsuyirii bae bɛmeen hɔn."
                },
                {
                    "number": 44,
                    "text": "Na ber a Enoch hun iyi, odzii awerɛhow kɛse, na osui wɔ n’enuanom no ntsi, na ɔsee ɔsor dɛ: Meremma kwan mma biribiara nnkyekye mo werɛ; mbom Ewuradze see Enoch dɛ: Ma w’akoma do, na dzi dɛw; na hwɛ."
                },
                {
                    "number": 45,
                    "text": "Na ɔbaa dɛ Enoch hwɛe; na ofi Noah do no, ohun asaase do ebusua ebusua nyinara; na osui frɛɛ Ewuradze, see dɛ: Ebɛn da na Ewuradze bɛba? Dabɛn na wɔbɛkã Ɔtseneneenyi no no bɔgyaa egu, ama hɔn a wosu nyinara enya ahosan na woenya onnyiewiei nkwa?"
                },
                {
                    "number": 46,
                    "text": "Na Ewuradze see dɛ: Ɔbɛyɛ mber nkyekyɛmu ntamu, wɔ emumuyɛdze nye werdzi nda no mu."
                },
                {
                    "number": 47,
                    "text": "Na hwɛ, Enoch hun da no a Nyimpa Ba no reba no, wɔ honam mu mpo; na ne kra enyi gyee, see dɛ: Wɔama Ɔtseneneenyi no do, na woekum Eguamba no fi wiadze ne fapem, na ɔnam gyedzi do mehyɛ Egya no no bo mu, na hwɛ, Zion nye me wɔ hɔ."
                },
                {
                    "number": 48,
                    "text": "Na ɔbaa dɛ Enoch hwɛɛ asaase tɔw no nyina do; na ɔtsee ndze bi fi n’ayamudze mu rese dɛ: Mundue, mundue, adasa hɔn nã, miridzi yaw, mahaw, osian me mba hɔn emumuyɛdze ntsi. Dabɛn na mebɛgye m’ahom, na wɔbɛtsew moho efi efĩfĩdze a ofi mo mu epue yi ho? Dabɛn na mo Bɔadze bɛtsew moho, ma magye m’ahom, na ndzeyɛtsenenee bɛtsena m’enyi do mber kakra?"
                },
                {
                    "number": 49,
                    "text": "Na ber a Enoch tsee dɛ asaase rekã mmɔn no, osui, na osui frɛɛ Ewuradze, see dɛ: O Ewuradze, ana irinnya ehumbɔbɔr wɔ asaase do? Ana irinnhyira Noah ne mba?"
                },
                {
                    "number": 50,
                    "text": "Na ɔbaa dɛ Enoch sɔɔw no su do frɛɛ Ewuradze, see dɛ: Meserɛ wo, O Ewuradze, wɔ nyia Ewoo no Kortoo no no ne dzin mu, Jesus Christ mpo, dɛ ibohu Noah na n’asefo mbɔbɔr, dɛ nsuyirii nnkɛba abakata asaase do bio da."
                },
                {
                    "number": 51,
                    "text": "Na Ewuradze enntum annhom do, na ɔnye Enoch dzii ahyɛmu, na ɔkãa ntam nye Enoch dzii nsew, dɛ ɔnnkɛma nsuyirii aba bio; ama woetum afrɛ Noah ne mba no;"
                },
                {
                    "number": 52,
                    "text": "Na ɔhyɛɛ ɔmom a wonnkotum adan no no mae, dɛ wobohu n’asefo mber nyina wɔ aman nyinara mu mber dodow a asaase yi bɛtsena hɔ no;"
                },
                {
                    "number": 53,
                    "text": "Na Ewuradze see dɛ: Nhyiranyi nye nyia n’asefo mu na Messiah no befi aba; osiandɛ ɔsee dɛ—Emi nye Messiah no, Zion ne Hen, Ɔsor Botan, dza ɔtra dɛ mbersantsen; nyia ɔfa abow no mu na odua mo do fow no nnkɔhwe ase da; dɛm ntsi, nhyira nye hɔn a makã hɔnho asɛm no, osiandɛ wɔdze daapem enyigye ndwom bɛba."
                },
                {
                    "number": 54,
                    "text": "Na ɔbaa dɛ Enoch sui frɛɛ Ewuradze, see dɛ: Ber a Nyimpa Ba no bɛba wɔ honam mu no, ana asaase bɛgye n’ahom? Meserɛ wo, kyerɛ me dɛm ndzɛmba yinom."
                },
                {
                    "number": 55,
                    "text": "Na Ewuradze see Enoch dɛ: Hwɛ, na ɔhwɛe na ohun Nyimpa Ba no dɛ wɔama no do wɔ mbeamudua do, dɛ mbrɛ adasa yɛ no;"
                },
                {
                    "number": 56,
                    "text": "Na ɔtsee ndze kɛse; na ɔsorsor n’enyim katae; na Nyankopɔn n’abɔdze nyinara sui; na asaase sii nkrum; na mbotan mu paapaae; na ahotseweefo no soɛrsoɛree, na wɔhyɛɛ hɔn ahenkyɛw wɔ Nyimpa Ba no n’abanyimfa, wɔdze enyimnyam ahenkyɛw pii hyɛɛ hɔn."
                },
                {
                    "number": 57,
                    "text": "Na esunsum pii a wogu efiadze no puei bae, na wobegyinaa Nyankopɔn n’abanyimfa; na hɔn a wɔaka no wɔdze hɔn ahyɛ sum nkɔnsɔnkɔnsɔn mu ekodu atsɛmbu da kɛse no."
                },
                {
                    "number": 58,
                    "text": "Na bio Enoch sui na ɔfrɛɛ Ewuradze, see dɛ: Dabɛn na asaase bɛgye n’ahom?"
                },
                {
                    "number": 59,
                    "text": "Na Enoch hun Nyimpa Ba no dɛ ɔrofow kɔ Egya no ne nkyɛn; na ɔfrɛɛ Ewuradze, see dɛ: Ana ennkɛsan aba asaase do bio? Susuampaara dɛ eyɛ Nyame, na minyim wo, na akã ntam akyerɛ me, na ahyɛ me dɛ mimbisa wɔ nyia Ewoo no Kortoo no no ne dzin mu; ɔwo na ayɛ me, na ama me kwan wɔ w’ahengua no ho, na nnyɛ mankasa bi, mbom ɔnam w’ankasa w’adom do; dɛm ntsi, mibisa wo, dɛ eremmba asaase do bio."
                },
                {
                    "number": 60,
                    "text": "Na Ewuradze see Enoch dɛ: Ber a metse ase yi, dɛmara so mpo na mebɛba wɔ nda a odzi ewiei no mu, wɔ emumuyɛdze nye werdzi nda no mu, dze ahyɛ nsew a medzi akyerɛ wo no mã, dza ɔfa Noah ne mba ho no."
                },
                {
                    "number": 61,
                    "text": "Na da no bɛba ma asaase no aagye n’ahom, mbom ansaana dɛm da no bɛba no ɔsorsor bɛhyɛ sum, na nkataenyim kebii bɛkata asaase do; na sor bɔwosow, na asaase so; na amandzehu kɛse bɛba adasamba mu, mbom mo nkorɔfo no dze mobɔkora hɔn do;"
                },
                {
                    "number": 62,
                    "text": "Na tseneneeyɛ na mebɛma efi sor aba famu; nokwar na mebɛma efi asaase mu epue, ma wɔagye dase wɔ nyia me Woo no Kortoo no noho; no wusoɛr fi owu mu; nyew, nye adasa nyinara owusoɛr so; na tseneneeyɛ na nokwar na mebɛma woetwuw afa asaase no do tse dɛ nsuyirii, ma wɔaboaboa me mpamufo no ano efi asaase ne mfɛndzanan nyinara mu, dze hɔn aba bea a mibesiesie no, Kuropɔn Krɔnkrɔn, ama mo nkorɔfo aabɔ hɔn asen do, na wɔaahwɛ ber a medze bɛba no kwan; osiandɛ hɔ na me ntamadan no besi, na wɔbɛfrɛ no Zion, Jerusalem Fofor."
                },
                {
                    "number": 63,
                    "text": "Na Ewuradze see Enoch dɛ: Ber no ɔwo na wo kuropɔn nyinara behyia hɔn hɔ, na yɛbɛgye hɔn ato hɛn bo mu, na wobohu hɛn; na yɛbɛbaar hɔn kɔn, na hɔn so bɛbaar hɛn kɔn, na yɛbɛfew hɛn ano nkorkor;"
                },
                {
                    "number": 64,
                    "text": "Na hɔ bɛyɛ me tsenabew, na ɔbɛyɛ Zion, dza obefi m’abɔdze nyinara a mayɛ mu aba no; na mfe apem ntamu no asaase no bɛgye n’ahom."
                },
                {
                    "number": 65,
                    "text": "Na ɔbaa dɛ Enoch hun da no a Nyimpa Ba no dze bɛba wɔ nda a odzi ewiei no mu no, dze abɛtsena asaase no do wɔ tseneneeyɛ mu mfe apem ntamu no;"
                },
                {
                    "number": 66,
                    "text": "Mbom ansaana dɛm da no bɛba no, ohun abɛbrɛsɛ kɛse wɔ emumuyɛfo no hɔn mu; na ohun po so, dɛ ɔayɛ begyabegya, na adasa hɔn akoma etutu, dze suro rohwɛ Otumfo Nyankopɔn n’atsɛmbu no kwan, dza ɔbɛba emumuyɛfo do no."
                },
                {
                    "number": 67,
                    "text": "Na Ewuradze dze ndzɛmba nyinara kyerɛɛ Enoch, dze kesi wiadze n’ewiei mpo; na ohun atseneneefo no hɔn da no, hɔn pon dɔn no, na onyaa enyigye ne mãhyɛ."
                },
                {
                    "number": 68,
                    "text": "Na Zion ne nda nyinara wɔ Enoch ne nda mu no yɛ mfe ahaebiasa eduosia-enum."
                },
                {
                    "number": 69,
                    "text": "Na Enoch na no nkorɔfo nyinara nye Nyame nantsewee, na ɔtsenaa Zion ne finimfin; na ɔbaa dɛ nna Zion nnyi hɔ, osiandɛ Nyankopɔn faa no kɔree dze no kɔtoo nankasa no bo mu; na ofi dɛm aber no na wɔkãa dɛ, Zion Eguan."
                }
            ]
        },
        "/study/scriptures/pgp/moses/8": {
            "uri": "/study/scriptures/pgp/moses/8",
            "title": "Moses 8",
            "data_type": "chapter",
            "chapter_name": "Tsir 8",
            "chapter_summary": [
                "Methuselah hyɛ nkɔm—Noah na ne mbabanyin kã asɛmpa no—Emumuyɛdze kɛse petse—Woemmbu nnuho frɛ no hwee—Nyankopɔn hyɛ ɔmom dɛ Nsuyirii bɛsɛɛ honam nyinara."
            ],
            "subtitle": [
                "(Kwakwar 1831)"
            ],
            "verses": [
                {
                    "number": 1,
                    "text": "Na Enoch ne nda nyinara yɛɛ mfe ahaanan na eduasa."
                },
                {
                    "number": 2,
                    "text": "Na ɔbaa dɛ Methuselah, Enoch ne babanyin no, wɔammfa no, ama Ewuradze n’ahyɛmudzi no aahyɛ mã, dza ɔyɛe maa Enoch no; osiandɛ ɔnye Enoch dzii ahyɛmu nokwar mu dɛ Noah bɛyɛ n’asen mu eduaba."
                },
                {
                    "number": 3,
                    "text": "Na ɔbaa dɛ Methuselah hyɛɛ nkɔm dɛ asaase do ahendzi nyinara befi n’asen (edua Noah mu) mu, na ɔfaa enyimnyam no dze maa noho."
                },
                {
                    "number": 4,
                    "text": "Na ɔkɔm kɛse bi baa asaase no do, na Ewuradze dze ndom yaayaw doom asaase no, na nkorɔfo a wɔtse hɔ no mu pii wuwui."
                },
                {
                    "number": 5,
                    "text": "Na ɔbaa dɛ Methuselah dzii mfe ɔha na eduowɔtwe-esuon no, na ɔwoo Lamech;"
                },
                {
                    "number": 6,
                    "text": "Na Methuselah woo Lamech no, n’ekyir no odzii mfe ahaesuon na eduowɔtwe-ebien, na ɔwoo mbabanyin na mbabaa;"
                },
                {
                    "number": 7,
                    "text": "Na Methuselah ne nda nyinara yɛɛ mfe ahaakron eduosia-akron, na owui."
                },
                {
                    "number": 8,
                    "text": "Na Lamech dzii mfe ɔhaeduowɔtwe-ebien no, na ɔwoo babanyin,"
                },
                {
                    "number": 9,
                    "text": "Na ɔtoo no dzin Noah see dɛ: Babanyin yi na ɔbɛkyekye hɛn werɛ wɔ hɛn edwuma nye hɛn nsaano berɛ mu, osian asaase a Ewuradze dze ndom akã no ntsi."
                },
                {
                    "number": 10,
                    "text": "Na Lamech woo Noah, n’ekyir no odzii mfe ahaenum eduokron-enum na ɔwoo mbabanyin na mbabaa;"
                },
                {
                    "number": 11,
                    "text": "Na Lamech ne nda nyinara yɛɛ mfe ahaesuon eduosuon esuon, na owui."
                },
                {
                    "number": 12,
                    "text": "Na Noah dzii mfe ahaanan na eduonum no, na ɔwoo Japheth; na mfe eduanan-ebien n’ekyir no ɔwoo Shem a ne nã nye Japheth, na ber a odzii mfe ahaenum no ɔwoo Ham."
                },
                {
                    "number": 13,
                    "text": "Na Noah na ne mbabanyin no yɛɛ aso maa Ewuradze, na wotsiee no, na wɔfrɛɛ hɔn, Nyankopɔn ne mbabanyin."
                },
                {
                    "number": 14,
                    "text": "Na ber a dɛm nyimpa yinom hyɛɛ ase dɛ wɔrodɔr wɔ asaase enyi do, na wɔwoo mbabaa maa hɔn, nyimpa mbabanyin no hun dɛ dɛm mbabaa no hɔnho yɛ fɛw, na wɔwarwaar hɔn mu dza wɔpɛ."
                },
                {
                    "number": 15,
                    "text": "Na Ewuradze see Noah dɛ: Wo mbabanyin hɔn mbabaa atɔn hɔnho; na hwɛ m’ebufuw adzɛw wɔ nyimpa mbabanyin do, osiandɛ wɔrennyɛ aso mma me ndze."
                },
                {
                    "number": 16,
                    "text": "Na ɔbaa dɛ Noah hyɛɛ nkɔm, na ɔkyerɛkyerɛɛ Nyame ne ndzɛmba no, mpo dɛ mbrɛ ɔtse wɔ ahyɛse no."
                },
                {
                    "number": 17,
                    "text": "Na Ewuradze see Noah dɛ: Mo Sunsum nnkɛnye nyimpa edzi aper daa, osiandɛ obohu dɛ honam nyinara bowu; eso ne nda bɛyɛ mfe ɔha na eduonu; na sɛ adasa ennu hɔnho a, mebɛma nsuyirii abakata hɔn do."
                },
                {
                    "number": 18,
                    "text": "Na dɛm nda no mu no nna ahoɔdzemfo pii wɔ asaase no do, na wɔpeer dɛ wobeyi Noah no nkwa efi hɔ; mbom Ewuradze kã Noah ho, na Ewuradze no tum wɔ no do."
                },
                {
                    "number": 19,
                    "text": "Na Ewuradze hyɛɛ Noah sɔfo wɔ nankasa ne nhyehyɛɛ do, na ɔhyɛɛ no dɛ ɔnkɔ nkɔbɔ N’asɛmpa no dawur nkyerɛ adasamba, tse dɛ mbrɛ wɔdze maa Enoch no mpo."
                },
                {
                    "number": 20,
                    "text": "Na ɔbaa dɛ Noah frɛɛ adasamba no dɛ wonnu hɔnho; mbom wɔannyɛ aso amma ne nsɛm."
                },
                {
                    "number": 21,
                    "text": "Na ber a wotsee n’ekyir no so, wɔbaa n’enyim, bɛsee no dɛ: Hwɛ, yɛyɛ Nyame ne mbabanyin; ana yɛmmfefaa adasa hɔn mbabaa mmaa hɛnho? Ana yerinndzidzi na yɛronnom, na yɛronnwarwar na yɛremmfa mma awar? Na hɛn yernom rowowo mba ma hɛn, na hɔn nye akatakyi no, hɔn a wɔtse dɛ tsetsemba no, mbarimba a wɔayɛ atsenkã no. Na wɔannyɛ aso amma Noah ne nsɛm."
                },
                {
                    "number": 22,
                    "text": "Na Nyankopɔn hun dɛ adasa hɔn emumuyɛdze abɛyɛ kɛse wɔ asaase yi do; na dza nyimpa biara dwendwen wɔ n’akoma mu no nna odzi ekyir, na ne nyinara yɛ bɔn ara nko daa."
                },
                {
                    "number": 23,
                    "text": "Na ɔbaa dɛ Noah sɔɔw n’asɛmpa a ɔrekã kyerɛ nkorɔfo no do, see dɛ: Hom nyɛ aso na hom ntsie me nsɛm;"
                },
                {
                    "number": 24,
                    "text": "Hom ngye ndzi na hom nnu homho mfi hom bɔn ho na wonnuma hom wɔ Jesus Christ ne dzin mu, Nyame ne ba no dɛ hɛn egyanom mpo, na hom nsa bɛkã Sunsum Krɔnkrɔn no, ma wɔada ndzɛmba nyinara edzi akyerɛ hom; na sɛ hom annyɛ iyi a, nsuyirii bɛba abɛkata hom do; naaso woenntsie."
                },
                {
                    "number": 25,
                    "text": "Na Noah nuu noho, na n’akoma dzii yaw dɛ Ewuradze ayɛ nyimpa wɔ asaase do, na yaw kãa n’akoma."
                },
                {
                    "number": 26,
                    "text": "Na Ewuradze see dɛ: Mebɛsɛɛ nyimpa a mabɔ no no efi asaase enyi, nyimpa nye mbowa, nye mbowa a wɔtsen, nye wimu ntumbowa; osiandɛ Noah nuu noho dɛ mabɔ hɔn, na dɛ mayɛ hɔn; na ɔafrɛ me; osiandɛ wɔperee hwehwɛɛ no nkwa."
                },
                {
                    "number": 27,
                    "text": "Na dɛm na Noah nyaa enyimnyam wɔ Ewuradze n’enyim; osiandɛ Noah yɛ nyimpa a odzi pɛrpɛr, na odzi mu wɔ n’ebusuasantsen mu; na ɔnye Nyankopɔn nantsewee, dɛ mbrɛ ne mbabanyin baasa no so yɛe no, Shem, Ham, nye Japheth."
                },
                {
                    "number": 28,
                    "text": "Na asaase no asɛɛ wɔ Nyankopɔn n’enyim, na basabasayɛ ahyɛ do mã."
                },
                {
                    "number": 29,
                    "text": "Na Nyankopɔn hwɛɛ asaase no do, na hwɛ, asɛɛ, osiandɛ honam nyinara asɛɛ no kwan wɔ asaase no do."
                },
                {
                    "number": 30,
                    "text": "Na Nyankopɔn see Noah dɛ: Honam nyinara n’ewiei edu m’enyim, osiandɛ basabasayɛ ahyɛ asaase no do mã, na hwɛ mebɛsɛɛ honam nyinara efi asaase no do."
                }
            ]
        },
        "/study/scriptures/pgp/abr/1": {
            "uri": "/study/scriptures/pgp/abr/1",
            "title": "Abraham 1",
            "data_type": "chapter",
            "chapter_name": "Tsir 1",
            "chapter_summary": [
                "Abraham hwehwɛ nhyira a ɔfa patriarch nhyehyɛɛ ho—Asɔfo atorfo tseetsee no wɔ Chaldea—Jehovah gyee no nkwa—Ɔkã Egypt n’ahyɛse na amanbu ho nsɛm."
            ],
            "book_title": "Abraham Nwoma",
            "subtitle": [
                "Joseph Smith na Ɔkyerɛɛ ase fii Papyrus do"
            ],
            "verses": [
                {
                    "number": 1,
                    "text": "Chaldeafo hɔn asaase do, wɔ m’egyanom hɔn fie, emi, Abraham, hun dɛ ohia dɛ minya bea bi kɛtsena hɔ;"
                },
                {
                    "number": 2,
                    "text": "Na, muhun dɛ enyigye kɛsenara na asomdwee na ahomgye wɔ hɔ ma me no, meperee hwehwɛɛ egyanom no hɔn nhyira, na me kyɛfa no a ɔwɔ dɛ wɔhyɛ me sɔfo ma meedzi no mu dwuma no; osiandɛ emi mankasa meyɛ ndzeyɛtsenenee ne kadofo a, mepɛ so dɛ minya nyimdzee kɛse, na meyɛ ndzeyɛtsenenee ne kãdofo mapã, na minya nyimdzee kɛsenara, na meyɛ aman pii hɔn egya, asomdwee hen, na mepɛɛ, dɛ, megye nkyerɛkyerɛ, na midzi Nyankopɔn ne mbrasɛm do no, mebɛyɛɛ ɔdzedzifo a ɔfata, Ɔsɔfo Panyin a, mokura dza odzi wɔ egyanom no."
                },
                {
                    "number": 3,
                    "text": "Wɔdze dza ofi egyanom hɔ no maa me; ofi egyanom no hɔ, fi mber ahyɛse, nyew, ofi ahyɛse no mpo, anaadɛ ansaana wɔrobɔtow asaase ne fapem, dze besi ndɛ mber yi, dza odzi wɔ abakan no ne kyɛfa no mpo, anaadɛ nyimpa a odzii kan no, a ɔyɛ Adam, anaa egya a odzii kan, duaa egyanom no do baa mo hɔ."
                },
                {
                    "number": 4,
                    "text": "Mepeer dɛ me nsa bɛkã m’Asɔfodzi ɔfrɛ no dɛ mbrɛ Nyankopɔn dze frɛɛ egyanom a ɔfa asefo ho no."
                },
                {
                    "number": 5,
                    "text": "M’egyanom a, wɔadan efi hɔn ndzeyɛtsenenee ho nye mbrasɛm krɔnkrɔn no a Ewuradze hɔn Nyankopɔn dze ama hɔn no ho, na wɔadan rosom abosonsɔrfo hɔn enyame no, wɔpoow koraa dɛ wɔbɛyɛ aso ama me ndze;"
                },
                {
                    "number": 6,
                    "text": "Osiandɛ nna woesi hɔn akoma pi dɛ wɔbɛyɛ bɔn, nna wɔadan hɔnho koraa dze ama Elkenah nyame, nye Libnah nyame, nye Mahmackrah nyame, nye Korash nyame, nye Pharaoh, Egypthen nyame;"
                },
                {
                    "number": 7,
                    "text": "Dɛm ntsi wɔdaan hɔn akoma dze maa abosonsɔrfo afɔrbɔ na wɔdze hɔn mba maa dɛ wɔmfa hɔn mbɔ afɔr mma dɛm ehonyi mmum yinom, na wɔannyɛ aso amma me ndze, mbom wɔbɔɔ mbɔdzen dɛ wobeyi me nkwa efi hɔ wɔ Elkenah no sɔfoe nsaano. Elkenah no sɔfoe no yɛ Pharaoh so no sɔfoe."
                },
                {
                    "number": 8,
                    "text": "Afei, dɛm aber yi mu no nna ɔyɛ Pharaoh, Egypthen no no sɔfoe no n’amandze dɛ ɔdze mbanyin, mbaa, na mbofra bɔ afɔr wɔ afɔrmbukyia no a woesi wɔ Chaldea asaase do hɔ dze ama dɛm abosom ahɔho yinom no."
                },
                {
                    "number": 9,
                    "text": "Na ɔbaa dɛ ɔsɔfo no bɔɔ afɔr maa Pharaoh nyame, nye Shagreel nyame, mpo dɛ mbrɛ Egyptfo no yɛ no. Afei Shagreel nyame no yɛ ewia."
                },
                {
                    "number": 10,
                    "text": "Abofra ne ndaase-afɔr mpo na Pharaoh no sɔfoe no bɔ wɔ afɔrmbukyia no a osi koko a wɔfrɛ no Potiphar Koko no a ɔwɔ Olishem bea petee no no sor hɔ no do."
                },
                {
                    "number": 11,
                    "text": "Afei, dɛm ɔsɔfo yi dze mbaabun baasa abɔ afɔr wɔ dɛm afɔrmbukyia yi do mber kor mu, dɛm mbaabun yi yɛ Onitah ne mbaabun, Ham n’asen mu adehye asefo mu kor. Wɔdze dɛm mbaabun yinom bɔɔ afɔr osian hɔn ɔbrapa ntsi; wɔammpɛ dɛ wɔbɔbɔ hɔn mu adze asom enyame a wɔyɛ dua anaa ɔbo, dɛm ntsi wokum hɔn wɔ afɔrmbukyia yi do, na wɔyɛɛ no dɛ mbrɛ Egyptfo yɛ no."
                },
                {
                    "number": 12,
                    "text": "Na ɔbaa dɛ asɔfo no nam patapaa kwan do kyeer me dɛ worukoku mo so, dɛ mbrɛ wɔdze yɛɛ dɛm mbaabun no wɔ afɔrmbukyia yi do no; ama hom enya nyimdzee wɔ afɔrmbukyia yi ho no, morotwe hom adwen ekegyina ne saso wɔ abakɔsɛm yi ahyɛse no."
                },
                {
                    "number": 13,
                    "text": "Wɔayɛ no dɛ mpadua, ɔtse dɛ dza Chaldeafo wɔ no pɛpɛɛpɛr, na osi Elkenah, Libnah, Mahmackrah, Korasah, enyame no enyim, nye nyame bi so a ɔtse dɛ Pharaoh, Egypthen nedze no."
                },
                {
                    "number": 14,
                    "text": "Mbrɛ ɔbɛyɛ a hom benya ntseasee wɔ dɛm enyame yinom ho no, maakã mbrɛ hɔn su tse ho asɛm akyerɛ hom wɔ mfonyin mu wɔ ahyɛse hɔ, dɛm mfonyin no no su na Chaldeafo no frɛ no Rahleenos, dza ogyina hɔ ma mfonyin akyerɛw no."
                },
                {
                    "number": 15,
                    "text": "Na ber a wɔmaa hɔn nsa do wɔ mo do no, dɛ wɔdze bosuo mo mu na woeyi mo nkwa efi hɔ no, hwɛ, metseaa mu frɛɛ Ewuradze me Nyankopɔn, na Ewuradze tsiei, na ɔtsee, na ɔmaa minyaa enyido-adzehu hun Otumfo no, na n’enyim ɔbɔfo no begyinaa me nkyɛn, na ntsɛmara osansaan me nkyehoma no;"
                },
                {
                    "number": 16,
                    "text": "Na ne ndze baa mo hɔ: Abraham, Abraham, hwɛ, me dzin nye Jehovah, na meetsie wo, na maaba famu dɛ merebɛgye wo, na mafa wo efi w’egya fi, na meyi wo efi w’ebusuafo mu, dze wo akɔ asaase ananabea a innyim do do."
                },
                {
                    "number": 17,
                    "text": "Na iyi ho ntsi wɔadan hɔn akoma efi moho, ma aakɔsom Elkenah nyame, nye Libnah nyame, nye Mahmackrah nyame, nye Korash nyame, nye Pharaoh, Egypthen nyame; dɛm ntsi mesian famu dɛ merebɛsera hɔn na masɛɛ nyia ɔama ne nsa do dze ritsia wo, Abraham, me babanyin, dɛ obeyi wo nkwa efi hɔ no."
                },
                {
                    "number": 18,
                    "text": "Hwɛ, medze me nsa bedzi w’enyim kan, na mafa wo, na medze me dzin ato wo do, w’egya n’Asɔfodzi no mpo, na mo tum bɛkata wo do."
                },
                {
                    "number": 19,
                    "text": "Dɛ mbrɛ meyɛɛ maa Noah no dɛmara so na mebɛyɛ ama wo; mbom wɔnam wo somdwuma ne nyɛe mu no wɔbɛtse me dzin nkã wɔ asaase do afebɔɔ, osiandɛ meyɛ wo Nyame."
                },
                {
                    "number": 20,
                    "text": "Hwɛ, Potiphar no koko no nna ɔwɔ Ur asaase do, wɔ Chaldea. Na Ewuradze bubuu Elkenah n’afɔrmbukyia no nye abosom a wɔwɔ asaase no do no guu famu, na ɔsɛɛ hɔn korakora, na ɔbɔɔ ɔsɔfo no ma owui; na wosuu kɛsenara wɔ Chaldea, nye Pharaoh so ne fi; Pharaoh n’asekyerɛ nye ɔhen a ofi adehye bɔgya ebusua mu."
                },
                {
                    "number": 21,
                    "text": "Afei Egypthen yi yɛ Ham n’asen mu asenyi, na ɔnam n’awoo do yɛ Canaanfo bɔgya mu fafafo."
                },
                {
                    "number": 22,
                    "text": "Ofi asefo yi mu na Egyptfo nyinara fi bae, na ɔnam dɛm kwan yi do na Canaanfo bɔgya kaa asaase no do."
                },
                {
                    "number": 23,
                    "text": "Egypt asaase a wodzii kan hunii no nam ɔbaa do, nyia ɔyɛ Ham ne babaa, nye Egyptus ne babaa, dza Chaldea kasa mu no n’asekyerɛ nye Egypt, dza n’asekyerɛ nye adze a wɔabra;"
                },
                {
                    "number": 24,
                    "text": "Ber a ɔbaa yi hun asaase no nna ɔhyɛ nsu ase, ɔno na n’ekyir no ɔmaa ne mbabanyin kɛtsenaa mu; na dɛm ntsi ofi Ham do, dɛm ebusuakuw no a wɔmaa ndom no kaa asaase no do."
                },
                {
                    "number": 25,
                    "text": "Afei Egypt aban a odzii kan no Pharaoh na ɔkyekyeree, Egytus n’abakan babanyin, Ham ne babaa, na ɔnam Ham n’aban kwan do, na patriarch adzedzi do."
                },
                {
                    "number": 26,
                    "text": "Pharaoh ɔyɛ nyimpa tsenenee ntsi, ɔkyekyeer n’ahendzi na obuu no nkorɔfo atsɛn wɔ nyansa na pɛrpɛrdzi mu no nkwa nda nyina mu, na ɔpeer enyiberdo dɛ ɔbɛfa dɛm kwan a egyanom faa do dze buu ɔman wɔ ebusuasantsen a odzii kan no mu no, wɔ patriarch adzedzi do a wodzii kan dzii adze no no nkwa nda mu, wɔ Adam n’adzedziber mu, nye Noah so a, ɔyɛ n’egya, ɔno na ɔdze asaase do nhyira, nye nyansa nhyira hyiraa no, na mbom ɔdze ndoom doom no wɔ Asɔfodzi ho."
                },
                {
                    "number": 27,
                    "text": "Afei, Pharaoh a ofi dɛm asefo no mu no enntum ennya Asɔfodzi mu kyɛfa no, eso Pharaohfo no peer dɛ wodua Ham do gye fi Noah hɔ, dɛm ntsi wɔdze hɔn abosonsom twee m’egya."
                },
                {
                    "number": 28,
                    "text": "Mbom mobɔbɔ mbɔdzen, ekyir yi, makyerɛkyerɛ mber no mu esiado esiado fi mankasa mo do dze kɔ ekyir kesi abɔdze ahyɛse, osiandɛ nkyerɛwee no ebedzi me nsamu, a ɔwɔ mo hɔ dze besi dɛm mber yi mu."
                },
                {
                    "number": 29,
                    "text": "Afei, ekyir no a wɔbɔɔ Elkenah no sɔfoe ma owui no, dɛm ndzɛmba yinom a wɔkãa kyerɛɛ me a ɔfa Chaldea asaase ho dɛ ɔkɔm bɛba asaase no do no baa mu pɛpɛɛpɛr."
                },
                {
                    "number": 30,
                    "text": "Dɛ mbrɛ wɔase no, ɔkɔm baa Chaldea asaase nyinara do, na m’egya tseetsee ara yie osian ɔkɔm no ntsi, na onuu noho wɔ bɔn a osusui tsiaa me dɛ obeyi mo nkwa efi hɔ no ho."
                },
                {
                    "number": 31,
                    "text": "Mbom egyanom hɔnho nkyerɛwee no, dza ɔfa patriarchfo mpo ho no a ɔfa Asɔfodzi kyɛfa ho no, Ewuradze me Nyankopɔn no dze esie yie wɔ mankasa me nsamu; dɛm ntsi nyimdzee a ɔfa abɔdze n’ahyɛse, nye sor abɔdze so, nye nworaba, dɛ mbrɛ woyii kyerɛɛ egyanom no, medze esie dze ebodu ndɛ da yi, na mobɔbɔ mbɔdzen makyerɛw dɛm ndzɛmba yinom a ɔwɔ nkyerɛwee no mu no bi, ama wɔaayɛ mfaso dze ama m’asefo a wɔbɛba m’ekyir no."
                }
            ]
        },
        "/study/scriptures/pgp/abr/2": {
            "uri": "/study/scriptures/pgp/abr/2",
            "title": "Abraham 2",
            "data_type": "chapter",
            "chapter_name": "Tsir 2",
            "chapter_summary": [
                "Abraham fi Ur dɛ ɔrokɔ Canaan—Jehovah yi noho kyerɛ no wɔ Haran—Asɛmpa no mu nhyira nyinara no wɔdze bɔɔ n’asefo anohoba na ɔnam n’asefo do dze ama obiara—Ɔkɔ Canaan na ɔtoa do kɔ Egypt."
            ],
            "verses": [
                {
                    "number": 1,
                    "text": "Afei Ewuradze Nyankopɔn maa ɔkɔm no ano yɛɛ dzen wɔ Ur asaase do araa ma Haran, mo nuabanyin wui; mbom Terah, m’egya, daa ho tsenaa Chaldeefo hɔn Ur asaase no do."
                },
                {
                    "number": 2,
                    "text": "Na ɔbaa dɛ emi, Abraham, waar Sarai, na Nahor, mo nuabanyin, waar Milcah, nyia ɔyɛ Haran ne babaa no."
                },
                {
                    "number": 3,
                    "text": "Afei Ewuradze see me dɛ: Abraham, fi wo man mu, na fi w’ebusua mu, na fi w’egya fie, kɔ asaase a mebɛkyerɛ wo no do."
                },
                {
                    "number": 4,
                    "text": "Dɛm ntsi mifii Ur asaase no a ɔyɛ Chaldeefo dze no do, dɛ morokɔ Canaan asaase do; na mefaa Lot, mo nuabanyin ne babanyin, nye ne yer, nye me yer Sarai; na m’egya so dzii m’ekyir, kɔr asaase no a yɛtoo ne dzin Haran no do."
                },
                {
                    "number": 5,
                    "text": "Na ɔkɔm no n’ano bɔɔ adze kakra; na m’egya kaa Haran na ɔtsenaa hɔ, osiandɛ nyɛmbowa pii wɔ Haran; na m’egya daan noho bio kɔr n’abosonsom mu, dɛm ntsi ɔkɔr do tsenaa Haran."
                },
                {
                    "number": 6,
                    "text": "Mbom emi, Abraham, nye Lot, mo nuabanyin ne babanyin no, bɔɔ mpaa maa Ewuradze, na Ewuradze yii noho kyerɛɛ me, na ɔsee me dɛ: Soɛr na fa Lot kã wo ho; na mowɔ siantsir a miriyi wo efi Haran, na mebɛyɛ wo sɔfo ma asoa me dzin dze aakɔ ananabea a medze bɛma w’asefo a wobedzi w’ekyir no, dɛ daapem enyadze, sɛ wɔyɛ aso ma me ndze a."
                },
                {
                    "number": 7,
                    "text": "Na Emi nye Ewuradze wo Nyankopɔn; Metse sor; na asaase yɛ m’ananadzegua; Metsen me nsa wɔ po do a, otsie me ndze, mema mframa na ogya bɛyɛ me tseaseanam; Mese mbepɔw dɛ—Tutu fi ha—na hwɛ, ekyinehyia-mframa whim hɔn kɔ, ntsɛmara, awerɛfir mu."
                },
                {
                    "number": 8,
                    "text": "Me dzin dze Jehovah, na minyim ewiei fi ahyɛse; dɛm ntsi me nsa bɛkata wo do."
                },
                {
                    "number": 9,
                    "text": "Na mebɛyɛ wo ɔman kɛse, na mibehyira wo mbordo, na mama wo dzin ayɛ kɛse wɔ aman nyinara mu, na ebɛyɛ nhyira dze ama w’asefo a wobedzi w’ekyir no, ama hɔn nsamu no woesuo ɔsomdwuma yi nye Asɔfodzi no mu dze akɔ aman nyinara;"
                },
                {
                    "number": 10,
                    "text": "Na mobodua wo dzin do ehyira hɔn; na dodow biara a wɔbɛgye Asɛmpa yi no wɔdze wo dzin bɛfrɛ hɔn, na wɔbɛyɛ hɔn w’asefo, na wɔbɔsoɛr egyina na woehyira wo, dɛ hɔn egya."
                },
                {
                    "number": 11,
                    "text": "Na mibehyira hɔn a wohyira wo, na medze ndom akã hɔn a wɔdom wo no; na wo mu (ɔno nye dɛ, wɔ w’Asɔfodzi mu) na w’asefo mu (ɔno nye dɛ, w’Asɔfodzi), na mobɔ wo anohoba dɛ dɛm ndzinoa yi bɔkɔ do wɔ wo mu, nye w’asefo a wobedzi w’ekyir (ɔno nye dɛ, w’asefo ankasa, anaadɛ wo nyimpadua mu asefo) mu na asaase do ebusua ebusua nyinara wobehyira hɔn, wɔdze Asɛmpa no ne nhyira mpo, dza ɔyɛ nkwagye ne nhyira no, onnyiewiei nkwa mpo."
                },
                {
                    "number": 12,
                    "text": "Afei, ekyir no Ewuradze gyaa dɛ ɔrekasa kyerɛ me no, na oyii n’enyi fii mo do, mekãa wɔ m’akoma mu dɛ: W’akowaa maper ahwehwɛ wo enyiber do; afei mehu wo;"
                },
                {
                    "number": 13,
                    "text": "Ɔwo esomaa wo bɔfoe dɛ ɔmbɛgye me mfi Elkenah enyame nsamu, obeye ama me dɛ mebɛyɛ aso ama wo ndze, dɛm ntsi ma w’akowaa nsoɛr nkɔ asomdwee mu."
                },
                {
                    "number": 14,
                    "text": "Dɛm ntsi emi, Abraham, mokɔree dɛ mbrɛ Ewuradze ase me no, na Lot kã moho; na emi, Abraham, nna meedzi mfe eduosia na ebien ber a mifii Haran no."
                },
                {
                    "number": 15,
                    "text": "Na mefaa Sarai, nyia mowaar no wɔ ber a nna mowɔ Ur a ɔwɔ Chaldea no, nye Lot, mo nuabanyin ne babanyin, nye hɛn ahodze nyinara a yɛaboa ano, nye akra a yenyaa wɔ Haran, na yesii mu dɛ yɛrokɔ Canaan asaase do, na yɛtsenaa asese mu wɔ hɛn akwantu mu;"
                },
                {
                    "number": 16,
                    "text": "Dɛm ntsi, mbersantsen yɛɛ hɛn akatado, na hɛn botan na hɛn nkwagye, ber a yetuu kwan fii Haran faa Jershon kwan do dɛ yɛrokɔ Canaan asaase do no."
                },
                {
                    "number": 17,
                    "text": "Afei emi, Abraham, sii afɔrmbukyia wɔ Jershon asaase do, na mobɔɔ afɔr maa Ewuradze, na mobɔɔ mpaa ama ɔkɔm no adan efi m’egya fie, amma wɔannhera."
                },
                {
                    "number": 18,
                    "text": "Na nkyii yetwaa mu wɔ Jershon asaase no do kɔr Sechem bea do; ɔwɔ Moreh asaase petee no do, nna yedu Canaanfo asaase no n’ahe do dada, na mobɔɔ afɔr wɔ Moreh asaase petee no do hɔ, na medze m’ahom nyinara frɛɛ Ewuradze, osiandɛ nna yɛaba abosonsom man yi do dada."
                },
                {
                    "number": 19,
                    "text": "Na Ewuradze yii noho kyerɛɛ me wɔ me mpaabɔ ho mbuae ntsi, na ɔsee me dɛ: W’asefo na medze asaase yi bɛma hɔn."
                },
                {
                    "number": 20,
                    "text": "Na emi, Abraham, mosoɛree fii afɔrmbukyia no a mesi ama Ewuradze no ho, na mifii hɔ kɔr bepɔw bi a ɔwɔ Bethel no boka, na mobɔɔ m’asese wɔ hɔ, Bethel wɔ anee, na Hai wɔ boka; na hɔ na misii afɔrmbukyia kor so maa Ewuradze, na mobɔɔ Ewuradze ne dzin bio frɛɛ no."
                },
                {
                    "number": 21,
                    "text": "Na emi, Abraham, tuu kwan, sɔɔw do kɔr anaafo; nna ɔkɔm da ho wɔ asaase no do; na emi, Abraham, sii m’adwen pi dɛ mobɔkɔ Egpt, dɛ mobɔkɔ akɛtsena hɔ ahɔhotsena, osiandɛ nna ɔkɔm no ano ayɛ dzen dodow."
                },
                {
                    "number": 22,
                    "text": "Na ɔbaa dɛ ber a aka kakra ma mahɛn Egypt no, Ewuradze see me dɛ: Hwɛ, Sarai, wo yer, yɛ ɔbaa a noho yɛ fɛw;"
                },
                {
                    "number": 23,
                    "text": "Dɛm ntsi ɔbɛba dɛ, sɛ Egyptfo no hu no a, wɔbɛse dɛ—ɔyɛ ne yer; na woboku wo, mbom wɔbɛgye ɔno nkwa; dɛm ntsi hom nhwɛ nyɛ iyi:"
                },
                {
                    "number": 24,
                    "text": "Ma ɔnkã nkyerɛ Egyptfo no dɛ, ɔyɛ w’akyerɛbaa, na wo kra bɛtsena ase."
                },
                {
                    "number": 25,
                    "text": "Na ɔbaa dɛ emi, Abraham, kãa kyerɛɛ Sarai, me yer no, dza Ewuradze akã akyerɛ me no nyinara—Dɛm ntsi kã kyerɛ hɔn, meserɛ wo, dɛ m’akyerɛbaa nye wo, ama eesi me yie wɔ ɔwo ntsi, na me kra bɛtsena ase osian ɔwo ntsi."
                }
            ]
        },
        "/study/scriptures/pgp/abr/3": {
            "uri": "/study/scriptures/pgp/abr/3",
            "title": "Abraham 3",
            "data_type": "chapter",
            "chapter_name": "Tsir 3",
            "chapter_summary": [
                "Abraham nam Urim na Thummim do sũa ewia, bosoom, na nworaba ho nsɛm—Ewuradze da esunsum hɔn onnyiewiei su edzi kyerɛ no—Osũa ndzɛmba a ɔfa ansaana nyimpa rebɛba asaase do ho nsɛm, nyimpa ne dwuma soronko a ɔbɛba ebedzi wɔ asaase do ansaana wɔbɔwo no, Abɔdze, Ɔpomfo ne nsanmu nyii no, na nyimpa asetsena a otsĩa ebien no."
            ],
            "verses": [
                {
                    "number": 1,
                    "text": "Na emi, Abraham, nyaa Urim na Thummim no, dza Ewuradze me Nyankopɔn dze maa me wɔ Chaldeefo hɔn Ur hɔ;"
                },
                {
                    "number": 2,
                    "text": "Na muhun nworaba, na wɔsõsõ yie, na hɔn mu kor bɛn Nyankopɔn n’ahengua no papaapa; na pii so wɔ hɔ a wɔsõsõe a wɔbɛn no;"
                },
                {
                    "number": 3,
                    "text": "Na Ewuradze see me dɛ: Woyinom na wɔhwɛ ndzɛmba do; na dza ɔsõ no ne dzin dze Kolob, osiandɛ ɔbɛn me, na Emi nye Ewuradze wo Nyankopɔn no: Medze iyi esi hɔ dɛ ɔnhwɛ hɔn a wɔwɔ dɛm nhyehyɛɛ kor noara mu no do tse dɛ mbrɛ igyina do yi."
                },
                {
                    "number": 4,
                    "text": "Na Ewuradze see me dɛ, ɔnam Urim na Thummim no do, na Kolob bedzii Ewuradze ne nhyehyɛɛ ekyir, dɛ mbrɛ ne mber na hyɛber no tse wɔ no ho nkyinii ho, dɛ no ho nkyinii kor yɛɛ da kor maa Ewuradze tse dɛ mbrɛ ne nkanee ho nhyehyɛɛ tse, na ɔyɛ mfe apem dɛ mber wɔahyehyɛ ato hɔ ama bea a igyina do yi. Iyi nye Ewuradze ne mber a ɔfa do kan, tse dɛ Kolob ne nkanee."
                },
                {
                    "number": 5,
                    "text": "Na Ewuradze see me dɛ: Sor abɔdze a ɔyɛ kandzea kakraba no, ne kan no suar kyɛn dza ɔhwɛ adzekyee do no, dza ɔhwɛ adzesaa do no sõ mpo kyɛn anaa ɔyɛ kɛse sen dza igyina do no ne mber nkanee, osiandɛ okyin noho nyaa dodow; ɔtse dɛm osiandɛ ogyina asaase a igyina do yi no sor, dɛm ntsi ne mber nkanee no nndɔɔ sõ dɛ ne nda, na n’abosoom, na ne mfe."
                },
                {
                    "number": 6,
                    "text": "Na Ewuradze see me dɛ: Afei, Abraham, dɛm nokwar ebien yi wɔ hɔ, hwɛ w’enyiwa ehu; wɔdze ama wo ama eehu mber ne nkanee, na mber a wɔahyehyɛ ama no, nyew, asaase a igyina do yi ne mber a wɔahyehyɛ ama no, nye kan kɛse a wɔama ɔhwɛ adzekyee do no ne mber a wɔahyehyɛ, nye kan kakraba no a wɔama ɔhwɛ adzesaa do no ne mber a wɔahyehyɛ."
                },
                {
                    "number": 7,
                    "text": "Afei mber a wɔahyehyɛ ama kan kakraba no yɛ mber tsentsen wɔ ne nkanee mu kyɛn asaase a igyina do yi ne mber nkanee."
                },
                {
                    "number": 8,
                    "text": "Na ber a dɛm nokwar ebien yinom wɔ hɔ no, nokwar bi so bɔwɔ hɔn sor, ɔnye dɛ, sor abɔdze bi so wɔ hɔ a ne mber nkanee no bɛda ho ayɛ tsentsen;"
                },
                {
                    "number": 9,
                    "text": "Na dɛm na mber nkanee wɔ sor abɔdze kor so a ɔbɔ do bɛyɛ, kɛpem dɛ ibodu Kolob, dɛm Kolob yi tse dɛ Ewuradze ne mber nkanee; dɛm Kolob yi wɔ bea ɔbɛn Nyankopɔn n’ahengua, ama wɔaahwɛ dɛm sor abɔdze yinom a wɔkã dɛm nhyehyɛe kor noara ho no do tse dɛ dza igyina do yi."
                },
                {
                    "number": 10,
                    "text": "Na wɔdze ama wo dɛ hu mber a wɔdze ama nworaba nyinara a wɔwɔ hɔ dɛ wɔmma kan no hɔn mber a wɔahyehyɛ no mu, kodu dɛ ebɛbɛn Nyankopɔn n’ahengua no ho."
                },
                {
                    "number": 11,
                    "text": "Dɛm na emi, Abraham, nye Ewuradze kasae, enyim na enyim, dɛ nyimpa rekasa kyerɛ ne nyɛnko; na ɔkãa ndwuma a ɔdze ne nsa ayɛ kyerɛɛ me;"
                },
                {
                    "number": 12,
                    "text": "Na ɔsee me dɛ: Me babanyin, me babanyin (na ɔtseen ne nsamu), hwɛ mebɛkyerɛ wo ndzɛmba yinom nyinara. Na ɔdze ne nsa too m’enyiwa do, na muhun dɛm ndzɛmba no a ɔdze ne nsa ayɛ no na ɔdɔɔ sõ; na wɔyɛɛ mbɔho mbɔho wɔ m’enyiwa do, na menntum ennhu n’ewiei."
                },
                {
                    "number": 13,
                    "text": "Na ɔsee me dɛ: Iyi nye Shinehah a ɔyɛ ewia no. Na ɔsee me dɛ: Kolob, ɔno nye nworaba. Na ɔsee me dɛ: Olea, ɔno nye bosoom. Na ɔsee me dɛ: Kokaubeam, ɔno kyerɛ nworaba pii, anaadɛ kan akɛse nyinara, dza wɔwɔ wimu wɔ sor."
                },
                {
                    "number": 14,
                    "text": "Na ɔyɛ adzesaaber mu, ber a Ewuradze kãa nsɛm yi kyerɛɛ me: Mebɛma adɔr mbordo, na w’asefo a wodzi w’ekyir no bɛyɛ dɛ iyinom; na dɛ innkotum akan anhwea no dodow a, dɛmara so na w’asefo hɔn dodow bɛyɛ."
                },
                {
                    "number": 15,
                    "text": "Na Ewuradze see me dɛ: Abraham, medze ndzɛmba yinom rekyerɛ wo ansaana hom akɔ Egypt, ama hom aabɔ nsɛm yinom nyina ho dawur."
                },
                {
                    "number": 16,
                    "text": "Sɛ ndzɛmba ebien yi wɔ hɔ, na sɛ kor bɔ kor no do a, nna ndzɛmba akɛse bɔwɔ hɔ a ɔbɔ hɔn do; dɛm ntsi Kolob sõ koraa kyɛn Kokaubeam a ehu nyinara, osiandɛ ɔbɛn me."
                },
                {
                    "number": 17,
                    "text": "Nkyii, sɛ ndzɛmba ebien wɔ hɔ, kor bɔ kor no do, na bosoom bɔ asaase do a, nna ɔbɛyɛ dɛ sor abɔdze anaadɛ nworaba bɔwɔ hɔ a ɔbɔ no do, na biribiara nnyi hɔ a sɛ Ewuradze wo Nyankopɔn dze ahyɛ n’akoma mu dɛ ɔbɛyɛ no, gyedɛ ɔyɛ."
                },
                {
                    "number": 18,
                    "text": "Dɛ mbrɛ ɔtse no, ɔyɛɛ nworaba kɛse no; eso, dɛmara, sɛ esunsum ebien wɔ hɔ, kor wɔ nyansa mbordo kyɛn kor no, naaso dɛm esunsum ebien yinom, ɔwɔ mu dɛ kor wɔ nyansa mbordo kyɛn kor, wonnyi ahyɛse; wɔwɔ hɔ dada, wonnyi ewiei, na wɔbɛtsena hɔ daa, osiandɛ wɔyɛ gnolaum, anaadɛ onnyiewiei."
                },
                {
                    "number": 19,
                    "text": "Na Ewuradze see me dɛ: Nokwar ebien yinom wɔ hɔ, dɛ wɔyɛ esunsum ebien, kor wɔ nyansa mbordo kyɛn kor; na kor so wɔ hɔ a ɔwɔ nyansa kyɛn hɔn; Emi nye Ewuradze wo Nyankopɔn, Mowɔ nyansa mbordo kyɛn hɔn nyinara."
                },
                {
                    "number": 20,
                    "text": "Ewuradze wo Nyankopɔn somaa no bɔfoe dɛ ɔmbɛgye wo mfi Elkenah no sɔfoe no nsamu."
                },
                {
                    "number": 21,
                    "text": "Metse hɔn nyinara hɔn finimfin; dɛm ntsi, seseira maba famu ha wɔ wo nkyɛn dɛ merebɛda ndwuma a medze me nsa ayɛ edzi akyerɛ wo, iyi mu na me nyansaa bɔ hɔn nyinara hɔn dze do, osiandɛ midzi hen wɔ ɔsorsor, nye asaase a ɔwɔ ase do, wɔ nyansa na nyimdzee mu, wɔ sunsum mu enyansafo nyinara a edze w’enyiwa ehu fi ahyɛse no; mebaa famu wɔ ahyɛse no wɔ sunsum mu enyansafo nyinara a edze w’enyiwa ehu mu."
                },
                {
                    "number": 22,
                    "text": "Nkyii Ewuradze dze sunsum mu enyansafo nyinara a wɔhyehyɛɛ hɔn ansaana wɔrobɔ wiadze no akyerɛ emi, Abraham; na iyinom nyinara hɔn mu no ekunyin na akɛse pii wɔ mu;"
                },
                {
                    "number": 23,
                    "text": "Na Nyankopɔn hun dɛ akra yinom no woye, na ɔsoɛree gyinaa hɔn finimfin, na ɔsee dɛ: Iyinom na mebɛyɛ hɔn m’ahemfo; na ogyinaa hɔn a wɔyɛ esunsum no hɔn mu, na ohun dɛ woye; na ɔsee me dɛ: Abraham, eyɛ hɔn mu kor; wɔsaan mu yii wo ansaana wɔrobɔwo wo."
                },
                {
                    "number": 24,
                    "text": "Nna kor bi gyinaa hɔn mu a ɔtse dɛ Nyankopɔn, na ɔsee hɔn a wɔkã noho no dɛ: Yɛbɔkɔ famu, osiandɛ bea wɔ hɔ, na yɛbɛfa ndzɛmba yinom, na yɛdze ayɛ asaase ama iyinom aatsena do;"
                },
                {
                    "number": 25,
                    "text": "Na yɛbɔsɔ hɔn ahwɛ, dɛ sɛ wɔbɛyɛ ndzɛmba nyinara a Ewuradze hɔn Nyankopɔn bɛhyɛ hɔn ho mbra no;"
                },
                {
                    "number": 26,
                    "text": "Na hɔn a wosie hɔn asetsena a odzi kan no wɔdze enyimnyam bi bɛkã hɔn ho, na hɔn a wonnsie hɔn asetsena a odzi kan no nnkenya enyimnyam wɔ dɛm ahenman kor noara mu dɛ hɔn a wosie hɔn asetsena a odzi kan no; na hɔn a wosie hɔn asetsena a otsĩa ebien no wɔdze enyimnyam bogu hɔn etsir do afebɔɔ kesi afebɔɔ."
                },
                {
                    "number": 27,
                    "text": "Na Ewuradze see dɛ: Woana na mobɔsoma no? Na kor bi a ɔtse dɛ Nyimpa Ba no yii ano dɛ: Emi nye yi, soma me. Na kor so yii ano na ɔsee dɛ: Emi nye yi soma me. Na Ewuradze see dɛ: Mobɔsoma dza odzi kan no."
                },
                {
                    "number": 28,
                    "text": "Na nyia otsĩa ebien no no bo fuwii, na oennsie ne asetsena a odzi kan no; na, dɛm da no, dodowara kãa no do."
                }
            ]
        },
        "/study/scriptures/pgp/abr/4": {
            "uri": "/study/scriptures/pgp/abr/4",
            "title": "Abraham 4",
            "data_type": "chapter",
            "chapter_name": "Tsir 4",
            "chapter_summary": [
                "Enyame no hyehyɛ asaase no mbɔe nye ndzɛmba a nkwa wɔ hɔn mu a wɔwɔ do nyinara—Hɔn nhyehyɛɛ wɔ nda esia a wɔdze bɔbɔ wiadze no wɔdze to gua."
            ],
            "verses": [
                {
                    "number": 1,
                    "text": "Na nkyii Ewuradze see dɛ: Wɔmma yɛnkɔ famu. Na wɔkɔr famu ahyɛse no, na hɔn, Enyame no, hyehyɛɛ na wɔyɛɛ ɔsorsor na asaase."
                },
                {
                    "number": 2,
                    "text": "Na asaase, ber a wowiee yɛ no, nna ɔda hɔ pan na hwee nnyi do, osiandɛ nna wɔnnyɛɛ biribiara kã asaase no ho; na sum agye bun enyi, na Enyame no hɔn Sunsum butuuw esu no enyi."
                },
                {
                    "number": 3,
                    "text": "Na (Enyame no) see dɛ: Ekan mbra; na ekan bae."
                },
                {
                    "number": 4,
                    "text": "Na (Enyame no) hun ekan no, na ɔhyerɛn; na wɔkyekyɛɛ kan no mu, anaadɛ wɔmaa ekan no tseew noho fii sum noho."
                },
                {
                    "number": 5,
                    "text": "Na Enyame no frɛɛ kan no Adzekyee, na sum no wɔfrɛɛ no Adzesaa. Na ɔbaa dɛ ofi ewimbir dze kesi anapa no wɔfrɛɛ no adzesaa; na ofi anapa dze kesi ewimbir no wɔfrɛɛ no adzekyee; na iyi nye dza odzi kan, anaadɛ ahyɛse, dza wɔfrɛɛ no adzekyee na adzesaa."
                },
                {
                    "number": 6,
                    "text": "Na Enyame no kãa so dɛ: Wɔmma wimu mbra esu no finimfin na ɔbɛtsew esu no efi esu no ho."
                },
                {
                    "number": 7,
                    "text": "Na Enyame no hyɛɛ wimu mbra, dɛ esu a ɔwɔ wimu no n’ase no ntsew no ho mfi esu a ɔwɔ wimu no no sor no ho; na ɔyɛɛ dɛm so dɛ mbrɛ wɔhyɛɛ hɔn no."
                },
                {
                    "number": 8,
                    "text": "Na Enyame no frɛɛ wimu no, Ɔsor. Na ɔbaa dɛ ofi ewimbir dze kesi anapa no wɔfrɛɛ no adzesaa; na ɔbaa dɛ ofi anapa dze kesi ewimbir no wɔfrɛɛ no adzekyee; na iyi nye mber a otsĩa ebien a wɔfrɛɛ no adzesaa na adzekyee."
                },
                {
                    "number": 9,
                    "text": "Na Enyame no hyɛɛ hɔn see dɛ: Wɔmma esu a ɔwɔ sor n’ase no ɔmpra nkɔboa fakor na wɔmma wewewdo nyi no ho; na ɔyɛɛ dɛm so dɛ mbrɛ wɔhyɛɛ hɔn no;"
                },
                {
                    "number": 10,
                    "text": "Na Enyame no frɛɛ wewewdo no, Asaase; na esu no no mboano no wɔfrɛɛ no Esu Kɛse; na Enyame no hun dɛ woedzi do."
                },
                {
                    "number": 11,
                    "text": "Na Enyame no see dɛ: Wɔmma yensiesie asaase no ma omfifir efuw; nhaban a ɔsow aba; na dua a ɔsow eduaba dɛ mbrɛ no su tse, dza n’aba wɔ no mu a ɔsow dɛ mbrɛ nankasa no su tse wɔ asaase no do; na ɔyɛɛ dɛm so, tse dɛ mbrɛ wɔhyɛɛ ho mbra no."
                },
                {
                    "number": 12,
                    "text": "Na Enyame no hyehyɛɛ asaase no dɛ omfifir efuw mfi nankasa n’aba mu, na haban nsow haban mfi nankasa n’aba mu, ɔnsow aba dɛ mbrɛ no su tse; na asaase mfir dua mfi nankasa n’aba mu, ɔnsow eduaba a, n’aba botum asow nankasa ne saso, dɛ mbrɛ no su tse; na Enyame no hun dɛ woedzi do."
                },
                {
                    "number": 13,
                    "text": "Na ɔbaa dɛ wɔkaan nda no; ofi ewimbir kesi anapa no wɔfrɛɛ no adzesaa; na ɔbaa dɛ, ofi anapa kesi ewimbir no wɔfrɛɛ no adzekyee; na ɔyɛɛ mpɛn ebiasa."
                },
                {
                    "number": 14,
                    "text": "Na Enyame no hyehyɛɛ kandzea a ɔwɔ ɔsor wimu no dɛ onyi adzekyee mfi adzesaa ho; na wɔhyehyɛɛ dɛ wɔnyɛ nsɛnkyerɛdze nye hyɛber, nye nda na mfe;"
                },
                {
                    "number": 15,
                    "text": "Na wɔhyehyɛɛ hɔn ma wɔayɛ kandzea wɔ ɔsor wimu no mu ma wɔahyerɛn asaase do; na ɔyɛɛ dɛm."
                },
                {
                    "number": 16,
                    "text": "Na Enyame no hyehyɛɛ nkandzea akɛse ebien no, kan kɛse no dɛ ɔnhwɛ adzekyee do, na kan kakraba no dɛ ɔnhwɛ adzesaa do; na wɔdze nworaba so kãa kan kakraba no so ho."
                },
                {
                    "number": 17,
                    "text": "Na Enyame no dze hɔn sisii ɔsor wimu no mu dɛ wɔnhyerɛn asaase no do, na wɔnhwɛ adzekyee na adzesaa do, na wonyi kan mfi sum ho."
                },
                {
                    "number": 18,
                    "text": "Na Enyame no hwɛɛ dɛm ndzɛmba no a wɔhyɛɛ hɔn ho mbra no do kesii dɛ wodzii do."
                },
                {
                    "number": 19,
                    "text": "Na ɔbaa dɛ ofi ewimbir kesi anapa yɛɛ adzesaa; na ɔbaa dɛ ofi anapa kesi ewimbir yɛɛ adzekyee; nna ɔyɛɛ mpɛn anan."
                },
                {
                    "number": 20,
                    "text": "Na Enyame no see dɛ: Wɔmma yensiesie esu no ma wɔndɔ mbowa menyamenya a wɔkekã hɔnho a nkwa wɔ hɔn mu; na ntumbowa, ama woekyin asaase do wɔ ɔsor wimu."
                },
                {
                    "number": 21,
                    "text": "Na Enyame no siesiee esu no ma wɔadɔ esumbowa akɛse, na mbowa a nkwa wɔ hɔn mu a wɔkekã hɔnho a esu no bɔdɔ hɔn menyamenya dɛ mbrɛ hɔn su tsetsee; na ntumbowa biara dɛ mbrɛ hɔn su tsetsee. Na Enyame no hun dɛ wobedzi do ama hɔn, na dɛ hɔn nhyehyɛɛ no ye."
                },
                {
                    "number": 22,
                    "text": "Na Enyame no see dɛ: Yebehyira hɔn na yɛama wɔawo na wɔadɔr, na wɔahyɛ po anaadɛ esu kɛse no mã; na yɛama ntumbowa adɔr wɔ asaase do."
                },
                {
                    "number": 23,
                    "text": "Na ɔbaa dɛ ofi ewimbir kesi anapa na wɔfrɛɛ no adzesaa; na ɔbaa dɛ ofi anapa kesi ewimbir na wɔfrɛɛ no adzekyee; nna ɔyɛɛ mpɛn enum."
                },
                {
                    "number": 24,
                    "text": "Na Enyame no siesiee asaase no ma ɔadɔr mbowa a nkwa wɔ hɔn mu dɛ mbrɛ hɔn su tsetsee, anantwi nye mbowa a wɔtsen, nye mbowadoma dɛ mbrɛ hɔn su tsetsee; na ɔyɛɛ dɛm, dɛ mbrɛ wɔkãe no."
                },
                {
                    "number": 25,
                    "text": "Na Enyame no hyehyɛɛ dɛ asaase no ndɔr mbowadoma dɛ mbrɛ hɔn su tsetsee, na anantwi dɛ mbrɛ hɔn su tsetsee, nye adze biara a ɔtsen asaase do dɛ mbrɛ hɔn su tsetsee; na Enyame no hun dɛ wobedzi do."
                },
                {
                    "number": 26,
                    "text": "Na Enyame no faa apam wɔ hɔnankasa hɔn mu na wɔsee dɛ: Wɔmma yɛnkɔ famu na yɛmbɔ nyimpa wɔ hɛnankasa hɛn saso do, dɛ mbrɛ hɛn su tsetsee; na yɛbɛma hɔn tum wɔ po mu nam do, nye wimu ntumbowa do, nye anantwi do, nye asaase nyina do, nye abowa biara a ɔtsen asaase do."
                },
                {
                    "number": 27,
                    "text": "Dɛm ntsi Enyame no kɔr famu dɛ wɔrokɔbɔ nyimpa wɔ hɔn saso do, Enyame no hɔn saso do na wɔrekɛyɛ no, ɔbanyin na ɔbaa na wɔrekɛyɛ hɔn."
                },
                {
                    "number": 28,
                    "text": "Na Enyame no see dɛ: Yebehyira hɔn. Na Enyame no see dɛ: Yɛbɛma wɔawo na wɔadɔr, na wɔahyɛ asaase do mã, na wɔahom do, na woenya tum wɔ po mu nam do, nye wimu ntumbowa do, nye adze biara a nkwa wɔ hɔn mu a wɔkekã hɔnho wɔ asaase do."
                },
                {
                    "number": 29,
                    "text": "Na Enyame no see dɛ: Hwɛ, yɛbɛma hɔn haban a ɔsow aba nyinara a ɔbɛba asaase nyinara enyi, nye ndua nyinara a ɔbɔsow eduaba wɔ do; nyew, dua do eduaba a ɔsow aba no yɛdze bɛma hɔn; ɔbɛyɛ edziban ama hɔn."
                },
                {
                    "number": 30,
                    "text": "Na asaase mbowadoma biara, nye wimu ntumbowa biara, nye adze biara a ɔtsen wɔ asaase no do, hwɛ, yɛbɛma hɔn nkwa, na yɛbɛma hɔn mfunoma biara ma woeedzi, na wɔbɛhyehyɛ ndzɛmba yinom nyinara dɛm."
                },
                {
                    "number": 31,
                    "text": "Na Enyame no see dɛ: Yɛbɛyɛ biribiara a yɛakã no, na yeahyehyɛ hɔn; na hwɛ, wɔbɛyɛ setsie papaapa. Na ɔbaa dɛ ofi ewimbir kesi anapa na wɔfrɛɛ no adzesaa; na ɔbaa dɛ ofi anapa kesi ewimbir no wɔfrɛɛ no adzekyee; na wɔkaan mber a otsia esia."
                }
            ]
        },
        "/study/scriptures/pgp/abr/5": {
            "uri": "/study/scriptures/pgp/abr/5",
            "title": "Abraham 5",
            "data_type": "chapter",
            "chapter_name": "Tsir 5",
            "chapter_summary": [
                "Enyame no wie Hɔn abɔdze ho nhyehyɛɛ ndzɛmba nyinara—Wowie Abɔdze no dɛ mbrɛ Hɔn nhyehyɛɛ no tse—Adam to abowadoma biara a nkwa wɔ no mu no dzin."
            ],
            "verses": [
                {
                    "number": 1,
                    "text": "Na dɛm na yebowie ɔsor nye asaase, nye abɔdze tutuw nyinara."
                },
                {
                    "number": 2,
                    "text": "Na Enyame no see hɔnho dɛ: Mber a otsia esuon no yebowie hɛn edwuma yɛ, dza yɛpaam too hɔ no; na yɛbɛgye hɛn ahom wɔ mber a otsia esuon no mu efi hɛn edwuma nyinara a yɛapam no ho no."
                },
                {
                    "number": 3,
                    "text": "Na Enyame no wiee mber a otsia esuon no, osiandɛ mber a otsia esuon no wɔbɛgye hɔn ahom efi hɔn edwuma nyinara a wɔapam (Enyame no) dɛ wɔbɛyɛ no; na wɔtseew ho. Na dɛm nye hɔn adwen ber a wɔfaa hɔnho apam dɛ wɔbɔbɔ ɔsor nye asaase no."
                },
                {
                    "number": 4,
                    "text": "Na Enyame no baa famu na wɔbɔɔ ɔsor na asaase ebusuasantsen yinom, ber a wɔbɔɔ hɔn wɔ da a Enyame no bɔɔ ɔsor na asaase no,"
                },
                {
                    "number": 5,
                    "text": "Ɔfa dza wɔkãa nyinara wɔ dua biara a ɔwɔ hamu ansaana ɔreba asaase no do ho, nye haban biara a ɔwɔ hamu ansaana orifir no; osiandɛ nna Enyame no mmaa nsu nntɔree nnguu asaase no do ber a wɔpaam dɛ wɔbɛyɛ dɛm ndzɛmba yinom no, nna wɔmmbɔɔ nyimpa dɛ ɔmbɔdɔw."
                },
                {
                    "number": 6,
                    "text": "Mbom nsuwusiw fii asaase do, na ɔfɔɔw asaase enyi nyinara."
                },
                {
                    "number": 7,
                    "text": "Na Enyame no dze asaase do huntuma bɔɔ nyimpa, na wɔfaa no sunsum (ɔno yɛ, nyimpa no no sunsum), na wɔdze hyɛɛ no mu; na woguu nkwahom guu n’ahwentokura mu, na nyimpa bɛyɛɛ ɔkra tseasefo."
                },
                {
                    "number": 8,
                    "text": "Na Enyame no yɛɛ ture wɔ Eden, wɔ boka afamu, hɔ na wɔdze nyimpa no toe, nyia wɔdze no sunsum hyɛɛ no mu no."
                },
                {
                    "number": 9,
                    "text": "Na asaase no do na Enyame no maa ndua biara a ɔyɛ fɛw na oye dɛ wodzi fifirii fii mu bae; nkwadua no so wɔ ture no ne finimfin, papa na bɔn ho nyimdzee dua no."
                },
                {
                    "number": 10,
                    "text": "Na esutsen bi fi Eden, kɔree kɔfɔɔw ture no, na ofi hɔ no na no mu paapaae na ɔbɛyɛɛ nsutsir anan."
                },
                {
                    "number": 11,
                    "text": "Na Enyame no faa ɔbarimba no na wɔdze no kɔtoo Eden Ture no mu, dɛ onsiesie hɔ na ɔnhwɛ do."
                },
                {
                    "number": 12,
                    "text": "Na Enyame no hyɛɛ nyimpa no mbra, see dɛ: Ture yi mu ndua biara dzi bi."
                },
                {
                    "number": 13,
                    "text": "Mbom papa na bɔn ho nyimdzee dua no dze, mma nndzi bi; na ber a ibedzi bi no, ampaara dɛ ibowu. Afei emi Abraham, hun iyi dɛ ma Ewuradze ne mber no tse, dɛ mbrɛ Kolob ne mber tse; na dɛm mber no nna Enyame no mmfaa mber ne nkanee no mmaa Adam."
                },
                {
                    "number": 14,
                    "text": "Na Enyame no see dɛ: Wɔmma yɛnyɛ boafo a ɔfata mma ɔbarimba no, na onnyi dɛ ɔbarimba no nko tsena, dɛm ntsi yɛbɛyɛ boafo a ɔfata ama no."
                },
                {
                    "number": 15,
                    "text": "Na Enyame no maa nda heii tɔɔ Adam no do; na ɔdae, na woyii ne mparba mu kor, na wosiiw honam hyɛɛ n’ananmu;"
                },
                {
                    "number": 16,
                    "text": "Na mparba no a Enyame no yii fii ɔbarimba no mu no, wɔdze bɔɔ ɔbaa, na wɔdze no brɛɛ ɔbarimba no."
                },
                {
                    "number": 17,
                    "text": "Na Adam see dɛ: Oyi yɛ me mbiew mu mbiew, na mo honam mu honam; afei wɔbɛfrɛ no Ɔbaa, osiandɛ woyii no fi ɔbarimba mu."
                },
                {
                    "number": 18,
                    "text": "Dɛm ntsi ɔbarimba begya n’egya nye ne nã wɔ hɔ, na ɔdze noho akɛfam ne yer ho, na wɔayɛ honankor."
                },
                {
                    "number": 19,
                    "text": "Na hɔn beenu no nyinara dzi adagyaw, ɔbarimba no nye ne yer no, na hɔn enyi nntõ."
                },
                {
                    "number": 20,
                    "text": "Na Enyame no dze dɛtse yɛɛ hamu mbowadoma biara, nye wimu ntumbowa biara, na wɔdze hɔn brɛɛ Adam dɛ ɔnhwɛ mbrɛ ɔbɛfrɛ hɔn; na adze biara a Adam dze frɛɛ abɔdze biara a nkwa wɔ no mu no, ɔnoara nye ne dzin."
                },
                {
                    "number": 21,
                    "text": "Na Adam totoo anantwi nyinara, nye wimu ntumbowa; nye hamu mbowadoma biara dzin. Nna Adam dze woenya ɔboafo a ɔfata no ama no."
                }
            ]
        },
        "/study/scriptures/pgp/abr/fac-1": {
            "uri": "/study/scriptures/pgp/abr/fac-1",
            "title": "Mfonyin 1",
            "data_type": "figure",
            "book_title": "Mfonyin a Wɔfae fii Abraham Nwoma no mu",
            "subtitle": [
                "Nkanee 1"
            ],
            "text": [
                "Nkyerɛkyerɛmu",
                "Mfonyin 1. Ewuradze no Bɔfoe.",
                "Mfonyin 2. Wɔakyekyer Abraham ato afɔrmbukyia do.",
                "Mfonyin 3. Elkenah sɔfo bosonsɔrnyi no reper dɛ ɔdze Abraham bɔbɔ afɔr.",
                "Mfonyin 4. Afɔrmbukyia a asɔfo abosonsɔrfo no bɔ afɔr do no, osi Elkenah, Libnah, Mahmackrah, Korash, nye Pharaoh enyame enyim.",
                "Mfonyin 5. Elkenah nyame ohonyi no.",
                "Mfonyin 6. Libnah nyame ohonyi no.",
                "Mfonyin 7. Mahmackrah nyame ohonyi no.",
                "Mfonyin 8. Korash nyame ohonyi no.",
                "Mfonyin 9. Pharaoh nyame ohonyi no.",
                "Mfonyin 10. Abraham wɔ Egypt.",
                "Mfonyin 11. Wɔyɛe dze akyerɛ ɔsor fadum no dɛ mbrɛ Egyptfo tse ase no.",
                "Mfonyin 12. Raukeeyang, n’asekyerɛ nye wimu, anaadɛ ɔsor a ɔwɔ hɛn etsifi yi; mbom dɛ mbrɛ iyi tse wɔ asɛm yi ho no, Egyptfo no dze kyerɛ Shaumau, a n’asekyerɛ nye adze a ɔkrɔn, anaadɛ ɔsorsor, tse dɛ Hebrew kasa, Shaumahyeem."
            ]
        },
        "/study/scriptures/pgp/abr/fac-2": {
            "uri": "/study/scriptures/pgp/abr/fac-2",
            "title": "Mfonyin 2",
            "data_type": "figure",
            "book_title": "Mfonyin a Wɔfae fii Abraham Nwoma no mu",
            "subtitle": [
                "Nkanee 2"
            ],
            "text": [
                "Nkyerɛkyerɛmu",
                "Mfo. 1. Kolob, n’asekyerɛ nye abɔdze a odzi kan, ɔbɛn celestial, anaadɛ Nyankopɔn ne tsenabew papaapa. Ɔsor amambu mu panyin, ɔno nye mber ne nkanee mu nsusui no mu dza odzi ekyir. Nsusui tse dɛ celestial mber, ne celestial mber n’asekyerɛ nye da kor a ɔyɛ basafa. Da kor wɔ Kolob mu yɛ mfe apem wɔ asaase yi do, dza Egyptfo frɛ no Jah-oh-eh.",
                "Mfo. 2. Dzi Kolob do, Egyptfo frɛ no Oliblish, ɔno so dzi sor abɔdze amambu panyin no n’ekyir, ɔbɛn celestial anaadɛ bea a Nyankopɔn tse; okitsa tum ne saafee so, ɔkã sor abɔdze nkaa no ho; dɛ mbrɛ Nyankopɔn yii kyerɛɛ Abraham no, ber a ɔbɔɔ afɔr wɔ afɔrmbukyia no do, dza osii maa Ewuradze no.",
                "Mfo. 3. Wɔyɛɛ no dɛ ogyina hɔ ma Nyankopɔn a, ɔtse n’ahengua do, a tum na tumdzi ahyɛ no mã; onnyiewiei kan ahenkyɛw hyɛ ne tsir; ɔkyerɛ Asɔfodzi Krɔnkrɔn no ne Nkasafua-mapã no so, dɛ mbrɛ woyii kyerɛɛ Adam wɔ Eden Ture no mu no, nye Seth, Noah, Melchizedek, Abraham so, nye hɔn a woyii Asɔfodzi no kyerɛɛ hɔn nyinara.",
                "Mfo. 4. Ɔkyerɛ Hebrew kasafua Raukeeyang ase, dza ogyina hɔ ma wimu, anaadɛ ɔsorsor wimu; ɔyɛ Egyptfo hɔn akyerɛw a ogyina hɔ ma apem; ɔkyerɛ Oliblish ne mber no nsusui, a ɔnye Kolob ne nkyinho nye ne mber nsusui yɛ pɛr.",
                "Mfo. 5. Egyptfo frɛ no Enish-go-on-dosh; iyi yɛ sor abɔdze a wɔhwɛ sor abɔdze nkaa no do no hɔn mu kor so, na Egyptfo no see dɛ ɔyɛ Ewia, na ɔsera ne kan fi Kolob hɔ a odua Kae-e-vanrash a ɔyɛ Saafee nwanwa no, anaadɛ, dza yɛbɛkã dɛ, ɔyɛ ɔhwɛdo tum, dza ɔhwɛ sor abɔdze anaadɛ nworaba duenum binom a wotsim fakor no, nye Floeese anaadɛ Bosoom so, Asaase nye Ewia wɔ hɔnho a wokyin afe afe mu no. Sor abɔdze yi dua Kli-flos-is-es, anaadɛ Hah-ko-kau-beam, nworaba no a wɔdze nkanee 22 na 23 egyina hɔ ama hɔn no, nya kan fi Kolob ne nkyinho no mu.",
                "Mfo. 6. Gyina hɔ ma asaase yi wɔ ne mfɛndzanan no mu.",
                "Mfo. 7. Gyina hɔ ma Nyankopɔn a ɔtse n’ahengua do, fi sor riyi Asɔfodzi nwanwa noho Nkasafua-etsitsir mapã no kyerɛ; nye Sunsum Krɔnkrɔn no ho asɛnkyerɛdze no so tse dɛ ebubur dze rekyerɛ Abraham.",
                "Mfo. 8. Kyerɛ nkyerɛwee bi a wonnkotum eyi akyerɛ wiadze; mbom wobohu no wɔ Nyankopɔn ne Temple Krɔnkrɔn no mu.",
                "Mfo. 9. Onnyi dɛ woyi kyerɛ wɔ dɛm aber yi mu.",
                "Mfo. 10. Iyi so dɛmara.",
                "Mfo. 11. Iyi so dɛmara. Sɛ wiadze botum ehu akyerɛw yinom a, ɔnyɛ hɔ dɛm. Amen.",
                "Mfonyin 12, 13, 14, 15, 16, 17, 18, 19, 20, na 21 no wɔdze bɛma wɔ Ewuradze nankasa ne ber ano.",
                "Dza wɔakyerɛ ase wɔ sor yi wɔdze ama dɛ mbrɛ yɛwɔ ho kwan dɛ yɛdze ma wɔ dɛm aber yi mu."
            ]
        },
        "/study/scriptures/pgp/abr/fac-3": {
            "uri": "/study/scriptures/pgp/abr/fac-3",
            "title": "Mfonyin 3",
            "data_type": "figure",
            "book_title": "Mfonyin a Wɔfae fii Abraham Nwoma no mu",
            "subtitle": [
                "Nkanee 3"
            ],
            "text": [
                "Nkyerɛkyerɛmu",
                "Mfo. 1. Abraham a ɔtse Pharaoh n’ahengua do, osian ɔhen no n’enyidzii ntsi, ahenkyɛw hyɛ no, ogyina hɔ ma Asɔfodzi no, iyi kyerɛ President tsitsir na n’Apamfo a ɔwɔ Sor no; okitsa pɛrpɛrdzi na atsɛmbu ahempoma wɔ ne nsamu.",
                "Mfo. 2. Ɔhen Pharaoh, nyia ne dzin no wɔdze akyerɛwmba akyerɛw wɔ n’etsifi no.",
                "Mfo. 3. Ɔkyerɛ Abraham ber a ɔwɔ Egypt tse dɛ dza wɔakã ho asɛm wɔ Mfonyin 10 a odzi kan mu no so.",
                "Mfo. 4. Pharaoh ne babanyin, Egypt Hen, dɛ mbrɛ wɔakyerɛw wɔ ne nsa no sor no.",
                "Mfo. 5. Shulem, ɔhen no no nkowaa etsitsir mu kor, dɛ mbrɛ akyerɛwmba wɔ ne nsa no sor dze egyina hɔ ama no.",
                "Mfo. 6. Olimlah, ɔhenbabanyin no dɔnkɔnyi.",
                "Abraham reyi atsɛn wɔ, Bosoom na Nworaba hɔn fapem ho kyerɛ ɔhen no no nkorɔfo."
            ]
        },
        "/study/scriptures/pgp/js-m/1": {
            "uri": "/study/scriptures/pgp/js-m/1",
            "title": "Joseph Smith—Matthew 1",
            "data_type": "chapter",
            "chapter_name": "Tsir 1",
            "chapter_summary": [
                "Jesus dzi kan kã Jerusalem ne nsɛe a ɔbɛba ntsɛmara ho asɛm—Ɔkã Onyimpa Ba no Ne Mbae a Otsĩa Ebien so ho asɛm, nye emumuyɛfo hɔn nsɛe."
            ],
            "book_title": "Joseph Smith—Matthew",
            "verses": [
                {
                    "number": 1,
                    "text": "Na mese hom dɛ, ofitsi sesei dze kɔ hom runnhu me na wobohu dɛ emi nye nyia nkɔnhyɛfo no kyerɛɛw noho nsɛm no, akɛpem dɛ hom bɛse dɛ: Nhyira nye nyia ɔnam Ewuradze ne dzin mu reba no, wɔ ɔsor nsuwusiw mu, na abɔfo krɔnkrɔn nyinara kã noho. Afei n’esuafo no nyaa ntseasee dɛ ɔbɛba asaase do bio, ekyir no a wɔahyɛ no enyimnyam na wɔahyɛ no ahenkyɛw wɔ Nyankopɔn n’abanyimfa hɔ no."
                },
                {
                    "number": 2,
                    "text": "Na Jesus fiir edzi, na ofii temple no mu kɔree; na n’esuafo no baa ne nkyɛn dɛ woribetsie no, wɔsee no dɛ: Owura, kyerɛ hɛn dza ɔfa temple no n’adan no ho, dɛ mbrɛ ekãa dɛ—wobodwuruw egu famu, na woegyaa no efituo ama hom."
                },
                {
                    "number": 3,
                    "text": "Na Jesus see hɔn dɛ: Ana hom nnhu ndzɛmba yinom nyina, na hom nntse ase? Nokwar mese hom dɛ, wonnkegya ɔbo kor a ɔda kor do wɔ temple yi do a wonnkodwuruw egu famu."
                },
                {
                    "number": 4,
                    "text": "Na Jesus gyaa hɔn hɔ, na ɔkɔr Ngo Bepɔw no do. Na ber a ɔko Ngo Bepɔw no do no, esuafo no baa ne nkyɛn kokoa mu, bɛsee no dɛ: Kyerɛ hɛn aber a dɛm ndzɛmba yinom a akã a ɔfa temple no na Jewfo hɔn ɔsɛɛ ho no bɛyɛ hɔ; na wo mbae nye wiadze n’ewiei ho asɛnkyerɛdze bɛyɛ dɛn, anaadɛ emumuyɛfo hɔn nsɛɛe a ɔyɛ wiadze n’ewiei no?"
                },
                {
                    "number": 5,
                    "text": "Na Jesus buae, na ɔsee hɔn dɛ: Hom nhwɛ yie amma obi aanndaadaa hom;"
                },
                {
                    "number": 6,
                    "text": "Na dodowara bɛba wɔ me dzin mu, ase dɛ—Emi nye Christ—na wɔbɛdaadaa pii;"
                },
                {
                    "number": 7,
                    "text": "Nkyii wobeyi hom ama ma wɔatsetsee hom, na woeku hom, na aman nyina bɛtan hom wɔ me dzin ntsi;"
                },
                {
                    "number": 8,
                    "text": "Na nkyii ɔbɔto dodowara fintsidua, na wobeyiyi hɔnho ama, na wɔatentan hɔnho;"
                },
                {
                    "number": 9,
                    "text": "Na nkɔnhyɛfo atorfo pii bɔsoɛr na wɔadaadaa dodowara;"
                },
                {
                    "number": 10,
                    "text": "Na osiandɛ emumuyɛ bɔdɔɔ sõ ntsi, dodowara hɔn dɔ bɛyɛ nwin;"
                },
                {
                    "number": 11,
                    "text": "Mbom nyia obetsim ekodu ewiei no, ɔno na wɔbɛgye no nkwa."
                },
                {
                    "number": 12,
                    "text": "Dɛm ntsi, sɛ hom, hu amamfoyɛ ekyiwadze no a Daniel nkɔnhyɛnyi no kãa ho asɛm no a ɔfa Jerusalem ne nsɛɛe ho no a, hom ngyina krɔnkrɔn bea hɔ; nyia ɔkenkan no wɔmma ɔntse ase."
                },
                {
                    "number": 13,
                    "text": "Afei wɔmma hɔn a wɔwɔ Judea nguan nkɔ mbepɔw do;"
                },
                {
                    "number": 14,
                    "text": "Wɔmma nyia ɔwɔ dan etsifi nguan, na mma ɔnnsan mmbɛfa biribiara mmfi ne fie;"
                },
                {
                    "number": 15,
                    "text": "Eso mma nyia ɔwɔ haban mu nnsan n’ekyir mmbɛfa ne tam;"
                },
                {
                    "number": 16,
                    "text": "Na hɔn a wɔafa efur, nye hɔn a wɔma enumfo wɔ da no mu no ndue;"
                },
                {
                    "number": 17,
                    "text": "Dɛm ntsi, hom nsɔr mma Ewuradze amma hom enguan ammba awɔwber mu anaa ahomgyeda;"
                },
                {
                    "number": 18,
                    "text": "Dɛm aber no, ahohiahia kɛse bɛba Jewfo, nye hɔn a wɔwɔ Jerusalem no do, dza Nyankopɔn nnsomaa mma bi mmbaa Israel do da, ofitsi hɔn ahenman n’ahyɛse dze bodu aber yi; dabida, eso ɔronnsoma mma ɔmmba Israel do bio da."
                },
                {
                    "number": 19,
                    "text": "Ndzɛmba nyinara a aba hɔn do no yɛ awerɛhow a ɔbɛba hɔn do no n’ahyɛse."
                },
                {
                    "number": 20,
                    "text": "Na gyedɛ wotwa nda no do tsia, annyɛ dɛm a honam biara nnkenya nkwa; mbom hɔn a wɔapamu eyi hɔn no ntsi, dɛ mbrɛ ahyɛmudzi no tse no ntsi, wobotwa dɛm nda no do tsia."
                },
                {
                    "number": 21,
                    "text": "Hwɛ makã dɛm ndzɛmba yinom a ɔfa Jewfo no ho akyerɛ hom; na bio, dɛm nda no mu ahohiahia a ɔbɛba Jerusalem do n’ekyir no, sɛ obi se hom dɛ, Hwɛ Christ no wɔ ha, anaaso ɔwɔ hɔ no a, mma hom nngye nndzi;"
                },
                {
                    "number": 22,
                    "text": "Na dɛm nda no mu Christ atorfo nye nkɔnhyɛfo atorfo bɔsoɛr na wɔakyerɛ nsɛnkyerɛdze akɛse nye ahobowdze, ma sɛ ɔbɛyɛ a mpamufo no mpo wɔaadaadaa hɔn, hɔn a wɔapamu eyi hɔn dɛ mbrɛ ahyɛmudzi no tse no."
                },
                {
                    "number": 23,
                    "text": "Hwɛ, mekã dɛm ndzɛmba yinom kyerɛ hom osian mpamufo no ntsi; na hom bɛtse akõkoekõ, nye akosɛm nkã; hom nhwɛ mma ɔnnhaw hom, na dza makã akyerɛ hom nyina otwar dɛ ɔba; mbom nna ewiei no nnyaa nndurii."
                },
                {
                    "number": 24,
                    "text": "Hwɛ, makã akyerɛ hom dada;"
                },
                {
                    "number": 25,
                    "text": "Dɛm ntsi, sɛ wɔse hom dɛ: Hwɛ, ɔwɔ sar no do a; mma hom nnkɔ: Hwɛ, ɔwɔ nsumaa bea a; mma hom nngye nndzi;"
                },
                {
                    "number": 26,
                    "text": "Na dɛ mbrɛ anapa kan fi boka, na ɔhyerɛn mpo kɔ anee, na ɔkata asaase nyina do no, dɛmara na Nyimpa Ba no ne mbae no so bɛyɛ."
                },
                {
                    "number": 27,
                    "text": "Na afei, mekã hom abɛbusɛm bi. Hwɛ, beebiara mbrɛ fun wɔ no, hɔ na nkɔr boaboa hɔn ano; dɛmara so na wɔbɔboaboa m’apamufo hɔn ano efi asaase ne mfɛndzanan nyina mu."
                },
                {
                    "number": 28,
                    "text": "Na wɔbɛtse akõkoekõ, nye akosɛm nkã."
                },
                {
                    "number": 29,
                    "text": "Hwɛ mekasa osian hɔn a mapamu eyi hɔn no ntsi; osiandɛ ɔman bɔsoɛr ɔman do, na ahenman asoɛr ahenman do; na ɔkɔm nye atsetsee, nye asaase wosow bɛba mbeambea."
                },
                {
                    "number": 30,
                    "text": "Na bio, osiandɛ emumuyɛ bɔdɔɔ sõ ntsi nyimpa hɔn dɔ bɛyɛ nwin; mbom nyia wonnkedzi no do konyim no, ɔno na wɔbɛgye no nkwa."
                },
                {
                    "number": 31,
                    "text": "Na bio, Ahenman ho Asɛmpa yi wɔbɛkã wɔ wiadze nyina mu dze edzi dase akyerɛ aman nyinara, na nkyii ewiei no bɛba, anaadɛ emumuyɛfo no hɔn nsɛɛe no;"
                },
                {
                    "number": 32,
                    "text": "Na bio, amamfoyɛ ekyiwadze no a Daniel nkɔnhyɛnyi no kãa ho asɛm no bɛhyɛ mã."
                },
                {
                    "number": 33,
                    "text": "Na ntsɛmara nda no mu ahohiahia no ekyir no, ewia bɛhyɛ sum, na bosoom nnkɛma ne kan, na nworaba fi sor bɔtotɔ, na sor etum bɔwosow."
                },
                {
                    "number": 34,
                    "text": "Nokwar, mese hom dɛ, ebusuasantsen yi a wɔbɛda ndzɛmba yinom edzi wɔ mu no nnkotwa mu akɔ kodu dɛ dza makã akyerɛ hom nyinara bɛhyɛ mã."
                },
                {
                    "number": 35,
                    "text": "Ɔwɔ mu dɛ nda no bɛba a ɔsor nye asaase botwa mu akɔ; eso me nsɛm nnkotwa mu akɔ, mbom ne nyinara bɛhyɛ mã."
                },
                {
                    "number": 36,
                    "text": "Na, dɛ mbrɛ makã dada no, dɛm nda no mu ahohiahia no ekyir no, na ɔsorsor etum bɔwosow no, nkyii na Nyimpa Ba no n’asɛnkyerɛdze bopue wɔ sor, na afei asaase do ebusuakuw nyinara botwa ewuoo; na wobohu Nyimpa Ba no dɛ ɔdze tum na enyimnyam kɛse reba wɔ sor nsuwusiw mu;"
                },
                {
                    "number": 37,
                    "text": "Na nyia ɔma m’asɛm som no bo no, wɔnnkɛdaadaa no, osiandɛ Nyimpa Ba no bɛba, na ɔdze totorobɛnto a ne ndze sõ bɔsoma n’abɔfoe no dɛ wondzi ne kan, na wɔabɔboaboa ne mpamufo no a wɔaka no efi mframa anan no mu, efi sor n’ewiei kor dze ekesi kor so."
                },
                {
                    "number": 38,
                    "text": "Afei hom nsũa adɔmbadua ho bɛ no—Sɛ n’abaw yɛ momon, na ɔhyɛ ase dɛ oriyi ahaban a, hom nyim dɛ ɔhyewber abɛn."
                },
                {
                    "number": 39,
                    "text": "Dɛmara so na hɔn a mapamu eyi no, ber a wobohu ndzɛmba yinom no, wobohu dɛ abɛn, edu abowano mpo."
                },
                {
                    "number": 40,
                    "text": "Mbom ɔfa da no nye dɔn no obiara nnyim; oho, nnyɛ Nyankopɔn a ɔwɔ sor n’abɔfoe, mbom m’Egya nko."
                },
                {
                    "number": 41,
                    "text": "Mbom dɛ mbrɛ Noah ne nda no mu no yɛe no, dɛmara so na ɔbɛyɛ wɔ Nyimpa Ba ne mbae no;"
                },
                {
                    "number": 42,
                    "text": "Na dɛmara na ɔbɛyɛ hɔn, dɛ mbrɛ nda no a odzi nsuyirii no kan no; da no ansaana Noah kɛhɛɛn hɛn-adaka no mu no nna woridzidzi na wɔronom, wɔrowarwar na wɔrema awar."
                },
                {
                    "number": 43,
                    "text": "Nna wonnyim araa dze kodur dɛ nsuyirii no bae, bɛfaa hɔn nyinara kɔree; mbrɛ Nyimpa Ba ne mbae no bɛyɛ ara nye no."
                },
                {
                    "number": 44,
                    "text": "Nna dza wɔakyerɛw no bɛhyɛ mã dɛ, nda a odzi ekyir no mu no nyimpa beenu wɔ haban mu a wɔbɛfa baako na woegya baako;"
                },
                {
                    "number": 45,
                    "text": "Beenu bɛyam wɔ ewuyambo do a, wɔbɛfa baako na woegya baako;"
                },
                {
                    "number": 46,
                    "text": "Na dza mekã kyerɛ kor no, mekã kyerɛ nyimpa nyinara; dɛm ntsi hom nweɔn, osiandɛ hom nnyim dɔn kor a hom Ewuradze bɛba."
                },
                {
                    "number": 47,
                    "text": "Mbom hom nhu iyi dɛ, sɛ ofiwura no nyim dɔn kor a owifo no bɛba a, nkyɛ ɔweɔnee, na ɔamma woemmbobubu ne dan, enndua mu, mbom nkyɛ ɔyɛɛ krado."
                },
                {
                    "number": 48,
                    "text": "Dɛm ntsi hom so hom nyɛ krado, osiandɛ dɔn a hom nnsusu mu na Nyimpa Ba no reba."
                },
                {
                    "number": 49,
                    "text": "Woana, mbɔ, nye akowaa nokwafo na nyansafo a no wura dze no esi ne fikuw do, dɛ ɔmma hɔn edziban wɔ ber a ɔsɛ mu?"
                },
                {
                    "number": 50,
                    "text": "Nhyira akã dɛm akowaa no a, sɛ no wura ba a, obohu no dɛ ɔreyɛ dɛm; na nokwar mese hom dɛ, ɔdze no besi n’adze a ɔwɔ nyinara do."
                },
                {
                    "number": 51,
                    "text": "Mbom sɛ dɛm akowaa bɔn no se wɔ n’akoma mu dɛ: Mo wura rikyim ne mbae,"
                },
                {
                    "number": 52,
                    "text": "Na ɔhyɛ ase bobɔ no mfɛfo-nkowaa no, na ɔnye asabokwafo dzidzi na ɔnom,"
                },
                {
                    "number": 53,
                    "text": "Akowaa no wura bɛba da a n’enyi nnda no kwan, ɔnye dɔn a onnyim mu."
                },
                {
                    "number": 54,
                    "text": "Na obotwa no mu esinesin, na ɔama ɔnye enyidosomkyerɛfo edzi afora; na hɔ na osu nye asetwɛr wɔ."
                },
                {
                    "number": 55,
                    "text": "Na dɛm na emumuyɛfo hɔn ewiei bɛyɛ, dɛ mbrɛ Moses no nkɔnhyɛ se: Wobotwa hɔn akyen efi nkorɔfo no mu; mbom wiadze n’ewiei no nnyae nndurii, mbom ɔbɛba ntsɛmara."
                }
            ]
        },
        "/study/scriptures/pgp/js-h/1": {
            "uri": "/study/scriptures/pgp/js-h/1",
            "title": "Joseph Smith—Abakɔsɛm 1",
            "data_type": "chapter",
            "chapter_name": "Tsir 1",
            "chapter_summary": [
                "Joseph Smith kã ne nanaanom, n’ebusuafo ho nsɛm, nye bea a nna wɔtse ahyɛse no—Nyamesom ho nhuanyan soronko bi tahye wɔ New York anee hɔ—Ɔper hwehwɛ nyansa dɛ mbrɛ James kyerɛ no—Egya na Ɔba no puee, na wɔfrɛ Joseph wɔ ne nkɔnhyɛ ɔsomdwuma mu. (Nkyekyɛmu 1–20.)"
            ],
            "book_title": "Joseph Smith—Abakɔsɛm",
            "subtitle": [
                "Nsɛm bi a Wɔfae fii Joseph Smith Nkɔnhyɛnyi no N’abakɔsɛm no mu"
            ],
            "verses": [
                {
                    "number": 1,
                    "text": "Osian nkorɔfo a wɔpɛ dɛ wodzi bɔn hɔn nsɛm a wɔdze rikyima, dze resɛɛ Jesus Christ N’Asɔr a ɔwɔ hɔ ma Nda a Odzi Ekyir Ahotseweefo no ne kankɔ na no mpontu, nsɛm a dɛm nkorɔfo yi rekã na wɔrekyerɛw dɛ wɔdze resɛɛ Asɔr no ne dzin, ne kankɔ na no mpontu wɔ wiadze mu ntsi—na wɔama merekyerɛw abakɔsɛm yi, dze asakyer nkorɔfo hɔn adwen, ama hɔn a wɔreper hwehwɛ nokwar no eehu nokwar, dɛ mbrɛ woeesi no ho, dza ɔfa mankasa moho na Asɔr no ho, susuampaara dɛ mowɔ nokwar no wɔ mo hɔ."
                },
                {
                    "number": 2,
                    "text": "Abakɔsɛm yi mu na mebɛkã ndzɛmba horow a osisii a ɔfa Asɔr yi ho, wɔ nokwar nye tseneneeyɛ mu, tse dɛ mbrɛ osisii, anaa tse dɛ mbrɛ ɔtse mber yi mu, a ɔyɛ sesei [1838] mfe awɔtwe fi ber a wɔtseew dɛm Asɔr yi."
                },
                {
                    "number": 3,
                    "text": "Wɔwoo me wɔ hɛn Ewuradze n’afe mpemahaawɔtwe enum mu wɔ Mumu ne da a otsĩa eduonu ebiasa mu, wɔ Sharon kurow mu, wɔ Windsor mansin mu, wɔ Vermont man mu. … M’egya, Joseph Smith Panyin, fii Vermont Ɔman mu kɛtsenaa Palmyra, wɔ Ontario (seseiara wɔfrɛ no Wayne) mansin, a ɔwɔ New York man mu, ber a nna medzi mfe du, anaa bɛyɛ dɛm no. M’egya dur Palmyra no, ne mfe bɛyɛ anan ekyir no, ɔnye n’ebusua tui kɔr Manchester wɔ Ontario mansin kor noara mu—"
                },
                {
                    "number": 4,
                    "text": "N’ebusua hɔn dodow yɛ akra dubiako, hɔn edzin nye, m’egya, Joseph Smith; me nã Lucy Smith (ansaana ɔrobɔwar no nna ne dzin dze Mack, Solomon Mack ne babaa); mo nuanom mbanyin, Alvin (ɔno owuu Ɔberɛfɛw 19, 1823, ber a nna oedzi mfe 26), Hyrum, emi, Samuel Harrison, William, Don Carlos; nye me nkyerɛbaa, Sophronia, Catherine, na Lucy."
                },
                {
                    "number": 5,
                    "text": "Yetui kɛtsenaa Manchester no ne mfe ebien mu no nyamesom ho nhuanyan soronko bi tahyee wɔ bea a yɛtse no. Ɔhyɛɛ ase wɔ Methodist asɔrmba mu, na annkyɛr na asɔrasɔr a wɔwɔ dɛm mantam no mu no suoo mu. Nokwar, ɔtahyee wɔ ɔman no ne mansin nyinara do, na nyimpa dɔm tutui kãa hɔnho boaa ano kɔdɔm asɔr horow, dɛm no dze basabasayɛ na mpaapaamu kɛse baa nyimpa no mu, binom yɛɛ dede ara yie wɔ ho, binom se, “Hwɛ ha!” na binom so se “Hwɛ hɔ!” Binom kɔr Methodist asɔr afã, binom so kɔr Presbyterian afã, na binom so kɔr Baptist afã."
                },
                {
                    "number": 6,
                    "text": "Na eso dɔ kɛse a hɔn a wɔsakyeer hɔn kɔr asɔr horow mu kyerɛɛ wɔ hɔn nsakyer ber mu no, na asɔfo no dwuma a wodzii no enyiberdo kyerɛe na ahokekã soronko a wɔdze maa nyamesom ho nkãtse yi no, aama wɔdze asakyer obiara no, dɛ mber a nna wɔkã dɛ wɔmma wɔndɔm asɔr biara a wɔpɛ; naaso ber a hɔn a wɔsakyeer hɔn no hyɛɛ ase dɛ wɔrebɔ apetse no, na binom rokɔ kuw kor mu, na binom so rokɔ kuw kor so mu no, wohun dɛ nkãtse pa a asɔfo no na hɔn a wɔsakyeer hɔn no kyerɛe no yɛ ndaadaa na ɔnnyɛ nokwar; osiandɛ basabasayɛ kɛse sii na adwensɛɛ bae—ɔsɔfo kõ tsia ɔsɔfo, nna hɔn a wɔasakyer hɔn no tsiaa hɔnho; dɛm ntsi nkãtse pa nyinara a nna wɔwɔ ma hɔnho nkorkor no; sɛ nna wɔwɔ bi dze a, ɔyeew koraa osian kasa a wɔkasaa dze tsiaa hɔnho na hɔn gyedzi ho ekyingye ntsi."
                },
                {
                    "number": 7,
                    "text": "Aber yi mu nna mowɔ me mfe duenum mu. M’egya n’ebusua no sakyeree kɔr Presbyterian gyedzi no mu, na hɔn mu baanan kɔdɔɔm hɔn, hɔn nye, me nã, Lucy; mo nuanom mbanyin Hyrum na Samuel Harrison; nye m’akyerɛba Sophronia."
                },
                {
                    "number": 8,
                    "text": "Ber a dɛm nhuanyan kɛse no rokɔ do no, mehyɛɛ ase dwendween papaapa na midzii atseetsee ara yie; mbom nna ɔwɔ mu dɛ nkã a metse no no mu dɔ dze, naaso motwee moho koraa fii ekuwekuw yinom ho, mbom aber biara a mutumii no mokɔr hɔn nhyiamu dodowara bi. Mber kakra guu mu no, me pɛ hyɛɛ ase dɛ ɔrekɛhɛn Methodist asɔr mu, na minyaa pɛ dɛ mobɔkɔ akɔdɔm hɔn; mbom nna adwensɛɛ na aperper kɛse a ɔrokɔ do wɔ asɔr horow no mu ntsi, nna ɔyɛ dzen ma obi a osuar tse dɛ emi, na m’adwen mu mmbuei biara wɔ nyimpa na ndzɛmba ho dɛ mibenya adwen a osi pi dze akyerɛ nyia nedze ye na nyia nedze muo."
                },
                {
                    "number": 9,
                    "text": "Ɔtɔ mber bi a nna m’adwen ehuanyan ara yie koraa, osian nkekamu na basabasayɛ kɛse a ɔrokɔ do no ntsi. Presbyterianfo no nna wotsia Baptistfo na Methodistfo no papaapa, na wɔbɔɔ mbɔdzen dze hɔn adwen ne nyimdzee na dɔkɔdɔkɔsɛm dze daa hɔn mfom edzi, anaadɛ, annyɛ yie koraa no, dze maa ma nkorɔfo eehu dɛ wɔafom. Baptistfo na Methodistfo so hɔn afamu no, dze enyimpi kor yi ara dɛ wɔbɛda hɔn nkyerɛkyerɛ no edzi, na wɔakyerɛ dɛ nkaafo ne dze no nyina nyɛ nokwar."
                },
                {
                    "number": 10,
                    "text": "Kasatsia na basabasayɛ nye adwen a ɔnnsaa ntsi no, mibisaa moho mpɛn pii dɛ: Ebɛnadze na ɔsɛ dɛ meyɛ? Ekuwekuw yinom nyina mu muana na nedze ye; anaadɛ, ne nyinara nntsen? Sɛ no mu kor na oye a, nna no mu muana, na mibesi dɛn na mehu?"
                },
                {
                    "number": 11,
                    "text": "Ber a miridzi atseetsee wɔ akansi a nsɔr horow yinom resi ho no, da kor bi merekenkan James Nwoma no, ne tsir kor, nkyekyɛmu enum, a ɔkã dɛ: Sɛ hom mu biara ne nyansaa tɔ sin a, ma ombisa Nyankopɔn a ɔdze ma nyimpa nyinara kwa, na ɔnnkã enyim no; na ɔdze bɛma no."
                },
                {
                    "number": 12,
                    "text": "Dɛm kyerɛsɛm yi no tum nnkitsaa nyimpa biara n’akoma pɛn kyɛn dza iyi dze yɛɛ me dɛm ber yi mu. Ɔyɛɛ dɛ mbrɛ ɔdze ahoɔdzen kɛse bi hwiraa m’akoma mu nyina. Modweendween ho mpɛn pii, minyim dɛ sɛ obi hia nyansa efi Nyame hɔ a, nna emi a, na dza ɔwɔ dɛ meyɛ no minnyim, na gyedɛ mutum nya nyansa mbordo kyɛn dza nna mowɔ no, ɔno munnkotum ehu; osiandɛ asɔr horow no mu akyerɛkyerɛfo no tsee kyerɛwsɛm mu asɛnsin kor no ara ase wɔ kwan a ɔson koraa do a ɔdze sɛɛ awerɛhyɛmu biara a ɔwɔ dɛ yɛhwɛ Bible mu dze nya asɛmbisa no ho mbuae."
                },
                {
                    "number": 13,
                    "text": "Ekyir no meyɛɛ adwen dɛ otwar dɛ mokɔ do tsena sum nye adwensɛɛ mu dɛmara anaa meyɛ dɛ mbrɛ James akyerɛ no, ɔno nye dɛ, mibisa Nyame. Ekyir no misii m’adwen pi dɛ “mimbisa Nyame,” ɔnam dɛ meyɛɛ adwen dɛ sɛ ɔdze nyansa ma hɔn a hɔn nyansa tɔ sin a, na ɔdze bɛma kwa, na ɔrennkã enyim a, nna mebɛyɛ ahwɛ."
                },
                {
                    "number": 14,
                    "text": "Dɛm ntsi ber a m’adwen sii pi dɛ mimbisa Nyame no, mokɔr kwaa bi mu dɛ morokɔbɔ mbɔdzen ayɛ. Ɔyɛ anapa a wimu atsew ara yie, wɔ afe apem ahaawɔtwe eduonu mu. Iyi nye aber a odzi kan wɔ me bra mu a mabɔ mbɔdzen ayɛ dɛm adze no, osiandɛ wɔ me dadwen yi nyinara mu no nna mummbuee m’ano mmbɔɔ mpaa da."
                },
                {
                    "number": 15,
                    "text": "Ber a mudur bea a nna mayɛ m’adwen dada dɛ mobɔkɔ no, mohwehwɛɛ moho nyina na muhun dɛ monko na mowɔ hɔ no, mubuu ntwɛr na mehyɛɛ ase dɛ merekã m’akoma mu nsɛm akyerɛ Nyame. Mehyɛɛ ase no annkyɛr koraa, nna tum bi bɛhyɛɛ mo do, a odzii mo do konyim koraa, na nna ɔwɔ nhyɛdo huhu bi a ɔkyekyeer me tɛkyerɛma ntsi nna munntum nnkasa. Sum kebii twaa moho hyiae, na aber no mu no ɔyɛɛ me dɛ mbrɛ woegyaa mo mu ama ɔsɛɛ awerɛfir mu."
                },
                {
                    "number": 16,
                    "text": "Mbom medze m’ahoɔdzen nyina bɔɔ mpaa frɛɛ Nyame dɛ ɔngye me mfi dɛm ɔtamfo yi a ɔabɛhyɛ mo do yi no tum nsa, aber no mu ara a meyɛɛ krado dɛ mebɛhɛn abagura ne bun mu no na meegyaa moho ama ɔsɛɛ no—ɔnnyɛ ɔsɛɛ a medze m’adwen bubui, mbom ɔyɛ nyimpa ankasa bi a ofi wiadze a enyi nntum nnhu no no tum, a ɔwɔ ahobow tum bi a menntsee bi nkã da wɔ nyimpa biara mu pɛn—aber yi ara mu a nna suro kɛse ekitsa me no, muhun kan fadum bi a ɔhyerɛn sen ewia, wɔ m’etsifi papaapa, a osiaan berɛww kɛpeem dɛ ɔtɔɔ mo do."
                },
                {
                    "number": 17,
                    "text": "Opuei no annkyɛr koraa nna ɔgyee me fii ɔtamfo no a ɔakyekyer me no nsamu. Ber a kan no tɔr mo do no muhun Nyimpa-su beenu bi a hɔn hyerɛn na hɔn enyimnyam no murunntum nnkã ho asɛm, dɛ wɔsensɛn mo sor wɔ wimu. Hɔn mu kor bɔɔ me dzin na ɔkasaa kyerɛɛ me, ɔtseen ne nsa wɔ kor no do—Na ɔkãa dɛ, Oyi nye mo Dɔba no. Tsie No!"
                },
                {
                    "number": 18,
                    "text": "Mo botae a ɔnam do ma mirikebisa Ewuradze, asɔr horow no no mu dza oye, ama meetum ehu dza monkɔdɔm. Dɛm ntsi, aber a minyaa ahoɔdzen, a mubotum dze akasa no, nkyii mibisaa Nyimpa-su a wɔsensɛn m’etsifi wɔ kan no mu no asɔr no mu dza oye (osiandɛ dɛm aber yi nna ɔnnhɛn m’akoma mu dɛ hɔn nyinara nntsen)—na no mu dza ɔwɔ dɛ mokɔdɔm."
                },
                {
                    "number": 19,
                    "text": "Ɔsee me dɛ mma monnkɔdɔm no mu biara osiandɛ ne nyinara nntsen; Nyimpa a ɔkasaa kyerɛɛ me no see dɛ dza wɔgye dzi no yɛ ekyiwadze wɔ n’enyi do; na dɛ dɛm nkorɔfo a wɔfrɛ hɔnho nyamesomfo no nyinara aprɔw; na dɛ: “wɔdze hɔn anofamfa twe bɛn me, na mbom hɔn akoma dze ɔnye me ntamu twe kɛse, wɔkyerɛkyerɛ nyimpa ne mbrasɛm dɛ mbrɛ ɔyɛ kyerɛwsɛm nkyerɛkyerɛ, na wɔyɛ dɛ wɔwɔ nyamesompa, na mbom wɔpow no tum no.”"
                },
                {
                    "number": 20,
                    "text": "Ɔsee me bio dɛ mma monnkɔdɔm hɔn mu biara; na ɔkãa nsɛm pii a murunntum nnkyerɛw no aber yi mu. Ber a m’enyi baa moho do bio no, mohwɛe no nna m’ekyir da famu, na m’enyi rohwɛ sor. Ber a kan no kɔree no, nna minnyi ahoɔdzen; mbom annkyɛr na minyaa ahom kakra, mokɔr fie. Na ber a motweer bea a ɔbɛn mbukyia no ho no, me nã bisaa me dɛ ebɛnadze yɛ me. Mubuaa dɛ, “Mma nnhaw woho, moho ye—moho ye koraa” Nkyii mekãa kyerɛɛ me nã dɛ, “Mankasa mehu dɛ Presbyterian asɔr no nnyɛ nokwar.” Ɔyɛ dɛ ɔtamfo no nyim dɛ, mo mbafober yi mu no, nna wɔahyehyɛ ato hɔ dada dɛ mebɛyɛ ɔhawfo na ebufuhyɛnyi wɔ n’ahenman ho; ɔnntse dɛm a nna nkyɛ ɔyɛ dɛn yɛ na sum mu etumfo bɔbɔ mu etsia me? Ebɛnadze ntsi na ɔkotsia na atseetsee bɔsoɛr mo do, wɔ mo mbafober mpo mu?"
                },
                {
                    "number": 21,
                    "text": "Minyaa enyido-adzehu yi ma nda kakra twaa mu no, mihyiaa Methodist asɛnkãfo no hɔn mu kor, a nna ɔkã nyamesom ho nhuanyan a makã ho asɛm dada no ho ma ɔyɛ dzen; na, ber a menye no ridzi nyamesom ho nkɔmbɔ no, mekãa enyido-adzehu a menyaa no ho asɛm kyerɛɛ no. Dza ɔyɛe no yɛɛ me ahobow; ɔammfa dza mekãa enyido-adzehu no no annyɛ hwee, mbom ɔyɛɛ no ebufuw so kɛse, ɔkãa dɛ ne nyinara fi abɔnsam, na dɛ ndzɛmba a ɔtsetse dɛm dɛ enyido-adzehu anaa nyikyerɛ biara nnyi hɔ dɛm nda yinom mu; na dɛ ndzɛmba a ɔtsetse dɛm nyinara gyaae wɔ asomafo no hɔn aber do, na biribiara nnyi hɔ a ɔtse dɛm a ɔbɛba bio."
                },
                {
                    "number": 22,
                    "text": "Annkyɛr biara na muhun dɛ, nkorɔfo a wɔfrɛ hɔnho nyamesomfo no ehuanyan adwembɔn kɛse etsia me wɔ nsɛm a mekae no ho, na iyi na ɔama wɔretseetsee me pii, na dɛm atseetsee no kɔr do yɛɛ kɛse; meyɛ abofra a mennsɛ bi; nna medzi mfe duanan dze rokɔ duenum ara pɛr, minnyi dzibew biara nna meyɛ abofra so a mennsɛ bi wɔ wiadze yi mu, naaso nyimpa a wɔyɛ edzibewdzifo faa no dɛ meyɛ obi a moho hia kɛse ntsi wonunuu ɔmamfo hɔn adwen araa ma wotsiaa me na wɔtseetsee me yayaayaw; dɛm atseetsee yi fii asɔr horow no nyinara mu bae—hɔn nyinara yɛɛ kor dɛ wɔretseetsee me."
                },
                {
                    "number": 23,
                    "text": "Iyi maa modwendwenee ara yie ofitsi dɛm aber no na mpɛn pii, na nna ɔyɛ me nwanwa dɛ abofra a mennsɛ bi, a medzi mfe duanan na kakra a nna obi a da biara meberɛ ansaana menya biribi kakra a mibedzi, ɔyɛɛ me nwanwa so dɛ wɔbɔdwen dɛ meyɛ obi a moho hia ma hɔn araa ma ɔbɛma wɔatseetsee me yaayaa na woegu m’enyim ase. Mbom kansa sɛ ɔyɛɛ me hu anaa ɔnntse dɛm mpo a, dɛm na ɔtse, na osian dɛm ntsi, nna ɔtaa ma mo werɛ how dodow."
                },
                {
                    "number": 24,
                    "text": "Mbom, mbrɛ ɔtse biara no, ɔyɛ nokwar dɛ meehu enyido-adzehu. Ofitsi dɛm aber no meyɛɛ dɛ mbrɛ Paul yɛe wɔ aber a oriyi n’ano wɔ Ɔhen Agrippa n’enyim, na ɔkãa enyido-adzehu a ohunii a ɔkyerɛ dɛ ohun kan na ɔtsee ndze ho asɛm no; naaso nyimpa kumaa bi na wɔgyee no dzii; binom see dɛ onndzi nokwar, binom so see dɛ ɔabɔ dam; na wosii no atwetwe na wɔyaaw no. Mbom iyi nyinara annsesã nokwar a ɔkyerɛ dɛ oehu enyido-adzehu no. Ohun enyido-adzehu, onyim dɛ ohunii, na atseetsee a ɔwɔ wiadze nyinara mpo nnkotum asesã dɛm nokwar no; na sɛ wɔtseetsee no kɔ owu mpo mu a, onyim, na obohu so dze ekodu n’ahom gye a odzi ewiei mpo do, dɛ oehu kan na ɔtsee ndze dɛ ɔrekasa kyerɛ no, na wiadzemba nyinara nnkotum ama ɔadwen anaa ɔagye edzi dɛ oennhu."
                },
                {
                    "number": 25,
                    "text": "Dɛmara na ɔtse wɔ m’afamu. Mehu kan ankasa, na dɛm kan no ne finimfin no muhun Nyimpa-su beenu, na wɔkasaa kyerɛɛ me ampa; na sɛ kaansa wɔtaan me na wɔtseetsee me dɛ mekãa dɛ mehu enyido-adzehu mpo a, ɔda ho yɛ nokwar; na ber a wɔretseetsee me, wɔreyaw me, na wɔrekã nsɛmbɔn nyina to mo do akɔhwi mu, osiandɛ makã dɛm no, ogyaa me ma mekãa wɔ m’akoma mu dɛ: Ebɛnadze ntsi na wɔtseetsee me dɛ merekã nokwar no ntsi? Mehu enyido-adzehu ankasa; na emi nye woana a mubotum mesiw Nyame kwan, anaadɛ ebɛnadze ntsi na wiadzemba dwen dɛ wɔyɛ me ma maapow dza mehu ankasa no? Mehu enyido-adzehu; minyim dɛm, na minyim so dɛ Nyame nyim, na munnkotum apow, na munnkotum ayɛ so, no koraa no minyim dɛ sɛ meyɛ dɛm a mobɔfom Nyame, na maaba afɔbu ase."
                },
                {
                    "number": 26,
                    "text": "Afei m’adwen amee wɔ dza modwenee a ɔfa asɔr horow a ɔwɔ wiadze no ho. Minyim dɛ onnyi dɛ mokɔdɔm hɔn mu biara, mbom ɔwɔ dɛ mokɔ do tsena dɛ mbrɛ metse dada no kɛpem dɛ Nyame bɛkyerɛ me dza menyɛ. Mehu dɛ James ne dasegye no yɛ nokwar—dɛ nyimpa a ne nyansaa tɔ sin no botum ebisa Nyame, enya nyansa, na Nyame rennka n’enyim."
                },
                {
                    "number": 27,
                    "text": "Mokɔr do yɛɛ m’edwuma dɛ ma meyɛ dada no kɛpeem Fankwa ne da a otsia eduonu biako wɔ mfe apem ahaawɔtwe eduonu-ebiasa mu a, aber nyina nna nyimpa horow, hɔn a wɔyɛ nyamesomfo na hɔn a wɔnnyɛ nyamesomfo retseetsee me pii, osiandɛ mokɔr do sii do kãa dɛ mehu enyido-adzehu."
                },
                {
                    "number": 28,
                    "text": "Mber kakra ntamu, ofitsi aber a muhun enyido-adzehu dze kesi afe apem ɔhaawɔtwe eduonu-ebiasa mu no—ber a wɔbraa me dɛ mma monnkɔdɔm dɛm aber no mu asɔr ahorow no mu biara no, nna musuar so, na hɔn a nkyɛ ɔwɔ dɛ wɔyɛ m’anyɛnkofo na wɔkã m’akoma to me yamu no na wɔtseetsee me, na sɛ wosusu mpo dɛ obi adaada me a, ɔwɔ dɛ nkyɛ wɔbɔ mbɔdzen twe me ekyir wɔ ɔdɔ kwan do-wogyaa me too nsɔhwe ahorow nyina mu; ma menye nyimpa horow nyina dzii afora, na dɛm no maa mohwee mfom pii a ɔnnfata mu, na mekyerɛɛ ɔbabunyɛ ho mberɛwyɛ, na mfom nketsenketse a ɔwɔ nyimpa awoo su ho; na ɔyɛ me yaw dɛ mebɛkã dɛ dɛm mfom yi dze me kɔr nsɔhwɛ pii mu a ɔnnyɛ wɔ Nyame enyim. Sɛ mekã dɛm bɔn yi a, onnyi dɛ obiara susu dɛ midzi fɔ wɔ bɔn kɛse anaa ndzeyɛbɔn bi ho. Dɛ mebɛyɛ bɔn a ɔtse dɛm nnyɛ adze a ɔyɛ m’awoo su dabiara da. Mbom mofoom wɔ atwetwesi ho, na odu mber bi a nna medze moho akɔbɔ paserewyifo ho nye ndzɛmba a ɔtsetse dɛm ne nyɛe ho, dɛm nnyɛ su a ɔfata obi a Nyame afrɛ no no tse dɛ emi. Mbom iyi nnkɛyɛ obi a ɔkaa me mberantsɛber mu, na onyim dɛ meyɛ obi a m’enyigye moho dada no nwanwa."
                },
                {
                    "number": 29,
                    "text": "Osian ndzɛmba yinom ntsi, mber pii na muhu dɛ midzi fɔ wɔ me mberɛwyɛ na m’esintɔ ho; Fankwa ne da a otsĩa eduonu-biako n’ewimbir no a ɔyɛ da a midzii kan bɔɔ dzin no, n’anafua no a nna makɔ mpa do no, mehyɛɛ ase dɛ morobɔ mpaa na morototɔ serɛ Otumfo Nyankopɔn ma ɔdze mo bɔn na mo mfom nyinara akyɛ me, na dɛ ɔmma munhu me gyinabew wɔ n’enyim; nna mowɔ awerɛhyɛmu kɛse dɛ mbrɛ obesi biara no mibenya nyikyerɛ dɛ mbrɛ menya bi dada no."
                },
                {
                    "number": 30,
                    "text": "Aber a mugu do robɔ mpaa ma Nyame no, muhun kan bi dɛ orupue me dan no mu, na ɔkɔr do hyerɛnee araa kɛpeem dɛ dan no mu yɛɛ kann kyɛn ewiaber mpo. Annkyɛr na nyimpa-su bi puee me mpa ne nkyɛn, nna ɔsensɛn hɔ a ne nan nnkã famu."
                },
                {
                    "number": 31,
                    "text": "Ɔhyɛ bataker fufuufuw bi. Ɔhoa kyɛn adzefufuw biara a mehu no wɔ asaase yi do pɛn; na menngye nndzi dɛ biribi wɔ asaase yi do a wobotum ayɛ ma ahoa na ahyerɛn dɛm. Ne nsaho na n’abasa, fitsi ne nsakɔn dze kɔ sor kakra no da hɔ kwa a biribiara nnkata ho. N’anamɔn na ne nanho so da hɔ kwa, n’anankoroma dze kɔ sor kakra no so da hɔ kwa. Ne tsir na no kɔn ho so da hɔ kwa. Muhun dɛ ɔnnhyɛ atar biara bio ka bataker no ho osiandɛ nna no mu ebue ma mutumii hun n’akoko."
                },
                {
                    "number": 32,
                    "text": "Nnyɛ n’atar no nko na ɔhoa mbordo, mbom ɔnoara so mbrɛ noho si hyerɛn no ano nnkotum akyerɛkyerɛ mu, na no hwɛbea hyerɛn dɛ enyinam. Dan no mu hyerɛnee na mbom nna ɔnnto kan a etwa ne nyimpadua no ho ehyia no. Muhun no ahyɛse no suro kitsaa me, mbom annkyɛr na suro no fii hɔ ntsɛmara."
                },
                {
                    "number": 33,
                    "text": "Ɔdze me dzin frɛɛ me na ɔsee dɛ ɔyɛ ɔbɔfo a wɔsomaa no fii Nyame nkyɛn dɛ ɔmbra mo hɔ, na wɔfrɛ no Moroni; na Nyame wɔ dwumadzi bi dze ma me; na aman ebusuakuw, na kasa horow nyina mu no binom bɛkã dza oye wɔ me dzin ho na binom so akã dza omuo so. Dza ɔkyerɛ nye dɛ nyimpakuw ahorow nyina mu no binom bɔbɔ me dzin pa na binom so abɔ me dzin bɔn."
                },
                {
                    "number": 34,
                    "text": "Ɔsee me dɛ wɔdze nwoma bi a wɔakyerɛw no wɔ sika mprɛtse do esie. Na nwoma no kã tsetse nkorɔfo a wɔtsenaa asaase tɔw yi do na bea a wofi baa ho asɛm. Ɔsee bio dɛ Asɛmpa ne mãhyɛ a ɔwɔ hɔ daapem no a Agyenkwa no dze maa tsetsemba no wɔ nwoma no mu;"
                },
                {
                    "number": 35,
                    "text": "Bio so dɛ, wɔdze abo ebien a ogu dwetɛ egyen mu akã mprɛtse no ho esie—na dɛm abo yi a ɔfam akatabo ho no na ɔyɛ dza wɔfrɛ no Urim na Thummim no—na dɛm abo yi na hɔn a wɔwɔ no ɔboaa wɔ tsetseberdo anaa nkaano no ma wɔyɛɛ “adzehufo” na Nyankopɔn yɛɛ iyi kãa ho ama wɔdze aakyerɛ nwoma no ase."
                },
                {
                    "number": 36,
                    "text": "Owiee nsɛm yinom kã ekyir no, ɔhyɛɛ ase kãa Ahyɛmu Dadaw no mu nkɔnhyɛsɛm no. Odzii kan serɛe kãa Malachi tsir ebiasa no mu nsɛm bi; na ɔserɛe kãa dɛm nkɔnhyɛ noara so ne tsir anan anaadɛ ne tsir a odzi ewiei no, mbom nna ɔsor dza ɔwɔ hɛn Bible mu no kakra. Nkyɛ ɔwɔ dɛ ɔserɛ kã nkyekyɛmu a odzi kan no dɛ mbrɛ wɔakyerɛw no wɔ hɛn nwoma no mu no, dza ɔserɛe kae nye dɛ:"
                },
                {
                    "number": 37,
                    "text": "Na hwɛ, da no reba a ɔbɛyɛ hyew dɛ fononoo, na hɔn a wɔyɛ ntsɛn nyinara, nyew, nye hɔn a wɔyɛ emumuyɛdze nyinara no bɛhyew dɛ eburonan; na hɔn a wɔbɛba no bɛhyew hɔn, Dɔm Ewuradze na ɔse, amma hɔn ndwow anaa hɔn abaw annka."
                },
                {
                    "number": 38,
                    "text": "Na bio, ɔserɛe kãa nkyekyɛmu enum no so dɛ: Hwɛ menam Elijah nkɔnhyɛnyi no ne nsa do bɛda Asɔfodzi no edzi akyerɛ wo, ansaana Ewuradze ne da kɛse no a ɔyɛ hu no aba."
                },
                {
                    "number": 39,
                    "text": "Ɔsesãa nkyekyɛmu a odzi do no mu nsɛm no so na ɔserɛe kãa dɛ: Na ɔdze anohoba a wɔdze bɔɔ egyanom no bɛhyɛ mba hɔn akoma mu, na mba no hɔn akoma bɛdan akɔ hɔn egyanom hɔ. Sɛ annyɛ dɛm a, ber a Ewuradze bɛba no asaase no bɛsɛɛ koraa."
                },
                {
                    "number": 40,
                    "text": "Ɔserɛe kãa Isaiah tsir dubiako so kãa iyinom ho, see dɛ ɔnnkɛkyɛr na iyi ahyɛ mã. Ɔserɛe kãa Asomafo Ndwuma no ne tsir ebiasa no so, nkyekyɛmu eduonu-ebien na eduonu-ebiasa no pɛpɛɛpɛr dɛ mbrɛ ɔtse wɔ Ahyɛmu Fofor no mu no. Ɔsee dɛ dɛm nkɔnhyɛnyi no nye Christ; mbom da no nnyaa mbae a hɔn a wonnketsie ne ndze no wobotwa hɔn efi nkorɔfo no mu, mbom ɔnnkɛkyɛr na da no aba."
                },
                {
                    "number": 41,
                    "text": "Ɔserɛe kãa Joel ne tsir ebien no, fitsi nkyekyɛmu eduonu-awɔtwe dze kɛpem n’ewiei no. Ɔsee so dɛ dɛm nkɔnhyɛ yi so nnyaa nnhyɛɛ mã, na ɔnnkɛkyɛr na ahyɛ mã. Na ɔkyerɛɛ mu so dɛ ɔnnkɛkyɛr na Amanamamfo no hɔn mãhyɛ no aba mu. Ɔserɛe kãa kyerɛwsɛm mu nsɛm pii, na ɔkyerɛkyerɛɛ mu a murunntum nnkã no wɔ ha."
                },
                {
                    "number": 42,
                    "text": "Bio, ɔsee me dɛ, sɛ me nsa kã mprɛtse a ɔakã ho asɛm no a—na ber no nnyaa nnsõe a ɔdze bɛma me—mma memmfa nnkyerɛ obiara; ɔno nye akokyɛm nye Urim na Thummim no; kã nkorɔfo a ɔbɛhyɛ me dɛ memfa nkyerɛ hɔn no nko ho; sɛ meyɛ a wɔbɛsɛɛ me. Ber a ɔnye me rotwetwe mprɛtse no ho nkɔmbɔ no, wobuee enyido-adzehu no wɔ m’adwen mu ma muhun bea pɔkyee a mprɛtse no hyɛ, dɛm ntsi ber a mokɔr bea no do no muhunii."
                },
                {
                    "number": 43,
                    "text": "Ɔkãa dɛm ndzɛmba yinom kyerɛɛ me ekyir no, muhun dɛ kan a ɔwɔ dan no mu no rotwe bɛn ne nyimpadua no. Ɔkɔr do yɛɛ dɛmara kɛpeem aber a dan no mu yɛɛ sum dɛ mbrɛ ɔtse dada no kã dza oetwa ehyia noho no nko. Nna awerɛfir mu ara muhun dɛ, ma ɔyɛ dɛ, kwan bi ebue wɔ sor, na ɔfaa mu kɔree a mennhu no bio. Iyi ekyir no, dan no mu yɛɛ sum dɛ mbrɛ ɔtse wɔ ber a kan a ofi sor no mmpuee hɔ no."
                },
                {
                    "number": 44,
                    "text": "Medaa hɔ komm dwendween anwanwadze kɛse a osii na nsɛm a ɔsomafo nwanwanyi no kãa kyerɛɛ me no ho; ber a mugu do rodwendwen no, awerɛfir mu ara muhun dɛ me dan no mu ahyɛ ase reyɛ kann bio. Annkyɛr koraa na muhun dɛ dɛm ɔsomafo a ofi sor no gyina me mpa ne nkyɛn bio."
                },
                {
                    "number": 45,
                    "text": "Ɔhyɛɛ ase bio kãa dɛm asɛm kor no ara a ɔkãa no ahyɛse no kyerɛɛ me, a ɔannsesã biribiara. Ɔno ekyir, ɔkãa atsɛmbu kɛse a ɔreba asaase yi do ɔnam ɔkɔm na akõkoekõ na ahokyer dze amamfoyɛ kɛse bɛba ho asɛm kyerɛɛ me; na dɛm atsɛmbu kɛse yi bɛba asaase yi do wɔ dɛm mbasantsen yi do. Ɔkãa iyinom kyerɛɛ me ekyir no, ɔfowee kɔr sor dɛ mbrɛ ɔyɛɛ no ahyɛse no."
                },
                {
                    "number": 46,
                    "text": "Dɛm aber yi nsɛm no tɔɔ m’adwen do ara ma nda efi m’enyiwa mu. Dza mehu na matse no maa medaa hɔ ahobow mu. Na dza ɔyɛɛ me ahobow kɛse mpo nye dɛ muhun dɛ ɔsomafo kor no ara wɔ me mpa nkyɛn na metsee dɛ orisi nsɛm a ɔkãa kyerɛɛ me no do bio. Ɔbɔɔ me kɔkɔ dɛ Satan bɛpɛ dɛ ɔsɔ me hwɛ (ɔnam dɛ m’egya n’ebusua yɛ abɔbɔfo ntsi) ama maagye mprɛtse no dze enya mo ho. Ɔbɔɔ me kɔkɔ dɛ mma minnya adwen fofor biara wɔ mprɛtse no ho kã dɛ medze bɛhyɛ Nyame enyimnyam, na mma memmfa botae biara nnsi m’enyi do kã n’ahenman ne nkyekyeree ho, annyɛ dɛm a me nsa rennkã."
                },
                {
                    "number": 47,
                    "text": "Ne mpɛn a otsĩa ebiasa ekyir no, ɔfowee kɔr sor bio dɛ mbrɛ ɔyɛɛ no ahyɛse no na ɔkaa monko a nna meda hɔ rodwendwen anwanwadze a mehu no seseiara no ho. Ɔsomafo no fowee fii me nkyɛn ne mpɛn a otsĩa ebiasa no annkyɛr koraa na akokɔ bɔnee na muhun dɛ adze akye, iyi kyerɛɛ dɛ hɛn kokoa mu mpɛnsampɛnsamu no gyee hɛn anafua no nyinara."
                },
                {
                    "number": 48,
                    "text": "Ɔyɛɛ kakra no, mosoɛree wɔ me mpa do, na, dɛ mbrɛ ɔtse no, mokɔr me daadaa dwumadzi do; mbom ber a mobɔɔ mbɔdzen dɛ mereyɛ edwuma dɛ mbrɛ meyɛ no dada no, muhun dɛ mayɛ mberɛw na dɛm ntsi menntum annyɛ hwee koraa. M’egya, a menye no reyɛ edwuma no hun dɛ biribi rehaw me, na ɔsee me dɛ monkɔ fie. Mefaa kwan dɛ morokɔ fie; mbom aber a mehyɛɛ ase dɛ morofow ban a wɔdze agye haban a yɛwɔ mu no ho no, m’ahom nyina pae na mohwee famu a munntum nkekã moho na m’enyi do siiw me mber kakra."
                },
                {
                    "number": 49,
                    "text": "Adze a odzi kan a mekaa nye ndze a ɔrekasa kyerɛ me na ɔdze me dzin refrɛ me. Memaa m’enyi do wɔ sor, na muhun ɔsomafo kor no ara dɛ ogyina m’etsifi na kan etwa noho ehyia dɛ mbrɛ muhun no ahyɛse no. Ɔsanee sii nsɛm a ɔkãa no anafua no nyinara do. Ɔhyɛɛ me dɛ monkɔ m’egya hɔ na menkɛkã enyido-adzehu na mbrasɛm no a menya no nkyerɛ no."
                },
                {
                    "number": 50,
                    "text": "Midzii do. Mesanee kɔr m’egya hɔ wɔ haban no mu kɛkãa dza ɔfa nyikyerɛ no ho nyinara kyerɛɛ no. Obuaa me dɛ ofi Nyame na ɔsee me dɛ monkɔ nkɛyɛ dza ɔsomafo no ahyɛ me dɛ menyɛ no. Mifii haban no mu na mokɔr bea no a ɔsomafo no akã akyerɛ me dɛ mprɛtse no hyɛ no. Ɔnam dɛ enyido-adzehu a menya no yɛ pefee ntsi, ber a mudur hɔ ara nna muhunii."
                },
                {
                    "number": 51,
                    "text": "Koko a ɔsõ ara yie bi si Manchester ekuroba a ɔwɔ Ontario mansin a ɔwɔ New York mu no nkyɛn. Ɔno nye koko a ɔwar kyɛn akoko a ɔwɔ bea no do nyina. Mprɛtse no wɔ ɔbo adaka mu hyɛ ɔbo kɛse bi ase wɔ dɛm koko yi n’anee afamu wɔ bea a odzi kɔ no sor no a ne finimfin yɛ kɛse na no sor yɛ korkorba. Odzi kɔ ne nkyɛnkyɛn no yɛ tseatseaba na dɛtse akata do ma dɛm ntsi odzi kɔ ne finimfin no nko na opue sor."
                },
                {
                    "number": 52,
                    "text": "Modwurudwuruuw dɛtse no wiei no, mohwehwɛɛ poma bi dze hyɛɛ boba no ase. Medze ahoɔdzen kakra ara maa bobaa no do kɔr sor. Mohwɛɛ adaka no mu na nokwar muhun mprɛtse, Urim na Thummim no na akatabo no dɛ mbrɛ ɔsomafo no akã no ara pɛr. Adaka a ɔwɔ mu no wɔatow abo dze dza ɔfam ayɛ. Wɔdze abo ebien abeabea adaka no ase. Dɛm abo ebien yi do na mprɛtse no na ndzɛmba nkaa no gu."
                },
                {
                    "number": 53,
                    "text": "Mobɔɔ mbɔdzen dɛ mibeyi mprɛtse no epue na ɔsomafo no amma me kwan. Ɔsee me bio dɛ mber nnsõe a medze pue, nna nnyɛ n’aber nye no gyedɛ mfe anan etwa mu ana; mbom ɔsee me dɛ afrenhyia pɛpɛɛpɛr mensan mbra koko no ho na obehyia me wɔ hɔ; na dɛ menyɛ dɛm afe biara nkɛpem dɛ aber bɔsõ ma me nsa akã mprɛtse no."
                },
                {
                    "number": 54,
                    "text": "Afe biara ewiei no mokɔr koko no ho dɛ mbrɛ ɔhyɛɛ me no; mihyiaa dɛm ɔsomafo kor no ara wɔ hɔ na aber biara minyaa nkyerɛkyerɛ na nyimdzee fii no hɔ wɔ kokoa mu mpɛnsampɛnsamu kor biara mu no, ɔkãa dza Ewuradze rebɛyɛ, na mbrɛ obesi ahyehyɛ n’ahendzi wɔ nda a odzi ekyir no mu."
                },
                {
                    "number": 55,
                    "text": "Osiandɛ biribiara nnyi m’egya ne nsamu ntsi, okehiaa dɛ yedzi paa, yɛdze hɛn nsa yɛ edwuma ma nkorɔfo nda nda, na sɛ ɔyɛ so a edwuma biara a hɛn nsa bɛkã no yɛyɛ. Ɔtɔ mber bi a yɛbɛn fie, obodu aber bi so no nna yɛkɔ ekyirekyir, na osian edwuma a yɛyɛ no daabaa no ntsi yetumii nyaa biribi dze hwɛɛ hɛnho."
                },
                {
                    "number": 56,
                    "text": "Afe 1823 mu no m’egya n’ebusua hun amandze ara yie osian mo nuabanyin panyin, Alvin no wu ntsi. Afe 1825, Ɔbɛsɛ bosoom mu na panyin nyimdzefo bi a wɔfrɛ no Josiah Stoal, a ɔtsenaa Chenango mansin, a ɔwɔ New York ɔman mu, faa me edwuma mu. Nna ɔatse ɔfa Spainfo a wobue dwetɛ mona wɔ Harmony, a ɔwɔ Susquehanna mansin a ɔwɔ Pennsylvania ɔman mu; na ansaana ɔrebɛfa me edwuma mu no nna otutu famu, ama, kyerɛkyerɛ, sɛ obohu dwetɛ mona no a. Ekyir no a ɔmaa menye no kɛtsenae no, ɔfaa me nye n’edwumafo nkaa no, dɛ yentu dwetɛ mona no, hɔ na mokɔr do yɛɛ edwuma dze rokɔ bosoom a, yennhu hwee wɔ hɛn dwumadzi no mu, na ewiei no menye ɔpanyin nyimdzeefo no kasae araa ma yegyaa dɛ yeretutu hwehwɛ dwetɛ mona no. Iyi ntsi na nkorɔfo kãa dɛ mutu mona hwehwɛ sika no."
                },
                {
                    "number": 57,
                    "text": "Ber a ɔfaa me edwuma mu no, ɔyɛɛ nhyehyɛɛ bi a ɔmaa mutumii nye Owura Isaac Hale a ofi dɛm bea no do kɛtsenae a midzidzi ne nsamu; Hɔ na midzii kan hun me yer (ne babaa) Emma Hale. Sanda ne da a otsĩa duawɔtwe wɔ afe 1827 mu, ber a nna meda ho yɛ Owura Stoal n’edwuma no na yɛwaree."
                },
                {
                    "number": 58,
                    "text": "Osiandɛ mokɔr do kãa dɛ mehu enyido-adzehu ntsi, atseetsee no kɔr do kãa mo do, na me yer n’egya n’ebusua no ammpɛ koraa dɛ yɛwar. Dɛm ntsi okehiaa dɛ menye no fi hɔ kɔ beebi fofor; ntsi yɛkɔr Squire Tarbill fie kɔwaree, wɔ South Bainbridge, a ɔwɔ Chenango mansin mu, wɔ New York. Mowaree no ankyɛr koraa na migyaa Owura Stoal n’edwuma no yɛ, na yɛkɔr m’egya hɔ nye no kɛyɛɛ ekuadwuma dɛm hyɛber no mu."
                },
                {
                    "number": 59,
                    "text": "Afei ber a ɔwɔ dɛ me nsa kã mprɛtse, Urim na Thummim na akatabo no sõe. Fankwa ne da a otsĩa eduonu-ebien, wɔ afe apem aha awɔtwe eduonu esuon mu no mokɔɔr bea no a ndzɛmba no hyɛ no, dɛ mbrɛ afe biara meyɛ no, na dɛm ɔsomafo kor no ara a ofi sor no dze maa me, nye bɔhyɛ yi: dɛ noho asodzi da mo do; na sɛ mannhwɛ no yie ma ɔyew anaa mubu enyi gu do a, Ewuradze botwa me akyen; mbom sɛ mobɔ mbɔdzen biara a mobotum dze sie kɛpem aber a ɔno, ɔsomafo no bɛba abɛgye a, ɔno Ewuradze bɔkora do."
                },
                {
                    "number": 60,
                    "text": "Annkyɛr biara na muhun siantsir a ɔnam do ma ɔsomafo no hyɛɛ me dzendzenndzen dɛ monhwɛ mprɛtse no do yie no, na siantsir a ɔmaa ɔsee dɛ sɛ muwie dza wɔdze ahyɛ me nsa dɛ menyɛ no a ɔbɛba abɛgye akɔ no. Nkorɔfo tsee dɛ mprɛtse no wɔ mo hɔ no ara, wɔbɔɔ mbɔdzen biara a wobotum dɛ wɔbɛgye efi me nkyɛn. Enyitsew kwan biara a nyimpa fa do a nsa kã a ɔbɛyɛ yie biara no wɔfaa do. Afei atseetsee no yɛɛ yaayaw kyɛɛn ma nkyɛ ɔtse no, na dɔmtutuw yɛɛ krado dabiara dɛ wɔbɛgye efi mo hɔ. Mbom ɔnam Nyame ne nyansaa do, ɔkaa me nsamu dwodwoodwo, kodur dɛ muwiee dza wɔdze hyɛɛ me nsa dɛ menyɛ wɔ ho no. Dɛ mbrɛ nhyehyɛɛ no tse no, ɔsomafo no bae ma medze sanee maa no, na ɔwɔ ne nkyɛn bodu ndɛ a ɔyɛ Esusow Aketseaba ne da a otsĩa ebien wɔ afe 1838 mu yi."
                },
                {
                    "number": 61,
                    "text": "Nhuanyan no kɔr do ara dze kesi dɛ atsesɛm dze ne tɛkyerɛma apem no kɔr do aber nyina kãa atorsɛm too m’egya n’ebusua do, nye mankasa so mo do. Sɛ mese merekã no mu nkyɛmu apem a nkyɛ ɔbɛyɛ nwoma pii mu amaama. Atseetsee no kɔr do araa ma nna munntum nngyina ano ntsi okehiaa dɛ mifi Manchester, na menye me yer kɔ Susquehanna mansin a ɔwɔ Pennsylvania ɔman mu. Ber a yerisiesie hɛnho akɔ no—nna ohia akã hɛn papaapa, na atseetsee no so ayɛ dur ara yie ama hɛn ma nna ɔnnyɛ hɛn dɛ hɛn asetsena mu bɛyɛ yie da—hɛn amandzehu mu no yenyaa nyɛnko bi a wɔfrɛ no Martin Harris, ɔno na ɔbaa hɛn nkyɛn na ɔmaa hɛn dolla eduonum dze boaa hɛn wɔ akwantu no mu. Owura Harris tse Palmyra kurow mu, wɔ Wayne mansin a, ɔwɔ New York ɔman mu, na ɔyɛ okuafo a odzi mu ara yie."
                },
                {
                    "number": 62,
                    "text": "Ɔnam mboa yi ne mber pa ntsi ɔmaa mutumii dur bea a mabɔ me tsirmu pɔw dɛ merekɛtsena wɔ Pennsylvania no; mudur hɔ ara pɛr na mehyɛɛ ase dɛ morohwɛ akyerɛw akyerɛwmba a ɔwɔ mprɛtse no do no egu nkrataa do. Mekyerɛɛw no mu dodowara, na ɔnam Urim na Thummim no ntsi mekyerɛɛ no mu bi ase, meyɛɛ iyi fi ber a mudur me yer n’egya fie, wɔ Mumu bosoom no mu dze kesi Kwakwar bosoom a odzi do no mu."
                },
                {
                    "number": 63,
                    "text": "Kwakwar bosoom yi mu no, na Owura Martin Harris a mabɔ ne dzin dada no baa beebi a yɛwɔ no, ɔgyee akyerɛwmba no a makyerɛw efi mprɛtse no do no, na ɔdze sii mu dɛ ɔrokɔ New York kuropɔn no mu. Na dza osii ɔno no do na akyerɛwmba no a makyerɛw no ho no, mekã nsɛm a nankasa kãe a ɔfa dza osii, kyerɛɛ me wɔ ber a ɔsaan n’ekyir bae no, ɔno na odzi do yi:"
                },
                {
                    "number": 64,
                    "text": "“Mokɔr New York kuropɔn mu, na medze akyerɛwmba a wɔakyerɛ ase no maa Ɔbemfo Charles Anthon, a ɔayɛ atsenkã wɔ kasa ahorow suahun mu ara yie. Ɔbemfo Anthon kãa dɛ dza wɔakyerɛ ase no dzi mu, odzi mu koraa kyɛn Egyptfo hɔn kasa a wɔakyerɛ ase ma oehu pɛn. Nkyii medze dza wɔnnkyerɛɛ ase no so kyerɛɛ no, na ɔsee dɛ ɔyɛ Egyptfo, Chaldeafo, Assyriafo, na Arabfo hɔn kasaa; na ɔsee dɛ akyerɛwmba nyina yɛ nokwar. Ɔmaa me dasegye-krataa a, ɔdze kyerɛ nkorɔfo a wɔwɔ Palmyra dɛ akyerɛwmba no yɛ nokwar, na dza wɔakyerɛ ase no so dzi mu. Megyee dasegye-krataa no na medze hyɛɛ mo kotoku mu, na ber a miribefi fie hɔ ara no, nna Owura Anthon frɛɛ me ekyir, na obisaa me dɛ aberantsɛ no yɛɛ dɛn hun dɛ sika mprɛtse no hyɛ bea a ohunii wɔ no. Miyii no ano dɛ Nyame no bɔfoe na ɔdaa no edzi kyerɛɛ no."
                },
                {
                    "number": 65,
                    "text": "“Afei ɔkãa kyerɛɛ me dɛ, ‘Ma monhwɛ dasegye-krataa no’. Dɛm ntsi miyii fii mo kotoku mu na medze maa no, ber a ɔgyee no ɔtsetseew mu esinesin, na ɔsee dɛ abɔfo hɔn som biara nnyi hɔ dɛm aber yi mu, na sɛ medze mprɛtse no brɛ no a ɔbɛkyerɛ ase. Memaa ɔtsee ase dɛ mprɛtse no mu bi wɔ hɔ a wɔasɔw ano, na wɔabra me dɛ mma memmfa mmba. Oyii ano dɛ, ‘Murunntum nnkenkan nwoma a wɔasɔw ano’. Mifii ne nkyɛn na mokɔr Okunyin Mitchell nkyɛn ma no so hwɛe na ɔgyee dza Ɔbemfo Anthon akã a ɔfa akyerɛw no na ne nkyerɛase ho no too mu.”"
                },
                {
                    "number": 66,
                    "text": "Ebɔbira ne da a otsĩa enum, wɔ afe 1829 mu na Oliver Cowdery baa me fie, kɛpem dɛm aber no mu nna munnhun no da. Ɔkãa kyerɛɛ me dɛ nna ɔyɛ kyerɛkyerɛnyi wɔ skuul bi a ɔbɛn beebi a m’egya tse no, na ɔnam dɛ m’egya wɔ mbofra wɔ skuul no mu ntsi, ɔkɔree kɛtsenaa m’egya ne fie kakra, ber a ɔwɔ hɔ no ebusua no kãa mbrɛ me nsa sii kãa mprɛtse no ho asɛm kyerɛɛ no, dɛm ntsi ɔaba dɛ ɔnye me robɔtwetwe ho nkɔmbɔ."
                },
                {
                    "number": 67,
                    "text": "Owura Cowdery bae no ne nda ebien ekyir no a (ɔyɛ Ebɔbira ne da a otsĩa esuon no) mehyɛɛ ase dɛ merekyerɛ Mormon Nwoma no ase, na ɔhyɛɛ ase dɛ ɔrekyerɛw ma me."
                },
                {
                    "number": 68,
                    "text": "Yɛkɔr do yɛɛ nkyerɛase edwuma no, kɛpeem (Esusow Aketseaba bosoom mu wɔ afe 1829), da kor bi yɛkɔr kwaa bi mu dɛ yɛrokɔbɔ mpaa na yebisa Ewuradze dza ɔfa enuma a wɔdze kɔ bɔnfakyɛ mu ho asɛm a yehu wɔ mprɛtse no do wɔ dza yɛakyerɛ ase no mu. Aber a yegu do robɔ mpaa na yɛrefrɛ Ewuradze no, ɔsomafo bi nam kan mununkum mu fii sor sianee, na ɔdze ne nsa guu hɛn do na ɔhyɛɛ hɛn asɔfo see dɛ:"
                },
                {
                    "number": 69,
                    "text": "Me mfɛfo asomfo, wɔ Messiah ne dzin mu medze Aaron Asɔfodzi no ma hom, dza okitsa abɔfo hɔn som, nye nnuhu asɛmpa no nnuho, na nsumuhyɛ enuma a wɔdze kɔ bɔnfakyɛ mu no ne nsaafee; na wonnkeyi iyi efi asaase do bio da, kesi dɛ Levi ne mbabanyin bɔbɔ afɔr bio ama Ewuradze wɔ tseneneeyɛ mu."
                },
                {
                    "number": 70,
                    "text": "Ɔsee dɛ Aaron Asɔfodzi yi nnyi tum a wɔdze nsa gu nyimpa do ma onya Sunsum Krɔnkrɔn n’akyɛdze no, mbom ekyir yi na wɔdze tum yi bɛma hɛn; na ɔhyɛɛ hɛn dɛ yenkonuma hɛnho, ɔkyerɛɛ hɛn dza yɛnyɛ dɛ munnuma Oliver Cowdery, na n’ekyir no no so nnuma me."
                },
                {
                    "number": 71,
                    "text": "Dɛm ntsi yɛkɔree na yekonumaa hɛnho. Midzii kan numaa no, na n’ekyir no ɔno so numaa me—ekyir no medze me nsa guu ne tsir do na medze Aaron Asɔfodzi no hyɛɛ no sɔfo, na n’ekyir no no so dze ne nsa guu mo do na ɔdze Asɔfodzi kor no ara so hyɛɛ me sɔfo—na dɛm na ɔhyɛɛ hɛn dɛ yɛnyɛ.*"
                },
                {
                    "number": 72,
                    "text": "Ɔsomafo no a ɔbaa hɛn nkyɛn aber yi na ɔdze dɛm Asɔfodzi yi maa hɛn no, kãa kyerɛɛ hɛn dɛ ne dzin dze John, na ɔnoara so nye John Onumanyi no a ne dzin wɔ Ahyɛmu Fofor no mu no, na dɛ Peter, James na John na wɔkyerɛɛ no dɛ ɔmbɛyɛ dza ɔyɛe no, hɔn na wokitsa Melchizedek Asɔfodzi ho nsaafee no, dɛm Asɔfodzi no, ɔkãa dɛ, n’aber du a, wɔdze bɛma hɛn, na dɛ wɔmfrɛ me Asɔr no ne Elder a odzi kan, no ɔno (Oliver Cowdery) so wɔmfrɛ no Asɔr no ne Elder a otsĩa ebien. Esusow Aketseaba ne da a otsĩa duenum wɔ afe 1829 mu, nna dɛm ɔsomafo yi hyɛɛ hɛn asɔfo wɔ ne nsa ase, na wonumaa hɛn."
                },
                {
                    "number": 73,
                    "text": "Ber a yenumaa wiei ma yerifi nsu no mu epue ara, na yenyaa enyimnyam nhyira kɛse suahun fii Ɔsor Egya no hɔ. Munumaa Oliver Cowdery wiei ara pɛr na Sunsum Krɔnkrɔn no tɔɔ no do, na ɔsoɛree na ogyinae na ɔhyɛɛ nkɔm wɔ ndzɛmba pii ho a ɔnnkɛkyɛr na ɔaba. Na bio, ɔno so numaa me wiei ara pɛr, na mo so minyaa nkɔnhyɛ sunsum, ber a mosoɛree gyinae no, mehyɛɛ nkɔm a ɔfa Asɔr yi ne nkyekyeree na no mpontu ho, nye ndzɛmba pii a ɔfa Asɔr no ho, nye dɛm ebusuasantsen yi hɔn nkorɔfo ho. Sunsum Krɔnkrɔn no hyɛɛ hɛn mã, na yedzii dɛw wɔ hɛn nkwagye Nyame no mu."
                },
                {
                    "number": 74,
                    "text": "Afei hɛn adwen mu tsewee, na Sunsum Krɔnkrɔn no buee kyerɛwsɛm no n’enyi kyerɛɛ hɛn ma yɛtsee ase yie, na ɔdaa no mu esumasɛm ne nkyerɛase ankasa na ne siantsir wɔ kwan a nkyɛ yennkenya da anaa yɛnndwen ho, no edzi kyerɛɛ hɛn. Ɔwɔ mu dɛ hɛn nsa akã Asɔfodzi no na yeenuma hɛnho dze, naaso osian atseetsee a nkorɔfo a wɔwɔ apaamu hɔ dze tseetsee hɛn ntsi, okehiaa dɛ yɛyɛ biribiara nsumamu wɔ dɛm aber no mu."
                },
                {
                    "number": 75,
                    "text": "Ofi ber to ber no so, nkorɔfo a wɔfrɛ hɔnho nyamesomfo no nunuu dɔm no adwen ma wotsiaa hɛn dɛ wobotu ahyɛ hɛn do. Na wɔyɛɛ hɔn adwen dɛ wobotu ahyɛ hɛn do no na me yer n’egya n’ebusua hɔn atsenkã ho na ɔbɔɔ hɛnho ban fii hɔn ho (ɔnam Nyame n’adom do) nna wotsiaa dɔm no, na wɔnye me bɛyɛɛ nyɛnko ntsi wɔpɛɛ dɛ wɔma me kwan ma mokɔ do yɛ nkyerɛase edwuma a wɔnntseetsee me, na dɛm ntsi wɔbɔɔ anohoba dɛ wɔdze hɔn tum nyinara bɔbɔ hɛnho ban wɔ biribiara a ɔmmfa mbra kwan do, dɛ mbrɛ hɔn ahom botum."
                }
            ]
        },
        "/study/scriptures/pgp/a-of-f/1": {
            "uri": "/study/scriptures/pgp/a-of-f/1",
            "title": "Gyedzi ho Nsɛmpɔw 1",
            "data_type": "chapter",
            "chapter_name": "Tsir 1",
            "book_title": "Gyedzi ho Nsɛmpɔw No A Ɔwɔ Jesus Christ N’Asɔr a ɔwɔ hɔ ma Nda a Odzi Ekyir Ahotseweefo no mu",
            "verses": [
                {
                    "number": 1,
                    "text": "Yɛgye Nyankopɔn, Onnyiewiei Egya no, na Ne Ba, Jesus Christ, na Sunsum Krɔnkrɔn no dzi."
                },
                {
                    "number": 2,
                    "text": "Yɛgye dzi dɛ wɔbɛtsẽa nyimpa wɔ hɔnankasa hɔn bɔn ho, na nnyɛ wɔ Adam ne mbrato ho."
                },
                {
                    "number": 3,
                    "text": "Yɛgye dzi dɛ ɔnam Christ no Werdambɔ do adasamba nyinara botum enya nkwa, ber a wɔyɛ setsie ma mbra no na Asɛmpa n’ayɛdze no."
                },
                {
                    "number": 4,
                    "text": "Yɛgye dzi dɛ fapem na Asɛmpa n’ayɛdze a odzi kan no nye: odzi kan, Gyedzi wɔ Ewuradze Jesus Christ mu; otsĩa ebien, Nnuho; otsĩa ebiasa, Nsumuhyɛ enuma a ɔwɔ hɔ ma bɔnfakyɛ; otsĩa anan, Wɔdze nsa rugu wo do ama Sunsum Krɔnkrɔn n’akyɛdze no."
                },
                {
                    "number": 5,
                    "text": "Yɛgye dzi dɛ otwar dɛ Nyame frɛ nyimpa wɔ nkɔnhyɛ do, na wɔ nsa a hɔn a wɔwɔ tumdzi dze gu no do, ma ɔdze akã Asɛmpa no na ɔayɛ ayɛdze a ɔkã ho no."
                },
                {
                    "number": 6,
                    "text": "Yɛgye nhyehyɛɛ kor no ara a ɔwɔ Tsetseberdo Asɔr no mu a, wɔyɛ asomafo, nkɔnhyɛfo, asɔfo, akyerɛkyerɛfo, nsɛmpakãfo na dza ɔkekãho no dzi."
                },
                {
                    "number": 7,
                    "text": "Yɛgye kasa horow akyɛdze, nkɔnhyɛ, nyikyerɛ, enyido-adzehu, ayarsa, kasa horow ne nkyerɛase, na ma ɔkekãho no dzi."
                },
                {
                    "number": 8,
                    "text": "Yɛgye Bible no dzi dɛ ɔyɛ Nyame n’asɛm wɔ aber a wɔakyerɛ ase yie; yɛgye Mormon Nwoma no so dzi dɛ ɔyɛ Nyame n’asɛm."
                },
                {
                    "number": 9,
                    "text": "Yɛgye dza Nyame eyi akyerɛ nyina, na dza seseiara Oyi kyerɛ nyina dzi, na yɛgye dzi dɛ Ɔbɔkɔ do eyi ndzɛmba akɛse a no ho hia tsitsir pii a ɔfa Nyame N’ahenman ho no akyerɛ."
                },
                {
                    "number": 10,
                    "text": "Yɛgye dza wɔakã a ɔkyerɛ dɛ wɔbɛkã Israelmba aboa ano, na Ebusuakuw Du no nsanananmu no dzi; Zion (Jerusalem Fofor no) wɔbɛkyekyer no wɔ America asaase tɔw no do; Christ Noara bedzi hen wɔ asaase do; na, wɔbɛyɛ asaase yi fofor na oenya ne paradise enyimnyam no."
                },
                {
                    "number": 11,
                    "text": "Yɛgye ndzinoa no to mu dɛ ɔwɔ dɛ yɛsom Otumfo Nyame wɔ kwan a hɛn tsibowa kã kyerɛ hɛn, na yɛma nyimpa nyinara ndzinoa kor noara bi dɛ wɔnsom dɛ mbrɛ wɔpɛ, bea a wɔpɛ, anaa dza wɔpɛ."
                },
                {
                    "number": 12,
                    "text": "Yɛgye dzi dɛ ɔwɔ dɛ yɛbrɛ hɛnho adze ma ahemfo, presidentfo, ahwɛdofo na atsɛmbuafo, yɛyɛ setsie ma hɔn, yedzi hɔn nyi na yedzi mbra no do."
                },
                {
                    "number": 13,
                    "text": "Yɛgye dzi dɛ ɔwɔ dɛ yɛyɛ anokwafo, yedzi nokwar, yɛyɛ ahosie, yɛyɛ etuhoakyɛ, yɛbɔ ɔbra pa na yɛyɛ papa ma nyimpa nyinara; nokwar, dza yebotum akã nye dɛ yedzi Paul n’afotu no do—Yegye ndzɛmba nyina dzi, yɛwɔ adze nyina mu enyidado, yɛasɔw ndzɛmba pii na yɛwɔ enyidado dɛ yebotum asɔw ndzɛmba nyina. Sɛ ɔbra pa, dza ɔyɛ fɛw anaa ɔwɔ dzin pa anaa ɔsɛ nkamfo a, ndzɛmba yinom na yɛhwehwɛ ekyir kwan."
                }
            ]
        }
    }
}