{
    "title": "Ri Molaj Tanaj richin ri Vuj richin ri Mormon",
    "uri": "/study/scriptures/bofm",
    "structure": [
        {
            "type": "section",
            "title": "Jun ti Nicʼonic richin ri Vuj y ri Quijiquibanic",
            "entries": [
                {
                    "type": "content",
                    "title": "ri nabey ruxak ri vuj",
                    "uri": "/study/scriptures/bofm/title-page"
                },
                {
                    "type": "content",
                    "title": "ri nabey ruxak ri vuj richin ri Vuj richin ri Mormon",
                    "uri": "/study/scriptures/bofm/bofm-title"
                },
                {
                    "type": "content",
                    "title": "Ri Quijiquibanic ri Oxiʼ Jiquibanelaʼ",
                    "uri": "/study/scriptures/bofm/three"
                },
                {
                    "type": "content",
                    "title": "Cʼo Chukaʼ ri Quijiquibanic ri Vakxakiʼ Jiquibanelaʼ",
                    "uri": "/study/scriptures/bofm/eight"
                },
                {
                    "type": "content",
                    "title": "Acuchi Elenek vi pe ri Vuj richin ri Mormon",
                    "uri": "/study/scriptures/bofm/js"
                },
                {
                    "type": "content",
                    "title": "Jun ti Nicʼonic richin ri Vuj richin ri Mormon",
                    "uri": "/study/scriptures/bofm/explanation"
                }
            ]
        },
        {
            "type": "section",
            "title": "1 Nefi",
            "entries": [
                {
                    "type": "content",
                    "title": "1&nbsp;Nefi 1",
                    "uri": "/study/scriptures/bofm/1-ne/1"
                },
                {
                    "type": "content",
                    "title": "1&nbsp;Nefi 2",
                    "uri": "/study/scriptures/bofm/1-ne/2"
                },
                {
                    "type": "content",
                    "title": "1&nbsp;Nefi 3",
                    "uri": "/study/scriptures/bofm/1-ne/3"
                },
                {
                    "type": "content",
                    "title": "1&nbsp;Nefi 4",
                    "uri": "/study/scriptures/bofm/1-ne/4"
                },
                {
                    "type": "content",
                    "title": "1&nbsp;Nefi 5",
                    "uri": "/study/scriptures/bofm/1-ne/5"
                },
                {
                    "type": "content",
                    "title": "1&nbsp;Nefi 6",
                    "uri": "/study/scriptures/bofm/1-ne/6"
                },
                {
                    "type": "content",
                    "title": "1&nbsp;Nefi 7",
                    "uri": "/study/scriptures/bofm/1-ne/7"
                },
                {
                    "type": "content",
                    "title": "1&nbsp;Nefi 16",
                    "uri": "/study/scriptures/bofm/1-ne/16"
                },
                {
                    "type": "content",
                    "title": "1&nbsp;Nefi 17",
                    "uri": "/study/scriptures/bofm/1-ne/17"
                },
                {
                    "type": "content",
                    "title": "1&nbsp;Nefi 18",
                    "uri": "/study/scriptures/bofm/1-ne/18"
                }
            ]
        },
        {
            "type": "section",
            "title": "2 Nefi",
            "entries": [
                {
                    "type": "content",
                    "title": "2&nbsp;Nefi 1",
                    "uri": "/study/scriptures/bofm/2-ne/1"
                },
                {
                    "type": "content",
                    "title": "2&nbsp;Nefi 2",
                    "uri": "/study/scriptures/bofm/2-ne/2"
                },
                {
                    "type": "content",
                    "title": "2&nbsp;Nefi 3",
                    "uri": "/study/scriptures/bofm/2-ne/3"
                },
                {
                    "type": "content",
                    "title": "2&nbsp;Nefi 4",
                    "uri": "/study/scriptures/bofm/2-ne/4"
                },
                {
                    "type": "content",
                    "title": "2&nbsp;Nefi 5",
                    "uri": "/study/scriptures/bofm/2-ne/5"
                },
                {
                    "type": "content",
                    "title": "2&nbsp;Nefi 9",
                    "uri": "/study/scriptures/bofm/2-ne/9"
                },
                {
                    "type": "content",
                    "title": "2&nbsp;Nefi 29",
                    "uri": "/study/scriptures/bofm/2-ne/29"
                },
                {
                    "type": "content",
                    "title": "2&nbsp;Nefi 31",
                    "uri": "/study/scriptures/bofm/2-ne/31"
                },
                {
                    "type": "content",
                    "title": "2&nbsp;Nefi 32",
                    "uri": "/study/scriptures/bofm/2-ne/32"
                },
                {
                    "type": "content",
                    "title": "2&nbsp;Nefi 33",
                    "uri": "/study/scriptures/bofm/2-ne/33"
                }
            ]
        },
        {
            "type": "content",
            "title": "Enos",
            "uri": "/study/scriptures/bofm/enos/1"
        },
        {
            "type": "section",
            "title": "Mosia",
            "entries": [
                {
                    "type": "content",
                    "title": "Mosia 2",
                    "uri": "/study/scriptures/bofm/mosiah/2"
                },
                {
                    "type": "content",
                    "title": "Mosia 3",
                    "uri": "/study/scriptures/bofm/mosiah/3"
                },
                {
                    "type": "content",
                    "title": "Mosia 4",
                    "uri": "/study/scriptures/bofm/mosiah/4"
                },
                {
                    "type": "content",
                    "title": "Mosia 5",
                    "uri": "/study/scriptures/bofm/mosiah/5"
                },
                {
                    "type": "content",
                    "title": "Mosia 17",
                    "uri": "/study/scriptures/bofm/mosiah/17"
                },
                {
                    "type": "content",
                    "title": "Mosia 18",
                    "uri": "/study/scriptures/bofm/mosiah/18"
                }
            ]
        },
        {
            "type": "section",
            "title": "Alma",
            "entries": [
                {
                    "type": "content",
                    "title": "Alma 5",
                    "uri": "/study/scriptures/bofm/alma/5"
                },
                {
                    "type": "content",
                    "title": "Alma 11",
                    "uri": "/study/scriptures/bofm/alma/11"
                },
                {
                    "type": "content",
                    "title": "Alma 12",
                    "uri": "/study/scriptures/bofm/alma/12"
                },
                {
                    "type": "content",
                    "title": "Alma 32",
                    "uri": "/study/scriptures/bofm/alma/32"
                },
                {
                    "type": "content",
                    "title": "Alma 34",
                    "uri": "/study/scriptures/bofm/alma/34"
                },
                {
                    "type": "content",
                    "title": "Alma 39",
                    "uri": "/study/scriptures/bofm/alma/39"
                },
                {
                    "type": "content",
                    "title": "Alma 40",
                    "uri": "/study/scriptures/bofm/alma/40"
                },
                {
                    "type": "content",
                    "title": "Alma 41",
                    "uri": "/study/scriptures/bofm/alma/41"
                },
                {
                    "type": "content",
                    "title": "Alma 42",
                    "uri": "/study/scriptures/bofm/alma/42"
                }
            ]
        },
        {
            "type": "section",
            "title": "Elaman",
            "entries": [
                {
                    "type": "content",
                    "title": "Elaman 13",
                    "uri": "/study/scriptures/bofm/hel/13"
                },
                {
                    "type": "content",
                    "title": "Elaman 14",
                    "uri": "/study/scriptures/bofm/hel/14"
                },
                {
                    "type": "content",
                    "title": "Elaman 15",
                    "uri": "/study/scriptures/bofm/hel/15"
                },
                {
                    "type": "content",
                    "title": "Elaman 16",
                    "uri": "/study/scriptures/bofm/hel/16"
                }
            ]
        },
        {
            "type": "section",
            "title": "3 Nefi",
            "entries": [
                {
                    "type": "content",
                    "title": "3&nbsp;Nefi 1",
                    "uri": "/study/scriptures/bofm/3-ne/1"
                },
                {
                    "type": "content",
                    "title": "3&nbsp;Nefi 8",
                    "uri": "/study/scriptures/bofm/3-ne/8"
                },
                {
                    "type": "content",
                    "title": "3&nbsp;Nefi 11",
                    "uri": "/study/scriptures/bofm/3-ne/11"
                },
                {
                    "type": "content",
                    "title": "3&nbsp;Nefi 12",
                    "uri": "/study/scriptures/bofm/3-ne/12"
                },
                {
                    "type": "content",
                    "title": "3&nbsp;Nefi 13",
                    "uri": "/study/scriptures/bofm/3-ne/13"
                },
                {
                    "type": "content",
                    "title": "3&nbsp;Nefi 14",
                    "uri": "/study/scriptures/bofm/3-ne/14"
                },
                {
                    "type": "content",
                    "title": "3&nbsp;Nefi 15",
                    "uri": "/study/scriptures/bofm/3-ne/15"
                },
                {
                    "type": "content",
                    "title": "3&nbsp;Nefi 16",
                    "uri": "/study/scriptures/bofm/3-ne/16"
                },
                {
                    "type": "content",
                    "title": "3&nbsp;Nefi 17",
                    "uri": "/study/scriptures/bofm/3-ne/17"
                },
                {
                    "type": "content",
                    "title": "3&nbsp;Nefi 18",
                    "uri": "/study/scriptures/bofm/3-ne/18"
                },
                {
                    "type": "content",
                    "title": "3&nbsp;Nefi 19",
                    "uri": "/study/scriptures/bofm/3-ne/19"
                },
                {
                    "type": "content",
                    "title": "3&nbsp;Nefi 20",
                    "uri": "/study/scriptures/bofm/3-ne/20"
                },
                {
                    "type": "content",
                    "title": "3&nbsp;Nefi 21",
                    "uri": "/study/scriptures/bofm/3-ne/21"
                },
                {
                    "type": "content",
                    "title": "3&nbsp;Nefi 22",
                    "uri": "/study/scriptures/bofm/3-ne/22"
                },
                {
                    "type": "content",
                    "title": "3&nbsp;Nefi 23",
                    "uri": "/study/scriptures/bofm/3-ne/23"
                },
                {
                    "type": "content",
                    "title": "3&nbsp;Nefi 24",
                    "uri": "/study/scriptures/bofm/3-ne/24"
                },
                {
                    "type": "content",
                    "title": "3&nbsp;Nefi 25",
                    "uri": "/study/scriptures/bofm/3-ne/25"
                },
                {
                    "type": "content",
                    "title": "3&nbsp;Nefi 26",
                    "uri": "/study/scriptures/bofm/3-ne/26"
                },
                {
                    "type": "content",
                    "title": "3&nbsp;Nefi 27",
                    "uri": "/study/scriptures/bofm/3-ne/27"
                },
                {
                    "type": "content",
                    "title": "3&nbsp;Nefi 28",
                    "uri": "/study/scriptures/bofm/3-ne/28"
                },
                {
                    "type": "content",
                    "title": "3&nbsp;Nefi 29",
                    "uri": "/study/scriptures/bofm/3-ne/29"
                },
                {
                    "type": "content",
                    "title": "3&nbsp;Nefi 30",
                    "uri": "/study/scriptures/bofm/3-ne/30"
                }
            ]
        },
        {
            "type": "content",
            "title": "4&nbsp;Nefi",
            "uri": "/study/scriptures/bofm/4-ne/1"
        },
        {
            "type": "section",
            "title": "Mormon",
            "entries": [
                {
                    "type": "content",
                    "title": "Mormon 1",
                    "uri": "/study/scriptures/bofm/morm/1"
                },
                {
                    "type": "content",
                    "title": "Mormon 4",
                    "uri": "/study/scriptures/bofm/morm/4"
                },
                {
                    "type": "content",
                    "title": "Mormon 6",
                    "uri": "/study/scriptures/bofm/morm/6"
                },
                {
                    "type": "content",
                    "title": "Mormon 7",
                    "uri": "/study/scriptures/bofm/morm/7"
                },
                {
                    "type": "content",
                    "title": "Mormon 8",
                    "uri": "/study/scriptures/bofm/morm/8"
                },
                {
                    "type": "content",
                    "title": "Mormon 9",
                    "uri": "/study/scriptures/bofm/morm/9"
                }
            ]
        },
        {
            "type": "section",
            "title": "Moroni",
            "entries": [
                {
                    "type": "content",
                    "title": "Moroni 1",
                    "uri": "/study/scriptures/bofm/moro/1"
                },
                {
                    "type": "content",
                    "title": "Moroni 2",
                    "uri": "/study/scriptures/bofm/moro/2"
                },
                {
                    "type": "content",
                    "title": "Moroni 3",
                    "uri": "/study/scriptures/bofm/moro/3"
                },
                {
                    "type": "content",
                    "title": "Moroni 4",
                    "uri": "/study/scriptures/bofm/moro/4"
                },
                {
                    "type": "content",
                    "title": "Moroni 5",
                    "uri": "/study/scriptures/bofm/moro/5"
                },
                {
                    "type": "content",
                    "title": "Moroni 6",
                    "uri": "/study/scriptures/bofm/moro/6"
                },
                {
                    "type": "content",
                    "title": "Moroni 7",
                    "uri": "/study/scriptures/bofm/moro/7"
                },
                {
                    "type": "content",
                    "title": "Moroni 8",
                    "uri": "/study/scriptures/bofm/moro/8"
                },
                {
                    "type": "content",
                    "title": "Moroni 9",
                    "uri": "/study/scriptures/bofm/moro/9"
                },
                {
                    "type": "content",
                    "title": "Moroni 10",
                    "uri": "/study/scriptures/bofm/moro/10"
                }
            ]
        }
    ],
    "contents": {
        "/study/scriptures/bofm/title-page": {
            "uri": "/study/scriptures/bofm/title-page",
            "title": "ri nabey ruxak ri vuj",
            "data_type": "chapter",
            "book_title": "Ri Molaj Tanaj richin Ri Vuj richin ri Mormon",
            "subtitle": [
                "Jareʼ Jun Chic Retal Tzij richin ri Jesucristo"
            ],
            "text": [
                "Chupan re jun vuj reʼ, e tzʼiban jujun chique ri tanaj ri e cʼo can chupan ri Vuj richin ri Mormon. Man jumul ta xticusex re jun vuj reʼ. Xa jubaʼ chic apon, chijun ri Vuj richin ri Mormon xtikʼaxex pa Cakchiquel y xtiban pa vuj. Ja cʼarí tok manek chic xticusex re jun vuj reʼ.",
                "Ri Vuj richin ri Mormon rucʼuan rutzʼakatisanic ri utzilej rutzijol ri Jesucristo. Chupan re molaj tanaj reʼ e cʼo cʼatzinel tak tijonic ri e cʼamon pe chupan ri lokʼolej vuj riʼ. Utz cʼa chi niquicusaj re vuj reʼ ri chʼabalinelaʼ y ri vinakiʼ ri e cʼo chupan ri Rukʼataj ri Jesucristo quichin ri Chojlaxelaʼ chupan ri Ruqʼuisibel tak Kʼij. Utz cʼa chukaʼ vi chʼakaʼ chic vinek niquicusaj re vuj ré vi can nicajoʼ vi niquinicʼoj ri utzilej rutzijol ri Jesucristo ri tzolitajinek pe chic.",
                "Banon cʼa pe chuvech vuj roma Ri Rukʼataj ri Jesucristo quichin ri Chojlaxelaʼ chupan ri Ruqʼuisibel tak Kʼij",
                "Salt Lake City, Utah, U.S.A.",
                "© 2013 by Intellectual Reserve, Inc. All rights reserved. Source: 2015/03/24"
            ]
        },
        "/study/scriptures/bofm/bofm-title": {
            "uri": "/study/scriptures/bofm/bofm-title",
            "title": "ri nabey ruxak ri vuj richin ri Vuj richin ri Mormon",
            "data_type": "chapter",
            "book_title": "Ri Vuj richin ri Mormon",
            "subtitle": [
                "Jun Tzijonic Tzʼibatajinek Can riqʼuin ri Rukʼaʼ ri Mormon Chuvech Xaxilej Tak Chʼichʼ Cʼamatajinek cʼa pe cʼa Chupan ri Xaxilej Tak Chʼichʼ richin ri Nefi"
            ],
            "text": [
                "Quereʼ cʼa, jareʼ jun molaj retal tzʼibanic richin ri ruvinakul ri Nefi y chukaʼ quichin ri Lamaniʼ. Reʼ tzʼiban cʼa can chique ri Lamaniʼ, ri e jun rutzʼakat ri rujayul ri Israel, y chukaʼ chique ri e aj Judá y ri Gentiliʼ. Tzʼiban cʼa can reʼ roma jun pixaʼ yaʼon can. Xbanatej cʼa xa roma ri uxlabel richin ri yabel lokʼolej rutzijol y chukaʼ ri uxlabel richin ri kʼalajirisanic. Tzʼiban cʼa can, tzʼapin cʼa can, y evan cʼa can riqʼuin ri Ajaf, richin queriʼ man nivulatej ta. Cʼo cʼa chi xtelesex pe chic roma ri lokʼolej rusipanic y ri ruchukʼaʼ ri Dios, richin queriʼ xtikʼaxex cʼa ri rutzij. Reʼ tzʼapitajinek can roma ri Moroni y evan can riqʼuin ri Ajaf, richin queriʼ xtel cʼa pe chic cupan jun kʼij apon coma ri Gentiliʼ. Xtikʼaxex cʼa ri tzij riʼ roma ri lokʼolej rusipanic ri Dios.",
                "Ré rucʼuan chukaʼ jun molaj retal tzʼibanic ri cʼamon pe cʼa chupan ri Vuj richin ri Eter. Jariʼ jun tzijonic quichin ri ruvinakul ri Jared ri xequirex el tok ri Ajaf xuxol ri quichʼabel ri vinakiʼ pa ri kʼij tok yetajin chupabaxic jun mamalej tzʼurutzʼic jotolibel, richin queriʼ xeʼapon ta cʼa chicaj. Banon cʼa can reʼ richin queriʼ yerukʼ alajirisaj chiquivech ri rutzʼakat ri Rujayul ri Israel ri nimalej tak samaj ri e rubanon ri Ajaf pa quiviʼ ri catiʼt quimamaʼ, y chukaʼ richin queriʼ xtiquetamaj ri cʼulanan tzij ri e rubanon can ri Ajaf quiqʼuin, y chi rijeʼ man e xilkʼotin ta can junelic. Chukaʼ richin chi xtuben chi ri e aj Judaʼ y ri Gentiliʼ xtiquinimaj chi ri Jesus can ja vi rijaʼ ri Cristo, ri Jumul Dios, ri nukʼalajirisaj riʼ chiquivech conojel tinamit. Vacami cʼa, vi e cʼo chupan re etal reʼ ri man utz ta quibanon can, riʼ xa roma xesachlan jubaʼ ri achiʼaʼ chubanic. Roma cʼariʼ, man queʼixutuj cʼa ri xa e richin ri Dios, richin queriʼ manek itzʼilol chuvech ri rukʼatbel tzij ri Cristo.",
                "Re Vuj reʼ Xkʼaxex pan INGLÉS roma ri JosÉ Smith, Alcʼualaxel."
            ]
        },
        "/study/scriptures/bofm/three": {
            "uri": "/study/scriptures/bofm/three",
            "title": "Ri Quijiquibanic ri Oxiʼ Jiquibanelaʼ",
            "data_type": "chapter",
            "book_title": "Ri Quijiquibanic ri Oxiʼ Jiquibanelaʼ",
            "text": [
                "Tiquetamaj cʼa checonojel ri tinamit, ri ijaʼtzul, ri chʼabel, y ri vinakul achojiqʼuin xtapon vi re vuj reʼ, chi roj, roma ri rutzil ri Dios Tataʼixel y ri Kajaf Jesucristo, can xekatzʼet vi ri xaxilej tak chiʼichʼ ri e ucʼuayon re tzijonic reʼ. Ja cʼareʼ jun tzijonic pa ruviʼ ri retal quibanobal ri ruvinakul ri Nefi y quichin chukaʼ ri Lamaniʼ, ri cachʼalal. Nutzijoj chukaʼ ri quibanobal ri ruvinakul ri Jared. Rijeʼ xeʼel pe chiriʼ acuchi xban vi ri mamalej tzʼurutzʼic jotolibel ri banon chic chʼoven chirij. Ketaman chukaʼ chi re tzijonic reʼ e kʼaxatajinek chic pan inglés roma ri rusipanic y ri ruchukʼaʼ ri Dios, roma ja ri ruchʼabel rijaʼ biyon pe chike. Roma cʼariʼ, ketaman chi utzil chi re samaj reʼ can kitzij vi. Nikajiquibaʼ chukaʼ chi xekatzʼet ri etal e tzʼiban can chuvech ri xaxilej tak chʼichʼ. Ri etal riʼ xecʼut chikavech roj roma ri ruchukʼaʼ ri Dios y man roma ta jun achin. Nikakʼalajirisaj cʼa quiqʼuin choj tak chʼabel chi jun rutakonaxel ri Dios xkaka pe chicaj y jacʼa rijaʼ ri cʼamayon pe ri xaxilej tak chʼichʼ y xerucʼut chikavech. Romariʼ tok roj xojtiquir xekatzʼet y xekanicʼoj rixaxilej tak chʼichʼ y ri etal e tzʼiban can chiquivech. Can ketaman vi cʼa chi xa roma ri rutzil ri Dios Tataʼixel y ri Kajaf Jesucristo tok xojtiquir xekatzʼet ri retal banobel y nikajiquibaʼ chi ronojel reʼ e kitzij. Y roj janíla nikamey ronojel reʼ. Man riqʼuin vi cʼariʼ, ri ruchʼabel ri Ajaf xubij chike chi kojjiquiban cʼa chirij. Roma cʼariʼ, can cʼo chi yojjiquiban chirij reʼ, richin queriʼ nikanimaj rutzij ri Dios. Ketaman cʼa chi vi nikatakej ri Cristo, ri katziak xquechʼajchʼojir chupan ri quiquiqʼuel conojel ri achiʼaʼ, y manjun cʼa tzʼil kiqʼuin tok xkojapon chuvech ri rukʼatbel tzij ri Cristo, y cʼa cʼariʼ xkojcʼojeʼ cʼa jumul riqʼuin rijaʼ chicaj. Tiyaʼox cʼa rukʼij ri Tataʼixel, y ri Cʼajolaxel, y ri Uxlabixel, ri xa e jun Dios. Amen.",
                "Oliver Cowdery",
                "David Whitmer",
                "Martin Harris"
            ]
        },
        "/study/scriptures/bofm/eight": {
            "uri": "/study/scriptures/bofm/eight",
            "title": "Cʼo Chukaʼ ri Quijiquibanic ri Vakxakiʼ Jiquibanelaʼ",
            "data_type": "chapter",
            "book_title": "Cʼo Chukaʼ ri Quijiquibanic ri Vakxakiʼ Jiquibanelaʼ",
            "text": [
                "Tiquetamaj cʼa checonojel ri tinamit, ri ijaʼtzul, ri chʼabel, y ri vinakul, achojiqʼuin xtapon vi re vuj reʼ, chi ri José Smith, alcʼualaxel, ri kʼaxayon re vuj reʼ pan inglés, jacʼa rijaʼ xcʼutun chikavech ri xaxilej tak chʼichʼ, ri janíla chʼoven banon chiquij, y can e kʼana chʼichʼ vi yetzuʼun. Roj can e kachapon vi riqʼuin ri kakʼaʼ ronojel ri ruxak ri e rusolon rij ri ma Smith. Xekatzʼet chukaʼ ri etal e tzʼiban can chiquivech. Ronojel riʼ nucʼut chi can ojer vi banon can y can jebel vi banon can chire. Yojjiquiban cʼa chirij ronojel reʼ riqʼuin choj tak chʼabel. Nikajiquibaʼ cʼa chi ri ma Smith can xerucʼut vi ri xaxilej tak chʼichʼ chikavech, roma can xekatzʼet vi y xkanaʼ ri calal. Can kitzij vi ketaman chi riqʼuin ri ma Smith e cʼo vi ri xaxilej tak chʼichʼ, achojchij oj chʼovinek vi. Roma cʼariʼ, nikacʼut el ri kabiʼ chiquivech ri vinakiʼ ri a cʼo chuvachʼulef richin nikajiquibaʼ ri katzʼeton. Can man vi nikatzʼuc ta tzij. Ja ri Dios nijiquiban cʼa chi choj ri nikaben.",
                "Christian Whitmer",
                "Jacob Whitmer",
                "Peter Whitmer, alcʼualaxel",
                "John Whitmer",
                "Hiram Page",
                "Joseph Smith, tataʼaj",
                "Hyrum Smith",
                "Samuel H. Smith"
            ]
        },
        "/study/scriptures/bofm/js": {
            "uri": "/study/scriptures/bofm/js",
            "title": "Acuchi Elenek vi pe ri Vuj richin ri Mormon",
            "data_type": "chapter",
            "book_title": "Acuchi Elenek vi pe ri Vuj richin ri Mormon",
            "text": [
                "Ri ojer lokʼolej tzʼibanic rubiniʼan ri Vuj richin ri Mormon cʼamatajinek cʼa pe roma ri José Smith. Que cʼa chukaʼ reʼ, rijaʼ rukʼaxan re vuj reʼ chupan ri chʼabel rubiniʼan inglés. Jariʼ xbanatej riqʼuin ri rusipanic y ri ruchukʼaʼ ri Dios. Ri José Smith xuben jun rutzijonic ri nusol rij re cʼulvachitajic reʼ. Xujiquibaʼ cʼa chi chakʼaʼ chupan ri 21 rajlabal ri icʼ septiembre richin ri junaʼ 1823, rijaʼ can xchʼo vi akʼanij riqʼuin ri Ajaf. Nabiyajinek chuvech ri akʼaʼ riʼ, rijaʼ xucʼul yan jun aj chicajel kʼalajirisanic ri janíla cʼatzinel chike. Jareʼ cʼa ri rutzijonic:",
                "“Yitajin cʼa che chʼoven riqʼuin ri Dios, tok xintzʼet chi jun sakil xbecʼulun pe chiriʼ pa vachoch. Re sakil reʼ xnimer, xnimer, cʼa tok ri vachoch xicʼo ruviʼ sek xuben chuvech tok pa nicʼaj kʼij. Ja cʼariʼ, tok chek cʼateʼ xbecʼutmej pe jun vinek pa ruxiquin ri nuchʼat. Rijaʼ paʼel cʼa pa cakʼikʼ, y ri raken man xapon ta pan ulef.",
                "“Ri vinek riʼ rucusan jun tziek man ximon ta y can janíla vi ruloʼxil. Ri ruloʼxil xa nicʼo ruviʼ loʼx chuvech xabachique chic ri nutzʼeton chuvachʼulef. Man ninnimaj ta cʼa chi cʼo jun chuvachʼulef ri nitiquir ta nitzuʼun y janíla ta ruchʼichʼanic y ruloʼxil achiʼel riʼ. Ri rukʼaʼ ri vinek riʼ e chʼanel cʼa pa ruviʼ akʼanij jubaʼ ri rukul rukʼaʼ. Can que chukaʼ riʼ rubanon ri caken cʼa pa ruviʼ akʼanij jubaʼ ri rukul raken. Xa manjun rucusan chukaʼ pa rujolon o pa rukul. Xitiquir cʼa xintzʼet chi manjun chic tziek rucusan, can xaxe vi ri jun ri man ximon ta. Ri tziek riʼ jakel y riqʼuin riʼ, nikʼalajin pe ruva rucʼuʼx ri vinek.",
                "“Man xaxe ta ri rutziak janíla ruloʼxil, xa chukaʼ chijun ri rubanic ri vinek riʼ man tiquirel ta cʼa rutzijoxic. Ri ruchʼacul niyucʼuman achiʼel ri cʼaslic coyopaʼ. Ri ti vachoch janíla sakirinek chukaʼ. Man riqʼuin vi riʼ, man cʼa xukʼiʼ ta ri sakil ri xusutij rij ri vinek riʼ. Tok cʼa nabey xintzuʼ apon ri vinek riʼ, janíla xinxibij viʼ. Man riqʼuin vi riʼ, ri nuxibinriʼil xa xkʼax el chaʼnin.",
                "“Rijaʼ xiroyoj riqʼuin ri nubiʼ. Xubij cʼa chi rijaʼ jun takonaxel takon pe viqʼuin, cʼa acuchi cʼo vi ri Dios. Xubij chi Moroni rubiʼrijaʼ. Xubij chukaʼ chi ri Dios cʼo jun nimalej rusamaj ruyaʼon pe chuve. Chukaʼ xubij chi ri nubiʼ yin xtinatex chi utzil y chukaʼ xtiyokʼotej chiquicojol conojel tinamit, ijaʼtzul y chʼabel. Pa jun chic rubixic, chiquicojol checonojel vinakul, chʼakaʼ xquechʼoʼ utz y chʼakaʼ xquechʼo itzel chirij ri nubiʼ yin.",
                "“Xubij cʼa chi yacon can jun vuj tzʼibatajinek can chuvech xaxilej tak kʼana chʼichʼ. Ri vuj riʼ nutzijoj ri xquibanalaʼ ri ojer tak vinakiʼ ri xecʼojeʼ chupan re ruvachʼulef reʼ. Chukaʼ nutzijoj cʼa acuchi e petenek vi rijeʼ. Ri vinek xubij chi ri vuj riʼ rucʼuan chukaʼ ri rutzʼakatisanic ri junelic utzilej rutzijol ri xutzijoj can ri Colonel chique ri ojer tak vinakiʼ vaveʼ.",
                "“Xubij chukaʼ chi caʼiʼ chay tak abej e yacon can quiqʼuin ri xaxilej tak chʼichʼ. Re chay tak abej reʼ e sutin roma saka chʼichʼ. Ri chʼichʼ riʼ tzʼamon chuvech jun toʼbel ruvacʼuʼxal. Jareʼ yebanon ri nibix chire ri Urim y Tumim. Xubij chi pa ri ojer tak kʼij, ri e cʼo re chay tak abej reʼ quiqʼuin, jecʼa rijeʼ ri xbitej chique Tzʼetonelaʼ. Xubij cʼa chi ri Dios e runucʼun can richin yeʼoc jun samajibel richin nikʼaxex ri vuj pa chʼakaʼ chic chʼabel …",
                "“Que cʼa chukaʼ reʼ, xubij chuve chi xa manjani tokaʼ ri kʼij richin nincʼul ri xaxilej tak chʼichʼ riʼ, achojchiquij xtzijon vi yan. Man riqʼuin vi cʼariʼ, xubij chuve chi tok xtinbecʼuluʼ ri xaxilej tak chiʼichʼ riʼ, can man tincʼut cʼa chuvech manjun. Nicʼatzin cʼa chukaʼ chi man nincʼut ta ri ruvacʼuʼxal riqʼuin ri Urim y Tumim chuvech manjun. Vi xtincʼut cʼa, xa xquiqʼuis chiriʼ. Niyaʼox cʼa kʼij richin nincʼut chiquivech xaxe ri vinek ri yerubij ri Dios chuve. Rijaʼ najin che chʼoven viqʼuin chiquij ri xaxilej tak chʼichʼ tok xincʼulvachij jun tzʼetonic. Xintzʼet cʼa pa nunojibal acuchi yacon vi can ri xaxilej tak chʼichʼ. Ri tzʼetonic can xukʼalajirisaj chi utzil chinuvech y roma cʼariʼ tok vetaman chic ruvech ri cojlibel riʼ tok xinbecanoj.",
                "“Tok qʼuisinek chic re tzijonic reʼ, xintzʼet chi ri sakil chupan ri ti vachoch xumol riʼ chirij y chuvech ri takonaxel ri xchʼo pe viqʼuin. Que cʼariʼ xuben, xa cʼa tok ri vachoch xcanej chic can jun bey pa kʼekuʼm. Xaxe oc chunakaj rijaʼ cʼa nisakirisan na. Ja cʼariʼ tok check cʼateʼ xintzʼet, xa achiʼel vi ta jun nimalej boraj sakil ruchojmin el riʼ cʼa chicaj. Chupan cʼariʼ xjoteʼ vi el ri vinek, cʼa tok jumul man xintzʼet ta chic. Cʼa cʼariʼ, ri vachoch xcanej can jun bey chic achiʼel ri rubanon can tok cʼa manjani titzʼucutej chiriʼ ri aj chicajel sakil.",
                "“In cotzʼol cʼa tok xinchʼob rij ri nimalej cʼulvachitajic riʼ. Janila xinmey ri xubij chuve ri aj chicajel takonaxel riʼ. Yitajin cʼa chuchʼobic rij, tok chek cʼateʼ xintzʼet chi xbecʼulun pe ri sakil riʼ jun bey chic chupan ri vachoch. Ja cʼariʼ tok xa achiʼel vi ta pa jun anin, ri aj chicajel takonaxel riʼ xucʼut pe chic riʼ pa ruxiquin ri nuchʼat.",
                "“Xuchop chic chʼoven y xucamuluj chic ronojel ri xutzijoj yan chupan ri nabey rupetebal viqʼuin, y can manjun vi xujel ta rubixic. Tok rucamulun chic ronojel riʼ, xutzijoj chuve ri cʼayevilej tak cʼajisabel ri cʼo chi xquerukʼaxaj re ruvachʼulef. Riʼ e rachibilan pe ri vululen ri xquecʼulvachitej roma ri vayijal, ri nimalej oyoval, y ri cʼayevilej tak yabil. Xubij chi re cʼayevilej tak cʼajisabel xquepe chuvachʼulef can chupan vi re kʼij reʼ. Tok rutzijon chic ronojel reʼ, rijaʼ xjoteʼ chic el chicaj, achiʼel ri xuben el ri nabey mul.",
                "“Cʼa cʼariʼ, ronojel ri xincʼulvachij oquinek chic cʼa pa rucʼuʼx ri nunojibal. Roma cʼariʼ tok xa animajinek chic el ri nuvaran. In cotzʼol cʼa chiriʼ, janíla xinmey y xinchʼob rij ri xintzʼet y ri xinvacʼaxaj. Jariʼ tok xicʼo chic ruviʼ ri xinmey tok xintzʼet jun bey chic ri takonaxel, paʼel chic pa ruxiquin ri nuchʼat. Chiriʼ cʼa xinvacʼaxaj tok rijaʼ xutzijoj chic chuve pa rox mul ronojel ri xubij yan can. Cʼa cʼariʼ, xirupixabaj jubaʼ chic. Xubij chi ri Satanás xtutij rukʼij chinuyukʼic richin queriʼ ninrayij ta ninchop el ri xaxilej tak chʼichʼ richin yibeyomer. Y riʼ xa roma cʼa ri ruchinamit ri nataʼ xa jubaʼ oc kapuak. Xirupixabaj cʼa chi man tinben queriʼ. Xubij cʼa chi manjun chic tinrayij tok yicʼojeʼ can quiqʼuin ri xaxilej tak chʼichʼ, can xaxe vi richin ninyaʼ rukʼij ri Dios. Chukaʼ xubij chi man ta cʼa yitzak chupan manjun chic rayibel, xaxe ta cʼa ri rayibel pa ruviʼ ri rupabaxic ri rajavaren ri Dios. Vi ta xa cʼo jun chic nurayibal, xa man ta yeyaʼox pe chuve.",
                "“Chirij cʼa re rox petebal reʼ, rijaʼ xjoteʼ chic el, achiʼel ri rubanon yan. Yin xicanej can chic jun bey richin ninchʼob rij ri nimalej cʼulvachitajic ri cʼa oc riʼ xincʼovisaj. Ja cʼariʼ, tok xa cʼa jubaʼ oc tijoteʼ el ri aj chicajel takonaxel pa rox mul, jariʼ tok xsiqʼuin cʼa pe ri mamaʼ. Ja cʼariʼ tok xinnabej chi xa nisaker yan pe. Chiriʼ cʼa, xinnabej chi ri tzijonic xekaben, xeyaloj laʼek chijun akʼaʼ.",
                "“Xa jubaʼ chic oc chirij riʼ, jariʼ tok xiyacatej el pa nuchʼat y xinbebanaʼ ri samaj ri cʼo chi ninben, xa achiʼel ronojel kʼij. Man riqʼuin vi riʼ, tok xinvajoʼ ta xisamej achiʼel ri rucʼulun chic chuve, jariʼ tok xinnabej chi xa manjun chic vuchukʼaʼ. Roma cʼariʼ, xinnaʼ chi xa man yitiquir ta yisamej. Ri nataʼ xa nakaj oc nisamej vi viqʼuin chiriʼ. Rijaʼ xutzʼet cʼa chi xa achique na noc chuve. Cʼa cʼariʼ, xirutek el chikachoch. Xinel cʼa el chiriʼ richin yibe chikachoch. Man riqʼuin vi riʼ, tok xinvajoʼ ta xinkʼaxaj ri kejoj richin yinel ta pe chupan ri ulef acuchi yojsamej vi, ja cʼariʼ tok yin xinnaʼ chi xqʼuis jumul ri vuchukʼaʼ. Cʼariʼ, xitzak pan ulef. Man yitiquir ta cʼa chic yisilon. Xiyaloj cʼa xicʼojeʼ chiriʼ y xa manjun chic xinnaʼ.",
                "“Chiriʼ cʼa, achique ri nabey xinnaʼ xa ja jun chʼabel ri xchʼo pe viqʼuin y xiroyoj riqʼuin ri nubiʼ. Xintzuʼ cʼa akʼanij y xintzʼet ri takonaxel paʼel pa cakʼikʼ pa nuviʼ. Rijaʼ sutivinek rij roma sakil, achiʼel ri rubanon can. Cʼa cʼariʼ, xutzijoj pe chic chuve ronojel ri xutzijoj yan chupan ri akʼ aʼ ri cʼa oc riʼ kʼaxinek can. Xubij cʼa chuve chi quitzolin riqʼuin ri nataʼ y tintzijoj cʼa chire rijaʼ ri tzʼetonic xincʼulvachij y ri pixaʼ xeyatej pe chuve.",
                "“Xinnimaj cʼa rutzij. Xitzolin cʼa acuchi nisamej vi ri nataʼ pa juyuʼ. Chiriʼ xintzijoj chire rijaʼ ronojel ri xincʼulvachij. Xubij chuve chi ronojel riʼ xa richin ri Dios. Xubij chukaʼ chi tinbebanaʼ cʼa ronojel ri xubij can ri takonaxel chuve. Xinel cʼa pe chupan ri ulef riʼ y xibe pa ri cʼojilibel ri xubij ri takonaxel chuve, acuchi e yacon vi can ri xaxilej tak chʼichʼ. Tok xa cʼa jubaʼ oc quinapon chiriʼ, xinvetamaj cʼa ruvech ri cʼojlibel. Riʼ xa roma can kʼalaj kʼalaj vi xuben ri tzʼetonic ri xcʼutun ri cʼojlibel riʼ chinuvech.",
                "“Jun ti juyuʼ check ti loman oc cʼo chunakaj ri chʼutiʼ tinamit rubiniʼan Manchester, chupan ri etanulef Ontario, pa ri nimaʼ tinamit rubiniʼan New York. Ri ti loman juyuʼ riʼ tzuputzic jubaʼ chiquivech checonojel ri e cʼo chiriʼ. Pa ruxiquin ri juyuʼ riʼ, pa ruchojmil acuchi nikaka vi ri kʼij, jubaʼ oc ruyaʼon can ri ruviʼ, chiriʼ cʼa, cʼo jun abej nim jubaʼ. Pa runicʼajal y pa ruviʼ ri abej riʼ can pim vi y setesic, ja cʼariʼ, ruchiʼ xa e xax oc. Roma cʼa ri queriʼ rubanic ri abej riʼ, can kʼalaj vi pe ruviʼ chupan ri ulef, jacʼa ri ruchiʼ man e kʼalaj ta pe pan ulef. Ri xaxilej tak chʼichʼe yacon can chuxeʼ ri abej riʼ chupan jun yaconbel, jaʼ, can abej chijun ri yaconbel riʼ.",
                "“Tok velesan chic el ri ulef chuchiʼ ri abej riʼ, xinvil jun cheʼ. Cʼa cʼariʼ, xinjuʼ ri cheʼ chuxeʼ ri ruchiʼ ri abej y jubaʼ vuchukʼaʼ xinyaʼ, xintzekej akʼanij. Xitzuʼun cʼa ka chupan ri yaconbel y can kitzij vi xentzʼet ri xaxilej tak chʼichʼ, y ri Urim y Tumim, y ri toʼbel ruvacʼuʼxal, can achiʼel vi xubij can ri takonaxel. Ri yaconbel acuchi e cʼo vi can, che abej banon vi, e kʼolin riqʼuin jocʼon abej. Chupan ka ri yaconbel riʼ e cʼo caʼiʼ abej e kʼeban can. Chirij re caʼiʼ abej reʼ e liʼan vi can ri xaxilej tak chʼichʼ y ri chʼakaʼ chic ri e cachibilan chiriʼ.",
                "“Xintejtobej cʼa xinvelesaj el. Jariʼ tok ri takonaxel xubij chi xa chʼaʼoj rij ninvelesaj el. Xubij chuve jun bey chic chi manjani tokaʼ ri kʼij richin ninvelesaj el. Xa man cʼa jubaʼ ta oc ninvoyobej, xa cʼa tok xtitzʼaket cajiʼ junaʼ chupan ri kʼij riʼ. Xubij cʼa chuve chi quitzolin chic chiriʼ tok xtitzʼaket jun junaʼ y chi xtikacʼul chic kiʼ chiriʼ riqʼuin rijaʼ. Que cʼariʼ, xubij chi nicʼatzin yinapon chiriʼ tok nitzʼaket jujun junaʼ, cʼa tok xtokaʼ ri kʼij richin niyatej pe chuve ri xaxilej tak chʼichʼ.",
                "“Queriʼ cʼa xinben. Xibe chiriʼ tok xetzʼaket chiquijujunal ri junaʼ, achiʼel ri rubin can rijaʼ chuve. Ronojel mul tok xibe chiriʼ, xinvil ri takonaxel riʼ. Ronojel mul xojtzijon riqʼuin chiriʼ rijaʼ xirupixabaj y xirutijoj chiquij ri xquerubanalaʼ na ri Ajaf, y achique ri rubaniquil ri rajavaren rijaʼ chupan ri ruqʼuisibel tak kʼij, y achique xtiban chire ri ruyukexic …",
                "“Cʼarunaj cʼa xokaʼ ri kʼij richin yenbecʼamaʼ ri xaxilej tak chʼichʼ, ri Urim y Tumim, y ri toʼbel ruvacʼuʼxal. Chupan ri 22 richin ri septiembre richin ri 1827, xtzʼaket jun chic junaʼ y xibe acuchi e yacon vi can conojel riʼ. Chiriʼ cʼa ri aj chicajel takonaxel xerujech pe pa nukʼaʼ y xirupixabaj pe. Xubij cʼa chi ja yin yinejkalen quichin. Xubij chukaʼ chi vi ninyaʼ kʼij richin xquesach chek queriʼ o richin xquesach xa roma man yenchajij ta, can jic jariʼ xquiqʼuis chiriʼ. Chukaʼ xubij chi can manjun xtiquicʼulvachij vi nintij nukʼij riqʼuin ronojel ri vuchukʼaʼ chiquichajixic, cʼa tok ri takonaxel riʼ xtipe chic chiquicʼamic.",
                "“Chaʼnin cʼa xinnabej achique roma tok can xipixabex vi richin quenchajij chi utzil. Chukaʼ xinnabej achique roma tok ri takonaxel xubij chi nicʼatzin chi rijaʼ xqueʼorucʼamaʼ chic el ri xaxilej tak chʼichʼ tok xticʼachoj ronojel ri cʼo chi ninben. Roma xa cʼa manjani tetamex chi utzil chi viqʼuin yin e cʼo vi, tok ri vinakiʼ xquitij yan quikʼij riqʼuin ronojel ri cuchukʼaʼ richin xequimej ta el chinuvech. Can janíla vi nojibel xequicusaj richin ta xcʼachoj ri quirayibal. Ja cʼariʼ tok can xicʼo chic ruviʼ okotanic xequibanalaʼ chuve, chuvech ri nabey. Nimalej tak molaj vinakiʼ xquikʼijulaʼ jutakel richin yequimej ta cʼa el chinuvech. Man riqʼuin vi cʼariʼ, xa roma ri nimalej runojibal ri Dios tok manjun xquicʼulvachij pa nukʼaʼ. Queriʼ cʼa, xecʼojeʼ viqʼuin cʼa tok xinben quiqʼuin ri xchilabex chuve. Tok ri takonaxel xeʼorucʼamaʼ chic el, jariʼ tok xenjech chic pa rukʼaʼ rijaʼ, achiʼel ri kakʼijun can. Jacʼa rijaʼ ri ejkaleyon quichin chupan re kʼij vacami. Jareʼ caʼiʼ rajlabal ri icʼ mayo chupan ri junaʼ 1838.”",
                "“Vi navajoʼ natzʼet ri tzʼaket rutzijonic ri José Smith, tacanoj cʼa chupan ri vuj ribiniʼan Ri Jebelilej Abej ri Nim Rajel. Chiriʼ cʼo vi chupan ri vuj rubiniʼan José Smith 2. Cʼo cʼa chukaʼ banel richin nacanoj re tzijonic reʼ chupan ri vuj rubiniʼan La Historia de la Iglesia de Jesucristo de los Santos de los Ultimos Días, nabey vuj. Nitiquir el riqʼuin ri tanaj 1, cʼa pa ri tanaj 6.",
                "Queriʼ cʼa ri ojer retal banobel xcʼamatej pe chupan ri ulef. Jariʼ achiʼel xa yechʼo ta pe jun vinakul cʼa chupan ri pokolaj. Xkʼaxex pan inglés riqʼuin ri rusipanic y ri ruchukʼaʼ ri Dios, achiʼel cʼa nujiquibaʼ ri aj chicajel jiquibanic. Ri retal banobel riʼ xel pa vuj nabey mul chiquivech ri vinakiʼ ri e cʼo chuvachʼulef chupan ri junaʼ 1830 y rubiniʼan Ri Vuj Richin Ri Mormon."
            ]
        },
        "/study/scriptures/bofm/explanation": {
            "uri": "/study/scriptures/bofm/explanation",
            "title": "Jun ti Nicʼonic richin ri Vuj richin ri Mormon",
            "data_type": "chapter",
            "book_title": "Jun ti Nicʼonic richin Ri Vuj richin ri Mormon",
            "text": [
                "Pa ri nabey ruxak ri Vuj richin ri Mormon nubij chi e cʼo oxiʼ ruvech xaxilej tak chʼichʼ. Riʼ e jareʼ:",
                "Ri Xaxilej tak Chʼichʼ richin ri Nefi. Ri Vuj richin ri Mormon nukʼalajirisaj chi e cʼo caʼiʼ ruvech re chʼichʼ reʼ: ri Nim Xaxilej tak Chʼichʼ y ri Coʼol Xaxilej tak Chʼichʼ. Chuvech ri Nim Xaxilej tak Chʼichʼ tzʼibatajinek can ri xquibanalaʼ ri vinakiʼ chuvech re ruvachʼulef. Chuvech ri Coʼol Xaxilej tak Chʼichʼ e tzʼibatajinek can ri lokʼolej tak banobel chiquicojol ri vinek.",
                "Ri Xaxilej tak Chʼichʼ richin ri Mormon. Jareʼ xebanatej roma ri Mormon. Re chʼichʼ reʼ quicʼuan ri tzʼibanic ri cʼamatajinek cʼa pe chupan ri Xaxilej tak Chʼichʼ richin ri Nefi. Quicʼuan chukaʼ qʼuiy ruchʼabel ri Mormon. Ri Mormon xutzʼibaj chukaʼ achique ri xcʼulvachitej chiquicojol ri vinek chupan ri rucʼaslen rijaʼ. E tzʼiban can chukaʼ chuvech re chʼichʼ reʼ jun caʼiʼ oxiʼ ri ruchʼabel ri Moroni. Ja rijaʼ ri rucʼajol ri Mormon.",
                "Ri Xaxilej tak Chʼichʼ richin ri Eter. Jareʼ niquitzijoj ri xquibanalaʼ ri Jarediʼ. Ri tzijonic riʼ xenucʼutej pe roma ri Moroni. Chukaʼ xutzʼibaj jun caʼiʼ oxiʼ ri richʼabel rijaʼ chupan ri tzijonic riʼ. Cʼa cʼariʼ, rijaʼ xuyaʼ rubiʼ ri tzijonic riʼ ri Vuj richin ri Eter y xuyaʼ pe chupan ri Vuj richin ri Mormon.",
                "E cʼo chʼakaʼ chic xaxilej tak chʼichʼ chukaʼ. Qʼuiy mul ri Vuj richin ri Mormon nichʼo chiquij ri xaxilej tak chʼichʼ riʼ ri quibiniʼan:",
                "Ri Xaxilej tak Cʼakoʼj Chʼichʼ richin ri Laban. Ri chʼichʼ riʼ xecʼamatej pe cʼa pa Jerusalem coma ri ruvinak ri Leʼi. Ri Lokʼolej Tzʼibanic quichin ri e aj Judaʼ y ri retal quibiʼ quijaʼtzul e cʼo chuvech ri chiʼichʼ riʼ. Jubaʼ chire ri tzʼibanic riʼ cʼo vacami chupan ri vuj ri xquitzʼibaj ri Nefʼiʼ.",
                "Chupan ri Vuj richin ri Mormon e cʼo volajuj tak ramaj ri nibix vuj chique. Xaxe cʼo jun ramaj ri man nibix ta vuj chire. Chiquijujunal ri tak vuj riʼ quicʼuan ri quibiʼ ri achiʼaʼ ri xetzʼiban quichin. Ri nabey vakiʼ vuj quibiniʼan Ri Nabey Vuj richin ri Nefi, Ri Rucaʼn Vuj richin ri Nefi, Ri Vuj richin ri Jacob, Ri Vuj richin ri Enos, Ri Vuj richin ri Jarom, y Ri Vuj richin ri Omni. Re vakiʼ vuj reʼ e kʼaxan pe cʼa chupan ri Coʼol Xaxilej tak Chʼichʼ richin ri Nefi. Chucojol ri Vuj richin ri Omni y ri Vuj richin ri Mosia, nikil vi Ri Ruchʼabel ri Mormon. Ri Ruchʼabel ri Mormon nusol quij ri vuj ri yenabeyisaj chuvech. Nubij jubaʼ chukaʼ pa quiviʼ ri chʼakaʼ chich vuj ri e cʼo chupan ri Vuj richin ri Mormon. Ri Ruchʼabel ri Mormon nutun ri rutzijonic ri Nefi riqʼuin ri rutzijonic ri Mormon. Ri tzijonic riʼ richin ri Nefi xetzʼibatej can chuvech ri Coʼol Xaxilej tak Chʼichʼ. Ri tzijonic riʼ richin ri Mormon, jariʼ ri xuqʼuen pe rijaʼ chupan ri Nim Xaxilej tak Chʼichʼ.",
                "Ri tzʼibanic ri xuqʼuen pe ri Mormon chupan ri Nim Xaxilej tak Chʼichʼ richin ri Nefi nitiquir el reqʼuin ri Vuj richin ri Mosia, cʼa pa ruvuk tanaj richin ri Vuj richin ri Mormon. Ri tanaj vakxakiʼ richin ri Mormon, cʼa pa ruqʼuisibel richin ri Vuj richin ri Mormon, jariʼ xtzʼibatej roma ri Moroni. Ja rijaʼ ri rucʼajol ri Mormon. Nabey cʼa xuqʼuis rutzʼibaxic ri rucʼaslen ri rutataʼ, cʼariʼ, xutzʼibaj jubaʼ ri cʼo chuvech ri retal banobel quichin ri Jarediʼ, y xuyaʼ rubiʼ, ri Vuj richin ri Eter. Cʼa cʼariʼ, xutzʼibaj ri vuj ri rubiniʼan vacami ri Vuj richin ri Moroni.",
                "Ri Vuj richin ri Mormon nichap el rutzijoxic 600 junaʼ tok manjani talex pe ri Jesucristo, cʼa pa ri junaʼ 421 chirij ri ralaxbal rijaʼ. Pa laʼek ri ruqʼuisibel junaʼ riʼ, ri Moroni, ri ruqʼuisibel tzʼibanel, xutzʼapij can ri lokʼolej retal banobel. Cʼariʼ, xrevaj can riqʼuin ri Ajaf, richin queriʼ xtel cʼa pe chupan ri ruqʼuisibel tak kʼij, achiʼel xutzijoj can ojer ri Dios coma ri ruyaʼol lokʼolej rutzijol. Chupan ri junaʼ 1827, can ja ri Moroni riʼ, vacami cʼastajinek pe chic, xujech pe ri xaxilej tak chʼichʼ pa rukʼaʼ ri José Smith."
            ]
        },
        "/study/scriptures/bofm/1-ne/1": {
            "uri": "/study/scriptures/bofm/1-ne/1",
            "title": "1 Nefi 1",
            "data_type": "chapter",
            "chapter_name": "Tanaj 1",
            "chapter_summary": [
                "Ri Leʼi yerutzʼet jun boraj kʼakʼ y ri vuj richin lokʼolej rutzijol. Nuyaʼ lokʼolej rutzijol chirij ri xtucʼulvachij ri Jerasulem y nubij chi ri Mesías xtokaʼ pe. Ri e aj Judá nicajoʼ niquicamisaj."
            ],
            "book_title": "Ri Nabey Vuj richin ri Nefi",
            "book_intro": [
                "Re vuj reʼ nutzijoj ri quicʼaslen ri Leʼi, ri Saría ri rixjayil, y ri cajiʼ rucʼajol. Nitiquir cʼa el riqʼuin ri nimalaxel, cʼa riqʼuin ri ruqʼuisibel chakʼlaxel, rijeʼ quibiniʼan Laman, Lemuel, Sam, y Nefi. Ri Leʼi nuyaʼ lokʼolej rutzijol chique ri vinakiʼ chirij ri itzel yequibanalaʼ. Roma cʼariʼ, rijeʼ nicajoʼ niquicammisaj. Roma cʼariʼ, ri Ajaf nubij chire chi tel el chupan ri ruvachʼulef Jerusalem. Nibiyin quiqʼuin ri ruchinamit oxiʼ kʼij chupan ri tolan ruvachʼulef. Ri Nefi quiqʼuin ri runimal yetzolin pa ri tinamit Jerusalem richin neʼquicʼamaʼ pe ri retal quibanobal ri e aj Judá. Jariʼ tok niquitij pokonal. Cʼa cʼariʼ, yecʼuleʼ quiqʼuin ri rumiʼal ri Ismael. Yequicʼuaj el ri quichinamit cʼa pa ri tolan ruvachʼulef. Niquitij pokonal y cʼayeval chupan ri tolan ruvachʼulef. Nutzijoj ri acuchi yebiyin vi. Yeʼapon chuchiʼ ri nimalej yaʼ. Niquiyaʼ rubiʼ ri cʼojlibel riʼ Janíla Nivachin. Ri runimal ri Nefi niquipabaʼ quiʼ chuvech. Rijaʼ nusech quinaʼoj y nuben jun nimalej jucuʼ. Niquicʼovisaj cʼa ri nimalej yaʼ y yeʼapon chupan ri ruvachʼulef sujun can. Ronojel reʼ xa ri tzʼibatajinek can roma ri Nefi. Pa jun chic chʼabel, yin Nefi xintzʼibaj can reʼ."
            ],
            "subtitle": [
                "Ri Lokʼolej Rusamaj y ri Rajavarisanen"
            ],
            "verses": [
                {
                    "number": 1,
                    "text": "Yin Nefi xinalex pe quiqʼuin utzilej ri nteʼ nataʼ. Queriʼ cʼa ri nataʼ xirutijoj che ri retamabal rijaʼ. Pa nucʼaslen yin, e nutzʼeton e qʼuiy cʼayeval. Man riqʼuin vi riʼ, ri Ajaf janíla in ruturusan jutakel. Kitzij cʼa chi yin vetaman qʼuiy chirij ri utzil y ri evan etamabel richin ri Dios. Roma cʼariʼ nintzʼibaj can ri nicʼulvachitej pa ri nucʼaslen yin."
                },
                {
                    "number": 2,
                    "text": "Nintzʼibaj cʼa pa ri ruchʼabel ri nataʼ. Ri chʼabel riʼ rucʼuan ri etamanic quichin ri e aj Judaʼ y chukaʼ ri quichʼabel ri e aj Egipto."
                },
                {
                    "number": 3,
                    "text": "Yin vetaman cʼa chi can kitzij vi ri nintzʼibaj. Nintzʼibaj cʼa riqʼuin ri nukʼaʼ yin. Nintzʼibaj cʼa junan riqʼuin ri vetaman yin."
                },
                {
                    "number": 4,
                    "text": "Ri nataʼ yin xaxe pa Jerusalem rukʼaxan rucʼaslen rijaʼ. Xcʼulvachitej cʼa chi jun achin rubiniʼan Sedecías, ja rijaʼ ri tataʼal richin ri tinamit Judaʼ. Pa ri nabey junaʼ tok rijaʼ xoc tataʼal richin ri tinamit riʼ, jariʼ tok xeʼapon janíla e yaʼol lokʼolej rutzijol chiriʼ. Rijeʼ xquibij can chique ri vinakiʼ chi titzolin pe quicʼuʼx o can xtivulatej vi ri nimalej tinamit Jerusalem."
                },
                {
                    "number": 5,
                    "text": "Cʼa cʼariʼ ri nataʼ Leʼi xel el y xchʼo akʼanij riqʼuin ri Ajaf. Chiriʼ cʼa, rijaʼ xchʼo akʼanij riqʼuin ronojel ri ránima pa quiviʼ ri ruvinak."
                },
                {
                    "number": 6,
                    "text": "Xcʼulvachitej cʼa chi tok xchʼo akʼanij riqʼuin ri Ajaf, xkaka pe jun boraj kʼakʼ y xpaʼeʼ chuvech rijaʼ pa ruviʼ jun abej. Jariʼ tok rijaʼ xutzʼet y xracʼaxaj e qʼuiy. Cʼa cʼariʼ, janíla xyiquiyoʼ y xbaybot roma ri xutzʼet y ri xracʼaxaj."
                },
                {
                    "number": 7,
                    "text": "Cʼa cʼariʼ, xtzolin chic chirachoch pa Jerusalem. Chiriʼ cʼa xtzak pa ruchʼat roma ri ruchukʼaʼ ri Uxlabel y ri achique xutzʼet."
                },
                {
                    "number": 8,
                    "text": "Tok rijaʼ queriʼ rubanon, xucʼuex cʼa el chupan jun tzʼetonic. Xutzʼet cʼa chi ri caj xjakatej y xunojij chi xutzʼet ri Dios tzʼuyul pa ri lokʼolej rucʼojlibal. Ri Dios quisutin rij janíla takonaxelá. Rijeʼ xebixan cʼa y xquiyaʼ rukʼij rijaʼ."
                },
                {
                    "number": 9,
                    "text": "Ja cʼariʼ tok xutzʼet chi cʼo jun xel pe pa ri caj. Rijaʼ janíla nitzuʼun chuvech ri kʼij pa nicʼaj kʼij."
                },
                {
                    "number": 10,
                    "text": "Chukaʼ xerutzʼet cablajuj chic ri xcokaj pe rijaʼ. Rijeʼ janíla yetzuʼun chiquivech ri tak chʼumilaʼ ri e cʼo chicaj."
                },
                {
                    "number": 11,
                    "text": "Xekaka pe y xebiyin chuvech re ruvachʼulef. Ri nabiyel pe xokaʼ y xpaʼeʼ chuvech ri nataʼ. Cʼa cʼariʼ xuyaʼ jun vuj chire y xubij chi tusiqʼuij ruvech."
                },
                {
                    "number": 12,
                    "text": "Xcʼulvachitej cʼa chi tok xusiqʼuij ruvech ri vuj riʼ, rijaʼ xnoj riqʼuin ri Ruxlabal ri Ajaf."
                },
                {
                    "number": 13,
                    "text": "Xusiqʼuij cʼa ruvech, y quereʼ xubij: Joʼoc avech rat Jerusalem. Yin e nutzʼeton can ri itzel tak abanobal. Ri nataʼ xutzʼet chukaʼ chi ri Jerusalem y ri e cʼo chiriʼ xquevulatej can. E qʼuiy xquecamisex roma ri tzaqʼuibel y e qʼuiy xquechapatej el y xquecʼuex cʼa el pa Babilonia. Ri nataʼ xutzʼet cʼa qʼuiy chirij ri Jerusalem."
                },
                {
                    "number": 14,
                    "text": "Xcʼulvachitej cʼa chi ri nataʼ xerutzʼet chuvech ri vuj riʼ e qʼuiy nimalej y meyel tak banobel. Jariʼ tok rijaʼ quereʼ xubij chire ri Ajaf: Yalan nimaʼk y meyel ri asamaj, O Rat Ajaf Ronojel Tiquirel. Ri lokʼolej acʼojlibal cʼo nej chicaj. Ri avuchukʼaʼ, y ri avutzil, y ri ajoyovabal e cʼo pa quiviʼ conojel ri vinakiʼ ri e cʼo chuvech re ruvachʼulef. Rat can at joyovanel vi. Roma cʼariʼ, man xtayaʼ ta kʼij chi xquesach ri xcatquitzekelbej."
                },
                {
                    "number": 15,
                    "text": "Queriʼ cʼa xeʼrubilaʼ ri nataʼ tok xuyaʼ rukʼij ri ru Dios. Can xquicot vi ri ránima. Chukaʼ xnoj rucʼuʼx roma ri xutzʼet. Ja cʼariʼ ri xucʼut can ri Ajaf chuvech."
                },
                {
                    "number": 16,
                    "text": "Vacami cʼa, yin Nefi man nintzʼibaj ta ronojel ri xutzʼibaj can ri nataʼ. Rijaʼ e rutzʼiban can qʼuiy chique ri xerutzʼet pa tzʼetonic y pa achicʼ. E rutzʼiban can chukaʼ qʼuiy chique ri lokʼolej rutzijol ri xuyaʼ rijaʼ y ri achique xubij chique ri ralcʼual. Ronojel cʼareʼ, man xtintzʼibaj ta cʼa yin."
                },
                {
                    "number": 17,
                    "text": "Xa xtintzʼibaj cʼa ri xinbanalaʼ pa ri nucʼaslen yin. Vacami cʼa, nintzʼibaj xa jubaʼ chire ri xutzʼibaj ri nataʼ. Riʼnintzʼibaj cʼa chuvech ri xaxilej tak chʼichʼ ri xinben riqʼuin ri nukʼaʼ yin. Cʼa cʼariʼ, tok xtintzʼibaj cʼa chic jubaʼ chire ri xutzʼibaj ri nataʼ, jariʼ tok xtintzʼibaj can ri nucʼaslen yin."
                },
                {
                    "number": 18,
                    "text": "Roma cʼariʼ, ninvajoʼ chi nivetamaj chi ri Ajaf xerucʼut e qʼuiy meyel tak cʼulvachitajic chuvech ri nataʼ Leʼi chirij ri ruvulalen ri Jerusalem. Jariʼ tok rijaʼ xbe cʼa chiquicojol ri vinakiʼ y xuchop ruyaʼic lokʼolej rutzijol. Xerukʼalajirisaj cʼa chiquivech ri xerutzʼet can y ri xeracʼaxaj."
                },
                {
                    "number": 19,
                    "text": "Xcʼulvachitej cʼa chi ri e aj Judá xetziʼen chirij rijaʼ roma ri achique xujiquibaʼ chiquivech. Rijaʼ xtzijon cʼa chiquij ri quetzelal y ri itzel quibanobal. Xjiquiban chukaʼ chiquij ri xerutzʼet, y ri xeracʼaxaj, y chukaʼ ri xerusiqʼuij chupan ri jun vuj. Xubij cʼa chi ronojel riʼ xa jebel niquikʼalajirisaj chi can xtipe vi jun Mesías y chi xtiyatej ri quicolotajic ri vinakiʼ ri e cʼo chuvachʼulef."
                },
                {
                    "number": 20,
                    "text": "Cʼa cʼariʼ, tok ri e aj Judá xcacʼaxaj riʼ, can xeʼoyover vi riqʼuin. Que cʼa chukaʼ riʼ, xquibanalaʼ can chique ri e yaʼol lokʼolej rutzijol ojer. Xequixovalaʼ el, y xequicʼakalaʼ che abej, y xequicamisalaʼ. Queriʼ cʼa chukaʼ rijeʼ xquitij quikʼij richin niquicamisaj ri nataʼ. Man riqʼuin vi riʼ, yin Nefi xtincʼut chivech rix chi ri Ajaf nujoyovaj quivech conojel ri e ruchaʼon, roma cukul cʼa can quicʼuʼx. Rijaʼ yerutoʼ cʼa richin chi niquicol quiʼ pa quikʼaʼ ri vinakiʼ."
                }
            ]
        },
        "/study/scriptures/bofm/1-ne/2": {
            "uri": "/study/scriptures/bofm/1-ne/2",
            "title": "1 Nefi 2",
            "data_type": "chapter",
            "chapter_name": "Tanaj 2",
            "chapter_summary": [
                "Riqʼuin ri ruchinamit, ri Leʼi nibe el cʼa pa ri tolan ruvachʼulef ri cʼo chuchiʼ ri Nimalej Quiek Yaʼ. Ri nabey tak rucʼajol, Laman y Lemuel, yexebeloj ka chirij. Ri Nefi y ri Sam niquinimaj ri ruchʼabel ri Leʼi. Ri Ajaf nuyaʼ sujunic chire ri Nefi."
            ],
            "verses": [
                {
                    "number": 1,
                    "text": "Xcʼulvachitej cʼa chi ri Ajaf xchʼo riqʼuin ri nataʼ pa jun achicʼ, y quereʼ xubij: Nim ruva akʼij rat Leʼi roma ri abanon can. Rat xeʼakʼalajirisaj chi utzil chiquivech re vinakiʼ reʼ ronojel ri xinbij chave. Roma cʼariʼ nicajoʼ yatquicamisaj."
                },
                {
                    "number": 2,
                    "text": "Cʼa cʼariʼ tok ri Ajaf pa jun achicʼ xubij chire ri nataʼ chi tucʼuaj cʼa el ri ruchinamit y tibe cʼa chupan ri tolan ruvachʼulef."
                },
                {
                    "number": 3,
                    "text": "Cʼa cʼariʼ, rijaʼ xunimaj rutzij ri Dios y xuben achiʼel xubij ri Ajaf chire."
                },
                {
                    "number": 4,
                    "text": "Jariʼ tok rijaʼ xbe cʼa pa ri tolan ruvachʼulef. Xaxe xerucʼuaj el ri ruchinamit, y ri tak quimoʼc, y ri cʼatzinel chique. Chiriʼ cʼa, xeruyaʼ can ri rachoch y ri rulef richinan. Chukaʼ xeruyaʼ can rukʼana puak, y rusaka puak, y rubeyomal. Cʼa cʼariʼ, xbe cʼa pa ri tolan ruvachʼulef."
                },
                {
                    "number": 5,
                    "text": "Xapon cʼa ka pa ri rucʼulbaʼt ri cʼo chunakaj ruchiʼ ri Nimalej Quiek Yaʼ. Xbiyaj cʼa pa rucʼulbaʼt ri tolan ruvachʼulef chunakaj ri Nimalej Quiek Yaʼ. Xbiyaj cʼa chupan ri tolan ruvachʼulef riqʼuin ri ruchinamit. E cʼo chupan ri ruchinamit rijaʼ ri nteʼ Saría, y ri nunimal ri quibiniʼan Laman, Lemuel, y Sam."
                },
                {
                    "number": 6,
                    "text": "Xcʼulvachitej cʼa chi tok ri nataʼ biyajinek chic oxiʼ kʼij pa ri tolan ruvachʼulef, xuben rumoʼc pa jun liʼan ruvachʼulef chunakaj jun raken yaʼ."
                },
                {
                    "number": 7,
                    "text": "Cʼa cʼariʼ, xunucʼ jun xuculibel riqʼuin abej y xuben jun sujubel chire ri Ajaf. Chukaʼ xumatioxij chire ri Ajaf, ri ka Dios."
                },
                {
                    "number": 8,
                    "text": "Xcʼulvachitej cʼa chi ri Leʼi xuyaʼ rubiʼ Laman chire ri raken yaʼ. Ri raken yaʼ riʼ niqʼuis chupan ri Nimalej Quiek Yaʼ. Ri liʼan ruvachʼulef cʼo pa ri cʼulbaʼt chunakej acuchi xtibeqʼuis vi ri raken yaʼ."
                },
                {
                    "number": 9,
                    "text": "Ri nataʼ xutzʼet cʼa chi ri raken yaʼ niqʼuis chupan ri Nimalej Quiek Yaʼ. Ja cʼariʼ tok xchʼo riqʼuin ri Laman ri rucʼajol, y quereʼ xubij chire: Ja ta cʼa yatoc achiʼel re raken yaʼ reʼ, y yatocyaj ta benek ruvech chupan ri ralaxibal ri chojmilal."
                },
                {
                    "number": 10,
                    "text": "Chukaʼ chire ri Lemuel xubij quereʼ: Ja ta cʼa yatoc achiʼel re liʼan ruvachʼulef reʼ, richin chi at cof ta, y man ta yasilon, richin queriʼ can yeʼatakej vi ri rupixaʼ ri Ajaf."
                },
                {
                    "number": 11,
                    "text": "Queriʼ xubij cʼa chique rijeʼ, roma cʼa ri Laman y ri Lemuel janíla rucovil ri cánima. Janíla xexebeloj chirij ri quitataʼ roma rijaʼ xerutzʼetelaʼ tak tzʼetonic. Rijaʼ xerelesaj cʼa el pa Jerusalem. Roma cʼariʼ, rijeʼ xequiyaʼ can ri quikʼana puak, ri quisaka puak, y ri quibeyomal, y ri culef quichinan. Xquibij cʼa chi xquecom na pa ri tolan ruvachʼulef, y conojel reʼ xa roma xquinojij chi chʼujirinek chic ri runaʼoj ri quitataʼ."
                },
                {
                    "number": 12,
                    "text": "Quereʼ cʼa ri Laman y ri Lemuel xexebeloj chirij ri quitataʼ, y je rijeʼ ri nimalaxelaʼ. Que cʼareʼ xexebeloj roma xa man quetaman ta cʼa ri rubanobal ri Dios ri tzʼucuyon quichin."
                },
                {
                    "number": 13,
                    "text": "Chukaʼ man xquinimaj ta chi ri nimalej tinamit Jerusalem xtivulatej cʼa achiʼel xquibilaʼ ri e yaʼol lokʼolej rutzijol. Rijeʼ e junan cʼa jubaʼ quiqʼuin ri e aj Judá ri e cʼo pa Jerusalem, ri xcajoʼ xquicamisaj ri nataʼ."
                },
                {
                    "number": 14,
                    "text": "Xcʼulvachitej cʼa chi ri nataʼ, nojinek riqʼuin ri Uxlabel, xchʼo quiqʼuin rijeʼ riqʼuin ronojel ri ruchukʼaʼ, chiriʼ pa ri liʼan ruvachʼulef rubiniʼan Lemuel. Rijeʼ xecʼaracʼot cʼa chuvech. Rijaʼ xusech cʼa quinaʼoj, y rijeʼ xquixibij quiʼ richin chi man xetzijon ta chic chirij. Roma cʼariʼ, xquiben ri achique xubij cʼa chique."
                },
                {
                    "number": 15,
                    "text": "Ri nataʼ, chupan jun moʼc xcʼojeʼ vi."
                },
                {
                    "number": 16,
                    "text": "Yin Nefi can cʼa in cʼajol na. Man riqʼuin vi riʼ, nim nupalen y can xinrayij vi xinvetamaj ri evan etamabel richin ri Dios. Roma cʼariʼ, yin can xichʼo vi akʼanij riqʼuin ri Ajaf. Cʼa cʼariʼ rijaʼ xpe viqʼuin y xuchʼuchʼujirisaj ri vánima richin chi xinnimaj ronojel ri xubij can ri nataʼ. Roma cʼariʼ, man xinpabaʼ ta viʼ chuvech ri nataʼ achiʼel xquibanalaʼ ri nunimal."
                },
                {
                    "number": 17,
                    "text": "Xichʼo cʼa riqʼuin ri Sam, y xinbij chire ri xukʼalajirisaj ri Ajaf chinuvech yin roma ri Lokʼolej Ruxlabal. Cʼa cʼariʼ, rijaʼ xunimaj ri xinbij chire."
                },
                {
                    "number": 18,
                    "text": "Man riqʼuin vi riʼ, ri Laman y ri Lemuel man xequinimaj ta ri nuchʼabel. Yin xibison cʼa roma rucovil ri cánima rijeʼ. Roma cʼariʼ, can xichʼo vi akʼanij chire ri Ajaf coma rijeʼ."
                },
                {
                    "number": 19,
                    "text": "Xcʼulvachitej cʼa chi ri Ajaf xchʼo pe chuve, y quereʼ xubij: Nim ruva akʼij rat Nefi roma nim ri acukubabel cʼuʼx. Rat cʼa in acanon riqʼuin ruchʼuchʼujil ri avánima."
                },
                {
                    "number": 20,
                    "text": "Vi xqueʼitakej cʼa ri nupixaʼ, xquixqʼuiyer cʼa, y xquixcʼuex chupan jun ruvachʼulef sujun can. Ri ruvachʼulef riʼ nuchojmirisan cʼa can ivichin rix. Ja ruvachʼulef riʼ janíla jebel chiquivech conojel chic ruvachʼulef."
                },
                {
                    "number": 21,
                    "text": "Vi ri animal niquipabaʼ cʼa quiʼ chavech rat, jariʼ tok rijeʼ can xqueʼelesex vi el chuvech ri Ajaf."
                },
                {
                    "number": 22,
                    "text": "Vi yeʼatakej nupixaʼ, rat xcatoc jun ucʼuey bey y jun tijonel pa quiviʼ ri animal."
                },
                {
                    "number": 23,
                    "text": "Kitzij cʼa, pa ri kʼij tok xtiquipabaʼ quiʼ chinuvech, yin can xquenvetzelaj vi riqʼuin jun pokon etzelanic. Vi ri avijaʼtzul rat man xtiquipabaʼ ta quiʼ chinuvech yin, ri animal manek cʼa xticʼojeʼ cuchukʼaʼ pa quiviʼ."
                },
                {
                    "number": 24,
                    "text": "Vi ri avijaʼtzul xtiquipabaʼ cʼa quiʼ chinuvech, ri animal xquequinakalaʼ rijeʼ. Quereʼ cʼa xtiban chique richin queriʼ xquinquinataj."
                }
            ]
        },
        "/study/scriptures/bofm/1-ne/3": {
            "uri": "/study/scriptures/bofm/1-ne/3",
            "title": "1 Nefi 3",
            "data_type": "chapter",
            "chapter_name": "Tanaj 3",
            "chapter_summary": [
                "Ri rucʼajol ri Leʼi yetzolin cʼa pa Jerusalem chucʼamic pe ri xaxilej tak cʼakoʼj chʼichʼ. Ri Laban man nujech ta pe chique rijeʼ ri xaxilej tak cʼakoʼj chʼichʼ. Jun takonaxel yeruchʼolif ri Laman y ri Lemuel."
            ],
            "verses": [
                {
                    "number": 1,
                    "text": "Xcʼulvachitej cʼa chi tok in chʼovinek chic riqʼuin ri Ajaf, xitzolin pa rumoʼc ri nataʼ."
                },
                {
                    "number": 2,
                    "text": "Xcʼulvachitej cʼa chi rijaʼ xchʼo viqʼuin, y quereʼ xubij chuve: Yin xinben jun achicʼ. Chiriʼ cʼa ri Ajaf xubij chuve chi rat y ri animal cʼo chi yixtzolin pa Jerusalem."
                },
                {
                    "number": 3,
                    "text": "Chiriʼ cʼa riqʼuin ri Laban, cʼo ri retal quibanobal ri e aj Judá, y chukaʼ ri retal quibiʼ ri avatiʼt amamaʼ e kʼaxinek el. Ronojel cʼareʼ tzʼibatel can chuvech ri xaxilej tak cʼakoʼj chʼichʼ."
                },
                {
                    "number": 4,
                    "text": "Roma cʼariʼ, ri Ajaf rubin pe chuve chi rat quiqʼuin ri animal cʼo chi yixbe chirachoch ri Laban. Chiriʼ cʼa xtibevilaʼ ri retal banobel, y xtibecʼamaʼ pe vaveʼ pa tolan ruvachʼulef."
                },
                {
                    "number": 5,
                    "text": "Vacami cʼa, ri animal yexebeloj y niquibij chi cʼayef rubanic ri xinbij chique. Vaveʼ cʼa xa man ja ta yin ri yibin chique. Xa can ja vi reʼ jun rupixaʼ ri Ajaf."
                },
                {
                    "number": 6,
                    "text": "Roma cʼariʼ, cabiyin cʼa nucʼajol y ri Ajaf xcaruturusaj roma cʼa rat man yaxebeloj ta."
                },
                {
                    "number": 7,
                    "text": "Xcʼulvachitej cʼa chi yin xinbij chire ri nataʼ: Xquibe cʼa y xtinben ronojel ri rubin can ri Ajaf chuve. Roma vetaman cʼa chi manjun pixaʼ nuyaʼ ta ri Ajaf chique ri vinakiʼ, vi man ta nuchojmirisaj cʼa ri bey chiquivech, richin chi xtiquiben ri achique rubin can chique."
                },
                {
                    "number": 8,
                    "text": "Xcʼulvachitej cʼa chi tok ri nataʼ xeracʼaxaj re chʼabel reʼjaníla xquicot. Chiriʼ cʼa rijaʼ retaman chi ri Ajaf in ruturusan can."
                },
                {
                    "number": 9,
                    "text": "Cʼa cʼariʼ, yin Nefi, quiqʼuin ri nunimal, xekacʼuaj el kamoʼc. Que cʼariʼ, xkachop binen pa tolan ruvachʼulef richin yojapon pa ri ruvachʼulef Jerusalem."
                },
                {
                    "number": 10,
                    "text": "Xcʼulvachitej cʼa chi tok oj apovinek chic pa ri ruvachʼulef Jerusalem xojtzijon ka chikavech."
                },
                {
                    "number": 11,
                    "text": "Xkakʼijulaʼ achique chike ri nibe chirachoch ri Laban. Ja ri Laman cʼuluman richin nibe. Cʼa cʼariʼ, rijaʼ xbe chirachoch ri Laban y xchʼo riqʼuin tok tzʼuyul chiriʼ pa rachoch."
                },
                {
                    "number": 12,
                    "text": "Xucʼutuj cʼa chire ri Laban chi tuyaʼ chire ri retal banobel ri tzʼibatel can chuvech ri xaxilej tak cʼakoʼj chʼichʼ. Ja cʼariʼ ri acuchi tzʼiban vi ri retal quibiʼ ri ijaʼtzul kʼaxinek can richin ri nataʼ."
                },
                {
                    "number": 13,
                    "text": "Jariʼ tok ri Laban xoyover riqʼuin, y can xrelesaj el riqʼuin rijaʼ. Man xrajoʼ ta cʼa xuyaʼ ri retal banobel chire. Roma cʼariʼ tok quereʼ xubij chire ri Laman: Ja rat at jun elekʼom y yin xcatincamisaj."
                },
                {
                    "number": 14,
                    "text": "Chiriʼ cʼa ri Laman xanimej el chuvech y xorubij chike ronojel ri xuben ri Laban. Cʼa cʼariʼ, janíla xojbison. Ri nunimal jubaʼ man xetzolin riqʼuin ri nataʼ pa ri tolan ruvachʼulef."
                },
                {
                    "number": 15,
                    "text": "Jariʼ tok xinbij chique: Can jic vi chi qʼues ri Ajaf, y chukaʼ can jic vi chi oj qʼues roj. Que cʼa chukaʼ riʼ, can jic vi chi man xkojtzolin ta riqʼuin ri katataʼ pa ri tolan ruvachʼulef vi man kacʼuan ta el ri achique rubin can ri Ajaf chike."
                },
                {
                    "number": 16,
                    "text": "Roma cʼariʼ, quekatakej cʼa chi utzil ri rupixaʼ ri Ajaf. Joʼ cʼa pa ri ulef ri xrichinaj ri katataʼ. Chiriʼ cʼa e ruyaʼon can rijaʼ ri kʼana puek, y ri saka puek, y conojel ruvech beyomel. Rijaʼ queriʼ cʼa rubanon can richin xerutakej ri rupixaʼ ri Dios."
                },
                {
                    "number": 17,
                    "text": "Roma cʼa rijaʼ can retaman vi chi xtivulatej ri Jerusalem roma ri itzel xequibanalaʼ ri vinakiʼ."
                },
                {
                    "number": 18,
                    "text": "Rijeʼ xequixutuj cʼa ri quichʼabel ri e yaʼol lokʼolej rutzijol. Roma cʼariʼ, ri Ajaf can xubij vi chire ri nataʼ chi tel el pa ri tinamit. Vi man ta queriʼ xuben, xa xcom ta cʼa rijaʼ chukaʼ. Romariʼ tok cʼo chi xanimej el chupan ri ruvachʼulef."
                },
                {
                    "number": 19,
                    "text": "Can utz vi cʼa chuvech ri Dios chi neʼkacʼamaʼ pe ri retal banobel riʼ. Riqʼuin cʼariʼ cʼo banel richin yekatijoj ri kalcʼual chire ri quichʼabel ri kateʼ katataʼ."
                },
                {
                    "number": 20,
                    "text": "Que cʼa chukaʼ riʼ, cʼo banel richin quekatijoj ri kalcʼual chique ri chʼabel xequibij can conojel ri e yaʼol lokʼolej rutzijol. Ri chʼabel riʼ, e rujachon ri Dios chique rijeʼ roma ri Ruxlabal y ri ruchukʼaʼ rijaʼ, pa rutiquiribel pe ri ruvachʼulef, cʼa pa re kʼij reʼ."
                },
                {
                    "number": 21,
                    "text": "Xcʼulvachitej cʼa chi queriʼ xitzijon quiqʼuin ri nunimal. Que cʼariʼ, xenyukʼ cʼa richin chi xequitakej chi utzil ri rupixaʼ ri Dios."
                },
                {
                    "number": 22,
                    "text": "Cʼa cʼariʼ, xojbe ka pa ri kulef kichinan. Chiriʼ cʼa xekamol can ri kakʼana puak, y ri kasaka puak, y chukaʼ ri kabeyomal."
                },
                {
                    "number": 23,
                    "text": "Tok xekamol conojel reʼ, xojbe cʼa chic akʼanij chirachoch ri Laban."
                },
                {
                    "number": 24,
                    "text": "Xcʼulvachitej cʼa chi xojbe riqʼuin ri Laban. Cʼa cʼariʼ, xkacʼutuj chire chi tuyaʼ chike ri retal banobel ri e tzʼiban can chuvech ri xaxilej tak cʼakoʼj chʼichʼ. Pa ruqʼuexel, roj xkasuj chire ronojel ri kakʼana puak, y ri kasaka puak, y ri kabeyomal."
                },
                {
                    "number": 25,
                    "text": "Xcʼulvachitej cʼa chi tok ri Laban xutzʼet chi can janíla kabeyomal, rijaʼ xa xumunij cʼa. Jariʼ tok xojrelesaj el, y xerutek el ri rusamajelaʼ chikij chikacamisaxic. Queriʼ cʼa rijaʼ xtiquir xrelekʼaj can ri kabeyomal."
                },
                {
                    "number": 26,
                    "text": "Xcʼulvachitej cʼa chi roj xojanimej chiquivech ri rusamajelaʼ ri Laban. Cʼo cʼa chi xekayaʼ can ri kabeyomal y xecʼojeʼ cʼa can pa ri rukʼaʼ ri Laban."
                },
                {
                    "number": 27,
                    "text": "Xcʼulvachitej cʼa chi xojanimej el pa ri tolan ruvachʼulef y xkevaj kiʼ chupan jun jul richin jun abej. Ri rusamajelaʼ ri Laban man xojquickʼiʼ ta cʼa."
                },
                {
                    "number": 28,
                    "text": "Xcʼulvachitej cʼa chi xoyover ri Laman viqʼuin yin, y chukaʼ riqʼuin ri nataʼ. Chukaʼ xoyover ri Lemuel roma cʼa rijaʼ xuyaʼ rukʼij ri ruchʼabel ri Laman. Chiriʼ cʼa ri Laman y ri Lemuel can cof vi xechʼo kiqʼuin roj ri oj quichakʼ. Ja cʼariʼ xojquichʼey riqʼuin jun xicʼay."
                },
                {
                    "number": 29,
                    "text": "Xcʼulvachitej cʼa chi tok yetajin chikachʼeyic riqʼuin jun xicʼay, jariʼ tok xpe jun rutakonaxel ri Ajaf y xpaʼeʼ chiquivech. Rijaʼ xchʼo quiqʼuin y xubij quereʼ: ¿Achique roma tok nichʼey ri ichakʼ riqʼuin jun xicʼay? ¿La man ivetaman ta cami chi ri Ajaf ruchaʼon rijaʼ richin nucʼuaj ibey rix? Queriʼcʼa xbanatej chive roma ri itzel ri xibanalaʼ. Vacami cʼa, cʼo chi yixbe chic jun bey Jerusalem. Chiriʼ cʼa ri Ajaf xtiberujachaʼ ri Laban pan ikʼaʼ."
                },
                {
                    "number": 30,
                    "text": "Tok ri takonaxel chʼovinek chic kiqʼuin, rijaʼ xel cʼa el."
                },
                {
                    "number": 31,
                    "text": "Tok benek chic el ri takonaxel, ri Laman y ri Lemuel xexebeloj chic y quereʼ xquibij: ¿Achique cʼa banel tok ri Ajaf xtitiquir xtujech ri Laban pa kakʼaʼ roj? Ri Laban riʼ can jun nimalej achin. Cʼo pa quiviʼ cavinek lajuj achiʼaʼ. Roma cʼariʼ, rijaʼ nitiquir yerucamisaj cavinek lajuj achiʼaʼ. ¿Y cʼa ta man oc chukaʼ roj?"
                }
            ]
        },
        "/study/scriptures/bofm/1-ne/4": {
            "uri": "/study/scriptures/bofm/1-ne/4",
            "title": "1 Nefi 4",
            "data_type": "chapter",
            "chapter_name": "Tanaj 4",
            "chapter_summary": [
                "Ri Nefi yeruchop ri xaxilej tak chʼichʼ roma ri novinek runaʼoj. Ri Laban nicamisex riqʼuin ri rutzaqʼuibal rijaʼ. Ri Zoram yerachibilaj el ri Nefi y ri runimal chupan ri tolan ruvachʼulef."
            ],
            "verses": [
                {
                    "number": 1,
                    "text": "Xcʼulvachitej cʼa chi xichʼo quiqʼuin ri nunimal y quereʼ xinbij chique: Joʼ cʼa chic jun bey pa Jerusalem. Tikacukubaʼ cʼa kacʼuʼx richin yekatakej ri rupixaʼ ri Dios. Roma cʼa, can nimalej vi ri ruchukʼaʼ rijaʼ chuvech chijun ri ruvachʼulef. ¿Achique cʼa roma tok man ta nimalej ri ruchukʼaʼ chuvech ri Laban quiqʼuin ri cavinek lajuj rusamajelaʼ? ¿O stapeʼ vi ta e cʼo e qʼuiy lajujitek vokʼo rusamajelaʼ riqʼuin?"
                },
                {
                    "number": 2,
                    "text": "Roma cʼariʼ, joʼ akʼanij. Kojcʼojeʼ cʼa cof achiʼel ri Moisés. Rijaʼ xchʼo cʼa chire ri Nimalej Quiek Yaʼ y can xuchʼer vi riʼ, quereʼ y quelaʼ. Jariʼ tok ri kateʼ katataʼ xekʼax pe y xeʼel pe pa quikʼa ri e aj Egipto. Ja cʼariʼ, ri oyovanelaʼ richin ri Faraón ri xetzekelben pe quichin xejikʼ cʼa chupan ri Nimalej Quiek Yaʼ."
                },
                {
                    "number": 3,
                    "text": "Vacami cʼa, rix ivetaman chi reʼ xa kitzij. Chukaʼ ivetaman chi jun takonaxel chʼovinek iviqʼuin. ¿Achique cʼa roma niben caʼiʼ icʼuʼx? Joʼ akʼanij. Ri Ajaf nitiquir yojrucol, achiʼel cʼa xuben quiqʼuin ri kateʼ katataʼ ojer. Nitiquir chukaʼ nuyoj ri Laban achiʼel xuben chique ri e aj Egipto."
                },
                {
                    "number": 4,
                    "text": "Tok quereʼ xinbij chique, cʼa xpe na coyoval. Chukaʼ xexebeloj cʼa chic jun bey. Man riqʼuin vi riʼ, xinquitzekelbej xa cʼa tok xojapon chirij ri tzʼak richin ri Jerusalem."
                },
                {
                    "number": 5,
                    "text": "Vacami cʼa tocokʼaʼ chic. Cʼa cʼariʼ, yin xinben chi ri nunimal xquevaj quiʼ chirij ri tzʼak. Tok rijeʼ quevan chic quiʼ, yin Nefi xinoc ekal chupan ri tinamit y xibe apon chirachoch ri Laban."
                },
                {
                    "number": 6,
                    "text": "Jacʼa ri Uxlabel ri ucʼuayon nubey, roma yin manjani vetaman achique xtinben."
                },
                {
                    "number": 7,
                    "text": "Man riqʼuin vi riʼ, xibe cʼa. Tok xijel apon chirachoch ri Laban, xintzʼet jun achin tzakinek pan ulef pa bey. Rijaʼ kʼabarel cʼa chic riqʼuin kʼabarisanel yaʼ."
                },
                {
                    "number": 8,
                    "text": "Tok xinapon riqʼuin, xinnabej chi ja rijaʼ ri Laban."
                },
                {
                    "number": 9,
                    "text": "Xintzʼet cʼa ri rutzaqʼuibal y xinvelesaj el pa rucʼojlibal. Ri ruchapbel can kʼana chʼichʼ vi, y yalan utzilej ri rubaniquil. Chukaʼ xintzʼet ri ruxak y riʼ can jebel covilej chʼichʼ."
                },
                {
                    "number": 10,
                    "text": "Xcʼulvachitej cʼa chi ri Uxlabel xubij chuve chi tincamisaj. Jariʼ tok yin xinbij pa vánima: Manjun bey nucamisan ta jun achin. Cʼariʼ xqʼuis ri vuchukʼaʼ, y man xinvajoʼ ta xincamisaj."
                },
                {
                    "number": 11,
                    "text": "Cʼa cʼariʼ, ri Uxlabel xubij chic chuve: Vacami cʼa ri Ajaf rujachon pan akʼaʼ. Kitzij cʼa chi yin vetaman chukaʼ chi rijaʼ xutij rukʼij richin yirucamisaj. Chukaʼ man xerutakej ta ri rupixaʼ ri Ajaf. Chukaʼ rijaʼ xumej can ri kabeyomal."
                },
                {
                    "number": 12,
                    "text": "Xcʼulvachitej cʼa chi ri Uxlabel xubij chic chuve: Tacamisaj cʼa roma ri Ajaf can rujachon vi pan akʼaʼ."
                },
                {
                    "number": 13,
                    "text": "Can kitzij vi chi ri Ajaf yerucamisaj ri e itzel, richin chi yecʼachoj ri chojmilej tak rurayibal rijaʼ. Yalan utz chi xticamisex cʼa xe jun achin, chuvech xqueyojyaj can y xquesachiyaj jun tinamit roma manjun niquinimalaʼ."
                },
                {
                    "number": 14,
                    "text": "Yin Nefi xinvacʼaxaj cʼa re chʼabel reʼ. Jariʼ tok xinnataj achique ri xubij chuve ri Ajaf pa ri tolan ruvachʼulef. Chiriʼ cʼa xubij quereʼ: Vi ri avijaʼtzul yequitakej cʼa ri nupixaʼ xqueqʼuiyer cʼa chupan ri ruvachʼulef sujun can."
                },
                {
                    "number": 15,
                    "text": "Chukaʼ xinnojij chi rijeʼ man yetiquir ta yequitakej ri rupixaʼ ri Dios vi manek ri pixaʼ quiqʼuin. Ja pixaʼ riʼ ri xyaʼox chire ri Moisés."
                },
                {
                    "number": 16,
                    "text": "Vetaman cʼa chukaʼ chi ri pixaʼ riʼ tzʼiban cʼa can chuvech ri xaxilej tak cʼakoʼj chʼichʼ."
                },
                {
                    "number": 17,
                    "text": "Chukaʼ cʼa vetaman chi xaxe romariʼ tok ri Ajaf rujachon can ri Laban pa nukʼaʼ yin. Riqʼuin cʼariʼ, cʼo cʼa banel richin xquencʼuaj el ri retal banobel, achiʼel cʼa ri pixaʼ ri ruyaʼon pe chuve."
                },
                {
                    "number": 18,
                    "text": "Roma cʼariʼ, xinnimaj rutzij ri Uxlabel. Xinchop rusumal ruviʼ ri Laban y xintzaqʼuij el ri rujolon riqʼuin ri rutzaqʼuibal rijaʼ."
                },
                {
                    "number": 19,
                    "text": "Tok nutzaqʼuin chic el ri rujolon riqʼuin ri rutzaqʼuibal rijaʼ, jariʼ tok xinqʼuen pe ronojel ri rutziak, y xincusaj yin. Xincusaj chukaʼ ronojel ri rutoʼbal."
                },
                {
                    "number": 20,
                    "text": "Queriʼ nubanon chic tok xibe apon pa ri ruyaconbal puek richin ri Laban. Tok xibe cʼa apon, xintzʼet ri rusamajel ri Laban ri chajiyon ri jakbel richin ri ruyaconbal puek. Xinben cʼa ri ruchʼabel ri Laban, y xinbij chire chi quirachibilaj apon, cʼa chupan ri ruyaconbal puek."
                },
                {
                    "number": 21,
                    "text": "Rijaʼ xutzʼet cʼa ri tziek y chukaʼ ri tzaqʼuibel nuximon xeʼ nupan. Roma cʼariʼ, xunojij chi ja yin in Laban, ri rajaf."
                },
                {
                    "number": 22,
                    "text": "Xchʼo cʼa pe viqʼuin chiquij ri nimakul quichin ri e aj Judá. Rijaʼ retaman cʼa chi ri Laban, ri rajaf, xbe quiqʼuin rijeʼ chakʼaʼ."
                },
                {
                    "number": 23,
                    "text": "Y yin xichʼo riqʼuin achiʼel cʼa nichʼo ri Laban."
                },
                {
                    "number": 24,
                    "text": "Chukaʼ cʼa, xinbij chire chi cʼo chi xtinqʼuen el ri xaxilej tak cʼakoʼj chʼichʼ ri cʼo ri tzʼibanic chuvech. Cʼa cʼariʼ, xtincʼuaj el chique ri vachʼalal ri in coyoben chirij ri tzʼak."
                },
                {
                    "number": 25,
                    "text": "Chukaʼ xinbij chire chi titzekeʼ pe chuvij."
                },
                {
                    "number": 26,
                    "text": "Rijaʼ xtzekeʼ cʼa pe chuvij. Rijaʼ xunojij cʼa chi xichʼo chiquij ri vachʼalal e cʼo chupan ri kʼataj. Chukaʼ xunojij chi ja yin in Laban, ri achique xincamisaj yan."
                },
                {
                    "number": 27,
                    "text": "Rijaʼ janíla xchʼo viqʼuin chiquij ri nimakul quichin ri e aj Judá tok xojbe cʼa apon quiqʼuin ri nunimal ri e cʼo chirij ri tzʼak."
                },
                {
                    "number": 28,
                    "text": "Xcʼulvachitej cʼa chi tok ri nunimal xinquitzʼet, xquinojij chi ja ri Laban ri petenek. Chukaʼ xquinojij rijeʼ chi ri Laban xirucamisaj yin y xrajoʼ xerucamisaj ta rijeʼ chukaʼ. Romariʼ tok ri Laman can xuxibij riʼ, y chukaʼ queriʼ ri Lemuel y ri Sam. Jariʼ tok xeʼanimej chinuvech."
                },
                {
                    "number": 29,
                    "text": "Xcʼulvachitej cʼa chi xenvoyoj y rijeʼ xincacʼaxaj. Roma cʼariʼ, xquitanabaʼ caninen chinuvech."
                },
                {
                    "number": 30,
                    "text": "Cʼa cʼariʼ, tok ri rusamajel ri Laban xerutzʼet ri nunimal, xa xcʼaracʼot cʼa rijaʼ. Jubaʼ man xanimej chinuvech richin nitzolin pa ri tinamit Jerusalem."
                },
                {
                    "number": 31,
                    "text": "Yin Nefi can nim vi ri nupalen, y chukaʼ xincʼul nim vuchukʼaʼ riqʼuin ri Ajaf. Romariʼ tok xinchop ri rusamajel ri Laban y xinpabaʼ richin queriʼ man xanimej ta chic."
                },
                {
                    "number": 32,
                    "text": "Xcʼulvachitej cʼa chi xinjiquibaʼ chire pa ri rubiʼ ri Ajaf, y riqʼuin ri nucʼaslen yin, chi man ta cʼa xtikacamisaj, vi rijaʼ xtunimaj cʼa ri nuchʼabel."
                },
                {
                    "number": 33,
                    "text": "Xinbij cʼa chire chi man tuxibij riʼ. Xinsuj cʼa chire chi vi nibe kiqʼuin roj pa ri tolan ruvachʼulef, chiriʼ cʼa rijaʼ xa xtoskʼopix cʼa, junan kiqʼuin roj."
                },
                {
                    "number": 34,
                    "text": "Quereʼ cʼa chukaʼ xinbij chire: Ri Ajaf rubin can chike chi nikaben quereʼ. ¿La man utz ta cʼa chi xquekatakej chi utzil ri rupixaʼ ri Ajaf? Roma cʼariʼ, vi xcabe pa ri tolan ruvachʼulef riqʼuin ri nataʼ, xticʼojeʼ cʼa ri acʼojlibal kiqʼuin roj."
                },
                {
                    "number": 35,
                    "text": "Ri rubiʼ ri samajel riʼ ja Zoram. Xcʼulvachitej cʼa chi rijaʼ xchʼuchʼuʼ ránima tok xracʼaxaj ri chʼabel ri xinbij chire. Rijaʼ xujiquibaʼ chi xtibe cʼa riqʼuin ri nataʼ chupan ri tolan ruvachʼulef. Xujiquibaʼ cʼa chukaʼ chi xticʼojeʼ can kiqʼuin roj benek ruvech."
                },
                {
                    "number": 36,
                    "text": "Roj xkajoʼ cʼa chi rijaʼ cʼo kiqʼuin. Vi man ta queriʼ xuben, cʼo chi xquinabej ta ri e aj Judá chi xa xojanimej can pa ri tolan ruvachʼulef. Cʼa ta riʼ, xquetzekeʼ cʼa el chikij richin chi xkojquicamisaj."
                },
                {
                    "number": 37,
                    "text": "Xcʼulvachitej cʼa chi tok ri Zoram xujiquibaʼ chi nibe kiqʼuin, manek chic xkaxibij ta kiʼ."
                },
                {
                    "number": 38,
                    "text": "Xcʼulvachitej cʼa chi xekacʼuaj el ri xaxilej tak cʼakoʼj chʼichʼ y ri rusamajel ri Laban. Xojbe cʼa apon chupan ri tolan ruvachʼulef y xojapon xa cʼa acuchi cʼo vi ri rumoʼc ri katataʼ."
                }
            ]
        },
        "/study/scriptures/bofm/1-ne/5": {
            "uri": "/study/scriptures/bofm/1-ne/5",
            "title": "1 Nefi 5",
            "data_type": "chapter",
            "chapter_name": "Tanaj 5",
            "chapter_summary": [
                "Ri Saría nisujun chirij ri Leʼi. Che caʼiʼ rijeʼ yequicot tok yetzolin pe ri calcʼual. Nutzijoj achique ri tzʼibatel can chuvech ri xaxilej tak cʼakoʼj chʼichʼ. Ri Leʼi jun rijaʼtzul ri José y que cʼa chukaʼ reʼ ri Laban. Ri Leʼi nuyaʼ lokʼolej rutzijol."
            ],
            "verses": [
                {
                    "number": 1,
                    "text": "Xcʼulvachitej cʼa chi xojbe riqʼuin ri katataʼ chupan ri tolan ruvachʼulef. Jariʼ tok rijaʼ xnoj riqʼuin quicoten. Ri nteʼ chukaʼ can xquicot vi. Rijaʼ janíla okʼovinek cʼa chic koma roj."
                },
                {
                    "number": 2,
                    "text": "Rijaʼ xunojij cʼa chi roj xojcom chiriʼ pa tolan ruvachʼulef. Chukaʼ xchʼolin chirij ri nataʼ. Xubij chire chi rijaʼ xa jun achin yerutzʼetelaʼ tak tzʼetonic. Quereʼ xubij: Vacami cʼa rat xa xojavelesaj pe chupan ri kulef kichinan. Xecom ri val y roj chukaʼ xkojcom vaveʼ pa ri tolan ruvachʼulef."
                },
                {
                    "number": 3,
                    "text": "Ja cʼareʼ ri ruchʼabel ri nteʼ tok xchʼolin chirij ri nataʼ."
                },
                {
                    "number": 4,
                    "text": "Xcʼulvachitej cʼa chi ri nataʼ xchʼo riqʼuin rijaʼ y quereʼ xubij: Yin vetaman chi nintzʼetelaʼ lokʼolej tzʼetonic. Vi man ta xintzʼet ri nubanalaʼ ri Dios, man ta xinvetamaj ri rutzil rijaʼ. Xaxe xicʼojeʼ ta can chiriʼ pa Jerusalem y chiriʼ ta xquicom vi quiqʼuin ri vachʼalal."
                },
                {
                    "number": 5,
                    "text": "Nucʼulun cʼa vacami jun ruvachʼulef sujun can. Roma cʼariʼ, janíla yiquicot. Vetaman cʼa chi ri Ajaf xquerucol ri kalcʼual pa rukʼaʼ ri Laban, y xqueruqʼuem pe chic kiqʼuin."
                },
                {
                    "number": 6,
                    "text": "Queriʼ cʼa, ri nataʼ xucukubaʼ rucʼuʼx ri nteʼ Saría koma roj. Ja cʼariʼ tok xojbiyin akʼanij chupan ri tolan ruvachʼulef, cʼa pa ri ruvachʼulef ri Jerusalem, richin chi xebekacʼamaʼ pe ri retal quibanobal ri e aj Judá."
                },
                {
                    "number": 7,
                    "text": "Tok xojtzolin cʼa chic pa ri rumoʼc ri nataʼ, can janíla vi xequicot rijeʼ y ri nteʼ man xbison ta chic."
                },
                {
                    "number": 8,
                    "text": "Rijaʼ xchʼo cʼa y quereʼ xubij: Vacami can vetaman vi chi ri Ajaf rubin can chire ri vachijil richin xanimej pe cʼa chupan ri tolan ruvachʼulef. Chukaʼ vetaman chi ri Ajaf xeruchajij ri val y xerucol pa rukʼaʼ ri Laban. Vetaman cʼa chukaʼ chi ri Ajaf xuyaʼ cuchukʼaʼ richin chi xquiben ri achique xubij cʼa rijaʼ chique. Queriʼ cʼa ri xubij ri nteʼ."
                },
                {
                    "number": 9,
                    "text": "Xcʼulvachitej cʼa chi janíla xequicot y xequiben camelabel sujubel y poron sujubel chire ri Ajaf. Chukaʼ xquimatioxij chire ri Dios richin ri Israel."
                },
                {
                    "number": 10,
                    "text": "Tok quimatioxin cʼa chic chire ri Dios richin ri Israel, jariʼ tok ri nataʼ Leʼi xeruqʼuen pe ri retal banobel ri tzʼibatel can chuvech ri xaxilej tak cʼakoʼj chʼich. Cʼa cʼariʼ, rijaʼ xerunicʼoj pa rutiquiribel pe."
                },
                {
                    "number": 11,
                    "text": "Rijaʼ xutzʼet cʼa chi e rucʼuan ri voʼoʼ vuj richin ri Moisés. Jariʼ ri nutzijoj tok xtzʼucutej pe ri ruvachʼulef, y chukaʼ tok xetzʼucutej pe ri Adán y ri Eva. Jecʼa rijeʼ ri nabey kateʼ katataʼ."
                },
                {
                    "number": 12,
                    "text": "Chukaʼ rucʼuan ri retal quicʼaslen ri e aj Judá pa tok rutiquiribel pe, xa cʼa tok ri Sedecías xoc ri tataʼal richin ri tinamit Judá."
                },
                {
                    "number": 13,
                    "text": "E rucʼuan chukaʼ e qʼuiy lokʼolej rutzijol ri xequiyalaʼ pe ri e yaʼol lokʼolej rutzijol pa rutiquiribel pe, cʼa tok ri Sedecías xoc ri rutataʼal ri tinamit. E rucʼuan chukaʼ e qʼuiy lokʼolej rutzijol ri xeruyaʼ ri Jeremías."
                },
                {
                    "number": 14,
                    "text": "Xcʼulvachitej chukaʼ chi ri nataʼ Leʼi xril chuvech ri xaxilej tak cʼakoʼj chʼichʼ ri retal quibiʼ ri quijaʼtzul ri rutataʼ rijaʼ. Chiriʼ cʼa, xretamaj chi rijaʼ jun rijaʼtzul ri José. Ri José riʼ, ja rijaʼ ri rucʼajol ri Jacob. Ja rijaʼ ri xcʼayix el pan Egipto. Ja rijaʼ ri xtoʼox roma ri Ajaf richin chi rijaʼ xeberilij ri rutataʼ Jacob, y chukaʼ ri e cʼo pa rachoch. Romaʼ cʼariʼ, man xecom ta roma ri vayijal."
                },
                {
                    "number": 15,
                    "text": "Rijeʼ chukaʼ xeʼoskʼopix el y xeʼelesex el pa ri ruvachʼulef Egipto roma ri Dios. Ja rijaʼ ri chajiyon quichin."
                },
                {
                    "number": 16,
                    "text": "Quereʼ cʼa ri nataʼ Leʼi xunabej ri retal quibiʼ quijaʼtzul ri rutataʼ. Chukaʼ ri Laban jun rijaʼtzul can ri José. Roma cʼariʼ tok rijaʼ y ri rutataʼ xequichajij ri retal banobel."
                },
                {
                    "number": 17,
                    "text": "Vacami cʼa, tok ri nataʼ xerutzʼet conojel reʼ, rijaʼ xnoj riqʼuin ri Uxlabel. Cʼa cʼariʼ, xuyaʼ lokʼolej rutzijol chirij ri rijaʼtzul rijaʼ."
                },
                {
                    "number": 18,
                    "text": "Xubij chi re xaxilej tak cʼakoʼj chʼichʼ reʼ xquecʼuex el chique conojel tinamit, ijaʼtzul, chʼabel, y vinakul ri can rijaʼtzul vi rijaʼ."
                },
                {
                    "number": 19,
                    "text": "Romaʼ cʼariʼ, manjun bey xquesach ta re xaxilej tak cʼakoʼj chʼichʼreʼ. Que cʼa chukaʼ riʼ, manjun bey xquepusir ta. Ri nataʼ Leʼi xeruyaʼ cʼa e qʼuiy lokʼolej rutzijol chirij ri rijaʼtzul."
                },
                {
                    "number": 20,
                    "text": "Xcʼulvachitej cʼa chi cʼa pa ri kʼij riʼ, yin y chukaʼ ri nataʼ xekatakej conojel ri pixaʼ ri xeruyaʼ can ri Ajaf chike."
                },
                {
                    "number": 21,
                    "text": "Can xekaqʼuen vi pe ri retal banobel achiʼel ri Ajaf xubij can chike. Chukaʼ xekanicʼoj y xkanabej chi can e cʼatzinel vi, y can nim vi ri quejkalen chikavech roj. Riqʼuin cʼariʼ, cʼo banel richin yekatijoj ri kalcʼual chique ri rupixaʼ ri Dios."
                },
                {
                    "number": 22,
                    "text": "Roma can jareʼri utzilej runojibal ri Ajaf chi xquekacʼuaj el tok xojbiyin chupan ri tolan ruvachʼulef, cʼa pa ri ruvachʼulef sujun can."
                }
            ]
        },
        "/study/scriptures/bofm/1-ne/6": {
            "uri": "/study/scriptures/bofm/1-ne/6",
            "title": "1 Nefi 6",
            "data_type": "chapter",
            "chapter_name": "Tanaj 6",
            "chapter_summary": [
                "Ri rurayibal ri Nefi. Rijaʼ nutzʼibaj ri nikaʼ chuvech ri Dios."
            ],
            "verses": [
                {
                    "number": 1,
                    "text": "Vacami cʼa, yin Nefi man nintzʼibaj ta ri retal quibiʼ ri quijaʼtzul ri nataʼ vaveʼ. Chukaʼ cʼa manjun bey apon xtintzʼibaj ta riʼ chuvech re xaxilej tak chʼichʼ reʼ ri nintzʼibaj vacami. Tzʼiban cʼa can chupan ri retal banobel ri xutzʼibaj can ri nataʼ. Roma cʼariʼ, yin man nintzʼibaj ta chic vaveʼ."
                },
                {
                    "number": 2,
                    "text": "Xaxe nicʼatzin chuve chi ninbij chi roj oj rijaʼtzul ri José."
                },
                {
                    "number": 3,
                    "text": "Man nicʼatzin ta cʼa chuve chi nintzʼibaj ronojel ri rubanobal ri nataʼ. Roma manek banel richin yetzʼibex chuvech re xaxilej tak chʼichʼ reʼ. Jariʼ, xa roma yin ninvajoʼ chi nicʼojeʼ ri cʼojlibel vaveʼ acuchi yentzʼibaj vi ri rubanobal ri Dios."
                },
                {
                    "number": 4,
                    "text": "Can xaxe vi reʼ ri janíla ninvajoʼ. Ninvajoʼ cʼa chi yenyukʼ pe ri achiʼaʼ richin yejel apon riqʼuin ri Dios quichin ri Abraham, ri Isaac y ri Jacob, richin chi yecolotej."
                },
                {
                    "number": 5,
                    "text": "Roma cʼariʼ, man nintzʼibaj ta ri nikaʼ chiquivech ri niquiben ri itzel. Xa nintzʼibaj ri achique nikaʼ chuvech ri Dios y chiquivech ri man niquiben ta ri itzel."
                },
                {
                    "number": 6,
                    "text": "Roma cʼariʼ, jareʼ jun pixaʼ ninyaʼ chique ri vijaʼtzul: Chi man tiquitzʼibaj cʼa chuvech re xaxilej tak chʼichʼ reʼ ri achique manek rejkalen chique ri calcʼual ri achiʼaʼ."
                }
            ]
        },
        "/study/scriptures/bofm/1-ne/7": {
            "uri": "/study/scriptures/bofm/1-ne/7",
            "title": "1 Nefi 7",
            "data_type": "chapter",
            "chapter_name": "Tanaj 7",
            "chapter_summary": [
                "Ri rucʼajol ri Leʼi yetak chic jun bey pa Jerusalem. Ri Ismael y ri e aj pa rachoch niquikʼijuj richin yebe riqʼuin ri Leʼi. Niban oyoval riqʼuin ri Nefi y nixim riqʼuin coloʼ. Nisolotej riqʼuin ri ruchukʼaʼ ri rucukubabel cʼuʼx. Ri runimal ri cof ri cánima nitzʼolin pe quicʼuʼx."
            ],
            "verses": [
                {
                    "number": 1,
                    "text": "Vacami cʼa, ninvajoʼ chi nivetamaj chi ri nataʼ Leʼi xutanabaʼ ruyaʼic lokʼolej rutzijol chirij ri rijaʼtzul rijaʼ. Cʼa cʼariʼ, ri Ajaf xpe chic jun bey riqʼuin y xtzijon riqʼuin. Xubij chire chi man utz ta chi rijaʼ xquerucʼuaj el ri ruchinamit quiyon oc pa ri tolan ruvachʼulef. Xa nicʼatzin chi ri rucʼajol yecʼuleʼ quiqʼuin kʼopojiʼ. Queriʼ cʼa, rijeʼ xquetiquir xtiquiqʼuiytisaj jun vinakul chire ri Ajaf chiriʼ pa ri ruvachʼulef sujun can."
                },
                {
                    "number": 2,
                    "text": "Xcʼulvachitej cʼa chi ri Ajaf xubij chire ri nataʼ chi yin, quiqʼuin ri nunimal, cʼo chi yojtzolin chic pa ri ruvachʼulef Jerusalem. Chiriʼ cʼa, xquekaqʼuem pe pa ri tolan ruvachʼulef ri Ismael y ri ruchinamit rijaʼ."
                },
                {
                    "number": 3,
                    "text": "Cʼariʼ xcʼulvachitej chi yin Nefi, quiqʼuin ri nunimal, xojbe chic jun bey pa tolan ruvachʼulef, cʼa pa Jerusalem."
                },
                {
                    "number": 4,
                    "text": "Xcʼulvachitej cʼa chi xojbe akʼanij chirachoch ri Ismael. Ri Ismael can utz vi xojrucʼul. Cʼariʼ roj xekachʼabalij ri ruchʼabel ri Ajaf chire."
                },
                {
                    "number": 5,
                    "text": "Xcʼulvachitej cʼa chi ri Ajaf xuchʼuchʼujirisaj ri cánima ri Ismael y ri e aj pa rachoch. Roma cʼariʼ tok rijeʼ xquichop binen kiqʼuin pa ri tolan ruvachʼulef, cʼa pa ri rumoʼc ri katataʼ."
                },
                {
                    "number": 6,
                    "text": "Yojtajin cʼa che binen pa tolan ruvachʼulef. Ja cʼariʼ tok ri Laman y ri Lemuel quiqʼuin caʼiʼ chique ri rumiʼal ri Ismael, y caʼiʼ rucʼajol, y conojel ri quichinamit rijeʼ, xquipabaʼ quiʼ chikavech roj. Xquipabaʼ cʼa quiʼ chinuvech yin Nefi, y chuvech ri Sam, chukaʼ ri Ismael ri quitataʼ, riqʼuin ri rixjayil rijaʼ, y ri oxiʼ chic rumiʼal."
                },
                {
                    "number": 7,
                    "text": "Xcʼulvachitej cʼa chi rijeʼ xquipabaʼ quiʼ chikavech roma xquirayij xetzolin ta pa ri ruvachʼulef Jerusalem."
                },
                {
                    "number": 8,
                    "text": "Vacami cʼa, yin Nefi xibison roma ri rucovil ri cánima. Roma cʼariʼ, xichʼo quiqʼuin ri Laman y ri Lemuel. Quereʼ cʼa xinbij chique: Vaveʼ cʼa rix ix nunimal. ¿Achique roma can cof vi ri ivánima y can moy vi ri inaʼoj? Xa roma cʼariʼ tok cʼo chi yichʼo iviqʼuin y nincʼut utzilej banobel chivech, y yin xa in ichakʼ rix."
                },
                {
                    "number": 9,
                    "text": "¿Achique cʼa roma tok rix man iniman ta ri ruchʼabel ri Ajaf?"
                },
                {
                    "number": 10,
                    "text": "¿Achique cʼa roma tok imestan chic chi xitzʼet jun takonaxel richin ri Ajaf?"
                },
                {
                    "number": 11,
                    "text": "¿Achique cami roma tok e imestan chic ri nimalej tak utzil ri xerubanalaʼ ri Ajaf chike? Rijaʼ xojrucol cʼa el pa rukʼaʼ ri Laban. Chukaʼ xojrutoʼ richin xkachop ri retal banobel."
                },
                {
                    "number": 12,
                    "text": "¿Achique cʼa roma tok imestan chi ri Ajaf nitiquir nuben ronojel chique ri calcʼual ri achiʼaʼ, achiʼel cʼa ri nrajoʼ rijaʼ? Can que vi riʼ nuben quiqʼuin rijeʼ vi niquisamajij cʼa ri quicukubabel cʼuʼx riqʼuin. Romariʼ, tikanimaj cʼa rijaʼ chi utzil."
                },
                {
                    "number": 13,
                    "text": "Vi nikanimaj rijaʼ chi utzil, roj xtikacʼul cʼa ri ruvachʼulef sujun can. Pa chʼakaʼ chic kʼij apon, rix xtivetamaj chi xtikʼajer ri ruchʼabel ri Ajaf chirij ri ruvulatajic ri Jerusalem. Ronojel cʼa ri rubin can ri Ajaf chirij ri vulatajic richin ri Jerusalem, can xtibanatej vi."
                },
                {
                    "number": 14,
                    "text": "Can kitzij vi chi xa jubaʼ chic apon tok ri Ruxlabal ri Ajaf man xtutij ta chic rukʼij quiqʼuin rijeʼ. Roma can kitzij chi rijeʼ e quixovan chic ri e yaʼol lokʼolej rutzijol, y quiyaʼon can ri Jeremías pa cheʼ. Quitijon quikʼij richin niquicamisaj ri nataʼ yin. Riqʼuin cʼariʼ, rijeʼ cokotan el rijaʼ pa ri ruvachʼulef riʼ."
                },
                {
                    "number": 15,
                    "text": "Can kitzij vi ninbij chive chi vi rix yixtzolin chic pa Jerusalem, xquixcom cʼa quiqʼuin rijeʼ. Vacami cʼa vi queriʼ nivajoʼ, quixtzolin cʼa akʼanij pa ri ruvachʼulef riʼ. Man riqʼuin vi riʼ, tokaʼ cʼa chiʼicʼuʼx ri chʼabel ri ninbij chive. Vi ta yixbe, xquixcom ta cʼa chukaʼ. Can que vi reʼ yirusiloj ri Ruxlabal ri Ajaf richin ninbij chive."
                },
                {
                    "number": 16,
                    "text": "Xcʼulvachitej cʼa chi tok yin Nefi xinbij re chʼabel reʼ chique ri nunimal, rijeʼ xeʼoyover cʼa viqʼuin. Cʼariʼ xinquiyut riqʼuin ri quikʼaʼ roma cʼa janíla xeʼoyover. Cʼariʼ, xinquixim riqʼuin jun coloʼ y xcajoʼ xinquicamisaj richin xinquiyaʼ can pa tolan ruvachʼulef, richin queriʼ xinquitij ta cʼa ri e aj pa kʼayis chicopiʼ."
                },
                {
                    "number": 17,
                    "text": "Man riqʼuin vi riʼ, xcʼulvachitej cʼa chi xichʼo akʼanij riqʼuin ri Ajaf, y quereʼ xinbij chire: O Ajaf, roma ri nucukubabel cʼuʼx aviqʼuin, quinacoloʼ cʼa pa quikʼaʼ ri nunimal. Tayaʼ cʼa vachukʼaʼ richin yitiquir ninrokʼochʼij re coloʼ reʼ achojiqʼuin in ximon vi."
                },
                {
                    "number": 18,
                    "text": "Xcʼulvachitej cʼa tok xinbij re chʼabel reʼ, xequiritej el ri ximibel pa nukʼaʼ y pa vaken. Cʼariʼ xipaʼeʼ chiquivech ri nunimal y xichʼo chic quiqʼuin rijeʼ."
                },
                {
                    "number": 19,
                    "text": "Xcʼulvachitej cʼa chi xeʼoyover chic jun bey viqʼuin y xcajoʼ chic xinquichop. Vaveʼ cʼa jun chique ri rumiʼal ri Ismael, riqʼuin ri ruteʼ, y chukaʼ jun chique ri rucʼajol ri Ismael, can xechʼo vi quiqʼuin ri nunimal. Riqʼuin cʼariʼ, xchʼuchʼujir ri cánima y xqʼuis ri quirayibal richin yinquicamisaj."
                },
                {
                    "number": 20,
                    "text": "Xcʼulvachitej cʼa chi xebison roma ri itzel ri xquiben y xexuqueʼ chinuvech. Chiriʼ cʼa, rijeʼ can xquicʼutuj vi chuve chi yencuy cʼa roma ri xquiben chuve."
                },
                {
                    "number": 21,
                    "text": "Cʼa cʼariʼ, can xencuy vi cʼa roma ronojel ri xquiben chuve. Chukaʼ xenpixabaj chi quechʼo cʼa akʼanij riqʼuin ri Ajaf qui Dios richin chi rijaʼ xquerucuy cʼa chukaʼ. Cʼa cʼariʼ rijeʼ xquiben queriʼ. Tok e chʼovinek chic akʼanij riqʼuin ri Ajaf, xkachop chic el binen cʼa acuchi cʼo vi ri rumoʼc ri katataʼ."
                },
                {
                    "number": 22,
                    "text": "Xcʼulvachitej cʼa chi yin, quiqʼuin ri nunimal, y conojel ri e aj pa rachoch ri Ismael xojapon ka pa ri rumoʼc ri nataʼ. Ja cʼariʼ tok rijeʼ xquimatioxij chire ri Ajaf qui Dios. Cʼa cʼariʼ xquiben camelabel sujubel y poron sujubel chire."
                }
            ]
        },
        "/study/scriptures/bofm/1-ne/16": {
            "uri": "/study/scriptures/bofm/1-ne/16",
            "title": "1 Nefi 16",
            "data_type": "chapter",
            "chapter_name": "Tanaj 16",
            "chapter_summary": [
                "Ri rucʼajol ri Leʼi yecʼuleʼ quiqʼuin ri rumiʼal ri Ismael. Niquichop chic binen. Niyaʼox ri sirisic chʼichʼ o ri cʼutbel bey. Nicom ri Ismael."
            ],
            "verses": [
                {
                    "number": 1,
                    "text": "Xcʼulvachitej cʼa tok in chʼovinek chic quiqʼuin ri nunimal, rijeʼ quereʼ xquibij chuve: Rat e akʼalajirisan chikavech cʼayef tak naʼoj. Roj xa man yojtiquir ta yekacochʼ."
                },
                {
                    "number": 2,
                    "text": "Xcʼulvachitej cʼa chi xinbij cʼa chique chi can kitzij vi ri xintzijoj. Vetaman cʼa chi re tzij reʼ can cʼayef vi chique ri e itzel. Xinbij cʼa chi nuyaʼon quikʼij ri e choj, y nujiquiban chi can xqueyac vi chupan ri ruqʼuisibel kʼij. Cʼariʼ cʼa, ri e cʼo quimac niquinojij chi xa cʼayef ri kitzij, roma cʼa ri kitzij yerusoc rijeʼ, cʼa pa ri quicʼuʼx."
                },
                {
                    "number": 3,
                    "text": "Vacami cʼa rix nunimal, vi ta ix choj, man ta chic xquixxebeloj chirij ri kitzij. Man ta chic xtiben queriʼ vi ta xtivajoʼ xtinimaj ri kitzij y xquixbiyin ta choj chuvech ri Dios. Vi ta queriʼ xtiben, man ta xtibij cʼa chuve quereʼ: Xa cʼayef ri nabij chike."
                },
                {
                    "number": 4,
                    "text": "Cʼa cʼariʼ, yin Nefi xenpixabaj ri nunimal chi quequitakej cʼa ri rupixaʼ ri Ajaf."
                },
                {
                    "number": 5,
                    "text": "Xcʼulvachitej cʼa chi xquichʼuchʼujirisaj ri cánima chuvech ri Ajaf. Riqʼuin cʼariʼ, xiquicot y xinvoyobej pa vánima chi xquebiyin ta chupan ri chojmilej tak bey."
                },
                {
                    "number": 6,
                    "text": "Ronojel cʼareʼ xebitej y xebanatej tok ri nataʼ cʼo pa jun moʼc pa ri liʼan ruvachʼulef ri xubiniʼaj Lemuel."
                },
                {
                    "number": 7,
                    "text": "Xcʼulvachitej cʼa chi yin Nefi xicʼuleʼ riqʼuin jun chique ri rumiʼal ri Ismael. Chukaʼ ri nunimal xecʼuleʼ quiqʼuin ri rumiʼal ri Ismael. Ri Zoram xcʼuleʼ cʼa riqʼuin ri nimalaxel rumiʼal ri Ismael."
                },
                {
                    "number": 8,
                    "text": "Que cʼariʼ, ri nataʼ xerutakej conojel ri rupixaʼ ri e ruyaʼon can ri Ajaf chire. Ri Ajaf chukaʼ janíla xiruturusaj yin Nefi."
                },
                {
                    "number": 9,
                    "text": "Xcʼulvachitej cʼa chi ri Ajaf xchʼo riqʼuin ri nataʼ chakʼaʼ. Jariʼ tok xubij chire chi tuchapaʼ binen chic jun bey pa ri tolan ruvachʼulef pa rucaʼn kʼij."
                },
                {
                    "number": 10,
                    "text": "Xcʼulvachitej cʼa chi ri nataʼ xyacatej pa nimakʼaʼ. Xbe pa ruchiʼ ri rumoʼc y xutzʼet pa ri ulef jun sirisic cʼakoʼj chʼichʼ can utz rubaniquil. Chupan ri sirisic chʼichʼ riʼ e cʼo caʼiʼ kʼijubel. Jun chique ri kʼijubel riʼ xucʼut ri bey chikavech acuchi yojbe vi pa ri tolan ruvachʼulef."
                },
                {
                    "number": 11,
                    "text": "Xcʼulvachitej cʼa chi xekamol ronojel ri xquekacʼuaj cʼa el pa ri tolan ruvachʼulef. Xekamol chukaʼ ri chʼakaʼ chic ri e cʼatzinel chike ri ruyaʼon pe ri Ajaf. Chukaʼ xekamol ronojel ruvech ijatz richin chi yekacʼuaj el pa ri tolan ruvachʼulef."
                },
                {
                    "number": 12,
                    "text": "Xcʼulvachitej cʼa chi xekacʼuaj el ri kamoʼc y xkacʼovisaj ri raken yaʼ Laman y xojbe pa ri tolan ruvachʼulef."
                },
                {
                    "number": 13,
                    "text": "Xcʼulvachitej cʼa chi xojbiyin cajiʼ kʼij pa ri rajxokon kʼij y ri rajxokon relabal kʼij. Cʼariʼ, xkaben chic ri kamoʼc y xkayaʼ ri rubiʼ ri cʼojlibel riʼ Xazer."
                },
                {
                    "number": 14,
                    "text": "Xcʼulvachitej cʼa chi xekacʼuaj el ri kachʼab y ri kacʼakbal chʼab. Cʼariʼ, xojbe pa ri tolan ruvachʼulef chiquicamisaxic e aj pa kʼayis chicopiʼ richin queriʼ cʼo tiʼij niquitij ri kachinamit. Tok kilon cʼa chic ri tiʼij quichin ri kachinamit, xojtzolin chic jun bey pa ri tolan ruvachʼulef cʼa pa ri cʼojlibel rubiniʼan Xazer. Cʼa cʼariʼ xkachop chic binen y xkachojmij kabey junan riqʼuin ri kabanon can. Queriʼ cʼa xojbiyin acuchi cʼo vi ri samajibel ulef. Ri ulef ri cʼo chuchiʼ ri cʼulbaʼt chunakaj ri Nimalej Quiek Yaʼ."
                },
                {
                    "number": 15,
                    "text": "Xcʼulvachitej cʼa chi xojbiyin qʼuiy kʼij. Xekacamisaj cʼa chicopiʼ pa bey richin nikatij. Xekacamisaj cʼa quiqʼuin ri kachʼab y ri kabej y ri kiquiekʼ."
                },
                {
                    "number": 16,
                    "text": "Xkatzekelbej cʼa ri bey ri xucʼut ri sirisic chʼichʼ chikavech. Jariʼ xucʼuan kichin pa ri janíla samajibel ulef chupan ri tolan ruvachʼulef."
                },
                {
                    "number": 17,
                    "text": "Tok xojbiyin chic qʼuiy kʼij, xkaben cʼa ri kamoʼc richin chi yojuxlan jun caʼiʼ oxiʼ kʼij y nikil tiʼij quichin ri kachinamit."
                },
                {
                    "number": 18,
                    "text": "Xcʼulvachitej cʼa chi yin Nefi xibe chucanoxic tiʼij. Jariʼ tok xinkʼej ri nucʼakbal chʼab ri banon riqʼuin utzilej chʼichʼ. Chiriʼ cʼa, ri nunimal xeʼoyover viqʼuin roma xkʼaj ri nucʼakbal chʼab y man xkil ta chic pe tiʼij."
                },
                {
                    "number": 19,
                    "text": "Ja cʼariʼ tok xojtzolin quiqʼuin ri kachinamit y manek tiʼij kacʼuan. Rijeʼ e cosinek chic roma ri quibinen, y roma cʼariʼ tok janíla xquitij pokon, roma manek chic tiʼij richin niquitij."
                },
                {
                    "number": 20,
                    "text": "Xcʼulvachitej cʼa chi ri Laman y ri Lemuel y ri rucʼajol ri Ismael janíla xexebeloj roma xquitij pokon y cʼayeval pa ri tolan ruvachʼulef. Ri nataʼ chukaʼ xebeloj chirij ri Ajaf ru Dios. Chiriʼ cʼa, conojel janíla xebison y janíla xaxebeloj chirij ri Ajaf."
                },
                {
                    "number": 21,
                    "text": "Xcʼulvachitej cʼa chi yin Nefi in chʼolin coma ri nunimal, roma xkʼaj ri nucʼakbal. Ri quicʼakbal chʼab rijeʼ man can ta chic cʼo cuchukʼaʼ. Roma cʼariʼ tok nim ri cʼayeval xkacʼulvachij y man xojtiquir ta chic nikil tiʼij."
                },
                {
                    "number": 22,
                    "text": "Xcʼulvachitej cʼa chi ri nunimal xquicovirisaj chic ri cánima y janíla xexebeloj chic chirij ri Ajaf qui Dios. Roma cʼariʼ, yin Nefi janíla xichʼo quiqʼuin."
                },
                {
                    "number": 23,
                    "text": "Xcʼulvachitej cʼa chi yin Nefi xinben jun cʼakbel chʼab riqʼuin cheʼ. Riqʼuin jun chojilej cheʼ xinben chukaʼ jun nuchʼab. Cʼa cʼariʼ, xinchop jun nuchʼab riqʼuin ri rucʼakbal y chukaʼ jun viquiekʼ quiqʼuin tak abej. Ja cʼariʼ tok xincʼutuj quereʼ chire ri nataʼ: ¿Acuchi cʼa xquibe vi richin xtinvil tiʼij?"
                },
                {
                    "number": 24,
                    "text": "Xcʼulvachitej chi rijeʼ xquichʼuchʼujirisaj quicʼuʼx roma ri xinbij chique. Roma cʼa qʼuiy xinbij chique riqʼuin ri ruchukʼaʼ ri vánima. Ja cʼariʼ tok ri nataʼ xucʼutuj chire ri Ajaf acuchi xquibe vi yin."
                },
                {
                    "number": 25,
                    "text": "Xcʼulvachitej cʼa chi ri ruchʼabel ri Ajaf xpe riqʼuin ri nataʼ. Ri Ajaf can xuchʼolij vi cʼa rijaʼ roma xebeloj chirij ri Ajaf. Roma cʼariʼ, ri nataʼ janíla xbison."
                },
                {
                    "number": 26,
                    "text": "Xcʼulvachitej cʼa chi ri ruchʼabel ri Ajaf quereʼ xubij chire: Tatzuʼ cʼa ri sirisic chʼichʼ y tatzʼetaʼ cʼa ri tzʼiban can chuvech."
                },
                {
                    "number": 27,
                    "text": "Xcʼulvachitej cʼa chi tok ri nataʼ xutzʼet achique ri tzʼiban chuvech ri sirisic chʼichʼ, jariʼ tok janíla xuxibij riʼ y xcʼaracʼot. Queriʼ chukaʼ xquiben ri nunimal y ri rucʼajol ri Ismael y ri kixjayilal."
                },
                {
                    "number": 28,
                    "text": "Cʼa cʼariʼ, yin Nefi xintzʼet chi ri kʼijubel ri e cʼo chupan ri sirisic chʼichʼ xesamej cʼa, achiʼel ri xkacukubaʼ kacʼuʼx chi utzil y xkatakej ri xquicʼut chikavech."
                },
                {
                    "number": 29,
                    "text": "Chukaʼ cʼo jun cʼacʼaʼ tzʼibanic ri xtzʼibex chuvech y man cʼayef ta ri rutzʼetic. Ri tzʼibanic riʼ xojrutijoj chique ri rubeyal ri Ajaf. Binakel cʼa xjalatej ri tzʼibanic riʼ achiʼel cʼa ri xkacukubaʼ kacʼuʼx chi utzil riqʼuin. Quereʼ cʼa nikatzʼet chi riqʼuin achique xa chʼutiʼn oc, ri Ajaf nitiquir yeruben nimaʼk tak banobel."
                },
                {
                    "number": 30,
                    "text": "Xcʼulvachitej cʼa chi yin Nefi xibe akʼanij pa ruviʼ jun juyuʼ, achiʼel cʼa xukʼalajirisaj ri sirisic chʼichʼ,"
                },
                {
                    "number": 31,
                    "text": "Chiriʼ cʼa xencamisaj e aj pa kʼayis chicopiʼ. Riqʼuin cʼariʼ, xinvil tiʼij quichin ri kachinamit."
                },
                {
                    "number": 32,
                    "text": "Xcʼulvachitej cʼa chi xitzolin pa kamoʼc. E nucʼuan cʼa ri chicopiʼ ri xencamisaj. Tok xquitzʼet cʼa chi vilon tiʼij, can janíla vi xequicot. Jariʼ tok xquichʼuchʼujirisaj quiʼ chuvech ri Ajaf y xquimatioxij chire."
                },
                {
                    "number": 33,
                    "text": "Xcʼulvachitej cʼa chi xkachop chic binen. Xkachojmij chic ri kabey junan riqʼuin ri kabanon can pa ri rutiquiribel. Tok xojbiyin chic qʼuiy kʼij, xkaben jun bey chic ri kamoʼc richin oj cʼo can jun caʼiʼ oxiʼ kʼij chiriʼ."
                },
                {
                    "number": 34,
                    "text": "Xcʼulvachitej cʼa chi ri Ismael xcom y xmukutej pa ri cʼojlibel rubiniʼan Najom."
                },
                {
                    "number": 35,
                    "text": "Cʼa cʼariʼ, ri rumiʼal ri Ismael janíla xeʼokʼ roma xcom ri quitataʼ. Chukaʼ xeʼokʼ roma ri quicʼayeval pa ri tolan ruvachʼulef. Xexebeloj cʼa chirij ri nataʼ roma rijaʼ xerelesaj pe chupan ri ruvachʼulef Jerusalem, y quereʼ xquibij: Xcom ri katataʼ. Roj janíla chic oj biyajinek cʼa pa ri tolan ruvachʼulef. Kacʼovisan qʼuiy rucʼayeval y vayijal. Chakirinek kachiʼ y oj cosinek. Riqʼuin cʼa ronojel re pokonal reʼ, xkojcom cʼa pa ri tolan ruvachʼulef roma ri vayijal."
                },
                {
                    "number": 36,
                    "text": "Can que vi riʼ xexebeloj chirij ri nataʼ y chukaʼ chuvij yin. Rijeʼ xquirayij cʼa yetzolin chic pa Jerusalem."
                },
                {
                    "number": 37,
                    "text": "Ri Laman quereʼ xubij chire ri Lemuel y chique ri rucʼajol ri Ismael: Tikacamisaj cʼa ri katataʼ y chukaʼ ri kachakʼ Nefi. Rijaʼ rutijon rukʼij richin chi noc katijonel y ri ucʼuey kabey. Xa jacʼa roj ri oj nimalaxelaʼ chuvech rijaʼ."
                },
                {
                    "number": 38,
                    "text": "Rijaʼ nubij chi ri Ajaf chʼovinek riqʼuin y chukaʼ chi ri takonaxelaʼ quisamajin pe rijaʼ. Man riqʼuin vi riʼ, roj ketaman chi xa nutzʼuc tzij chikavech. Nubij chike ronojel reʼ y qʼuiy nuben riqʼuin ri novinek runaʼoj richin yojrukʼol. Nunojij cʼa chi riqʼuin jubaʼ xkojrucʼuaj el pa jun ruvachʼulef man etaman ta. Tok oj rucʼuan chic el chiriʼ, nunojij chi xtunimirisaj riʼ richin queriʼ xtoc ri tataʼal pa kaviʼ y ri ucʼuey kabey. Cʼa cʼariʼ, xtuben ta chike xabachique ri nurayij y ri nikaʼ cʼa chuvech. Ja queriʼ cʼa ri nunimal Laman xubij chique, richin chi xoyover ri cánima."
                },
                {
                    "number": 39,
                    "text": "Xcʼulvachitej cʼa chi ri Ajaf cʼo kiqʼuin. Kitzij cʼa chi ri ruchʼabel ri Ajaf xpe quiqʼuin y qʼuiy xubij chique. Rijaʼ janíla xeruchʼolij. Tok rijeʼ e chʼolin chic roma ri ruchʼabel ri Ajaf, man xeʼoyover ta chic. Xtzolin cʼa quicʼuʼx chupan ri quimac. Riqʼuin cʼariʼ, ri Ajaf xojruturusaj chic richin xkil tiʼij richin queriʼ man xojcom ta."
                }
            ]
        },
        "/study/scriptures/bofm/1-ne/17": {
            "uri": "/study/scriptures/bofm/1-ne/17",
            "title": "1 Nefi 17",
            "data_type": "chapter",
            "chapter_name": "Tanaj 17",
            "chapter_summary": [
                "Ri nimalej yaʼ rubiniʼan Ireantum, o e qʼuiy yaʼ. Ri Ajaf nubij chire ri Nefi chi tubanaʼ jun nimalej jucuʼ. Ri runimal niquipabaʼ quiʼ chuvech y nisach quicʼuʼx."
            ],
            "verses": [
                {
                    "number": 1,
                    "text": "Xcʼulvachitej chi xkachop chic binen pa ri tolan ruvachʼulef. Cʼariʼ cʼa, xojbe jubaʼ pa relebal kʼij. Xojbiyin cʼa y xekacʼovisaj e qʼuiy cʼayeval pa ri tolan ruvachʼulef. Ri kixjayilal xecalaj alcʼualaʼ pa ri tolan ruvachʼulef."
                },
                {
                    "number": 2,
                    "text": "Man riqʼuin vi riʼ, ri Ajaf janíla xojruturusaj. Stapeʼ cʼa xojilix riqʼuin rex tiʼij, ri kixjayilal utz ruyaʼal quitzʼum xquiyaʼ chique ri cal. Ri ixokiʼ xecʼojeʼ cuchukʼaʼ, achiʼel cʼa ri achiʼaʼ. Xquichop cʼa quicochʼic ri binen y man xexebeloj ta."
                },
                {
                    "number": 3,
                    "text": "Quereʼ cʼa nikatzʼet chi cʼo chi yetakex ri rupixaʼ ri Dios. Vi ri vinakiʼ yequitakej ri rupixaʼ ri Dios, rijaʼ yerilij cʼa y nuyaʼ ri cuchukʼaʼ. Riqʼuin cʼariʼ, yetiquir niquiben ri achique rubin can chique. Quereʼ cʼa, rijaʼ xuyaʼ ri cʼatzinel chike roj tok xojbiyin pa ri tolan ruvachʼulef."
                },
                {
                    "number": 4,
                    "text": "Xojbiyin pa ri tolan ruvachʼulef vakxakiʼ junaʼ."
                },
                {
                    "number": 5,
                    "text": "Cʼa cʼariʼ, xojapon pa ri ruvachʼulef achojche xkayaʼ rubiʼ Janíla Nivachin. Quereʼ xkabij chire roma e cʼo qʼuiy jalajoj cheʼ ri yevachin, y chukaʼ aj pa kʼayis cab. Roj xkatzʼet cʼa ri nimalej yaʼ y jareʼ ri rubiʼ xkayaʼ chire Ireantum, ri nel chi tzij, e qʼuiy tak yaʼ."
                },
                {
                    "number": 6,
                    "text": "Xcʼulvachitej cʼa chi xkaben kamoʼc chuchiʼ ri nimalej yaʼ. Roj can janíla vi xekacʼovisaj can qʼuiy pokonal y cʼayeval, y man yojtiquir ta yekatzʼibaj conojel vaveʼ. Man riqʼuin ta ri cʼayeval riʼ, can janíla vi xojquicot tok xojapon chuchiʼ ri nimalej yaʼ. Xkayaʼ cʼa rubiʼ ri cʼojlibel riʼ Janíla Nivachin, roma cʼa can qʼuiy vi ruvech cheʼ e cʼo chiriʼ."
                },
                {
                    "number": 7,
                    "text": "Xcʼulvachitej cʼa tok xojcʼojeʼ chic qʼuiy kʼij pa ri ruvachʼulef Janíla Nivachin, ri ruchʼabel ri Ajaf xpe viqʼuin y quereʼ xubij chuve: Cayacatej y cabiyin akʼanij pa ri juyuʼ. Cʼa cʼariʼ, xiyacatej y xibe akʼanij pa ri juyuʼ y xichʼo akʼanij riqʼuin ri Ajaf riqʼuin ronojel ri vánima."
                },
                {
                    "number": 8,
                    "text": "Cʼa cʼariʼ, ri Ajaf xchʼo viqʼuin y quereʼ xubij chuve: Rat xtaben jun nimalej jucuʼ, achiʼel cʼa ri xtincʼut chavech. Riqʼuin cʼariʼ, xquencʼuaj el ri avinak pa jucʼan chic ruchiʼ re yaʼ reʼ."
                },
                {
                    "number": 9,
                    "text": "Cʼariʼ, yin xinbij chire: Ajaf, ¿acuchi xquibe vi richin xtinvil y xtinvelesaj ri chʼichʼ richin xquenben ri samajibel? Riqʼuin ri samajibel riʼ, xtinben ri nimalej jucuʼ, achiʼel cʼa acʼutun chic chinuvech."
                },
                {
                    "number": 10,
                    "text": "Xcʼulvachitej cʼa chi ri Ajaf xubij chuve acuchi xqueʼnvilaʼ vi ri chʼichʼ achojiqʼuin xquenben vi ri samajibel."
                },
                {
                    "number": 11,
                    "text": "Xcʼulvachitej cʼa chi yin Nefi xinben jun xupibel kʼakʼ riqʼuin ri quitzʼumal ri aj pa kʼayis chicopiʼ. Jareʼ cʼa ri nixupun ri kʼakʼ. Tok nubanon chic ri ruxupibel kʼakʼ riʼ, xentochʼlaʼ cʼa caʼiʼ abej richin xinben ri kʼakʼ."
                },
                {
                    "number": 12,
                    "text": "Rubanon can, tok xojbiyin pa ri tolan ruvachʼulef, ri Ajaf man xuyaʼ ta chike richin xkabox qʼuiy kʼakʼ. Rijaʼ xubij cʼa quereʼ: Yin xtinben chi ri tiʼij utz xtinaʼ chire, y man xtisaʼ ta na."
                },
                {
                    "number": 13,
                    "text": "Chukaʼ yin xquinoc ri isakil pa ri tolan ruvachʼulef. Xtinchojmirisaj cʼa ri ibey chivech vi yeʼitakej ri nupixaʼ. Riqʼuin cʼareʼ, vi yeʼitakej ri nupixaʼ, xquixincʼuaj cʼa pa ri ruvachʼulef sujun can. Cʼariʼ, rix can xtivetamaj vi chi ja yin in ucʼuayon ri ibey."
                },
                {
                    "number": 14,
                    "text": "Kitzij cʼa chi ri Ajaf xubij chukaʼ quereʼ: Tok ix apovinek chic pa ri ruvachʼulef sujun can, xtivetamaj chi yin ri Ajaf, ri in Dios. Chukaʼ xtivetamaj chi xixincol pa ri ivulatajic tok xixinvelesaj pe pa ri ruvachʼulef Jerusalem."
                },
                {
                    "number": 15,
                    "text": "Roma cʼariʼ, tok yin Nefi xintij nukʼij richin yentakej ri rupixaʼ ri Ajaf. Xenpixabaj cʼa ri nunimal chi tiquicukubaʼ cʼa quicʼuʼx y tiquitijaʼ quikʼij chi utzil."
                },
                {
                    "number": 16,
                    "text": "Xcʼulvachitej cʼa chi xinvelesaj chʼichʼ pa jun abej, y xenben samajibel chire."
                },
                {
                    "number": 17,
                    "text": "Tok ri nunimal xquitzʼet cʼa chi xinbebanaʼ jun nimalej jucuʼ, xexebeloj cʼa chuvij y quereʼ xquibij: Ri kachakʼ xa chʼuʼj. Nunojij cʼa chi rijaʼ nitiquir nuben jun nimalej jucuʼ. Rijaʼ nunojij chukaʼ chi nitiquir nucʼovisaj re nimalej yaʼreʼ."
                },
                {
                    "number": 18,
                    "text": "Que cʼareʼ, ri nunimal xexebeloj chuvij. Can man xquirayij ta vi xesamej viqʼuin. Rijeʼ man xquinimaj ta cʼa chi yin yitiquir ninben jun nimalej jucuʼ. Man xquinimaj ta chukaʼ chi ja ri Ajaf ri cʼutuyon rubanic chinuvech."
                },
                {
                    "number": 19,
                    "text": "Xcʼulvachitej cʼa chi yin Nefi janíla xibison roma ri rucovil ri cánima rijeʼ. Cʼa cʼariʼ, tok xquitzʼet chi xibison, rijeʼ yalan xequicot y quereʼ xquibij chuve: Roj ketaman chi rat man xatiquir ta xaben jun nimalej jucuʼ. Ketaman cʼa chi man can ta utz ri anojibal. Roma cʼariʼ tok man yatiquir ta naben jun nimalej samaj quereʼ."
                },
                {
                    "number": 20,
                    "text": "Rat xa at junan riqʼuin ri katataʼ ri nunimaj ri moxilej runojibal ri ránima. Rijaʼ oj relesan pe pa ri ruvachʼulef Jerusalem y xojbiyin pa ri tolan ruvachʼulef qʼuiy junaʼ. Tok ri kixjayilal xquicʼut chi yebeʼalan, cʼa xesamej na janíla. Chukaʼ xecalaj alcʼualaʼ pa ri tolan ruvachʼulef, y xequitij conojel ruvech pokonal. Xaxe ri camic man xquicʼovisaj ta. Janíla ta utz vi ta xecom tok manjani queʼel pe pa Jerusalem y man ta xequicʼovisaj conojel re cʼayeval reʼ."
                },
                {
                    "number": 21,
                    "text": "Can kitzij vi chi qʼuiy junaʼ katijon pokonal pa ri tolan ruvachʼulef. Pa re junaʼ reʼxojtiquir ta xojquicot quiqʼuin ri kabeyomal y ri ulef ri xkichinaj. Riqʼuin ta riʼ, janíla ta xojquicot."
                },
                {
                    "number": 22,
                    "text": "Roj ketaman cʼa chi ri vinakiʼ ri e cʼo pa Jerusalem can e choj vi. Rijeʼ yequitakej ri pixabanic, y ri kʼatoj tzij, y conojel ri pixaʼ richin ri Ajaf, achiʼel cʼa nubij ri rupixaʼ ri Moisés. Roma cʼariʼ tok ketaman chi rijeʼ e choj tak vinakiʼ. Ri katataʼ xa xeretzelaj cʼa rijeʼ y oj relesan pe roj roma xekanimaj ri ruchʼabel rijaʼ. Can kitzij vi cʼa chi ri kachakʼ xa junan riqʼuin rijaʼ. Can que vi cʼareʼ ri quichʼabel ri nunimal tok rijeʼ xexebeloj y xetzijon ka chikij."
                },
                {
                    "number": 23,
                    "text": "Cʼa cʼariʼ, yin Nefi xitzijon quiqʼuin y quereʼ xinbij chique: Ri ojer tak kateʼ katataʼ je rijeʼ ri e ralcʼual ri Israel, y can xeʼelesex vi el pa quikʼaʼ ri e aj Egipto. ¿La ninojij chi xeʼelesex ta el vi man ta xequinimaj ri ruchʼabel ri Ajaf?"
                },
                {
                    "number": 24,
                    "text": "¿La ninojij cami chi xeʼoskʼopix ta el vi ri Ajaf man ta xubij cʼa chire ri Moisés chi xerelesaj el chiriʼ pa ri quipokonal?"
                },
                {
                    "number": 25,
                    "text": "Rix ivetaman cʼa chi ri ralcʼual ri Israel xetzʼapix can. Ivetaman chukaʼ chi rijeʼ xbalix cʼayevilej tak samaj chiquij. Roma cʼariʼ, ivetaman rix chi can utz vi chique tok xeʼelesex el chupan ri quikʼaxomal."
                },
                {
                    "number": 26,
                    "text": "Ivetaman cʼa chi ri Ajaf xubij chire ri Moisés chi tubanaʼ ri nimalej samaj riʼ. Ivetaman cʼa chukaʼ chi roma ri ruchʼabel rijaʼ, ri Nimalej Quiek Yaʼ xuchʼer riʼ quereʼ y quelaʼ. Cʼa cʼariʼ, can cof vi xuben ri bey y ri ralcʼual ri Israel xekʼax apon pa jucʼan chic ruchiʼ yaʼ."
                },
                {
                    "number": 27,
                    "text": "Man riqʼuin vi riʼ, ri e aj Egipto, ri e royovanelaʼ ri Faraón, can xejikʼ vi can chupan ri Nimalej Quiek Yaʼ."
                },
                {
                    "number": 28,
                    "text": "Chukaʼ cʼa, ivetaman chi ri ralcʼual ri Israel xeʼilix riqʼuin ri mana pa ri tolan ruvachʼulef."
                },
                {
                    "number": 29,
                    "text": "Chukaʼ ivetaman cʼa chi ri Moisés xuchʼey ri abej, riqʼuin ri ruchukʼaʼ ri Dios ri cʼo riqʼuin. Ja cʼariʼ tok xel pe ri yaʼ y ri ralcʼual ri Israel xquikum."
                },
                {
                    "number": 30,
                    "text": "Rijeʼ xucʼuex cʼa quibey roma ri Ajaf ri qui Dios y ri Lokʼolej Quelesanel. Rijaʼ xnabiyej chiquivech y xeruyukej pa kʼij y xuyaʼ sakil chique chakʼaʼ. Xeruyaʼ cʼa chique rijeʼ ronojel ri cʼatzinel chique ri vinakiʼ. Man riqʼuin vi riʼ, rijeʼ xquicovirisaj quicʼuʼx y xmoyir ri quinojibal. Cʼariʼ, xquipabaʼ quiʼ chuvech ri Moisés y chuvech ri kitzij y ri cʼaslic Dios."
                },
                {
                    "number": 31,
                    "text": "Xcʼulvachitej cʼa chi riqʼuin ri ruchʼabel, ri Ajaf xeruvulaj. Chukaʼ riqʼuin ri ruchʼabel, rijaʼ xeruyukej. Xa riqʼuin cʼa ri ruchʼabel, ronojel xeruben rijaʼ chique. Man ta ri ruchʼabel rijaʼ, can man ta jun vi xbanatej."
                },
                {
                    "number": 32,
                    "text": "Tok xquicʼovisaj can ri raken yaʼ rubiniʼan Jordán, rijaʼ xuyaʼ nim cuchukʼaʼ. Riqʼuin cʼariʼ, rijeʼ xecokotej el ri e cʼo chupan ri ruvachʼulef riʼ, y xequiquiraj el, xa cʼa tok xevulatej el jumul."
                },
                {
                    "number": 33,
                    "text": "Ri vinakiʼ riʼ ri e cʼo cʼa chupan ri ruvachʼulef riʼ ri sujun can, xeʼokotex el coma ri ojer tak kateʼ katataʼ. ¿La ninojij cami cʼa rix chi ri vinakiʼ riʼ can e choj vi? Kitzij ninbij chive chi xa man e que ta riʼ."
                },
                {
                    "number": 34,
                    "text": "¿La ninojij rix chi vi ta e choj rijeʼ, ri kateʼ katataʼ roj cʼa janíla ta cami xeturusex chiquivech rijeʼ? Yin ninbij chive chi man que ta riʼ."
                },
                {
                    "number": 35,
                    "text": "Can kitzij vi chi ri Ajaf junan yerutzʼet conojel. Ri Dios nuturusaj cʼa ri vinek ri choj. Vaveʼ cʼa, ri vinakiʼ riʼ xequixovaj conojel ri ruchʼabel ri Dios y e chʼakʼirinek chic pa quetzelal. Romariʼ, chinojel ri royoval ri Dios xkaka pa quiviʼ. Ri Ajaf xretzelaj ri ruvachʼulef chique rijeʼ, y xuturusaj chique ri ojer tak kateʼ katataʼ. Can xretzelaj vi, xa cʼa pa quivulatajic. Y xuturusaj ri ruvachʼulef chique ri kateʼ katataʼ richin xquichinaj."
                },
                {
                    "number": 36,
                    "text": "Ri Ajaf rubanon ri ruvachʼulef richin e cʼo ri vinakiʼ chuvech. Xeruben cʼa ri ralcʼual rijaʼ richin queriʼ xa je cʼa rijeʼ ri e cʼo chuvech."
                },
                {
                    "number": 37,
                    "text": "Rijaʼ nuqʼuiytisaj cʼa jun chojmilej tinamit y yeruvulaj ri quitinamit ri man e choj ta."
                },
                {
                    "number": 38,
                    "text": "Rijaʼ yeruyukej cʼa ri e choj pa jebelilej tak ruvachʼulef. Chukaʼ yeruvulaj ri e itzel y nretzelaj ri ruvachʼulef chiquivech."
                },
                {
                    "number": 39,
                    "text": "Rijaʼ nikʼaton tzij, cʼanej akʼanij pa ri caj. Ja ri caj ri lokʼolej rutzʼuyulibal y re ruvachʼulef reʼ jariʼ ri ruxlanibel ri raken."
                },
                {
                    "number": 40,
                    "text": "Rijaʼ yerajoʼ ri niquibij chi ja rijaʼ ri qui Dios. Can kitzij vi, rijaʼ xerajoʼ ri ojer tak kateʼ katataʼ y xucʼul riʼ quitzij quiqʼuin rijeʼ. Jacʼa quiqʼuin ri Abraham, ri Isaac, y ri Jacob. Rijaʼ xunataj cʼa ri cʼulanen tzij ri xuben quiqʼuin rijeʼ. Roma cʼariʼ tok xerelesaj el pa ri ruvachʼulef Egipto."
                },
                {
                    "number": 41,
                    "text": "Rijaʼ xeruchʼolij riqʼuin ri rucheʼ pa ri tolan ruvachʼulef, roma rijeʼ xquicovirisaj ri cánima achiʼel cʼa ri ibanon rix. Ri Ajaf xeruchʼolij cʼa roma ri quetzelal. Rijaʼ xerutek cʼa pe kʼakʼel aj xicʼ tak cumetz quiqʼuin rijeʼ. Tok xequitiʼ, rijaʼ xuchojmirisaj jun rubeyal achojiqʼuin yeʼutzir vi chic. Cʼa cʼariʼ, can xaxe vi nicʼatzin chi niquitzuʼ. Roma jariʼ xa choj y man cʼayef ta, roma riʼ e qʼuiy xecom."
                },
                {
                    "number": 42,
                    "text": "Binakel cʼa xquicovirisaj ri cánima y xquipabaʼ quiʼ chuvech ri Moisés y chukaʼ chuvech ri Dios. Man riqʼuin vi riʼ, rix ivetaman chi xucʼuex quibey roma ri janíla nim ruchukʼaʼ rijaʼ, cʼa pa ri ruvachʼulef sujun can."
                },
                {
                    "number": 43,
                    "text": "Vacami cʼa cʼulvachitajinek can ronojel reʼ, y apovinek chic ri kʼij tok rijeʼ niquiben ri itzel. Kitzij cʼa chi rijeʼ e chʼakʼirinek chic pan etzelal. Man vetaman ta cʼa vi chupan re kʼij reʼ rijeʼ xa jubaʼ chic man xquevulatej. Ri kʼij can xtapon vi tok xquevulatej conojel rijeʼ. Xaxe e jubaʼ chique xqueʼucʼuex el pa chapitajic."
                },
                {
                    "number": 44,
                    "text": "Roma cʼariʼ, tok ri Ajaf xubij chire ri nataʼ chi tibe cʼa pa ri tolan ruvachʼulef. Ri e aj Judá xcajoʼ ta cʼa xquicamisaj rijaʼ. Rix chukaʼ itijon ikʼij richin nicamisaj rijaʼ. Roma cʼariʼ, rix xa ix camisanelaʼ pan ivánima. Ix junan cʼa quiqʼuin ri e aj Judá."
                },
                {
                    "number": 45,
                    "text": "Can chaʼnin vi niben ri itzel, y janíla ekal nokaʼ cʼa chiʼicʼuʼx ri Ajaf i Dios. Rix itzʼeton chic jun takonaxel y rijaʼ xchʼo iviqʼuin. E cʼo bey tok ivacʼaxan ri ruchʼabel. Rijaʼ chʼovinek iviqʼuin riqʼuin jun ti chʼabel chʼutiʼn y quiʼ. Man riqʼuin vi riʼ, rix xa sachinek chic ri inaʼoj y man xixtiquir ta xinaʼ ri ruchʼabel. Roma cʼariʼ, rijaʼ chʼovinek chic iviqʼuin riqʼuin jun chʼabel achiʼel ri cokolajay. Ja chʼabel riʼ ri xusiloj ri ruvachʼulef, achiʼel vi ta can nuchʼer vi ri ruvachʼulef."
                },
                {
                    "number": 46,
                    "text": "Chukaʼ ivetaman chi rijaʼ nitiquir nuben chi niqʼuis el jumul chijun re ruvachʼulef. Quereʼ nuben riqʼuin ri ruchukʼaʼ ri ruchʼabel ronojel tiquirel. Riqʼuin cʼa ri ruchʼabel, nitiquir nuben chi ri sivan tak cʼojlibel yeʼoc liʼan, y chi ri liʼan tak cʼojlibel yepeqʼuepoxin. ¿Achique cʼa roma tok janíla cof ri ivánima rix?"
                },
                {
                    "number": 47,
                    "text": "Can kitzij vi chi socon ri vánima ivoma rix, y ri nucʼuʼx nikʼaxon. Ninxibij viʼ chi xquixtorix el jurayil. Can in nojinek vi riqʼuin ri Ruxlabal ri Dios, xa cʼa acuchi ri nuchʼacul manek chic ri ruchukʼaʼ."
                },
                {
                    "number": 48,
                    "text": "Xcʼulvachitej cʼa chi tok e nubin can re chʼabel reʼ, rijeʼ xeʼoyover cʼa viqʼuin, y xcajoʼ ta xinquitorij ka cʼanej chupan ri nimalej yaʼ. Cʼariʼ, xejel pe viqʼuin chinuchapic. Chiriʼ cʼa xichʼo quiqʼuin y quereʼ xinbij: Pa rubiʼ ri Dios Ronojel Tiquirel, ninbij cʼa chive chi man quinichop. Yin in nojinek cʼa riqʼuin ri ruchukʼaʼ ri Dios, cʼa acuchi man nucochʼ ta chic ri nuchʼacul. Xabachique cʼa ri xtichapon vichin, xa can xtichaker vi cʼa, achiʼel jun kʼayis tok chakirinek chic. Can manjun vi rukʼij chuvech ri ruchukʼaʼ ri Dios, roma ri Dios xtusoc."
                },
                {
                    "number": 49,
                    "text": "Cʼa cʼariʼ, yin Nefi xinbij chique chi man quexebeloj chic chirij ri quitataʼ. Chukaʼ xinbij chique chi can rucʼamon vi chi yinquitoʼ, roma cʼa ja ri Dios xubij chuve chi tinbanaʼ cʼa jun nimalej jucuʼ."
                },
                {
                    "number": 50,
                    "text": "Chukaʼ quereʼ xinbij chique: Vi ta Dios nubij cʼa chuve chi tinbanaʼ ronojel, xa yitiquir ta cʼa ninben. Vi ta yirutek richin ninbij chire re yaʼ reʼ, catoc ulef, can jic vi xtoc ta cʼa ulef. Vi ta queriʼ ninbij, xtibanatej ta cʼa queriʼ."
                },
                {
                    "number": 51,
                    "text": "Vacami cʼa, ri Ajaf cʼo nimalej ruchukʼaʼ. Rijaʼ e rubanon can e qʼuiy nimalej tak samaj chiquicojol ri vinakiʼ. ¿Achique cami cʼa roma tok man nitiquir ta nucʼut chinuvech yin richin ninben jun nimalej jucuʼ?"
                },
                {
                    "number": 52,
                    "text": "Xcʼulvachitej cʼa chi yin Nefi qʼuiy xinbij chique ri nunimal. Riqʼuin vi riʼ, xsach cʼa quicʼuʼx y man xetiquir ta chic xetojoj chuvij. Chukaʼ xquixibij quiʼ qʼuiy kʼij, y man xinquichop ta riqʼuin ri quikʼaʼ, y man xinquinek ta riqʼuin ri ruviʼ quikʼaʼ. Xquixibij cʼa quiʼ richin man que ta riʼ xquiben chuve yin, roma xa xechaker ta cʼa chinuvech. Ri ruchukʼaʼ ri Ruxlabal ri Dios can nim vi, y can que vi riʼ xuben quiqʼuin rijeʼ."
                },
                {
                    "number": 53,
                    "text": "Xcʼulvachitej cʼa chi ri Ajaf quereʼ xubij chuve: Tayukuʼ cʼa chic ri akʼaʼ chique ri animal. Cʼa cʼariʼ, man xquechaker ta chavech. Xa yin xquentotaj cʼa rijeʼ, xchaʼ ri Ajaf. Quereʼ cʼa xtinben chique richin xtiquetamaj chi ja yin ri Ajaf ri in qui Dios."
                },
                {
                    "number": 54,
                    "text": "Xcʼulvachitej cʼa chi yin xinyuk ri nukʼaʼ chique ri nunimal, y man xechaker ta chinuvech. Xa ri Ajaf xerutotaj cʼa, achiʼel ruchʼabel ri xubij can."
                },
                {
                    "number": 55,
                    "text": "Vacami cʼa, rijeʼ quereʼ xquibij chuve: Roj can ketaman vi cʼa chi ri Ajaf cʼo aviqʼuin. Ketaman cʼa chi ja ri ruchukʼaʼ ri Ajaf ri xojrutotaj. Cʼa cʼariʼ, xetzak ka chinuvech richin xquiyaʼ nukʼij. Chiriʼ cʼa, yin man xinyaʼ ta kʼij chique richin queriʼ xquiben, y xinbij cʼa chique: Yin xa in ichakʼ rix. Roma cʼariʼ, xa tiyaʼ cʼa rukʼij ri Ajaf i Dios, y tiyalaʼ cʼa quikʼij ri iteʼ itataʼ, richin queriʼ xqueyalojisex ta ri kʼij chive rix chuvech re ruvachʼulef ri xtuyaʼ ri Ajaf i Dios chive."
                }
            ]
        },
        "/study/scriptures/bofm/1-ne/18": {
            "uri": "/study/scriptures/bofm/1-ne/18",
            "title": "1 Nefi 18",
            "data_type": "chapter",
            "chapter_name": "Tanaj 18",
            "chapter_summary": [
                "Nicʼachoj cʼa ri nimalej jucuʼ. Ri Jacob y ri José je rijeʼ ri rucʼajol ri Leʼi. Nichapatej ri binen pa ruviʼ ri yaʼ. Yetojojen y niquichop cʼa quiʼ. Yeʼapon cʼa pa ri ruvachʼulef sujun can."
            ],
            "verses": [
                {
                    "number": 1,
                    "text": "Xcʼulvachitej cʼa chi xquiyaʼ rukʼij ri Ajaf. Cʼariʼ, xepe viqʼuin y xkasamajij cʼa ri cheʼ y can man etaman ta vi ri rutzil xkaben. Cʼariʼ, ri Ajaf binakel xucʼut chinuvech achique ninben chire ri rajajxic ri cheʼ richin ri nimalej jucuʼ."
                },
                {
                    "number": 2,
                    "text": "Vacami cʼa, yin Nefi man xensamajij ta ri cheʼ achiʼel ri niquiben ri achiʼaʼ. Chukaʼ man xinben ta ri nimalej jucuʼ achiʼel ri rubanic ri quetaman ri achiʼaʼ. Yin xinben cʼa chire achiʼel ri rubanic ri xucʼut ri Ajaf chinuvech. Roma cʼariʼ, xa man junan ta ri xuben riqʼuin ri rubanic ri quetaman ri achiʼaʼ."
                },
                {
                    "number": 3,
                    "text": "Binakel cʼa, yin Nefi xibe akʼanij pa ri juyuʼ y xichʼo akʼanij riqʼuin ri Ajaf. Ja cʼariʼ tok ri Ajaf xerucʼut chinuvech nimalej tak naʼoj."
                },
                {
                    "number": 4,
                    "text": "Xcʼulvachitej cʼa chi xinqʼuis rubanic ri nimalej jucuʼ achiʼel cʼa ri xucʼut ri Ajaf chinuvech. Jariʼ tok ri nunimal xquitzʼet chi xa utz, y chi can jebel vi ri rubanic xkaben. Roma cʼariʼ tok rijeʼ xquichʼutinirisaj chic quiʼ chuvech ri Ajaf."
                },
                {
                    "number": 5,
                    "text": "Xcʼulvachitej cʼa chi ri ruchʼabel ri Ajaf xpe riqʼuin ri nataʼ y xubij chire chi tikanucʼuʼ kiʼ y kojoc cʼa ka chupan ri nimalej jucuʼ."
                },
                {
                    "number": 6,
                    "text": "Xcʼulvachitej cʼa chi tok xsaker rucaʼn kʼij, xkanucʼ cʼa ronojel. E kamolon pe chic pa ri tolan ruvachʼulef e qʼuiy ruvech cheʼ y chukaʼ tiʼij. Chukaʼ xekamol qʼuiy aj pa kʼayis cab y chʼakaʼ chic ri e cʼatzinel chike, achiʼel cʼa ri rubin can ri Ajaf chike. Cʼa cʼariʼ, xojbe ka pa ri nimalej jucuʼ, y e kacʼuan ri kejkaʼn, y ri kijatz, y ronojel ri cʼo kiqʼuin. Chikajujunal cʼa xojoc ka pa ri nimalej jucuʼ, achiʼel cʼa ri kajunaʼ. Que cʼariʼ, xojbe ka pa ri nimalej jucuʼ konojel roj quiqʼuin ri kixjayilal y ri kalcʼual."
                },
                {
                    "number": 7,
                    "text": "Ri nataʼ xeralcʼualaj cʼa caʼiʼ rucʼajol pa ri tolan ruvachʼulef. Ri nimalaxel rubiniʼan Jacob y ri chakʼlaxel rubiniʼan José."
                },
                {
                    "number": 8,
                    "text": "Xcʼulvachitej cʼa chi roj konojel xojbe cʼa ka pa ri nimalej jucuʼ. Xekacʼuaj cʼa ronojel ri cʼatzinel chike y ronojel ri xubij ri Ajaf chi tikacʼuaj cʼa el kiqʼuin. Ja cʼariʼ tok xkanim el kiʼ pa ruviʼ ri nimalej yaʼ. Jacʼa ri cakʼikʼ ri xnimon el kichin, y xojruchojmij cʼa el pa rubey ri ruvachʼulef sujun can."
                },
                {
                    "number": 9,
                    "text": "Xojnim cʼa el qʼuiy kʼij roma ri cakʼikʼ. Ja cʼariʼ tok ri nunimal y ri rucʼajol ri Ismael, quiqʼuin ri quixjayilal, xquichop cʼastanen. Riqʼuin cʼa itzel quinojibal, xexajon y xebixan y xetzijon. Queriʼ cʼa, rijeʼ xquimestaj cʼa ri uchukʼaʼ ri xojrucʼuaj el chiriʼ, y xquijech cʼa quiʼ pa jun itzelilej naʼoj."
                },
                {
                    "number": 10,
                    "text": "Cʼariʼ, yin Nefi janíla xinxibij viʼ. Riqʼuin cʼa jubaʼ ri Ajaf xtoyover ta kiqʼuin y xkojrusoc ta cʼa roma ri ketzelal, y cʼariʼ xtojjikʼ ta ka, cʼanej chuxeʼ ri nimalej yaʼ. Roma cʼariʼ, xichʼo choj quiqʼuin ri nunimal. Ja cʼariʼ tok rijeʼ xeʼoyover viqʼuin y quereʼ xquibij chuve: Roj man xtikayaʼ ta kʼij chire ri kachakʼ richin nucʼuaj kabey."
                },
                {
                    "number": 11,
                    "text": "Cʼa cʼariʼ, ri Laman y ri Lemuel xinquichop y xinquixim riqʼuin coloʼ y janíla xinquipokonirisaj. Man riqʼuin vi cʼariʼ, ri Ajaf xuyaʼ kʼij richin xquiben queriʼ chuve, richin chi xtukʼalajirisaj cʼa ri ruchukʼaʼ. Que cʼa chukaʼ riʼa, xtukʼalajirisaj cʼa chiquivech chi xtikʼajer ri ruchʼabel chiquij ri e itzel."
                },
                {
                    "number": 12,
                    "text": "Xcʼulvachitej cʼa chi xinquixim, xa cʼa acuchi man xitiquir ta chic xisilon. Ja cʼariʼ tok ri cʼutbel bey ri xuben can ri Ajaf chike, man xsamej ta chic."
                },
                {
                    "number": 13,
                    "text": "Roma cʼariʼ tok man quetaman ta chic acuchi xquiqʼuek vi rubey ri nimalwj jucuʼ. Cʼa cʼariʼ, xpe pa kaviʼ jun nimalej camisanel job y jun nimaley y xicʼanilej cakʼikʼ. Ja cʼariʼ tok oxiʼ kʼij xojrutzolij pe riqʼuin jubaʼ xquijikʼ chupan ri yaʼ. Man riqʼuin vi riʼ, man xinquisol ta."
                },
                {
                    "number": 14,
                    "text": "Chupan cʼa ri rucaj kʼij tok oj rutzolin pe ri cakʼikʼ, jariʼ tok can xicʼo vi chic ruviʼ xuben ri ruchukʼaʼ ri cakʼik.ʼ"
                },
                {
                    "number": 15,
                    "text": "Ja cʼariʼ tok xa jubaʼ chic xkajoʼ richin man xojjikʼ ka chuxeʼ ri yaʼ. Cajiʼ kʼij xojtzolitej cʼa chikij pa ruviʼ ri yaʼ. Ja cʼariʼ tok ri nunimal xquitzʼet chi ri cʼajisabel ri nuben ri Dios can cʼo vi pa quiviʼ rijeʼ, y vi man ta xtitzolin cʼa quicʼuʼx chupan ri itzel quibanobal, xa xquecom ta cʼa. Roma cʼariʼ tok xequisol ri ximibel ri cʼo pa ri rukul nukʼaʼ. Can kitzij vi cʼa chi janíla e sipojinek chic, y ri rukul ri vaken chukaʼ janíla xesipoj, y can janíla vi xekʼaxon."
                },
                {
                    "number": 16,
                    "text": "Man riqʼuin vi cʼariʼ, xincukubaʼ nucʼuʼx riqʼuin ri nu Dios, y xinyalaʼ cʼa rukʼij chijun kʼij. Man xixebeloj ta cʼa roma ri xintij pokon."
                },
                {
                    "number": 17,
                    "text": "Ri nataʼ Leʼi qʼuiy cʼa xubij chique ri nunimal, chukaʼ chique ri rucʼajol ri Ismael. Man riqʼuin vi riʼ, rijeʼ can xquixibij vi ri xabachique ri xchʼo pa nuviʼuin. Ri nteʼ nataʼ e rijixinek chic y janíla pokon xquitij coma ri calcʼual. Roma cʼariʼ tok xeyavej y cʼo chi e cʼo pa chiʼat."
                },
                {
                    "number": 18,
                    "text": "Roma cʼa ri quibis y ri rukʼaxon cánima, y roma ri itzel ri quibanalon ri nunimal, rijeʼ jubaʼ man xecom y xebe ta riqʼuin ri qui Dios. Can que vi riʼ, ri saka rusumal quiviʼ rijeʼ jubaʼ chic man xkaka cʼa pa ri pokolaj. Roma cʼariʼ, jubaʼ man xekamuk can chupan ri nimalej yaʼ."
                },
                {
                    "number": 19,
                    "text": "Chiriʼ cʼa, ri Jacob y ri José cʼa e alcʼualaʼ na, y cʼatzinel cʼa chique chi yeʼilix. Rijeʼ xebison cʼa roma ri pokon xutij ri quiteʼ. Chukaʼ ri vixjayil yin xokʼ, y xuben lokʼolej chʼoven riqʼuin ri Dios, y queriʼ chukaʼ xquiben ri valcʼual. Man riqʼuin vi cʼa ronojel reʼ, man xchʼuchʼujir ta ri cánima ri nunimal richin ta xinquisol."
                },
                {
                    "number": 20,
                    "text": "Xa can manjun vi chic, xaxe cʼa ri ruchukʼaʼ ri Dios, ri jubaʼ man xeruvulaj rijeʼ, ja cʼariʼ ri xchʼuchʼujirisan ri cánima. Roma cʼariʼ, tok rijeʼ xquitzʼet chi xa jubaʼ man xejikʼ cʼanej chuxeʼ ri yaʼ, jariʼ tok xtzolin pe quicʼuʼx chupan ri achique xquiben chuve. Riqʼuin cʼariʼ, rijeʼ xinquisol."
                },
                {
                    "number": 21,
                    "text": "Xcʼulvachitej cʼa chi tok rijeʼ xinquisol, jariʼ tok xinchop ri cʼutbel bey y can xsamey vi achiʼel ri xinvajoʼ. Cʼa cʼariʼ, xichʼo akʼanij riqʼuin ri Ajaf. Tok nubanon cʼa chic ri lokʼolej chʼoven riʼ, xtaneʼ cʼa ri cakʼikʼ, y xtaneʼ chukaʼ ri job, y xcʼojeʼ jun nimalej silan."
                },
                {
                    "number": 22,
                    "text": "Cʼa cʼariʼ, xinqʼuek rubey ri nimalej jucuʼ, y xkachop chic binen pa ruviʼ ri yaʼ pa ruchojmil ri ruvachʼulef sujun can."
                },
                {
                    "number": 23,
                    "text": "Xcʼulvachitej cʼa chi xojbiyin qʼuiy kʼij pa ruviʼ ri yaʼ, xa cʼa tok xojapon pa ri ruvachʼulef sujun can. Chiriʼ cʼa, xojkaka el chuvech ri ruvachʼulef, y xkaben ri kamoʼc. Cʼariʼ, xkayaʼ rubiʼ ri ruvachʼulef riʼ y xubinaiʼaj ri ruvachʼulef sujun can."
                },
                {
                    "number": 24,
                    "text": "Xcʼulvachitéj cʼa chi xkachop rusmajixic ri ulef y xekatic ri kijatz kacʼuan. Xekayaʼ cʼa pan ulef conojel ri kijatz ri xekaqʼuen pe pa ri ruvachʼulef Jerusalem. Cʼa cʼariʼ, janíla xeqʼuiyer vi. Que cʼariʼ, can janíla vi xojturusex."
                },
                {
                    "number": 25,
                    "text": "Xcʼulvachitej cʼa chi xojbiyaj pa ri tolan ruvachʼulef chupan ri ruvachʼulef sujun can. Chiriʼ cʼa, xkanabej chi e cʼo conojel ruvech chicopiʼ pa ri qʼuechelaj. Xekil ri váquix y ri achij váquix, y ronojel quivech quiej, y ri tzuntzun y ri aj pa kʼayis tzuntzun, y conojel ruvech chicopiʼ ri e cʼo pa kʼayis ri yecʼatzin chire ri achin. Chukaʼ xekil conojel ruvech chʼichʼ, ri kʼana chʼichʼ, y ri saka chʼichʼ, y ri biyul chʼichʼ."
                }
            ]
        },
        "/study/scriptures/bofm/2-ne/1": {
            "uri": "/study/scriptures/bofm/2-ne/1",
            "title": "2 Nefi 1",
            "data_type": "chapter",
            "chapter_name": "Tanaj 1",
            "chapter_summary": [
                "Ri ruvachʼulef richin solcopitajic niturusex chique ri e choj y xa netzelex ka can chiquivech ri e itzel. Ri Leʼi nipixaban."
            ],
            "book_title": "Ri Rucaʼn Vuj richin ri Nefi",
            "book_intro": [
                "Reʼ nutzijoj ri rucamic ri Leʼi. Ri runimal ri Nefi niquipabaʼ quiʼ chuvech rijaʼ. Ri Ajaf nubij chire ri Nefi chi tibe el pa ri tolan ruvachʼulef. Reʼ yerutzijoj rubinen pa ri tolan ruvachʼulef."
            ],
            "verses": [
                {
                    "number": 1,
                    "text": "Xcʼulvachitej cʼa chi yin Nefi xitaneʼ chiquitijoxic ri nunimal. Ri katataʼ Leʼi qʼuiy xutzijoj chique rijeʼ chukaʼ. Xubij chique rijeʼ ri janíla ri xuben ri Ajaf pa quiviʼ tok xerelesaj pe pa ri ruvachʼulef Jerusalem."
                },
                {
                    "number": 2,
                    "text": "Rijaʼ xtzijon cʼa chirij ri coyoval rijeʼ tok e cʼo pa ruviʼ ri yaʼ. Chukaʼ xutzijoj chi ri Dios xujoyovaj quivech tok xerucol y man xejikʼ ta chupan ri nimalej yaʼ."
                },
                {
                    "number": 3,
                    "text": "Chukaʼ rijaʼ xtzijon quiqʼuin rijeʼ chirij ri ruvachʼulef sujun can ri quilon cʼa chic. Chukaʼ xubij chi ri Ajaf janíla xujoyovaj kavech tok xubij chike chi kojanimej el pa ri ruvachʼulef Jerusalem."
                },
                {
                    "number": 4,
                    "text": "Rijaʼ xubij cʼa quereʼ: Can kitzij vi, yin nutzʼeton jun tzʼetonic. Pa ri tzʼetonic riʼxinnabej chi ri Jerusalem xa vulatajinek cʼa chic. Vi ta xojcʼojeʼ can pa Jerusalem, xojcom ta cʼa roj chukaʼ."
                },
                {
                    "number": 5,
                    "text": "Stapeʼ cʼa roj e kacʼovisan pokon, can xkil vi ri ruvachʼulef sujun can, xchaʼ rijaʼ. Re ruvachʼulef reʼ janíla jebel chiquivech ri chʼakaʼ chic ruvachʼulef. Ri Ajaf rubanon jun cʼulanen tzij viqʼuin yin chi jareʼ jun ruvachʼulef ri xtiquichinaj ri vijaʼtzul. Ri Ajaf rusujun cʼa re ruvachʼulef reʼ chuve yin y chique ri valcʼual benek ruvech. Chukaʼ rusujun chique ri juley chic ri xqueʼelesex pe pa chʼakaʼ chic ruvachʼulef roma ri rukʼaʼ ri Ajaf."
                },
                {
                    "number": 6,
                    "text": "Roma cʼariʼ, yin Nefi ninyaʼ lokʼolej rutzijol junan riqʼuin ri nubij ri Uxlabel ri cʼo viqʼuin. Ninbij cʼa chi man xtipe ta manjun, vi man ta xticʼamer pe roma ri rukʼaʼ ri Ajaf."
                },
                {
                    "number": 7,
                    "text": "Roma cʼariʼ, re ruvachʼulef reʼ turusan can chique ri xqueruqʼuen pe ri Ajaf. Vi rijeʼ xtiquisamajij cʼa ri Ajaf, achiʼel cʼa ri pixaʼ ri e ruyaʼon can rijaʼ chique, re ruvachʼulef reʼ xtoc jun ruvachʼulef richin solcolpitajic. Roma cʼariʼ tok manjun bey xqueʼucʼuex ka pa ri tzʼapitajic. Xaxe cʼa vi xtiquiben ri itzel, xqueʼucʼuex cʼa ka pa ri tzʼapitajic. Vi janíla xtiquiben cʼa ri itzel xtetzelex cʼa can re ruvachʼulef chiquivech rijeʼ. Vi rijeʼ e choj, re ruvachʼulef xtiturusex benek ruvech chique."
                },
                {
                    "number": 8,
                    "text": "Can kitzij vi chi jun utzilej naʼoj banon can, richin chi ri chʼakaʼ chic tinamit man niquinabej ta re ruvachʼulef reʼ vacami. Rijeʼ xa xtiquiquiraj ta quiʼ chuvech re ruvachʼulef, cʼa tok manek chic cʼojlibel richin niquichinaj."
                },
                {
                    "number": 9,
                    "text": "Que cʼariʼ, ri Ajaf Dios quereʼ rusujun can chuve yin Leʼi: Vi rijeʼ ri yeruqʼuen pe rijaʼ pa ri ruvachʼulef Jerusalem xquequitakej ri rupixaʼ, xqueqʼuiyer cʼa chuvech re ruvachʼulef reʼ. Queriʼ cʼa, rijeʼ xquechajix chiquivech ri chʼakaʼ chic ruvachʼulef richin queriʼ xaxe cʼa quichin rijeʼ re ruvachʼulef reʼ. Vi yequitakej ri rupixaʼ ri Ajaf, can xqueturusex vi cʼa chuvech re ruvachʼulef reʼ. Chiriʼ cʼa, manjun xtinakon quichin rijeʼ, ni ta chukaʼ xtimajon el ri ruvachʼulef quichinan. Utz xquecʼojeʼ cʼa can chiriʼ benek ruvech."
                },
                {
                    "number": 10,
                    "text": "Cʼa cʼariʼ, tok napon cʼa ri kʼij tok nibiyin quiyojic y man niquinimalaʼ ta chic, jariʼ tok xtipe ka pa quiviʼ ri cʼajisabel ri xtuben rijaʼ ri can choj vi. Rijeʼ e quicʼulun chic qʼuiy turusanic pa rukʼaʼ ri Ajaf. Quetaman cʼa chic chirij ri rutzʼuquic re ruvachʼulef y ri quitzʼuquic conojel ri vinakiʼ. Chukaʼ quetaman cʼa chic chirij ri nimalej y meyel rusamaj ri Ajaf pa tok xtzʼucutej pe re ruvachʼulef. Chukaʼ cʼa, yaʼon chic uchukʼaʼ chique rijeʼ richin queriʼ yetiquir niquiben ronojel riqʼuin ri quicukubabel cʼuʼx. Chukaʼ conojel ri rupixaʼ, pa tok rutiquiribel pe, e cʼo quiqʼuin. Roma cʼa ri junelic rutzil ri Ajaf, rijeʼ e cʼamon vi pe pa re jebelilej ruvachʼulef sujun can. Can kitzij vi cʼa ninbij chive chi vi xtapon ri kʼij tok rijeʼ xtiquixovaj ri Lokʼolaxel richin ri Israel, ri kitzij Mesías, ri Lokʼolej Quelesanel, y ri qui Dios, jariʼ tok ri cʼajisabel ri xtuben ri jun ri can choj vi, xtipe ka pa quiviʼ."
                },
                {
                    "number": 11,
                    "text": "Ja cʼariʼ tok rijaʼ xqueruqʼuen pe quiqʼuin rijeʼ chʼakaʼ chic nimalej tak tinamit. Cʼariʼ rijaʼ xtuyaʼ uchukʼaʼ chique ri e petenek, y xtumej cʼa el chiquivech ri e cʼo vaveʼ ri culef quichin ri quibeyomal. Cʼa cʼariʼ, xtuben chi xquequiratej y xquesocotej."
                },
                {
                    "number": 12,
                    "text": "Tok xquecʼovisalan cʼa el e qʼuiy junaʼ, xquecʼojeʼ camisanic y nimalej vulatajic chiquicojol rijeʼ. Roma cʼariʼ, nucʼajol, ninvajoʼ chi ronojel reʼ nokaʼ cʼa chiʼicʼuʼx. Ninvajoʼ cʼa chi ninimaj ri nuchʼabel."
                },
                {
                    "number": 13,
                    "text": "Ja ta cʼa quixcʼastej pa ri jun nimalej varan. Ja varan riʼ richin ri xibalbay. Ja ta cʼa queʼitotaj el ri ximibel achojiqʼuin ix ximon vi. Ja ximibel riʼ ri yequixim ri calcʼual ri achiʼaʼ, richin chi yeʼucʼuex el e chapon ka pa ri cʼojlibel richin ri junelic kʼaxomal y tʼujtubel cánima."
                },
                {
                    "number": 14,
                    "text": "Quixcʼastej y quixyacatej pa ri pokolaj y queʼivacʼaxaj ri ruchʼabel ri jun rijilej tataʼaj ri nicʼaracʼot chic. Re tataʼaj reʼ man nej ta chic apon xticotzʼobaʼ pa ri tef y ri silan rumukubal. Chiriʼ cʼa, manjun biyajnel nitzʼolin pe chic. E jubaʼ chic kʼij apon, xtintzekelbej el ri bey quichin conojel ri e aj re ruvachʼulef."
                },
                {
                    "number": 15,
                    "text": "Man riqʼuin vi riʼ, ri Ajaf can in relesan vi pe pa ri xibalbay. Nutzʼeton cʼa rucʼojlemal rijaʼ. Ri Ajaf yirukʼetej benek ruvech riqʼuin ri rukʼa ri rajovabal."
                },
                {
                    "number": 16,
                    "text": "Ninvajoʼ cʼa chi yeʼitakej ri pixabanic y ri Kʼatoj tzij richin ri Ajaf. Jareʼ cʼa ri rurayin ri vánima, pa rutiquiribel pe."
                },
                {
                    "number": 17,
                    "text": "Kʼaxovinek cʼa nucʼuʼx binakel roma ri nubis. Nuxibin viʼ roma ri rucovil ivánima. Riqʼuin cʼa jubaʼ ri Ajaf ri i Dios xtipe chivij riqʼuin chinojel ri royoval rijaʼ. Riqʼuin cʼariʼ, xquixelesex cʼa el y xquixvulatej cʼa jumul."
                },
                {
                    "number": 18,
                    "text": "Riqʼuin cʼa jubaʼ jun etzelanic xtipe chivij rix chiquij cʼa ri iyaj mamaj ivijaʼtzul. Cʼa cʼariʼ, xquixsocotej riqʼuin ri tzaqʼuibel y xtipe ivayijal. Xquixetzelex cʼa y xquixcʼuex el, xa achiʼel cʼa ri rurayibal ri itzel vinek y ri ruchapitajic ri nuben rijaʼ."
                },
                {
                    "number": 19,
                    "text": "Ja ta cʼa, nucʼajol, chi man ta xquepe ronojel reʼ chivij rix, xa ta yixoc na jun vinakul chaʼon y turusan roma ri Ajaf. Man riqʼuin vi riʼ, can tiban cʼa ri rurayibal rijaʼ, roma xa choj ri rubeyal benek ruvech."
                },
                {
                    "number": 20,
                    "text": "Rijaʼ rubin cʼa cʼa can quereʼ: Vi yeʼitakej cʼa ri nupixaʼ, can xquixqʼuiyer vi pa ri ruvachʼulef. Vi xa man yeʼitakej ta cʼa ri nupixaʼ, can xquixelesex vi el viqʼuin yin."
                },
                {
                    "number": 21,
                    "text": "Quixyacatej cʼa pe, nucʼajol, chupan ri pokolaj y quixoc achiʼaʼ. Titijaʼ cʼa ikʼij riqʼuin jun inojibal y jun ivánima. Titunubaʼ cʼa iviʼ riqʼuin ronojel ri utz, richin chi man yixchap ta ka. Que ta reʼ, ri vánima xtiquicot ta iviqʼuin y xticʼojeʼ ta quicoten pa nucʼuʼx tok xquinel el pa re ruvachʼulef reʼ. Que ta cʼareʼ chukaʼ, man ta xquinucʼuex cʼa ka pa ri mukubel riqʼuin bis y kʼaxomal pa vánima."
                },
                {
                    "number": 22,
                    "text": "Can tibanaʼ cʼa queriʼ, richin chi man ta xquixetzelex cʼa riqʼuin jun nimalej etzelanic. Quereʼ cʼa chukaʼ, man xtiqʼuen ta ka chive ri royoval ri jun Dios can choj vi, cʼa pa ri ivulatajic. Can ja vi reʼ ri jumul vulatajic quichin ri cʼaslemal y ri chʼaculaj."
                },
                {
                    "number": 23,
                    "text": "Quixcʼastej cʼa nucʼajol y ticusaj ri toʼbel richin ri chojmilal. Queʼitotaj el ri ximibel achojiqʼuin ix ximon vi. Quixel pe pa ri kʼekuʼm y quixyacatej pe pa ri pokolaj."
                },
                {
                    "number": 24,
                    "text": "Man tipabaʼ chic iviʼ chuvech ri ichakʼ. Janíla e jebel ri xekʼalajirisex chuvech y rijaʼ can e rutaken vi ri pixaʼ tok xojel pe pa Jerusalem. Rijaʼ oquinek jun samajibel pa ri rukʼaʼ ri Dios richin chi yojruqʼuen pe pa ri ruvachʼulef sujun can. Vi man ta xcʼoje rijaʼ, xojcom ta roma vayijal pa ri tolan ruvachʼulef. Man riqʼuin vi cʼariʼ, rix irayin nicamisaj rijaʼ. Rijaʼ yalan xbison cʼa ivoma rix."
                },
                {
                    "number": 25,
                    "text": "Janíla ninxibij viʼ y yicʼaracʼot, roma riqʼuin cʼa jubaʼ xtutij chic pokon ivoma rix. Rix ikʼaban chirij rijaʼ y ibin chi rijaʼ xucanoj ruchukʼaʼ y ri rukʼatbel tzij pan iviʼ rix. Vaveʼ cʼa, yin vetaman chi rijaʼ man rurayin ta ri uchukʼaʼ y ri kʼatbel tzij pan iviʼ rix. Rijaʼ can xaxe vi rurayin ri rucʼojliemal ri Dios y ris junelic rutzil ivech rix."
                },
                {
                    "number": 26,
                    "text": "Rix ix xebelovinek chirij rijaʼ, roma can cof vi chʼovinek can iviqʼuin. Nibij chi rijaʼ cof chʼovinek chic iviqʼuin, y chi petenek chic ri royoval chivij. Man riqʼuin vi riʼ, xa kitzij chi ri rucovil ri rutzij rijaʼ, can ja covil riʼ richin ri ruchukʼaʼ ri ruchʼabel ri Dios ri cʼo riqʼuin. Ri achique rix nibij oyoval chire, xa can ja vi riʼ ri kitzij. Riʼ junan riqʼuin ri kitzij ri cʼo riqʼuin ri Dios. Ri ichakʼ man xtiquir ta xrevej ri kitzij riʼ tok xerukʼalajirisaj ri ivetzelal rix."
                },
                {
                    "number": 27,
                    "text": "Cʼo cʼa chi ri ruchukʼaʼ ri Dios nicʼ ojeʼ riqʼuin rijaʼ, richin queriʼ yixrupixabaj cʼa chi tinimaj tzij. Vaveʼ cʼa, xa man ja ta rijaʼ ri xbanon cʼa chi xchʼo. Xa can ja vi ri Ruxlabal ri Ajaf ri cʼo riqʼuin, ri xbanon chi cʼo chi xchʼo iviqʼuin y chi man xtiquir ta xukʼil riʼ."
                },
                {
                    "number": 28,
                    "text": "Vacami cʼa, yichʼo chave rat Laman, nucʼajol, y chukaʼ chive rix Lemuel y Sam y chive rix nucʼajol ri can ix rucʼajol vi ri Ismael. Vacami cʼa, vi rix ninimaj ri nubij ri Nefi, xa man xquixsach ta cʼa. Vi xtinimaj ri nubij rijaʼ, ninyaʼ cʼa can jun nuturusanic pan iviʼ. Ja cʼariʼ ri nabey nuturusanic."
                },
                {
                    "number": 29,
                    "text": "Vi xa man xtinimaj ta ri nubij rijaʼ, jariʼ tok xtinvelesaj cʼa el iviqʼuin rix ri nabey nuturusanic y xticʼojeʼ cʼa can pa ruviʼ rijaʼ."
                },
                {
                    "number": 30,
                    "text": "Vacami cʼa, yichʼo aviqʼuin rat, Zoram. Kitzij chi rat ri at rusamajel ri Laban. Man riqʼuin vi riʼ, rat xacʼamer pe pa ri ruvachʼulef Jerusalem. Vetaman cʼa chi rat at jun choj rachibil ri nucʼajol Nefi benek ruvech."
                },
                {
                    "number": 31,
                    "text": "Rat can at choj vi. Roma cʼariʼ, ri avijaʼtzul rat xtiturusex riqʼuin ri rijaʼtzul rijaʼ. Rijeʼ xqueyaloj pa quiqʼuiyirinen chuvech re ruvachʼulef reʼ. Can xaxe vi ri itzel quibanobal xquepaban o xqueyojon richin ri quiqʼuiyirinen junelic chuvech re ruvachʼulef."
                },
                {
                    "number": 32,
                    "text": "Ri Ajaf ruturusan cʼa can re ruvachʼulef reʼ, richin chi manjun xtinakon quichin ri avijaʼtzul riqʼuin ri rijaʼtzul ri nucʼajol. Roma cʼariʼ, vi yeʼatakej ri rupixaʼ ri Ajaf, can que vi riʼ xtibanatej chave."
                }
            ]
        },
        "/study/scriptures/bofm/2-ne/2": {
            "uri": "/study/scriptures/bofm/2-ne/2",
            "title": "2 Nefi 2",
            "data_type": "chapter",
            "chapter_name": "Tanaj 2",
            "chapter_summary": [
                "Ri Leʼi nichʼo riqʼuin ri rucʼajol Jacob. Jun chʼarojriʼil cʼatzinel riqʼuin ronojel. Nichʼo chirij ri ruvech cheʼ chʼaʼoj rij y ri cheʼ richin ri cʼaslen. Xtzak ri Adán richin chi e cʼo ri vinakiʼ. Ri Mesías, ja rijaʼ ri nimalej Kʼaxey Tzij ri xquerucol conojel ri vinakiʼ."
            ],
            "verses": [
                {
                    "number": 1,
                    "text": "Vacami cʼa, yichʼo aviqʼuin rat, Jacob. Ja rat at nabey valcʼual tok in cʼo chupan ri kʼij richin ri nucʼayeval pa ri tolan ruvachʼulef. Can kitzij vi chi rat acʼovisan pokon y nimalej bis pa ri avalcʼualanen. Ja cʼareʼ cʼulvachitajinek can roma ri quicovirinen ri animal."
                },
                {
                    "number": 2,
                    "text": "Man riqʼuin vi riʼ, Jacob, at nabey valcʼual tok in cʼo pa ri tolan ruvachʼulef, rat avetaman ri nimalej rutzil richin ri Dios. Rijaʼ xtuben chi coma ri akʼaxomal, rat xtachojmirisaj aviʼ."
                },
                {
                    "number": 3,
                    "text": "Roma cʼariʼ, rat xcaturusex y xcacʼojeʼ chi utzil riqʼuin ri animal Nefi. Rat xtasamajij cʼa ri Ajaf chupan ri acʼaslen. Roma cʼariʼ, yin vetaman chi rat at elesan pe pa mac roma ri ruchojmilal ri Lokʼolej Avelesanel. Rat atzʼeton cʼa chi pa ri rutzʼakatajic ri junaʼ, rijaʼ xtipe richin xtuqʼuen pe ri colotajic quichin ri vinakiʼ."
                },
                {
                    "number": 4,
                    "text": "Rat pa ri avalcʼualanen atzʼeton ri rucʼojlemal rijaʼ. Roma cʼariʼ, rat at turusan achiʼel ri xqueruturusaj rijaʼ tok cʼo riqʼuin ri ruchʼacul. Ri Uxlabel xa junan cʼa rubanic ivir, vacami, y benek ruvech. Ri rubeyal can chojmirisan vi pe tok xtzak ri achin, y ri colotajic man tojon ta."
                },
                {
                    "number": 5,
                    "text": "Ri achiʼaʼ e tijon cʼa chi utzil richin queriʼ quetaman cʼa ruvech ri utz y ri itzel. Ri pixaʼ niyaʼox chique conojel ri vinakiʼ. Manjun vinek niban choj roma ri pixaʼ, o pa jun chic chʼabel, roma ri pixaʼ, ri vinakiʼ yecʼuk el. Kitzij cʼa chi rijeʼ xeʼelesex el roma ri pixaʼ aj ruvachʼulef. Chukaʼ roma cʼa ri pixaʼ aj uxlabel, man niquil ta apon achique ri can utz vi. Cʼa cʼariʼ, can xquebison vi jumul."
                },
                {
                    "number": 6,
                    "text": "Roma cʼariʼ, ri elesanic pa mac nipe cʼa roma ri nuben ri Lokʼolej Mesías. Rijaʼ nojinek cʼa quiqʼuin utzil y kitzij."
                },
                {
                    "number": 7,
                    "text": "Can kitzij vi chi rijaʼ nusuj riʼ pa jun camelabel coma ri mac. Riqʼuin cʼariʼ nuben chi nikʼajer ri rurayibal ri pixaʼ pa quiviʼ checonojel ri paxinek ri cánima y chʼuchʼuj ri cuxlabal. Xa manek cʼa chic banel richin nikʼajer ri rurayibal ri pixaʼ pa ruviʼ manjun chic."
                },
                {
                    "number": 8,
                    "text": "Roma cʼariʼ, can janíla vi cʼatzinel chi yetijox ri vinakiʼ ri e cʼo chuvech re ruvachʼulef chire ronojel reʼ. Riqʼuin cʼariʼ, xtiquetamaj chi manjun vinek nitiquir nicʼoje acuchi cʼo vi ri Dios vi man ta coma ri ruchojmilal, ri rujoyovabal, y ri rutzil ri Lokʼolej Mesías. Rijaʼ nuyaʼ can ri rucʼaslen riqʼuin ri ruchʼacul, y nuqʼuen chic el jun bey riqʼuin ri ruchukʼaʼ ri Uxlabel. Can que vil reʼ, rijaʼ nuben ri cʼastajibel quichin ri caminakiʼ y ja rijaʼ ri nabey niyacatej."
                },
                {
                    "number": 9,
                    "text": "Queriʼ cʼa, ja rijaʼ ri nabiyajinek akʼanij cʼa chuvech ri Dios, y can xticʼutun vi pa quiqʼuexel ri calcʼual ri achiʼaʼ. Ri yeniman richin rijaʼ, can xquecolotej vi."
                },
                {
                    "number": 10,
                    "text": "Xa roma cʼa rijaʼ nicʼutun pa quiqʼuexel conojel ri vinakiʼ, can conojel vi yeʼapon cʼa riqʼuin ri Dios. Roma cʼariʼ, yecʼojeʼ chuvech rijaʼ richin queriʼ nukʼet cʼa tzij pa quiviʼ. Rijaʼ nuben cʼa queriʼ riqʼuin ri kitzij y ri chʼajchʼojil ri cʼo riqʼuin. Roma cʼariʼ, ri rurayibal ri rupixaʼ ri ruyaʼon can ri Lokʼolaxel niquiben chi can nipe vi ri cʼajisabel. Ja cʼajisabel riʼ can jiquiban vi y can chʼaron vi riqʼuin ri quicoten ri jiquiban can. Ri quicoten y ri cʼajisabel niquiben cʼa chi nikʼajer ri rurayibal ri tojbalil mac."
                },
                {
                    "number": 11,
                    "text": "Ninbij cʼa chave rat ri at nabey valcʼual tok in cʼo pa ri tolan ruvachʼulef, chi nicʼatzin cʼa chi ronojel cʼo ri ruchʼarojriʼil. Vi man ta queriʼ, man ta nitiquir nibanatej cʼa ri ruchojmilal. Man ta yebanatej cʼa chukaʼ ri etzelal o ri chojmilal o ri bis o ri utz o ri itzel. Vi xa ta queriʼ, cʼo cʼa chi conojel xaxe ta jun quibanon. Chiriʼ cʼa, vi ja ta ronojel xe jun, jariʼ nicanej ta can achiʼel jun caminek. Vi ta queriʼ manek ta cʼaslen y manek ta camic. Chukaʼ manek ta tzʼilol o chʼajchʼojil, manek ta quicoten o bis, manek ta utzil o etzelal."
                },
                {
                    "number": 12,
                    "text": "Que ta cʼariʼ, ronojel tzʼucutajinek ta cʼa y xa manek ta rejkalen. Roma cʼariʼ, xa manek ta roma xtzʼucutej. Vi ta cʼa quereʼ xbanatej can xa nivulatej ta cʼa ri retamabal ri Dios y chukaʼ ri jumul rurayibal. Yevulatej ta chukaʼ ri ruchukʼaʼ y ri rujoyovabal y ri rukʼatoj tzij ri Dios."
                },
                {
                    "number": 13,
                    "text": "Vi ta nabij cʼa chi manek pixaʼ, nabij ta chukaʼ chi manek ruchojmilal. Cʼa cʼariʼ, vi ta manek ruchojmilal, xa manek ta chukaʼ quicoten. Vi ta manek cʼa ruchojmilal o quicoten, manek ta chukaʼ kʼaxomal o cʼajistabel. Vi ta manek cʼariʼ, xa manek ta cʼa Dios. Vi ta manek Dios, oj manek ta roj y chukaʼ manek ta cʼa re ruvachʼulef. Man ta tiquirel richin xetzʼucutej conojel ri yebanon y conojel ri achojchique niban vi. Roma cʼariʼ, cʼo chi conojel xesachtej ta el."
                },
                {
                    "number": 14,
                    "text": "Vacami cʼa, nucʼajol, ninbij ronojel reʼchive rix richin chi yixqʼuiyer y nivetamaj. Roma cʼa, can cʼo vi jun Dios y rijaʼ e rutzʼucun ronojel. E rutzʼucun ri caj y ri ruvachʼulef y conojel ri e cʼo chiriʼ. E rutzʼucun cʼa conojel ri yebanon y conojel ri achojchique niban vi."
                },
                {
                    "number": 15,
                    "text": "Rijaʼ xerutzʼuc cʼa ri nabey kateʼ katataʼ y ri aj pa kʼayis chicopiʼ y ri aj xicʼ chicopiʼ. Can conojel vi xerutzʼuc cʼa rijaʼ. Tok rubanon chic ronojel riʼ, rijaʼ xuben chukaʼ chi ronojel cʼo ri ruchʼarojriʼil. Xuben cʼa queriʼ richin chi nuben chi nikʼajer ri jumul rurayibal chique ri achiʼaʼ. Roma cʼariʼ tok xcʼojeʼ ri ruvech cheʼ chʼaʼoj rij chuvech cʼa ri cheʼ richin ri cʼaslen. Ri jun qʼuey y ri jun chic quiʼ."
                },
                {
                    "number": 16,
                    "text": "Cʼa cʼariʼ, ri Ajaf xuyaʼ kʼij richin chi ja ri vinek nichaʼon achique ri nuben rijaʼ. Man riqʼuin vi riʼ, ri achin man nitiquir ta nuchaʼ ri nuben vi man niyukʼ ta rijaʼ roma ri jun o roma ri jun chic."
                },
                {
                    "number": 17,
                    "text": "Yin, Leʼi, roma ri achique nusiqʼuin y ri achique tzʼibatel can, ninnojij chi jun takon naxel richin ri Dios xtzak el chupan ri caj. Rijaʼ xucanoj cʼa ri achique itzel chuvech ri Dios. Roma cʼariʼ tok xoc jun itzel vinek."
                },
                {
                    "number": 18,
                    "text": "Roma cʼa rijaʼ xtzak el chupan ri caj, xa xuchop cʼa rutijic kʼaxomal jurayil. Cʼa cʼariʼ, xurayij chi conojel ri achiʼaʼ xquitij kʼaxomal. Jacʼa rijaʼ ri ojer cumetz y ri itzel vinek ri can ja vi rijaʼ ri tataʼaj richin ronojel ri tzʼucuj tzij. Roma cʼariʼ tok rijaʼ quereʼ xubij chire ri Eva: Tatijaʼ ri ruvech re cheʼ chʼaʼoj rij y man xquixcom ta cʼa. Xa xtivetamaj ri utz chuvech ri itzel y quereʼ cʼa, xquixoc junan jubaʼ riqʼuin ri Dios."
                },
                {
                    "number": 19,
                    "text": "Tok ri Adán y ri Eva xquitij cʼa ri ruvech ri cheʼ chʼaʼoj rij, ja cʼariʼ tok xeʼelesex el chupan ri cotzʼijbel rubiniʼan Edén. Cʼa cʼariʼ, cʼo chi xquisamajij ri ruvachʼulef."
                },
                {
                    "number": 20,
                    "text": "Rijeʼ xecʼojeʼ cʼa calcʼual y ja cʼariʼ ri quijaʼtzul conojel ri vinakiʼ ri e cʼo chuvech re ruvachʼulef."
                },
                {
                    "number": 21,
                    "text": "Xeyaloj cʼa ri quicʼaslen ri calcʼual ri achiʼaʼ, achiʼel cʼa ri xrajoʼ ri Dios, richin chi xtzolin quicʼuʼx tok cʼa e cʼo na riqʼuin ri quichʼacul. Roma cʼariʼ, ri quicʼaslen vaveʼ xa jun cʼaslen richin tejtobenic. Xeyaloj cʼa ri quicʼaslen, achiʼel cʼa ri rupixaʼ ri xuyaʼ ri Dios chique ri calcʼual ri achiʼaʼ. Rijaʼ can xubij vi chique rijeʼ chi titzolin cʼa pe quicʼuʼx. Xucʼut cʼa chiquivech conojel ri vinakiʼ chi rijeʼ e sachinek chic, xa roma ri nabey quiteʼ quitataʼ xquikʼej ri rupixaʼ."
                },
                {
                    "number": 22,
                    "text": "Can kitzij vi cʼa, chi vi ta ri Adán man ta xukʼej ri pixaʼ, man ta xtzak cʼa rijaʼ. Xa xcanej ta can pa ri cotzʼijbel rubiniʼan Edén. Chukaʼ, conojel ri e tzʼucun can cʼo ta chi xecʼojeʼ na can, junan achiʼel ri quibanon toko xetzʼucutej. Can que vi riʼ, xecanej ta can benek ruvech y man ta jun bey xeqʼuis."
                },
                {
                    "number": 23,
                    "text": "Manek ta xecʼojeʼ cʼa ri calcʼual. Queriʼ cʼa, e cʼo ta can pa chʼajchʼojil. Man ta xequicot, roma man ta quetaman ruvech ri bis. Man ta xquiben ri utz, roma man ta quetaman ri mac."
                },
                {
                    "number": 24,
                    "text": "Man riqʼuin vi riʼ, vaveʼ cʼa, checonojel xa e banatajinek riqʼuin ri utzilej runojibal ri etamayon ronojel."
                },
                {
                    "number": 25,
                    "text": "Ri Adán xtzak richin chi yecʼojeʼ na ri vinek. Ri vinek e cʼo cʼa, richin chi nicʼojeʼ na jumul quiquicoten."
                },
                {
                    "number": 26,
                    "text": "Ri Mesías xtipe cʼa pa ri rutzʼakatisanic ri junaʼ, richin chi xquerelesaj el ri calcʼual ri achiʼaʼ chupan ri tzakinen. Rijeʼ, xa roma e elesan chic el chupan ri tzakinen, can e solcopin vi cʼa jumul. Quetaman cʼa ri utz chuvech ri itzel. Niquichaʼ rijeʼ achique niquiben. Man xabachique ta niban ka chique. Xaxe cʼa pa ri nimalej y ruqʼuisibel kʼij xtibanatej ri cʼajisabel ri rucʼuan ri kʼatoj tzij, achiʼel cʼa ri niquibij ri rupixaʼ ri e ruyaʼon pe ri Dios."
                },
                {
                    "number": 27,
                    "text": "Roma cʼariʼ, ri vinakiʼ e solcopin tok a cʼo riqʼuin ri quichʼacul. Yaʼon chique rijeʼ ronojel ri cʼatzinel chique. Yaʼon cʼa kʼij chique rijeʼ richin chi niquichaʼ ri solcopitajic y ri cʼaslen jumul. Riʼ niyaʼox cʼa chique roma ri nimalej kʼaxabel tzij ri xban pa quiviʼ conojel ri vinakiʼ. Chukaʼ yaʼon cʼa kʼij chique rijeʼ richin chi niquichaʼ ri tzʼapitajic y ri camic, achiʼel cʼa ri tzʼapitajic y ri uchukʼaʼ richin ri itzel vinek. Rijaʼ nurayij cʼa chi conojel ri vinakiʼ niquitij kʼaxomal, achiʼel cʼa ri nutij rijaʼ."
                },
                {
                    "number": 28,
                    "text": "Vacami cʼa, nucʼajol, ninvajoʼ chi titzeklbej cʼa re Kʼaxey Tzij reʼ y queʼitakej ri rupixaʼ rijaʼ. Ninvajoʼ cʼa chi queʼ inimaj chi utzil ri ruchʼabel y tichaʼ cʼa ri cʼaslen richin jumul, achiʼel ri nrajoʼ ri Lokʼolej Ruxlabal."
                },
                {
                    "number": 29,
                    "text": "Ninvajoʼ chukaʼ chi man nichaʼ ta cʼa ri camic richin jumul, achiʼel ri rurayibal ri chʼaculaj y ri itzel ri cʼo chupan. Ja ri itzel riʼ, ri nuyaʼ uchukʼaʼ chire ri ruxlabal ri itzel vinek richin yixruchop y yixrucʼuaj cʼa pa xibalbay. Chiriʼ cʼa, ri itzel vinek riʼ xtukʼet tzij pan iviʼ pa ri rajavaren rijaʼ."
                },
                {
                    "number": 30,
                    "text": "Quereʼ cʼa, nucʼajol, e nuchʼabalin chive re jun, caʼiʼ, oxiʼ chʼabel reʼ pa ri ruqʼuisibel tak kʼij richin ri nutejtobenriʼil. Nuchaʼon el ri e utz tak chʼabel quiqʼuin ri ruchʼabel ri yaʼol lokʼolej rutzijol. Can manek vi chic jun nurayibal. Xaxe cʼa ninvajoʼ chi utz ruvech ri ivuxlabal, tibe kʼij tibe sek. Amen."
                }
            ]
        },
        "/study/scriptures/bofm/2-ne/3": {
            "uri": "/study/scriptures/bofm/2-ne/3",
            "title": "2 Nefi 3",
            "data_type": "chapter",
            "chapter_name": "Tanaj 3",
            "chapter_summary": [
                "Ri Leʼi nichʼo riqʼuin ri José, ri rucʼajol. Nuchʼabalij jun lokʼolej rutzijol richin ri José ri cʼo pan Egipto. Niyaʼox rutzijol chirij jun tzʼetonel ri xtipe. Nutzijoj ri rusamaj ri Moisés. Nitzijon chirij ri tzʼibanic quichin ri e aj Judá y chuká quichin ri Nefiʼiʼ."
            ],
            "verses": [
                {
                    "number": 1,
                    "text": "Vacami cʼa, yichʼo aviqʼuin rat, José, ri at ruqʼuisibel valcʼual. Rat xatalex tok xintij pokonal pa ri tolan ruvachʼulef. Pa ri kʼij tok janíla xibison yin, jariʼ tok ri ateʼ xaralaj."
                },
                {
                    "number": 2,
                    "text": "Tuturusaj cʼa ri Ajaf re ruvachʼulef reʼ chave rat richin chi navichinaj, y chukaʼ richin chi xtiquichinaj ri avijaʼtzul quiqʼuin ri animal, richin queriʼ yixchajix cʼa chi utzil benek ruvech. Re ruvachʼulef reʼ can janíla vi jebel. Que cʼareʼ xtiban, vi xqueʼitakej cʼa ri rupixaʼ ri Lokʼolaxel richin ri Israel."
                },
                {
                    "number": 3,
                    "text": "Vacami cʼa José, rat at ruqʼuisibel valcʼual y at nucʼamon pe chupan ri tolan ruvachʼulef acuchi xintij vi pokonal. Caruturusaj cʼa ri Ajaf benek ruvech. Ri avijaʼtzul rat man xtivulatej ta cʼa jurayil."
                },
                {
                    "number": 4,
                    "text": "Can kitzij vi, rat at nucʼajol. Yin in rijaʼtzul ri José ri xchap el y xucʼuex ka pan Egipto. Can e nimaʼk vi ri cʼulanen tzij ri xuben ri Ajaf riqʼuin ri José riʼ."
                },
                {
                    "number": 5,
                    "text": "Ri José riʼ can xutzʼet vi ri kakʼij roj. Ri Ajaf xusuj cʼa chire chi chiquicojol ri rijaʼtzul rijaʼ, ri Ajaf Dios xtuyec pe jun chojmilej rukʼaʼ ri rujayul ri Israel. Man ja ta riʼ ri Mesías, xa jun chic kʼabaj ri xtikʼaj cʼa el. Man riqʼuin vi riʼ, ri Ajaf man xtumestaj ta ri cʼulanen tzij ri xuben quiqʼuin rijeʼ, y ri Mesías xtikʼalajirisex chiquivech pa ri ruqʼuisibel tak kʼij roma ri uxlabel richin uchukʼaʼ. Xtiban queriʼ richin xquebeʼelesex chupan kʼekuʼm, cʼa pa sakil. Kitzij cʼa chi xqueʼelesex chupan ri evan kʼekuʼm y ri tzʼapitajic, cʼa pa ri solcopitajic."
                },
                {
                    "number": 6,
                    "text": "Ri José riʼ can xjiquiban vi y queriʼ xubij: Ri Ajaf, nu Dios, xtuqʼuiytisaj jun tzʼetonel. Rijaʼ jun utzilej tzʼetonel chique ri vijaʼtzul yin."
                },
                {
                    "number": 7,
                    "text": "Ri José riʼ can que vi reʼ xubij: Quereʼ xubij ri Ajaf chuve yin: Yin xtinqʼuiytisaj jun utzilej tzʼetonel chiquicojol ri avijaʼtzul rat. Rijaʼ xtilokʼokʼex cʼa chiquicojol ri avijaʼtzul. Xtinyaʼ cʼa chire ri tzʼetonel riʼ jun pixaʼ richin xtisamej cʼa pa quiviʼ ri avijaʼtzul. Je rijeʼ ri e rachʼalal rijaʼ. Ri samaj riʼ janíla rejkalen chiquivech rijeʼ. Xquerutijoj cʼa ri avijaʼtzul chique ri cʼulanen tzij ri xenben quiqʼuin ri atataʼ amamaʼ."
                },
                {
                    "number": 8,
                    "text": "Xtinyaʼ cʼa chire rijaʼ jun pixaʼ richin queriʼ manjun ta chic samaj xtuben, xaxe cʼa ri samaj ri xtinbij yin chire. Xtinimirisaj cʼa rijaʼ viqʼuin yin, roma rijaʼ xtuben ri nusamaj yin."
                },
                {
                    "number": 9,
                    "text": "Rijaʼ nim rukʼij achiʼel cʼari Moisés. Ja ri Moisés riʼ ri achique xinbij chi xtinyec cʼa el chivech rix, ri ix rujayul ri Israel, richin yerucol el ri nuvinak."
                },
                {
                    "number": 10,
                    "text": "Xtinyec cʼa el ri Moisés richin xqueberelesaj el ri avinakul rat chupan ri ruvachʼulef Egipto."
                },
                {
                    "number": 11,
                    "text": "Man riqʼuin vi riʼ, xtinqʼuiytisaj cʼa jun tzʼetonel chiquicojol ri avijaʼtzul rat. Xtinyaʼ cʼa uchukʼa chire rijaʼ richin xtuqʼuen pe ri nuchʼabel chique ri avijaʼtzul. Man xaxe ta xtiyaʼox uchukʼaʼ chire richin xtuqʼuen pe ri nuchʼabel, xa chukaʼ richin xqueruyukʼuj rijeʼ chire ri nuchʼabel ri tzijon chic chiquicojol."
                },
                {
                    "number": 12,
                    "text": "Roma cʼariʼ, ri avijaʼtzul rat xquetzʼiban cʼa, y ri rijaʼtzul ri Judá xquetzʼiban chukaʼ. Cʼa cʼariʼ, ri xtiquitzʼibaj ri avijaʼtzul rat y ri xtiquitzʼibaj ri rijaʼtzul ri Judá, can xquetun vi. Xtiquitun cʼa quiʼ richin xquequiyoj ri tijonic man e kitzij ta, y xquequitanabaʼ ri cʼaxinic, y xtiquitiquiribaʼ ri uxlanibel cʼuʼx chiquicojol ri avijaʼtzul. Chukaʼ pa ri ruqʼuisibel tak kʼij, ri tzʼibanic riʼ xquequitijoj ri avijaʼtzul chiquij ri catiʼt quimamaʼ. Chukaʼ xquequitijoj cʼa rijeʼ chique ri nucʼulanen tzij ri nubanon can quiqʼuin, nichaʼ ri Ajaf."
                },
                {
                    "number": 13,
                    "text": "Chupan tok cʼa manek ruchukʼaʼ, ri tzʼetonel riʼ xticovirisex el riqʼuin ruchukʼaʼ. Jariʼ xtibanatej tok xtichapatej chic ri nusamaj chiquicojol ri nuvinak, richin xcatinpabaʼ chic jun bey rat, ri at rujayul ri Israel, nichaʼ ri Ajaf."
                },
                {
                    "number": 14,
                    "text": "Queriʼ cʼa, ri José riʼ xuyaʼ pe lokʼolej rutzijol y quereʼ xubij: Can kitzij vi, ri Ajaf xtuturusaj ri tzʼetonel riʼ. Ri xquerayin richin xtiquivulaj, xa xtisach cʼa quicʼuʼx, roma can xtikʼajer vi ri rusujun can ri Ajaf chuve yin chirij ri vijaʼtzul. Vaveʼ cʼa, yin can jic vi vetaman chi xtikʼajer re sujunic reʼ."
                },
                {
                    "number": 15,
                    "text": "Ri tzʼetonel riʼ xtucʼuaj cʼa ri nubiʼ yin. Ja chukaʼ riʼ ri rubiʼ ri rutataʼ. Rijaʼ xtuben cʼa junan jubaʼ achiʼel yin. Roma achique ri xtuqʼuen pe ri Ajaf riqʼuin ri rukʼaʼ ri tzʼetonel riʼ, ja cʼariʼ xtuyaʼ ri colotajic chique ri nuvinakul yin roma ri ruchukʼaʼ ri Ajaf."
                },
                {
                    "number": 16,
                    "text": "Queriʼ cʼa, ri José riʼ xuyaʼ lokʼolej rutzijol queré xubij: Reʼ can vetaman vi, achiʼel cʼa can vetaman vi ri sujunic chirij ri Moisés. Ri Ajaf quereʼ rubin cʼa chuve: Yin xquenchajij ri avijaʼtzul rat benek ruvech."
                },
                {
                    "number": 17,
                    "text": "Ri Ajaf rubin cʼa can quereʼ: Yin xtinqʼuiytisaj jun achin rubiniʼan Moisés. Xtinyaʼ cʼa ruchukʼaʼ riqʼuin jun chojilej cheʼ, y xtinyaʼ utzilej etamabel chire rijaʼ richin nitzʼiban. Man riqʼuin vi cʼariʼ, xa man can ta xtincoropij cʼa ri rakʼ rijaʼ y man qʼuiy ta xtichʼo. Man xtinben ta cʼa chi janíla utz nichʼo. Xa xtintzʼibaj cʼa ri nupixaʼ chire rijaʼ riqʼuin ri ruviʼ nukʼaʼ yin. Xtinyaʼ cʼa riqʼuin rijaʼ jun tzijonel."
                },
                {
                    "number": 18,
                    "text": "Que cʼa chukaʼ reʼ xubij ri Ajaf chuve: Yin xtinqʼuiytisaj ri Ajaf chuve: Yin xtinqʼuiytisaj jun tzʼetonel chique ri avijaʼtzul y xtinyaʼ chire rijaʼ jun tzijonel. Chukaʼ xtinyaʼ chire ri tzʼetonel chi xtutzʼibaj ri retal quibanobal ri avijaʼtzul chique ri avijaʼtzul e petenek. Cʼariʼ, ri tzijonel riʼ xtuchʼabalij chique."
                },
                {
                    "number": 19,
                    "text": "Rijaʼ xquerutzʼibaj ri chʼabel ri can vetaman vi chi rucʼamon richin xquebe cʼa quiqʼuin ri avijaʼtzul. Jariʼ xtuben xa achiʼel vi ri avijaʼtzul xquechʼo ta pe quiqʼuin rijeʼ chupan ri pokolaj. Yin vetaman cʼa ri quicukubabel cʼuʼx rijeʼ."
                },
                {
                    "number": 20,
                    "text": "Rijeʼ xquechʼo cʼa pe chupan ri pokolaj. Tok e kʼaxinek chic el qʼuiy iyaj mamaj ijaʼtzul, ja cʼariʼ, tok xtiquichʼabalij chique ri cachʼalal rijeʼ chi titzolin pe quicʼuʼx. Xticʼulvachitej cʼa chi ri achique xtiquichʼabalij rijeʼ, xtibe quiqʼuin chojilej tak chʼabel."
                },
                {
                    "number": 21,
                    "text": "Roma ri quicukubabel cʼuʼx rijeʼ, ri quichʼabel xqueʼel el pa nuchiʼ yin chique ri cachʼalal, je rijeʼ ri avijaʼtzul rat. Roma ri quicukubabel cʼuʼx rijeʼ, xtinyaʼ cʼa uchukʼaʼ chique ri quichʼabel ri xa manek cuchukʼaʼ. Riqʼuin cʼariʼ, xtokaʼ cʼa chiquicʼx rijeʼ ri cʼulanen tzij ri xinben quiqʼuin ri quiteʼ quitataʼ ojer."
                },
                {
                    "number": 22,
                    "text": "Vacami cʼa, José nucʼajol, que cʼa riʼ xuyaʼ lokʼolej rutzijol ri ojer nataʼ."
                },
                {
                    "number": 23,
                    "text": "Vacami cʼa, rat at turusan roma ri cʼulanen tzij riʼ. Roma cʼa ri avijaʼtzul rat man xquevulatej ta. Rijeʼ xa xtiquinimaj ri ruchʼabel ri vuj."
                },
                {
                    "number": 24,
                    "text": "Xtiyacatej cʼa jun chiquicojol rijeʼ ri xtuben qʼuiy utz riqʼuin ri xtubij y riqʼuin ri xtuben. Riqʼuin cʼa ri janíla rucukubabel cʼuʼx, rijaʼ xtoc cʼa jun samajibel pa rukʼaʼ ri Ajaf. Chiriʼ cʼa, rijaʼ xqueruben qʼuiy nimalej tak samaj y achique ri nim nutzʼet ri Dios. Riqʼuin cʼariʼ, rijaʼ xtuben chi qʼuiy xtitzolix chic chire ri rujayul ri Israel y chique ri quijaʼtzul ri avachʼalal."
                },
                {
                    "number": 25,
                    "text": "Vacami cʼa, nim ruva akʼij rat José. Can kitzij vi, rat cʼa at alcʼual na. Roma cʼariʼ, tanimaj ri ruchʼabel ri Nefi, ri animal. Vi rat naben queriʼ, xtiban cʼa chave achiʼel ri chʼabel ri nutzijon can. Man tamestaj cʼa ri ruchʼabel ri atataʼ ri jubaʼ chic man nicom. Amen."
                }
            ]
        },
        "/study/scriptures/bofm/2-ne/4": {
            "uri": "/study/scriptures/bofm/2-ne/4",
            "title": "2 Nefi 4",
            "data_type": "chapter",
            "chapter_name": "Tanaj 4",
            "chapter_summary": [
                "Ri Leʼi yeruturusaj ri quicʼajol y ri quimiʼal ri Laman y ri Lemuel. Yeyaʼox turusanic chique ri e aj pa rachoch ri Ismael y chire ri Sam riqʼuin ri rijaʼtzul rijaʼ. Nicom ri Leʼi. Yeyacatej chʼakaʼ chic oyoval."
            ],
            "verses": [
                {
                    "number": 1,
                    "text": "Vacami cʼa, yin Nefi xquichʼo chiquij ri lokʼolej tak rutzijol achojchiquij xtzijon vi ri nataʼ. Re lokʼolej tak rutzijol reʼ yetzijon chirij ri José ri xucʼuex cʼa pan Egipto."
                },
                {
                    "number": 2,
                    "text": "Can kitzij vi cʼa chi ri José riʼ xuyaʼ lokʼolej rutzijol chiquij ri rijaʼtzul rijaʼ. Man e cʼo ta cʼa qʼuiy lokʼolej tak rutzijol ri e nim chiquivech ri lokʼolej tak rutzijol ri xerutzʼibal rijaʼ. Rijaʼ xuyaʼ lokʼolej rutzijol chikij roj y chiquij ri kijaʼtzul apon. Ronojel reʼ tzʼibatel can chuvech ri xaxilej tak cʼakoʼj chʼichʼ."
                },
                {
                    "number": 3,
                    "text": "Ri nataʼ xuqʼuis cʼa rutzijoxic chiquij ri lokʼolej tak rutzijol ri xeruyaʼ ri José riʼ. Cʼa cʼariʼ, xeroyoj pe ri rucʼajol y ri rumiʼal ri Laman y quereʼ xubij chique: Nucʼajol y numiʼal, can kitzij vi chi rix ix rucʼajol y rumiʼal ri nabey nucʼajol. Ninvajoʼ cʼa chi rix nivacʼaxaj ri nuchʼabel."
                },
                {
                    "number": 4,
                    "text": "Ri Ajaf Dios rubin can quereʼ: Vi jeʼitakej ri nupixaʼ, xquixqʼuiyer pa ri ruvachʼulef. Vi xa man yeʼitakej ta ri nupixaʼ, xquixelesex cʼa el viqʼuin."
                },
                {
                    "number": 5,
                    "text": "Vacami cʼa nucʼajol numiʼal, can kitzij vi chi man yitiquir ta yibe ka pa ri numukubal, vi man ninyaʼ ta can nabey jun turusanic pan iviʼ rix. Can vetaman vi cʼa chi vi yixqʼuiytisex pa ri chojmilej bey, man xquixel ta chiriʼ."
                },
                {
                    "number": 6,
                    "text": "Roma cʼariʼ, vi rix yixetzelex, yin ninyaʼ can re turu sanic reʼ pan iviʼ: Chi ri etzelanic riʼ xtelesex na el iviqʼuin y xtiyaʼox pa quiviʼ ri iteʼ itataʼ."
                },
                {
                    "number": 7,
                    "text": "Que cʼariʼ, roma cʼa ri nuturusanic, ri Ajaf Dios man xtuyaʼ ta kʼij chi xquixyojtej. Xa xtujoyovaj cʼa ivech rix y ri quivech ri ivijaʼtzul benek ruvech."
                },
                {
                    "number": 8,
                    "text": "Xcʼulvachitej cʼa chi ri nataʼ xuqʼuis rutzijoxic chique ri rucʼajol y ri rumiʼal ri Laman. Cʼariʼ, xuben chi ri rucʼajol y ri rumiʼal ri Lemuel xejel apon chuvech."
                },
                {
                    "number": 9,
                    "text": "Quereʼ cʼa xubij chique rijeʼ: Nucʼajol numiʼal, can kitzij vi, rix ix rucʼajol y rumiʼal ri rucaʼn nucʼajol. Ninyaʼ cʼa can pan iviʼ rix jun turusanic xa junan riqʼuin ri xinyaʼ can pa quiviʼ ri rucʼajol y rumiʼal ri Laman. Que cʼariʼ, man xquixyojtej ta jurayil. Ri ivijaʼtzul rix xtiturusex cʼa pa ruqʼuisibel."
                },
                {
                    "number": 10,
                    "text": "Xcʼulvachitej cʼa chi tok ri nataʼ xuqʼuis rutzijoxic chique rijeʼ, jariʼ tok xchʼo quiqʼuin ri rucʼajol ri Ismael, jaʼ quiqʼuin conojel ri e aj pa rachoch ri Ismael."
                },
                {
                    "number": 11,
                    "text": "Tok xuqʼuis ri rutzijonic quiqʼuin rijeʼ, xchʼo cʼa riqʼuin ri Sam y quereʼ xubij chire: Nim ruva akʼij rat y chukaʼ ri avijaʼtzul. Rat xtavichinaj cʼa ri ruvachʼulef, achiʼel cʼa ri Nefi ri achakʼ. Ri avijaʼtzul xtajilex riqʼuin ri rijaʼtzul rijaʼ. Rat xcatoc junan jubaʼ riqʼuin ri achakʼ y ri avijaʼtzul xtoc junan jubaʼ riqʼuin ri rijaʼtzul rijaʼ. Rat xcaturusex cʼa chijun acʼaslen."
                },
                {
                    "number": 12,
                    "text": "Ri nataʼ Leʼi xchʼo cʼa quiqʼuin conojel ri e aj pa rachoch, achiʼel cʼa ri xunaʼ ri ránima rijaʼ y junan riqʼuin ri Ruxlabal ri Ajaf ri cʼo riqʼuin. Chiriʼ cʼa xcʼulvachitej chi rijaʼ xrijex. Cʼa cʼariʼ, xcom y xmuk ka."
                },
                {
                    "number": 13,
                    "text": "Xcʼulvachitej cʼa chi jun caʼiʼ oxiʼ kʼij tok rijaʼ caminek chic, jariʼ tok ri Laman y ri Lemuel y ri rucʼajol ri Ismael xeʼoyover viqʼuin, roma ri rupixabanic ri Ajaf."
                },
                {
                    "number": 14,
                    "text": "Roma yin Nefi, xa xchilabex cʼa chuve richin xintzijoj chique rijeʼ ri ruchʼabel ri Ajaf. Can qʼuiy vi ri xinchʼabalij chique y can que vi reʼ xuben ri nataʼ chukaʼ, tok manjani ticom. Qʼuiy chique ri chʼabel riʼ e tzʼibatel can chuvech ri chʼakaʼ chic xaxilej tak chʼichʼ vichin yin. Roma cʼa chuvech ri xaxilej tak chʼichʼ riʼ, tzʼibatel can qʼuiy ri xkabanalaʼ roj."
                },
                {
                    "number": 15,
                    "text": "Nintzʼibaj cʼa chuvech re xaxilej tak chʼichʼ reʼ ri nunaʼ ri vánima y chukaʼ qʼuiy chire ri tzʼiban can chuvech ri xaxilej tak cʼakoʼj chʼichʼ. Ri vánima niquicot riqʼuin ri lokʼolej tzʼibanic y can ninchʼob vi rij pa vánima. Nintzʼibaj cʼa richin queriʼ ri valcʼual niquetamaj y niquil ri utz ri cʼo chupan."
                },
                {
                    "number": 16,
                    "text": "Can kitzij vi, ri vánima niquicot quiqʼuin ri runaʼoj y ri rubanobal ri Ajaf. Jutakel ninchʼob rij pa vánima ri nutzʼeton y ri vacʼaxan."
                },
                {
                    "number": 17,
                    "text": "Man riqʼuin vi riʼ, stapeʼ cʼa ri Ajaf, roma ri nim rutzil, can rucʼutun vi chinuvech nimalej y meyel tak samaj, ri vánima cʼa nusiqʼuij quereʼ: Joʼoc nuvech yin achin. Nibison cʼa ri vánima roma ri nutiojil. Nikʼaxon nucʼuʼx roma ri itzel nubanobal."
                },
                {
                    "number": 18,
                    "text": "In sutivinek cʼa coma ri itzel tak yukʼbel y ri mac ri man cʼayef ta richin yinquichop."
                },
                {
                    "number": 19,
                    "text": "Tok ninvajoʼ ta yiquicot, xa nijikʼijot cʼa ri nucʼuʼx coma ri numac. Man riqʼuin vi cʼariʼ, vetaman achojiqʼuin nucukuban vi nucʼuʼx."
                },
                {
                    "number": 20,
                    "text": "Ri nu Dios in rutoʼon. Xiruyukej tok xincʼovijsaj cʼayeval pa ri tolan ruvachʼulef. Chukaʼ xiruchajij pa ruviʼ ri nimalej yaʼ."
                },
                {
                    "number": 21,
                    "text": "Rijaʼ in runojisan riqʼuin ri rajovabal, cʼa acuchi ri nuchʼacul man nicochʼon ta chic."
                },
                {
                    "number": 22,
                    "text": "Rijaʼ rusachon quinaʼoj ri vetzelanelaʼ, cʼa acuchi xecʼaracʼot vi chinuvech."
                },
                {
                    "number": 23,
                    "text": "Can kitzij vi chi rijaʼ racʼaxan ri nimalej nuchʼoven pa kʼij. Chukaʼ ruyaʼon etamabel chuve pa tzʼetonic chakʼaʼ."
                },
                {
                    "number": 24,
                    "text": "Pa kʼij nutijon nukʼij richin nichʼo akʼanij riqʼuin rijaʼ. Can nej akʼanij nutakon vi ri nuchʼabel. Cʼa cʼariʼ, ri lokʼolej tak takonaxelaʼ xekaka pe y xquiben lokʼolej samaj pa nuviʼ."
                },
                {
                    "number": 25,
                    "text": "Ri Ruxlabal rijaʼ in rucʼuan cʼanej akʼanij pa quiviʼtak juyuʼ. Chukaʼ can e nutzʼeton vi nimalej tak banobel. Jun achin man nitiquir ta yerutzʼet ri banobel riʼ roma janíla e nim. Roma cʼariʼ tok xbitej chuve chi man quentzʼibaj can."
                },
                {
                    "number": 26,
                    "text": "Can que vi riʼ, e nutzʼeton nimalej tak banobel. Ri Ajaf, pa ri lokʼolej rukajinen, petenek chiquicojol ri vinakiʼ riqʼuin janíla rujoyovabal. ¿Achique cʼa roma tok nokʼ ri vánima y ri nucʼuʼx nicanej can pa ri cʼojlibel richin kʼaxomal? ¿Achique cami roma niyojtej ri nuchʼacul y nanimej ri vuchukʼaʼ roma ri nucʼayeval?"
                },
                {
                    "number": 27,
                    "text": "¿Achique cʼa roma xquimacun roma ri nutiojil? ¿Achique roma tok ninyaʼ kʼij chire ri itzel yukʼbel? Riqʼuin cʼareʼ, ri itzel vinek noc pa vánima richin nuyoj ri vuxlanibel cʼuʼx y nunek ri vánima. ¿Achique cʼa roma tok yinoyover roma ri netzelan vichin?"
                },
                {
                    "number": 28,
                    "text": "¡Cacʼastej cʼa vánima! Manek chic tayaʼ aviʼ pa mac. ¡Caquicot nucʼuʼx! Man tayaʼ chic kʼij chire ri netzelan richin ri vánima."
                },
                {
                    "number": 29,
                    "text": "Man catoyover chic roma ri vetzelanelá. Man tavelesaj ri vuchukʼaʼ roma ri nucʼayeval."
                },
                {
                    "number": 30,
                    "text": "¡Caquicot cʼa vánima! Cachʼo akʼanij riqʼuin ri Ajaf riqʼuin ronojel avuchukʼaʼ y tabij chire quereʼ: Rat, Ajaf, yin xtinyaʼ cʼa akʼij benek ruvech. Ri vánima can xtiquicot vi aviqʼuin rat ri nu Dios. Ja rat ri abej richin ri nucolotajic."
                },
                {
                    "number": 31,
                    "text": "Rat, Ajaf, ¿la xtacol cʼa cami ri vánima? ¿La xquinavelesaj cʼa el pa quikʼaʼ ri vetzelanelaʼ? ¿La xtaben chuve chi xquicʼaracʼot chuvech ri mac?"
                },
                {
                    "number": 32,
                    "text": "Quetzʼapix cʼa ri ruchiʼ ri xibalbay chinuvech yin, roma paxinek ri vánima y chʼuchʼujirinek ri nucʼuʼx. Rat, Ajaf, man tatzʼapij cʼa chinuvech yin ri oquibel richin ri achojmilal, richin chi xquitiquir xquibiyin pa ri utzilej cʼojlibel, y richin chi can cof vi yicʼojeʼ pa ri chojilej bey."
                },
                {
                    "number": 33,
                    "text": "¡Rat, Ajaf, quinapisaʼ cʼa riqʼuin ri tziek richin ri achojmilal! ¡Tanucʼuʼ cʼa jun rubeyal richin queriʼ xquinanimej chiquivech ri vetzelanelaʼ! ¡Tachojmirisaj ri bey chinuvech! Man cʼa tayaʼ jun pajqʼuibel pa nubey yin. Xa takʼalajirisaj cʼa ri bey chinuvech. Man tatzʼapij cʼa ri nubey yin, xa tatzʼapij ri bey quichin ri vetzelanelaʼ."
                },
                {
                    "number": 34,
                    "text": "Rat, Ajaf, nucukuban cʼa nucʼuʼx aviqʼuin rat, y can junelic vi xtincukubaʼ cʼa nucʼuʼx aviqʼuin. Man xtincukubaʼ ta nucʼuʼx riqʼuin ri chʼaculaj. Yin vetaman cʼa chi etzelan ri nucukubaʼ rucʼuʼx riqʼuin ri chʼaculaj. Can etzelan vi cʼa ri nucukubaʼ rucʼuʼx riqʼuin jun achin o nuben chi ri chʼaculaj noc ri rutoʼbel."
                },
                {
                    "number": 35,
                    "text": "Vetaman cʼa chi ri Dios can xtuyaʼ vi chi utzil chire ri nicʼutun chire. Ri nu Dios xtuyaʼ cʼa chuve yin vi utz ri nincʼutuj chire. Roma cʼariʼ, xtinjotobaʼ ri nuchʼabel aviqʼuin, y can xquichʼo vi akʼanij aviqʼuin rat. At nu Dios y at abej richin ri nuchojmilal. Can kitzij vi chi benek ruvech ri nuchʼabel nijoteʼ akʼanij aviqʼuin rat, at nuxeʼel y ri nu Dios Jumul. Amen."
                }
            ]
        },
        "/study/scriptures/bofm/2-ne/5": {
            "uri": "/study/scriptures/bofm/2-ne/5",
            "title": "2 Nefi 5",
            "data_type": "chapter",
            "chapter_name": "Tanaj 5",
            "chapter_summary": [
                "Ri Dios nupixabaj ri Nefi chi tuchʼaraʼ riʼ quiqʼuin ri nicajoʼ niquicamisaj. Ri Zoram, ri Sam, ri Jacob, ri José, y chʼakaʼ chic nicachibilaj ri Nefi. Nucʼuaj el ri tzaqʼuibel richin ri Laban. Nipabex jun lokʼolej nimajay richin ri Ajaf. Ri Nefi ja rijaʼ jun rutataʼal ri tinamit o pa jun chic chʼabel, rijaʼ jun chajinel. Yeʼetzelex y nikʼekumer ri quitzʼumal ri niquipabaʼ quiʼ. Yetak chi utzil ri teuchunelaʼ y ri tijonelaʼ."
            ],
            "verses": [
                {
                    "number": 1,
                    "text": "Can kitzij vi, xcʼulvachitej chi yin Nefi janíla xichʼo akʼanij riqʼuin ri Ajaf nu Dios, roma ri coyoval ri nunimal."
                },
                {
                    "number": 2,
                    "text": "Man riqʼuin vi riʼ, ri coyoval rijeʼ chuvij xa xnimer. Jariʼ tok xquitij quikʼij richin yinquicamisaj."
                },
                {
                    "number": 3,
                    "text": "Rijeʼ xexebeloj cʼa chuvij y quereʼ xquibij: Ri kachakʼ nrajoʼ nucʼ uaj kabey. Roj kacʼovisan cʼa qʼuiy cʼayeval roma rijaʼ. Tikacamisaj cʼa richin chi man yojquinek ta chic ri ruchʼabel. Can kitzij vi chi roj man xtikayaʼ ta kʼij richin chi rijaʼ xtoc ri ucʼuey kabey. Roma cʼa xa ja roj ri oj nimalaxelaʼ oj rucʼamon richin nikakʼet tzij pa quiviʼ re vinakiʼ reʼ."
                },
                {
                    "number": 4,
                    "text": "Vaveʼ cʼa, yin man nintzʼibaj ta chuvech re xaxilej tak chʼichʼ reʼ ronojel ri xquixebelaʼ chuvij. Xa utz cʼa chi ninbij chi xquirayij xinquicamisaj."
                },
                {
                    "number": 5,
                    "text": "Xcʼulvachitej cʼa chi ri Ajaf xirupixabaj chi yin Nefi quinel cʼa el quiqʼuin rijeʼ, y quinanimej cʼa pa ri tolan ruvachʼulef quiqʼuin conojel ri xcajoʼ xebe viqʼuin."
                },
                {
                    "number": 6,
                    "text": "Xcʼulvachitej cʼa chi yin Nefi xinmol ri nuchinamit y chukaʼ ri Zoram riqʼuin ri ruchinamit rijaʼ y ri nunimal Sam riqʼuin ri ruchinamit rijaʼ. Chukaʼ xenmol ri nuchakʼ Jacob y José y chukaʼ ri vanaʼ, y conojel chic ri xcajoʼ xebe viqʼuin. Ri xcajoʼ xincachibilaj, je cʼa rijeʼ ri xequinimaj ri pixabanic y ri kʼalajirisanic richin ri Dios. Roma cʼariʼ xquinimaj ri nuchʼabel yin."
                },
                {
                    "number": 7,
                    "text": "Xkaqʼuen cʼa pe ri kamoʼc y ronojel chic ri xojtiquir. Cʼa cʼariʼ, xojbiyin qʼuiy kʼij chupan ri tolan ruvachʼulef. Tok ob biyirinek chic qʼuiy kʼij, xkaben ri kamoʼc."
                },
                {
                    "number": 8,
                    "text": "Ri nuvinak xcajoʼ cʼa chi xkayaʼ ri rubiʼ ri cʼojlibel riʼ Nefi. Roma cʼariʼ, ja Nefi ri rubiʼ xkayaʼ chire."
                },
                {
                    "number": 9,
                    "text": "Conojel ri in cachibilan xquibiniʼaj quiʼ ri ruvinak ri Nefi."
                },
                {
                    "number": 10,
                    "text": "Xkatij cʼa kakʼij richin yekatakej chi utzil conojel ri kʼatoj tzij y ri pixabanic y ri pixaʼ richin ri Ajaf, achiʼel cʼa ri nubij ri rupixaʼ ri Moisés."
                },
                {
                    "number": 11,
                    "text": "Ri Ajaf cʼo kiqʼuin y janíla xojbeyomirisex. Xojticon cʼa, y tok xmolotej ri katicoʼn, can janíla vi qʼuiy xuyaʼ. Xkachop quiqʼuiytisaxic kʼataj chicopiʼ y molaj chicopiʼ y conojel ruvech chicopiʼ."
                },
                {
                    "number": 12,
                    "text": "Yin Nefi chukaʼ xenqʼuen pe ri retal banobel ri e tzʼibatel can chuvech ri xaxilej tak cʼakoʼj chʼichʼ. Chukaʼ xinqʼuen pe ri sirisic chʼichʼ o ri cʼutbel bey ri xunucʼ ri Ajaf richin ri nataʼ, achiʼel cʼa nubij ri tzʼiban can."
                },
                {
                    "number": 13,
                    "text": "Xcʼulvachitej cʼa chi janíla xojbeyomirisex y xojvinaker chupan ri ruvachʼulef riʼ."
                },
                {
                    "number": 14,
                    "text": "Yin Nefi xinqʼuen pe ri tzaqʼuibel richin ri Laban y xenben qʼuiy tzaqʼuibel ri junan quibanic riqʼuin. Roma riqʼuin cʼa jubaʼ, ri vinakiʼ ri quibiniʼan ri Lamaniʼ xquepe ka chikij y xkojquicamisaj. Yin vetaman chi can xinquetzelaj vi yin, y xequetzelaj ri valcʼual y chukaʼ ri chʼakaʼ chic ri quibiniʼan ri nuvinak yin."
                },
                {
                    "number": 15,
                    "text": "Xentijoj cʼa ri nuvinak richin xquipabaʼ nimalej jay. Chukaʼ xentijoj richin xequisamajij conojel ruvech cheʼ, y covilej chʼichʼ, y buyul kʼana chʼichʼ, y cʼakoʼj chʼichʼ, y chaʼon chʼichʼ, y kʼana chʼichʼ, y saka chʼichʼ, y jebel tak chʼichʼ ri janíla e cʼo chiriʼ."
                },
                {
                    "number": 16,
                    "text": "Yin Nefi, xinpabaʼ jun lokʼolej runimajay ri Ajaf junan jubaʼ ri rubanic riqʼuin ri lokʼolej runimajay ri Ajaf ri xupabaʼ ri Salomón. Xa man xpabex ta riqʼuin janíla beyomal, roma xa e manek chupan re ruvachʼulef reʼ. Roma cʼariʼ, manek banel richin xpabex ta can achiʼel vi ri lokʼolej rachoch ri Ajaf ri xuben ri Salomón. Man riqʼuin vi riʼ, ri rubaniquil junan jubaʼ riqʼuin ri xuben ri Salomón y can jebel vi ri rusamajixic."
                },
                {
                    "number": 17,
                    "text": "Xcʼulvachitej cʼa chi yin Nefi xinben chi ri nuvinak xesamej chi utzil y chi xesamej riqʼuin ri quikʼaʼ."
                },
                {
                    "number": 18,
                    "text": "Xcʼulvachitej cʼa chi rijeʼ xcajoʼ chi yin xinoc ri rutataʼal ri quitinamit. Chiriʼ cʼa, yin Nefi man xinvajoʼ ta chi cʼo jun rutataʼal ri tinamit. Man riqʼuin vi riʼ, xinben achique ri xitiquir coma rijeʼ."
                },
                {
                    "number": 19,
                    "text": "Can kitzij vi cʼa chi ri ruchʼabel ri Ajaf chique ri nunimal can xkʼajer vi. Xubij cʼa rijaʼ chi yin xquinoc ri ucʼuey quibey y ri quitijonel. Can que vi cʼariʼ, ja yin ri ucʼuey quibey y ri quitijonel, achiʼel cʼa ri xuchilabej ri Ajaf chuve. Queriʼ xinben, cʼa pa ri kʼij tok xcajoʼ xinquicamisaj."
                },
                {
                    "number": 20,
                    "text": "Que cʼari, xkʼajer ri ruchʼabel ri xubij can ri Ajaf chuve. Queriʼ cʼa xubij chuve: Vi rijeʼ man xtiquinimaj ta ri achʼabel, xa xqueʼelesex cʼa el riqʼuin ri Ajaf. Vaveʼ cʼa, rijeʼ can xeʼelesex vi el riqʼuin rijaʼ."
                },
                {
                    "number": 21,
                    "text": "Rijaʼ xuben cʼa chi jun etzelanic xkaʼ pa quivi roma ri itzel quibanobal, y can cʼayef vi ri etzelanic riʼ. Rijeʼ xquicovirisaj ri cánima chirij ri Ajaf. Jariʼ tok xeʼoc junan jubaʼ riqʼuin jun covilej abej. Tok rubanon can, rijeʼ e sek, y janíla e jebel, y utz yevachin. Man riqʼuin vi riʼ, ri Ajaf Dios xuben chi kʼek xuben ri quitzʼumal, richin queriʼ man yekaʼ ta chiquivech ri nuvinak yin."
                },
                {
                    "number": 22,
                    "text": "Quereʼ cʼa nubij ri Ajaf: Vi rijeʼ man nitzolin ta pe quicʼuʼx chupan ri itzel quibanobal, yin xtinben chique chi can itzel vi yevachin chiquivech ri avinak rat."
                },
                {
                    "number": 23,
                    "text": "Xqueʼetzelex cʼa chukaʼ ri rijaʼtzul ri xtixolon quiqʼuin ri quijaʼtzul rijeʼ. Rijeʼ xqueʼetzelex cʼa riqʼuin jun etzelanic can junan vi. Queriʼ cʼa xubij ri Ajaf, y can xbanatej vi."
                },
                {
                    "number": 24,
                    "text": "Roma cʼa ri etzelanic ri xkaʼ pa quiviʼ, rijeʼ xeʼoc jun kʼoralej vinek, y e nojinek riqʼuin itzel y novinek naʼoj. Rijeʼ xequicanoj cʼa ri camisanelaʼ tak chicopiʼ pa ri tolan ruvachʼulef."
                },
                {
                    "number": 25,
                    "text": "Quereʼ cʼa ri Ajaf xubij chuve: Rijeʼ xqueʼoc jun nakonbel chiquivech ri avijaʼtzul rat richin chi xquequikʼakʼirisaj rijeʼ richin queriʼ xquinquinataj. Queriʼ cʼa, vi ri avijaʼtzul man xquinquinataj ta, ni ta chukaʼ man xtiquinimaj ta ri nuchʼabel, jariʼ tok xquequichʼitalaʼ can ri avijaʼtzul, cʼa pa ri quivulatajic."
                },
                {
                    "number": 26,
                    "text": "Xcʼulvachitej cʼa chi yin Nefi xentek chi utzil ri Jacob y ri José richin xeʼoc teuchunelaʼ y tijonelaʼ pa quiviʼ ri nuvinakul chupan re ruvachʼulef."
                },
                {
                    "number": 27,
                    "text": "Xcʼulvachitej cʼa chi oj cʼo chiriʼ riqʼuin quicoten."
                },
                {
                    "number": 28,
                    "text": "E kʼaxinek can junvinek lajuj junaʼ tok xojel pe chupan Jerusalem."
                },
                {
                    "number": 29,
                    "text": "Chuvech ri xaxilej tak chʼich ri xinben, yin Nefi xintzʼibaj can ri retal quibanobal ri nuvinak, cʼa pa ri kʼij riʼ."
                },
                {
                    "number": 30,
                    "text": "Xcʼulvachitej cʼa chi ri Ajaf Dios quereʼ xubij chuve: Tabanaʼ chʼakaʼ chic xaxilej tak chʼichʼ. Xtatzʼibaj cʼa chiquivech qʼuiy ri nikaʼ chinuvech yin, richin queriʼ utz xtuben chique ri avinak."
                },
                {
                    "number": 31,
                    "text": "Roma cʼariʼ, yin Nefi xintakej ri rupixá ri Ajaf y xinbebanaʼ re xaxilej tak chʼichʼ reʼ achojchuvech nutzʼiban vi can ronojel reʼ."
                },
                {
                    "number": 32,
                    "text": "Xintzʼibaj cʼa ri nikaʼ chuvech ri Dios. Vi nikaʼ chiquivech ri nuvinak achique ri nikaʼ chuvech ri Dios, rijeʼ utz xtiquitzʼet cʼa ri xintzʼibaj chuvech re xaxilej tak chʼichʼ reʼ."
                },
                {
                    "number": 33,
                    "text": "Vi ri nuvinak nicajoʼ niquetamaj ri chʼakaʼ chic chirij ri quibanobal ri nuvinak, cʼo chi niquinicʼoj rupan ri chʼakaʼ chic xaxilej tak chʼichʼ."
                },
                {
                    "number": 34,
                    "text": "Xa cʼatzinel chuve yin chi ninbij chi cavinek junaʼ e kʼaxinek chic y kacʼulvachin chic oyoval y chʼeyonic quiqʼuin ri kachʼalal."
                }
            ]
        },
        "/study/scriptures/bofm/2-ne/9": {
            "uri": "/study/scriptures/bofm/2-ne/9",
            "title": "2 Nefi 9",
            "data_type": "chapter",
            "chapter_name": "Tanaj 9",
            "chapter_summary": [
                "Niyaʼox chʼakaʼ chic rutijonic ri Jacob. Nitzijox rij ri jumul tojbalil mac. Nitzʼetatej ri pokonal ri xtutij ri Colonel. Vi manek jun pixaʼ, manek cʼa chukaʼ jun cʼajisabel."
            ],
            "verses": [
                {
                    "number": 1,
                    "text": "Vacami cʼa, vachʼalal ri ix nucʼuʼxlan, nusiqʼuin chivech re reʼ richin nivetamaj chiquij ri cʼulanen tzij ri e rubanon can ri Ajaf riqʼuin ronojel ri rujayul ri Israel."
                },
                {
                    "number": 2,
                    "text": "Pa tok ri tuiquiribel pe ri Ajaf chʼovinek quiqʼuin ri e aj Judá riqʼuin ri quichʼabel ri chʼajchʼojilej e yaʼol lokʼolej rutzijol. Queriʼ cʼa nuben quiqʼuin conojel iyaj mamaj ijaʼtzul, cʼa tok rijeʼ xquetzolitej chic pa ri kitzij rukʼataj y rumolaj ri Dios. Jariʼ tok rijeʼ xquemolotej chic chupan ri ruvachʼulef quichinan y xquepabatej cʼa chic chupan ri ruvachʼulef e sujun can chique."
                },
                {
                    "number": 3,
                    "text": "Can kitzij vi vachʼalal ri ix nucʼuʼxlan, yin ninbij chive ronojel reʼ richin chi yixquicot y yixtzuʼun akʼanij benek ruvech, roma ri turusanic xtuyaʼ ri Ajaf chique ri ivalcʼual."
                },
                {
                    "number": 4,
                    "text": "Yin vetaman cʼa chi e qʼuiy chive rix janíla inicʼon richin nivetamaj achique xticʼulvachitej apon. Roma cʼariʼ, yin vetaman chi rix ivetaman chi ri kachʼacul cʼo chi xtiyojtej y xticom. Man riqʼuin vi riʼ, cʼo chi xtikatzʼet ri Dios riqʼuin ri kachʼacul."
                },
                {
                    "number": 5,
                    "text": "Yin vetaman cʼa chi rix ivetaman chi rijaʼ xtucʼut riʼ riqʼuin ri ruchʼacul chiquivech ri e cʼo pa Jerusalem acuchi xojel vi pe. Janíla cʼatzinel cʼa chi rijaʼ nicʼojeʼ chiquicojol rijeʼ. Nicʼatzin cʼa chi ri nimalej Tzʼucunel nukasaj riʼ riqʼuin ri ruchʼacul chiquivech ri vinakiʼ, y nicom coma conojel vinakiʼ. Riqʼuin cʼariʼ, conojel vinakiʼ xtiquikasaj cʼa quiʼ chuvech rijaʼ."
                },
                {
                    "number": 6,
                    "text": "Ri camic petenek cʼa pa quiviʼ conojel ri vinakiʼ richin nikʼajer ri joyovabel nucʼun banel richin ri nimalej Tzʼucunel. Que cʼa chukaʼ riʼ, cʼo chi nicʼojeʼ ri uchukʼaʼ richin ri cʼastajibel. Ri cʼastajibel cʼo cʼa chi nipe chique conojel vinakiʼ roma cʼa ri tzakinen. Ri tzakinen xpe roma xkʼajtej ri pixaʼ y xetzak ri vinakiʼ. Cʼa cʼariʼ tok xeʼelesex el riqʼuin ri Ajaf."
                },
                {
                    "number": 7,
                    "text": "Roma cʼariʼ tok cʼo chi nicʼojeʼ jun jumul tojbalil mac. Vi man ta jumul cʼa ri tojbalil mac riʼ, manek ta jun banel richin queriʼ re tzʼil reʼ nuqʼuen cʼa ka chʼajchʼojil. Queriʼ cʼa, ri nabey kʼatonic tzij ri xpe pa ruviʼ ri vinek, cʼo ta chi xcanej can jumul. Vi ta queriʼ, re chʼaculaj reʼ cʼo ta cʼa chi nimuk ka y nikʼey, y niturutej chupan ri ulef, y man ta xticʼastej cʼa chic."
                },
                {
                    "number": 8,
                    "text": "¡Janíla ri retamabal ri Dios y chukaʼ ri rujoyovabal y ri rutzil! Can kitzij vi cʼa chi vi ri kachʼacul man ta xticʼastej chic, cʼo ta cʼa chi ri kuxlabal xquejitzʼtej ta pa rukʼaʼ ri takonaxel ri xtzak el chuvech ri Jumul Dios. Ri takonaxel riʼ xoc cʼa ri itzel vinek y man xtiyacatej ta chic."
                },
                {
                    "number": 9,
                    "text": "Que cʼariʼ, ri kuxlabal cʼo ta chi xqueʼoc achiʼel cʼa rijaʼ. Roj xkojoc ta cʼa itzel tak vinakiʼ, y ri takonaxelaʼ richin ri itzel vinek, y xkojelesex ta el riqʼuin ri Dios. Cʼa cʼariʼ, xkojcanej ta can pa kʼaxomal riqʼuin ri tataʼaj richin ri tzʼucuj tzij, achiʼel cʼa rijaʼ. Ja ri itzel vinek riʼ, ri xerukʼol ri nabey kateʼ katataʼ. Rijaʼ jubaʼ chic man noc jun takonaxel richin sakil y yeruyukʼ ri vinakiʼ richin yequiben itzel tak quikʼataj pan evel y pa kʼekuʼm."
                },
                {
                    "number": 10,
                    "text": "¡Can janíla vi nim ri rutzil ri Dios roma tok rijaʼ nunucʼ ri bey richin chi yojanimej el pa rukʼaʼ re nimalej xibinel! Re nimalej xibinel reʼ ja ri camic y ri xibalbay. Ri ninbij cʼa yin ja ri camic richin ri chʼaculaj y chukaʼ ri camic richin ri uxlabel."
                },
                {
                    "number": 11,
                    "text": "Ri ka Dios, ri Lokʼolaxel richin ri Israel, xuchojmirisaj ri bey richin yojcolotej. Can roma vi cʼariʼ tok ri camic, achojchij in chʼovinek vi, can xquerutzolij ri rucaminakiʼ. Ri camic riʼ, jariʼ richin ri chʼaculaj y jariʼ tok yojmuk."
                },
                {
                    "number": 12,
                    "text": "Chukaʼ ri camic richin uxlabel, achojchij in chʼovinek vi, can xquerutzolij vi pe ri rucaminakiʼ chukaʼ. Ri camic riʼ richin uxlabel, ja ri xibalbay. Queriʼ cʼa, ri camic y ri xibalbay cʼo chi yequitzolij pe ri quicaminakiʼ. Ri xibalbay cʼo chi yerutzolij pe ri uxlabel ri e tzʼapin can chiriʼ. Ri mukubel cʼo chi yerutzolij pe ri chʼaculaj ri e rutzʼapin. Ri chʼaculaj y ri uxlabel quichin ri vinakiʼ xtiquitun cʼa quiʼ jun bey chic. Ronojel reʼ nibanatej can, xaxe roma ri uchukʼaʼ richin ri rucʼastajibel ri Lokʼolaxel richin ri Israel."
                },
                {
                    "number": 13,
                    "text": "¡Can janíla vi nim ri nucʼun banel richin ri ka Dios! Roma cʼa chukaʼ ri lokʼolej rucʼojlibal richin quicoten richin ri Dios cʼo chi yerutzolij pe ri uxlabel quichin ri e choj. Queriʼ cʼa chukaʼ, ri mukubel cʼo chi yerutzolij pe ri quichʼacul ri e choj. Cʼa cʼariʼ, ri uxlabel y ri chʼaculaj xtiquitun chic quiʼ. Conojel vinakiʼ yeʼoc cʼa janíla chʼajchʼoj y man e camel ta chic. Ri quicʼaslemal rijeʼ can cʼaslic vi cʼa jumul. Rijeʼ cʼo cʼa jun tzʼaket quetamabal, achiʼel cʼa roj riqʼuin kachʼacul. Jacʼa chiriʼ ri ketamabal roj xtoc can tzʼaket vi."
                },
                {
                    "number": 14,
                    "text": "Roma cʼariʼ, xticʼojeʼ jun tzʼaket ketamabal chiquij ri kamac, y ri katzʼilol, y ri kachʼanayil. Xticʼojeʼ cʼa quiqʼuin ri e choj jun tzʼaket quetamabal richin ri quiquicoten y ri quichojmilal. Xquevik cʼa riqʼuin chʼajchʼojil y riqʼuin ri tziek richin chojmilal."
                },
                {
                    "number": 15,
                    "text": "Xticʼulvachitej cʼa chi tok conojel ri vinakiʼ xquekʼax pa re nabey camic reʼ, cʼa pa cʼaslen, can xqueʼoc vi man e camel ta chic. Can ja vi riʼ tok cʼo chi yepe chuvech ri kʼatbel tzij richin ri Lokʼolaxel richin ri Israel. Ja cʼariʼ tok nipe ri kʼatonic tzij y cʼo chi nikʼat tzij pa quiviʼ rijeʼ, riqʼuin cʼa ri lokʼolej kʼatonic tzij ri nuben ri Dios."
                },
                {
                    "number": 16,
                    "text": "Can jic vi qʼues ri Ajaf. Can jic vi quereʼ chukaʼ chi ri e choj cʼa e choj na xquecʼojeʼ, y ri e itzel cʼa e itzel na xquecʼojeʼ. Can ja vi ri Ajaf Dios ri biyon queriʼ y jareʼ ni jumul ruchʼabel rijaʼ ri man nitiquir ta nikʼax cʼa el. Que vi cʼariʼ, ri e tzʼil je rijeʼ ri itzel vinek quiqʼuin ri rutakonaxelaʼ. Rijeʼ xquebe cʼa ka chupan ni jumul kʼakʼ. Ri quikʼaxomal rijeʼ xa achiʼel jun choy richin kʼak y cʼaten yaʼal. Ri ruxak kʼak chiriʼ nijoteʼ akʼanij benek ruvech y manek ruqʼuisirinen."
                },
                {
                    "number": 17,
                    "text": "¡Can janíla vi ri ruchojmilal y ri rukʼatoj tzij ri ka Dios! Rijaʼ can nuben vi ronojel ri ruchʼabel ri nel pe pa ruchiʼ, y conojel ri rupixaʼ cʼo chi yekʼajer."
                },
                {
                    "number": 18,
                    "text": "Can kitzij vi cʼa chi ri e choj, ja ri chojlaxelaʼ richin ri Lokʼolaxel richin ri Israel, je rijeʼ ri e nimayon richin ri Lokʼolaxel richin ri Israel. Rijeʼ e quicochʼon ri ejkaʼn richin paban kʼeban cheʼ richin ri ruvachʼulef y quixovan ri ruqʼuixbel. Rijeʼ xtiquichinaj cʼa ri rajavaren ri Dios. Ja cʼariʼ can chojmirisan vi pe chique rijeʼ, cʼa pa tok rutiquiribel pe ri ruvachʼulef, y ri quiquicoten can tzʼaket vi benek ruvech."
                },
                {
                    "number": 19,
                    "text": "¡Can janíla vi nim ri rujoyovabal ri ka Dios, ri Lokʼolaxel richin ri Israel! Rijaʼ yerucol ri ruchojlaxelaʼ pa rukʼaʼ ri nimalej xibinel, jariʼ ri itzel vinek, y ri camic, y ri xibalbay. Chukaʼ yerucol pe pa ri choy richin kʼakʼ y cʼaten yaʼal can ja vi ri kʼaxomal jumul."
                },
                {
                    "number": 20,
                    "text": "¡Can janíla vi nim ri chʼajchʼojil richin ri ka Dios! Rijaʼ retaman cʼa ronojel y manjun cʼo vi ri man retaman ta rijaʼ."
                },
                {
                    "number": 21,
                    "text": "Rijaʼ nipe cʼa chuvech re ruvachʼulef richin chi yerucol conojel vinakiʼ, vi niquinimaj ri ruchʼabel. Can kitzij vi, rijaʼ nucʼovisaj ri quipokonal conojel ri vinakiʼ. Nutij cʼa pokon coma conojel ri e qʼues, conojel cʼa achiʼaʼ, ixokiʼ, y alcʼualaʼ ri e cʼo pa ri ruchinamit ri Adán."
                },
                {
                    "number": 22,
                    "text": "Rijaʼ nuben cʼa chi re cʼastajibel reʼ xtipe chique conojel ri vinakiʼ, richin chi conojel xqueʼapon chuvech rijaʼ chupan ri nimalej kʼij richin kʼatonic tzij."
                },
                {
                    "number": 23,
                    "text": "Rijaʼ nubij chique conojel vinakiʼ chi cʼo chi titzolin pe quicʼuʼx y quekasex chuxeʼ yaʼ pa rubiʼ rijaʼ. Que cʼariʼ niquiben tok cʼo chic ri tzʼaket quicukubabel cʼuʼx riqʼuin ri Lokʼolaxel richin ri Israel. Vi man ta queriʼ, xa manek ta yetiquir cʼa yecolotej pa ri rajavaren ri Dios."
                },
                {
                    "number": 24,
                    "text": "Vi man nitzolin ta pe quicʼuʼx, y niquinimaj ri rubiʼ, y yekasex chuxeʼ yaʼ pa rubiʼ rijaʼ, y yecochʼon cʼa pa ri ruqʼuisibel, jariʼ tok can xqueʼetzelex vi. Can que vi cʼariʼ rubin can ri Ajaf Dios, ri Lokʼolaxel richin ri Israel."
                },
                {
                    "number": 25,
                    "text": "Roma cʼariʼ tok ruyaʼon rijaʼ jun pixaʼ. Man riqʼuin vi riʼ, tok man niyaʼox ta jun pixaʼ, manek cʼa chukaʼ jun cʼajisabel. Tok manek cʼajisabel, manek chukaʼ jun etzelanic. Tok manek etzelanic, ri joyovabel richin ri Lokʼolaxel richin ri Israel yerucol, roma ri rutojbalil mac nuben. Rijaʼ yerucol cʼa roma ri ruchukʼaʼ rijaʼ."
                },
                {
                    "number": 26,
                    "text": "Ri rutojbalil mac ri nuben rijaʼ xa nuben cʼa chi yekʼajer ri rurayibal ri kʼatoj tzij pa quiviʼ ri man yaʼon ta ri pixaʼ chique. Que cʼariʼ, rijeʼ yecolotej chuvech ri nimalej xibinel, ri camic y ri xibalbay y chuvech ri itzel vinek, y ri choy richin kʼakʼ y cʼaten yaʼal. Jariʼ cʼa ri kʼaxomal jumul. Rijeʼ xa xquetzolix cʼa chire ri Dios ri xyaʼon ri cuxlaʼ. Jacʼa rijaʼ ri Lokʼolaxel richin ri Israel."
                },
                {
                    "number": 27,
                    "text": "Man riqʼuin vi riʼ, joʼoc ruvech rijaʼ ri niyaʼox ri pixaʼ chire y ri e cʼo conojel ri rupixaʼ ri Dios riqʼuin, achiʼel cʼa e cʼo kiqʼuin roj, vi rijaʼ yerukʼej cʼa ri pixaʼ riʼ. Joʼoc cʼa ruvech vi yerusachalaʼ ri kʼij richin ri rutejtobenic, roma can janíla vi cʼayef xtuben chire."
                },
                {
                    "number": 28,
                    "text": "¡Janíla ri kʼolonel naʼoj richin ri itzel vinek! ¡Janíla ri bananenriʼil, y chʼakijriʼil, y ri nacanic naʼoj quichin ri vinakiʼ! Tok janíla niquitijoj quiʼ, niquinojij chi rijeʼ e etamanelaʼ y man niquinimaj ta ri pixabanic richin ri Dios. Xa niquixutuj y niquinojij chi manjun achique chic niyaʼon ri etamabel. Roma cʼariʼ, ri quetamabal rijeʼ xa nacanic naʼoj y manjun nuyaʼ chique. Rijeʼ can xquesach vi."
                },
                {
                    "number": 29,
                    "text": "Man riqʼuin vi riʼ, can utz vi chukaʼ tok niquitijoj quiʼ, vi ta xa cʼa niquinimaj na ri rupixabanic ri Dios."
                },
                {
                    "number": 30,
                    "text": "Xa joʼoc cʼa quivech ri beyomaʼ ri cʼo qʼuiy quibeyomel richin ri ruvachʼulef. Rijeʼ e beyon, y roma cʼariʼ xaxe yequixovaj ri a mebaʼiʼ y yecokotaj ri e chʼuchʼuj cánima. Xaxe cʼa ri quibeyomal rijeʼ nurayij ri cánima. Roma cʼariʼ, ri quibeyomal jariʼ ri qui dios. Can kitzij vi cʼa chi ri quibeyomal xtibeqʼuis chukaʼ quiqʼuin rijeʼ."
                },
                {
                    "number": 31,
                    "text": "Joʼoc quivech ri e achiʼel e tʼoj ri niquiben chi man yetiquir ta nicacʼaxaj, roma rijeʼ can xqueyoj vi."
                },
                {
                    "number": 32,
                    "text": "Joʼ cʼa oc quivech ri e achiʼel e moyiʼ ri niquiben chi man yetiquir ta yetzuʼun, roma rijeʼ xqueyoj chukaʼ."
                },
                {
                    "number": 33,
                    "text": "Joʼoc quivech ri man e chʼuchʼuj ta ri cánima. Ri quetamabal rijeʼ chirij ri itzel quibanobal, can xquerusoc vi pa ri ruqʼuisibel kʼij."
                },
                {
                    "number": 34,
                    "text": "Joʼoc ruvech ri tzʼucuy tzij, roma rijaʼ can xtitorix vi ka pa xibalbay."
                },
                {
                    "number": 35,
                    "text": "Joʼoc ruvech ri camisanel ri can nucanoj vi richin nicamisan, roma rijaʼ xticom."
                },
                {
                    "number": 36,
                    "text": "Joʼoc quivech ri yetzʼiʼn, roma rijeʼ xa xquetorix cʼa ka pa xibalbay."
                },
                {
                    "number": 37,
                    "text": "Joʼoc cʼa quivech ri niquiyaʼ quikʼij ri tak tiox, roma ri itzel vinek quichin conojel itzel tak vinakiʼ niquicot quiqʼuin."
                },
                {
                    "number": 38,
                    "text": "Can que vi cʼariʼ, joʼoc quivech conojel ri yecom quiqʼuin ri quimac. Rijeʼ xquetzolin cʼa riqʼuin ri Dios, y xtiquitzʼet ruvech, y xquecanej can chupan ri quimac."
                },
                {
                    "number": 39,
                    "text": "Vachʼalal ri ix nucʼuʼxlan, tokaʼ cʼa chiʼicʼuʼx chi can janíla vi itzel richin nikʼej ri rupixaʼ ri Lokʼolej Dios. Chukaʼ janíla itzel richin nitzekelbej cʼa el ri nubij ri kʼolonel vinek. Tokaʼ cʼa chiʼicʼuʼx chi tok yixnojin riqʼuin ri chʼaculaj, can ja vi camic riʼ. Y ja ri cʼaslen jumul tok yixnojin riqʼuin ri uxlabel."
                },
                {
                    "number": 40,
                    "text": "Vachʼalal ri ix nucʼuʼxlan, tiyaʼ cʼa ixiquin chire ri nuchʼabel. Tokaʼ cʼa chiʼicʼuʼx chi janíla nim ri chojmilal ri Lokʼolaxel richin ri Israel. Man tibij cʼa chi cʼayef ri nubin chive. Roma vi queriʼ nibij, can nipabaʼ vi iviʼ chuvech ri kitzij. Yin nutzijon cʼa chive ri ruchʼabel ri Tzʼucuyon ivichin. Yin vetaman chi ri chʼabel richin ri kitzij can cʼayef vi chire ri tzʼilol. Man riqʼuin vi riʼ, ri e choj man niquixibij ta quiʼ chuvech re chʼabel reʼ, roma rijeʼ nicajoʼ ri kitzij y man e silon ta."
                },
                {
                    "number": 41,
                    "text": "Roma cʼariʼ vachʼalal ri ix nucʼuʼxlan, quixjel pe riqʼuin ri Ajaf ri Lokʼolaxel richin ri Israel. Tokaʼ cʼa chiʼicʼuʼx chi ri rubey rijaʼ can e choj vi. Can kitzij vi chi xa chʼutiʼn ruvech ri bey acuchi nicʼatzin chi yebiyin ri vinek. Man riqʼuin vi riʼ, can chojmin vi chiquivech. Ri Lokʼolaxel richin ri Israel, jacʼa rijaʼ ri chajinel richin ri oquibel, y man nucusaj ta jun chic rusamajel chiriʼ. Manjun chic rubeyal richin yixoc, xaxe cʼa chupan ri oquibel riʼ. Manjun xtikʼolon cʼa richin rijaʼ, roma can ja vi rijaʼ ri Ajaf Dios."
                },
                {
                    "number": 42,
                    "text": "Rijaʼ nujek cʼa chuvech ri nicʼoscʼaʼ. Rijaʼ xaxe yeruxovaj cʼa ri etamanelaʼ, y ri yequitijolaʼ quiʼ, y ri e beyomaʼ ri niquinimirisaj quiʼ roma cʼa ri quetamabal, y ri quitjonic, y ri quibeyomal. Rijaʼ can man xtujek ta vi chiquivech rijeʼ vi xa man niquixutuj ta can ronojel reʼ, y vi xa man niquinojij ta chi cʼo chi yenacanon chuvech ri Dios, y cʼo chi can janíla vi xtiquichʼutinirisaj quiʼ chuvech."
                },
                {
                    "number": 43,
                    "text": "Ri cʼo quiqʼuin ri choj quinaʼoj y ri utz quinojibal xqueʼevex junelic chiquivech ri e itzel. Ri quicoten ri chojmirisan chiquivech ri chojlaxelaʼ, jariʼ ri xtevex chiquivech ri e itzel."
                },
                {
                    "number": 44,
                    "text": "Vachʼalal ri ix nucʼuʼxlan, tokaʼ cʼa chiʼicʼuʼx ri nuchʼabel. Can kitzij vi, ninvelesaj cʼa ri nutziak y nintotaj chivech. Nincʼutuj cʼa chire ri Dios richin ri nucolotajic chi quirutzʼetaʼ na pe riqʼuin ri runakʼ ruvech ri nutzʼet ronojel. Queriʼ cʼa, pa ri ruqʼuisibel kʼij, rijaʼ xtukʼet tzij pa quiviʼ conojel vinakiʼ chirij cʼa ri quibanon. Ja cʼariʼ tok rix xtivetamaj chi ri Dios richin ri Israel can xutzʼet vi chi xintotaj el pa ri vánima ri itzel ibanobal rix. Xtitzʼet chukaʼ chi yin can in chʼajchʼoj vi xquipaʼeʼ apon riqʼuin rijaʼ y in oskʼopin el riqʼuin ri iquiqʼuel."
                },
                {
                    "number": 45,
                    "text": "Vachʼalal ri ix nucʼuʼxlan, tijechʼej el iviʼ chupan ri imac. Titotaj el ri ximibel richin ri najovan yixruxim cof. Quixjel pe riqʼuin ri Dios, ri ja rijaʼ ri abej richin ri icolotajic."
                },
                {
                    "number": 46,
                    "text": "Tichojmirisaj ri ivánima richin ri jebelilej kʼij richin kʼa tonic tzij tok xtisamajix ri kʼatoj tzij pa quiviʼ ri e choj. Ri kʼij riʼ ja ri kʼij richin ri kʼatonic tzij. Tichojmirisaj cʼa iviʼ richin chi man ta xtivononelaʼ iviʼ riqʼuin jun nimalej xibinriʼil. Que ta chukaʼ riʼ, man ta xticʼojeʼ vi jun tzʼaket natabel quichin ri itzelilej imac, y man ta xtisiqʼuij quereʼ: Can chʼajchʼoj vi ri akʼatonic tzij rat Ajaf Dios Ronojel Tiquirel. Yin vetaman cʼa ri numac. Yin xinkʼej ri apixaʼ y ri nukʼajonic pixaʼ can vichin vi yin. Ri itzel vinek in ruchapon y yin in ajun riqʼuin ricʼayevilej rukʼaxomal."
                },
                {
                    "number": 47,
                    "text": "Vaveʼ cʼa vachʼalal, ¿la nicʼatzin cami chi yixincʼasoj riqʼuin ri cʼayevilej kitzij rubanic ronojel reʼ? ¿La xtinnek ta cami ri ivánima, vi ta e choj ri inojibal? ¿La xquichʼo ta kʼalaj, achiʼel cʼa ri rukʼalajirisanen ri kitzij, vi ta rix ix oskʼopitajinek chic pa ri mac?"
                },
                {
                    "number": 48,
                    "text": "Can kitzij vi chi vi ta rix ix chʼajchʼoj, xquichʼo ta cʼa iviqʼuin chirij ri chʼajchʼojil. Vaveʼ cʼa, rix xa man ix chʼajchʼoj ta. Rix ninojij cʼa chi yin in itijonel y romariʼ tok can rucʼamon vi chi yixinitijoj rix chire ri xtuqʼuen pe ri mac."
                },
                {
                    "number": 49,
                    "text": "Can kitzij vi chi ri vánima nretzelaj ri mac y xa niquicot ri nucʼuʼx riqʼuin ri chojmilal. Yin xtinyaʼ cʼa rukʼij ri lokʼolej rubiʼ ri nu Dios."
                },
                {
                    "number": 50,
                    "text": "Quixámpe vachʼalal, ivonojel rix ri chakirinek ichiʼ. Quixámpe chuchiʼ ri yaʼ. Ri manek ri rupuak, tipe cʼa, y tilokʼon, y tivaʼ. Tulokʼoʼ cʼa, man riqʼuin ta puek, ri ruyaʼal ruvech utzilej kʼayis y ri ruyaʼal tzʼumaj ri manek rajel nicʼutux chire."
                },
                {
                    "number": 51,
                    "text": "Roma cʼariʼ, man tisech ri ipuak roma ri xa manek rejkalen, ni ta chukaʼ ri isamaj roma ri xa manek yixrucukirisaj ta. Quinivacʼaxaj utz y tokaʼ cʼa chiʼicʼuʼx ri chʼabel ri xinbij can chive. Quixjel pe riqʼuin ri Lokʼolaxel richin ri Israel y ticanoj ri man xtisachtej ta, y ri man xtitzʼilobisex ta, y tiquicot cʼa ri ivánima chi utzil."
                },
                {
                    "number": 52,
                    "text": "Can kitzij vi, vachʼalal, tokaʼ cʼa chiʼicʼuʼx ri ruchʼabel ri i Dios. Quixchʼo akʼanij riqʼuin rijaʼ jutakel pa kʼij y timatioxij cʼa chire ri lokʼolej ri rubiʼ chakʼaʼ. Tiquicot cʼa ri ivánima."
                },
                {
                    "number": 53,
                    "text": "Tichʼoboʼ rij ri nimalej cʼulanen tzij ri nuben ri Ajaf y ri nim lokʼolej rukajinen quiqʼuin ri calcʼual ri achiʼaʼ. Roma cʼa ri nim ránima y ri rutzil y ni rujoyovabal, rijaʼ can rusujun vi chike chi ri kijaʼtzul man xtiyojtej ta jumul pa re cʼaslen reʼ. Xa rijaʼ xqueruchajij, y pa ni iyaj mamaj ijaʼtzul ri xquepe apon, rijeʼ xqueʼoc jun chojmilej kʼabaj richin ri rujayul ri Israel."
                },
                {
                    "number": 54,
                    "text": "Vacami cʼa, vachʼalal, ninvajoʼ ninbij jubaʼ chic chive. Man riqʼuin vi riʼ, cʼa chuvak xtinkʼalajirisaj ri chʼakaʼ chic ni nuchʼabel chive. Amen."
                }
            ]
        },
        "/study/scriptures/bofm/2-ne/29": {
            "uri": "/study/scriptures/bofm/2-ne/29",
            "title": "2 Nefi 29",
            "data_type": "chapter",
            "chapter_name": "Tanaj 29",
            "chapter_summary": [
                "Ri Nefi cʼa nubij na ri xticʼulvachitej apon. Nitzijon chiquij ri Gentiliʼ y ri Lokʼolej Vuj. E cʼo chʼakaʼ chic retal banobel. Ri ruchʼabel ri Dios xtiquitun quiʼ."
            ],
            "verses": [
                {
                    "number": 1,
                    "text": "Man riqʼuin vi riʼ, xa kitzij chi chupan ri kʼij riʼ, yin xtinben jun samaj chiquicojol rijeʼ ri xtiquimey. Jariʼ, richin ninkʼalajirisaj chi man numestan ta ri nucʼulanen tzij ri nubanon can quiqʼuin ri calcʼual ri achiʼaʼ. Xucʼul riʼ ri katzij richin xtinyuk chic nukʼaʼ chique rijeʼ rucaʼn mul, richin xquentzolij pe chic ri nuvinak, ri e aj rujayul ri Israel."
                },
                {
                    "number": 2,
                    "text": "Que cʼa chukaʼ riʼ, man numestan ta ri nusujun chave rat Nefi y chukaʼ chire ri atataʼ. Nusujun cʼa chive chi xtinnataj cʼa ri ivijaʼtzul, y chi ri quichʼabel ri ivajaʼtzul xtel cʼa el pa nuchiʼ yin chique ri chʼakaʼ chic ivijaʼtzul. Ri nuchʼabel yin xquechʼabalix cʼa chuvech chijun re ruvachʼulef richin chi xticʼojeʼ cʼa jun retal chiquivech ri nuvinak ri e aj rujayul ri Israel."
                },
                {
                    "number": 3,
                    "text": "Roma cʼa ri nuchʼabel xquechʼabalix el, can e qʼuiy vi chique ri Gentiliʼ xtiquibij quereʼ: ¡Jun Lokʼolej Vuj! ¡Jun Lokʼolej Vuj! ¡Can cʼo vi can chic kiqʼuin roj jun Lokʼolej Vuj, y manek banel richin ta cʼo jun chic Lokolej Vuj!"
                },
                {
                    "number": 4,
                    "text": "Man riqʼuin vi riʼ, quereʼ nubij ri Ajaf Dios: Can e nacanuc vi rijeʼ. Kitzij cʼa chi xticʼojeʼ quiqʼuin rijeʼ jun Lokʼolej Vuj. Riʼ elenek cʼa pe quiqʼuin ri e aj Judá, ri ojer nuvinak yin achojiqʼuin xinben vi ri cʼulanen tzij. ¿Achique cami cʼa ri tioxbel niquiyaʼ rijeʼ chique ri e aj Judá roma ri Lokʼolej Vuj ri xquicʼul quiqʼuin? ¿Achique cami cʼa nicajoʼ ta niquibij ri Gentiliʼ riqʼuin reʼ? ¿La nokaʼ cami chiquicʼuʼx rijeʼ ri quibiyinen, y ri quisamaj, y ri quikʼaxomal ri xquicʼovisaj ri e aj Judá tok can xquitij vi quikʼij richin chi xequitijoj ri Gentiliʼ chire ri colotajic?"
                },
                {
                    "number": 5,
                    "text": "Rix Gentiliʼ, ¿la e inatan cami jubaʼ rix ri e aj Judá ri can je vi rijeʼ ri ojer nuvinak yin? Mani. Xa icʼajisan quivech, y e ivetzelan, y man irayin ta chic yeʼitoʼ. Yin xa can xquentzolij vi cʼa conojel reʼ pan iviʼ rix, roma yin ri Ajaf man numestan ta ri nuvinak."
                },
                {
                    "number": 6,
                    "text": "Rix ix nacanuc ri nibij quereʼ: Jun Lokʼolej Vuj, can cʼo vi can chic kiqʼuin roj jun Lokʼolej Vuj, y manek chic nicʼatzin ta chike jun chic Lokʼolej Vuj. ¿La cʼo ta cami iviqʼuin rix jun Lokʼolej Vuj vi man ta coma ri e aj Judá?"
                },
                {
                    "number": 7,
                    "text": "¿La man ivetaman ta cami chi man xaxe ta jun tinamit cʼo? ¿La man ivetaman ta chi yin ri Ajaf i Dios e nutzʼucun conojel vinakiʼ, y man yenmestaj ta ri e cʼo chiquivech ri chʼitiʼ tak ruvachʼulef chupan ri nimalej yaʼ? ¿La man ivetaman ta cʼa chi yin yinajavarisan pa ri caj y chukaʼ cʼa chuvachʼulef, y nincʼuaj ri nuchʼabel chique ri calcʼual ri achiʼaʼ ri e cʼo pa conojel ri tinamit chuvech chijun re ruvachʼulef?"
                },
                {
                    "number": 8,
                    "text": "¿Achique cʼa roma tok yixxebeloj roma cʼo chi xticʼul chʼakaʼ chic nuchʼabel? ¿La man ivetaman ta chi ri jiquibanic quichin caʼiʼ tinamit can niquickʼalajirisaj vi chivech rix chi yin in Dios, y chi yin ninnataj ri jun tinamit achiʼel cʼa ri jun chic? Roma cʼariʼ tok ninchʼabalij ri chʼabel chire ri jun tinamit junan riqʼuin ri ninchʼabalij chire ri jun chic. Cʼariʼ, tok ri caʼiʼ tinamit xtiquitun quiʼ, jariʼ tok ri jiquibanic quichin ri caʼiʼ tinamit xtiquitun quiʼ chukaʼ."
                },
                {
                    "number": 9,
                    "text": "Ninbij cʼa queriʼ richin ninkʼalajirisaj chivech chi yin xa in junan ivir, vacami, y benek ruvech apon, y chukaʼ chi ninbij cʼa ri nuchʼabel achiʼel ri ninvajoʼ yin. Xa roma cʼa nubin can jun chʼabel, man rucʼamon ta chi rix ninojij chi man yitiquir ta ninbij jun chic chʼabel. Ri nusamaj yin xa manjani tiqʼuis cʼa, y can man xtiqʼuis ta vi, cʼa tok xtiqʼuis ri achin, y chukaʼ man xtiqʼuis ta pe chiriʼ, ni ta chukaʼ jumul y benek ruvech."
                },
                {
                    "number": 10,
                    "text": "Roma cʼariʼ, xa roma cʼo chic iviqʼuin rix jun Lokʼolej Vuj man rucʼamon ta chi ninojij chi e rucʼuan cʼa checonojel ri nuchʼabel. Man rucʼamon ta chukaʼ ninojij chi man nubanon ta chi e tzʼibatajinek can chʼakaʼ chic."
                },
                {
                    "number": 11,
                    "text": "Roma cʼariʼ, yin ninbij chique ri achiʼaʼ pa ri relebal kʼij, y pa ri rukajibal kʼij, y chukaʼ pa ri rajquikʼaʼ kʼij, y pa ri rajxocon kʼij, y pa ri chʼitiʼ tak ruvachʼulef chupan ri nimalej yaʼ, chi rijeʼ tiquitzʼibaj cʼa ri chʼabel ri ninbij chique. Roma can quiqʼuin vi ri vuj ri xquetzʼibatej can, yin xtinkʼet cʼa tzij pa quiviʼ ri e aj re ruvachʼulef, chiquijujunal ri vinakiʼ chiquij cʼa ri quibanobal, junan riqʼuin ri tzʼiban can."
                },
                {
                    "number": 12,
                    "text": "Roma can kitzij vi, yin xquichʼo quiqʼuin ri e aj Judá y rijeʼ xtiquitzʼibaj can ri nuchʼabel. Xquichʼo chukaʼ quiqʼuin ri Nefiʼiʼ y chukaʼ rijeʼ xtiquitzʼbaj can. Xquichʼo cʼa chukaʼ quiqʼuin ri chʼakaʼ chic rijaʼtzul ri rujayul ri Israel, ri e nucʼuan cʼa el, y rijeʼ chukaʼ xtiquitzʼibaj can. Chukaʼ xquichʼo cʼa quiqʼuin conojel ri tinamit chuvech re ruvachʼulef y rijeʼ xtiquitzʼibaj can chukaʼ."
                },
                {
                    "number": 13,
                    "text": "Cʼariʼ xticʼulvachitej chi ri e aj Judá xtiquicʼul ri chʼabel quichin ri Nefiʼiʼ, y ri Nefiʼiʼ xtiquicʼul ri chʼabel quichin ri e aj Judá. Ri Nefiʼiʼ y ri e aj Judá chukaʼ xtiquicʼul ri chʼabel quichin ri ijaʼtzul richin ri Israel ri e sachinek. Cʼariʼ chukaʼ, ri ijaʼtzul richin ri Israel ri e sachinek xtiquicʼul ri chʼabel quichin ri Nefiʼiʼ y ri e aj Judá."
                },
                {
                    "number": 14,
                    "text": "Cʼa cʼariʼ, xticʼulvachitej chi ri nuvinak ri e aj rujayul ri Israel xquemol pe chic chupan ri ruvachʼulef acuchi cʼo vi ri quichin rijeʼ. Ri nuchʼabel xtimol cʼa pe chukaʼ y xe jun xtumol cʼa pe chukaʼ y xe jun xtuben. Cʼariʼ, xtincʼut chiquivech ri niquipabaʼ quiʼ chuvech ri nuchʼabel, y chiquivech cʼa ri nuvinak ri e aj rujayul ri Israel, chi ja yin in Dios y chi yin xinben jun cʼulanen tzij riqʼuin ri Abraham chi cʼo chi xtinnataj ri rijaʼtzul rijaʼ benek ruvech."
                }
            ]
        },
        "/study/scriptures/bofm/2-ne/31": {
            "uri": "/study/scriptures/bofm/2-ne/31",
            "title": "2 Nefi 31",
            "data_type": "chapter",
            "chapter_name": "Tanaj 31",
            "chapter_summary": [
                "Ri Nefi cʼa nuyaʼ na chʼakaʼ chic lokʼolej rutzijol. Nutzijoj ri achique roma tok xkasex chuxeʼ yaʼ ri Colonel. Nichʼo chirij ri bey ri choj y chʼutiʼn ruvech."
            ],
            "verses": [
                {
                    "number": 1,
                    "text": "Vacami cʼa vachʼalal ri ix nucʼuʼxlan, yin Nefi nintanabaʼ ruyaʼic lokʼolej rutzijol chive rix. Xaxe yitiquir yentzʼibaj jun caʼiʼ oxiʼ rutzijol ri vetaman yin chi can xquecʼulvachitej vi. Chukaʼ xaxe yitiquir yentzʼibaj can e jubaʼ chique ri ruchʼabel ri nuchakʼ Jacob."
                },
                {
                    "number": 2,
                    "text": "Romariʼ, ri xintzʼibaj cʼa yirucukirisaj. Xaxe jun caʼiʼ oxiʼ chʼabel chic chirij ri rutijonic ri Cristo cʼo chi nintzijoj chive. Roma cʼariʼ tok can kʼalaj vi xquichʼo iviqʼuin rix, achiʼel cʼa ri kʼalajirisanen richin ri lokʼolej rutzijol ri ninyaʼ."
                },
                {
                    "number": 3,
                    "text": "Ri vánima niquicot riqʼuin ri kʼalajirisanen. Can que vi cʼariʼ nisamej ri Ajaf Dios chiquicojol ri vinakiʼ. Ri Ajaf Dios nusakirisaj cʼa ri quinojibal. Nichʼo cʼa quiqʼuin ri vinakiʼ pa quichʼabel rijeʼ richin chi nikʼax chiquivech."
                },
                {
                    "number": 4,
                    "text": "Que cʼariʼ, ninvajoʼ chi nokaʼ chiʼicʼuʼx chi yin in chʼovinek iviqʼuin rix chirij ri yaʼol lokʼolej rutzijol ri xucʼut ri Ajaf chinuvech. Ja rijaʼ ri xtikasan chuxeʼ yaʼ ri Rucarneʼl ri Dios ri xquerelesaj ri quimac ri e aj re ruvachʼulef."
                },
                {
                    "number": 5,
                    "text": "Vacami cʼa, ri Rucarneʼl ri Dios can chʼajchʼoj vi. Vi nicʼatzin chi rijaʼ nikasex chuxeʼ yaʼ richin nitzʼaket ronojel ri chojmilal, can janíla vi cʼatzinel chukaʼ chike roj oj aj maquiʼ, richin yojkasex chuxeʼ yaʼ."
                },
                {
                    "number": 6,
                    "text": "Vacami cʼa, vachʼalal ri ix nucʼuʼxlan, ninvajoʼ ta nincʼutuj chive quereʼ: ¿Achique roma tok ri Rucarneʼl ri Dios xuben chi xkʼajer ronojel ri chojmilal tok rijaʼ xkasex chuxeʼ yaʼ?"
                },
                {
                    "number": 7,
                    "text": "¿La man ivetaman ta cami chi rijaʼ can chʼajchʼoj vi? Man riqʼuin vi riʼ, rijaʼ nucʼut chiquivech ri vinakiʼ chi nuchʼutinirisaj riʼ riqʼuin ruchʼacul chuvech ri Tataʼixel. Queriʼ chukaʼ nujiquibaʼ chuvech ri Tataʼixel chi rijaʼ nunimaj rutzij roma yerutakej ri rupixaʼ."
                },
                {
                    "number": 8,
                    "text": "Cʼa cʼariʼ, tok kasan chic chuxeʼ yaʼ, ri Uxlabixel xkaka pa ruviʼ achiʼel cʼa jun paxcuʼy."
                },
                {
                    "number": 9,
                    "text": "Ja cʼariʼ, nucʼut cʼa chukaʼ chiquivech ri vinakiʼ chi choj ri bey y chʼutiʼn ruvech ri oquibel acuchi cʼo chi yeʼoc vi. Rijaʼ xucʼut cʼa ri rubanic chiquivech rijeʼ."
                },
                {
                    "number": 10,
                    "text": "Chukaʼ xubij chique ri vinakiʼ quereʼ: Quinitzekelbej. Roma cʼariʼ, vachʼalal ri ix nucʼuʼxlan, ¿la yojtiquir cami nikatzekelbej ri Jesús vi man nikajoʼ ta yekatakej ri pixaʼ richin ri Tataʼixel?"
                },
                {
                    "number": 11,
                    "text": "Ri Tataʼixel xubij cʼa queré: Titzolin pe icʼuʼx, titzolin pe icʼuʼx y quixkasex chuxeʼ yaʼ pa rubiʼ ri Nucʼajol Nulokʼokʼen."
                },
                {
                    "number": 12,
                    "text": "Chukaʼ xpe ri ruchʼabel ri Cʼajolaxel y quereʼ xubij chuve: Ri Tataʼixel xtuyaʼ ri Uxlabixel chire ri nikasex chuxe yaʼ pa nubiʼ yin, achiʼel cʼa xuyaʼ pe chuve. Roma cʼariʼ, quinitzekelbej y tibanaʼ ri achique itzʼeton chi yin xinben."
                },
                {
                    "number": 13,
                    "text": "Roma cʼariʼ, vachʼalal ri ix nucʼuʼxlan, rucʼamon chi nitzekelbej ri Cʼajolaxel riqʼuin ronojel ivánima y man yixkʼolon ta, ni ta chukaʼ niben caʼiʼ ipalej chuvech ri Dios. Xa nicʼatzin cʼa chi nitzekelbej rijaʼ riqʼuin jun choj irayibal y nitzolin pe icʼuʼx chupan ri imac. Riqʼuin cʼariʼ, nijiquibaʼ chuvech ri Tataʼixel chi nivajoʼ niqʼuen ka pan iviʼ ri rubiʼ ri Cristo roma ri kasanic chuxeʼ yaʼ. Jaʼ, roma cʼa nitzekelbej ri Ajaf, ri Colonel, chupan ri yaʼ achiʼel ri xubij. Yin vetaman cʼa chi can ja vi riʼ tok xticʼul ri Uxlabixel. Ca cʼariʼ nipe ri turusanic richin kʼakʼ y richin ri Uxlabixel. Cʼa cʼariʼ, xquixtiquir xquixchʼo pa quichʼabel ri takonaxelaʼ y xtisiqʼuij akʼanij ri icʼavomabel chire ri Lokʼolaxel richin ri Israel."
                },
                {
                    "number": 14,
                    "text": "Man riqʼuin vi riʼ vachʼalal ri ix nucʼuʼxlan, can kitzij vi chi quereʼ xubij chuve yin ri ruchʼabel ri Cʼajolaxel: Tok tzolitajinek pe chic ri icʼuʼx chupan ri mac, y ijiquiban chic chuvech ri Tataʼixel chi nivajoʼ yeʼitakej ri nupixaʼ roma xixkasex cʼa chuxeʼ yaʼ, y icʼulun chic ri turusanic richin ri kʼakʼ y ri Uxlabixel, y yixtiquir yixchʼo pa jun cʼacʼaʼ chʼabel, can quichin takonaxelaʼ, y vi chirij pe ronojel reʼ, xquinivevaj ka, jariʼ tok janíla utz ta chive chi man ta xivetamaj nuvech."
                },
                {
                    "number": 15,
                    "text": "Xinvacʼaxaj ri ruchʼabel ri Tataʼixel, quereʼ xubij: Can kitzij vi chi ri ruchʼabel ri Nulokʼokʼen can e kitzij vi. Ri xticochʼon cʼa pa ruqʼuisibel, jariʼ ri xticolotej."
                },
                {
                    "number": 16,
                    "text": "Vacami cʼa vachʼalal ri ix nucʼuʼxlan, yin vetaman chi jun achin man nitiquir ta nicolotej vi man nicochʼon ta cʼa pa ruqʼuisibel, y nutzekelbej ri xucʼut can ri Rucʼajol ri cʼaslic Dios."
                },
                {
                    "number": 17,
                    "text": "Roma cʼariʼ, tibanaʼ ri achique xinbij chive chi xintzʼet chi ri Ivajaf, ri Lokʼolej Ivelesanel, xtuben apon. Xa roma cʼariʼ, tok e cʼutun cʼa chinuvech. Xa richin nivetamaj ri oquibel achojchupan cʼo chi yixoc vi. Ri oquibel acuchi yixoc vi, ja ri tzolibel cʼuʼx y ri kasanic chuxeʼ yaʼ. Cʼa cʼariʼ nipe ri cuyubel quichin ri imac roma ri kʼakʼ y roma ri Uxlabixel."
                },
                {
                    "number": 18,
                    "text": "Cʼa cʼariʼ, yixcʼojeʼ chupan ri chojilej bey ri chʼutiʼn ruvech, ri nibe cʼa pa ri cʼaslen jumul. Kitzij cʼa chi ix oquinek chic pa ri oquibel. Can ibanon vi achiʼel ri pixaʼ quichin ri Tataʼixel y ri Cʼajolaxel. Chukaʼ icʼulun ri Uxlabixel ri nijiquiban chiquij ri Tataʼixel y ri Cʼajolaxel. Riqʼuin cʼariʼ, xkʼajer ri sujunic ri xuben tok xubij chi can xibecʼuluʼ vi ri Uxlabixel vi xixoc ta pa ri bey."
                },
                {
                    "number": 19,
                    "text": "Vacami, vachʼalal ri ix nucʼuʼxlan, tok ix oquinek chic pa ri chojilej bey ri chʼutiʼn ruvech, nincʼutuj cʼa chive quereʼ: ¿La xbanatej yan cami ronojel? Can ninbij vi chive chi manjani. Ix petenek cʼa vaveʼ xaxe roma ri ruchʼabel ri Cristo y ri covilej icukubabel cʼuʼx riqʼuin rijaʼ. Chukaʼ icukuban iviʼ riqʼuin ri rutzil rijaʼ ri can nitiquir vi nicolon."
                },
                {
                    "number": 20,
                    "text": "Roma cʼariʼ tok cʼo chi yixbiyin chivech, y nijiquibaʼ ri ivánima riqʼuin ri Cristo, y can choj vi nivoyobej pan ivánima, y nivajoʼ cʼa ri Dios y conojel vinakiʼ. Cʼa cʼariʼ, vi yixbiyin chivech, y can nivetamaj vi ri ruchʼabel ri Cristo, y yixcochʼon cʼa pa ri ruqʼuisibel, jariʼ tok can kitzij vi chi quereʼ nubij ri Tataʼixel chive: Xticʼoje ri icʼaslen jumul."
                },
                {
                    "number": 21,
                    "text": "Vacami cʼa, vachʼalal ri ix nucʼuʼxlan, can ja vi reʼ ri bey y manek chic jun ta. Man niyaʼox ta cʼa jun chic bey o jun chic biʼaj chuxeʼ ri caj achojroma ri vinek nitiquir nicolotej vi y noc cʼa pa rajavaren ri Dios. Vacami cʼa; can kitzij vi chi jareʼ ri tijonic richin ri Cristo. Xa can ja vi reʼ ri kitzij tijonic richin ri Tataʼixel y ri Cʼajolaxel y ri Uxlabixel. Rijeʼ e jun Dios, y man yeqʼuis ta. Amen."
                }
            ]
        },
        "/study/scriptures/bofm/2-ne/32": {
            "uri": "/study/scriptures/bofm/2-ne/32",
            "title": "2 Nefi 32",
            "data_type": "chapter",
            "chapter_name": "Tanaj 32",
            "chapter_summary": [
                "Ri Nefi cʼa nuyaʼ na chʼakaʼ chic lokʼolej rutzijol. Nichʼo chiquij ri quichʼabel ri takonaxelaʼ. Nutzijoj ri rusamaj ri Uxlabixel."
            ],
            "verses": [
                {
                    "number": 1,
                    "text": "Vacami cʼa, vachʼalal ri ix nucʼuʼxlan, ninnojij chi rix nichʼob rij pan ivánima ri achique rucamon chi niben tok rix ix oquinek cʼa chic pa ri bey. Vaveʼ cʼa, ¿achique cami cʼa roma tok nichʼob rij ronojel reʼ pan ivánima?"
                },
                {
                    "number": 2,
                    "text": "¿La man nokaʼ ta chiʼicʼuʼx chi xinbij chive chi tok icʼulun chic ri Uxlabixel, jariʼ tok yixtiquir chic yixchʼo pa ri quichʼabel ri takonaxelaʼ? ¿Achique cʼa banel richin yixchʼo pa quichʼabel ri takonaxelaʼ vi man ta roma ri Uxlabixel?"
                },
                {
                    "number": 3,
                    "text": "Ri takonaxelaʼ yechʼo roma ri ruchukʼaʼ ri Uxlabixel. Roma cʼariʼ, xa niquibij cʼa ri ruchʼabel ri Cristo. Xa romariʼ tok xinbij chive chi tivetamaj ri ruchʼabel ri Cristo. Can kitzij vi cʼa, ri ruchʼabel ri Cristo xtiquibij chive rix ronojel ri rucʼamon chi niben."
                },
                {
                    "number": 4,
                    "text": "Roma cʼariʼ, tok nutzijon chic re chʼabel reʼ chive, vi man yekʼax ta chivech rix, riʼ xa roma man nicʼutuj ta, ni ta chukaʼ man yixcʼoscʼaʼ ta pe. Roma cʼariʼ, man yixcʼamatej ta pa sakil, xa cʼo chi yixyojtej cʼa pa kʼekuʼm."
                },
                {
                    "number": 5,
                    "text": "Can kitzij vi chi ninbij chive jun bey chic chi vi yixoc pa ri bey y nicʼul ri Uxlabixel, rijaʼ xtucʼut chivech rix ronojel ri rucʼamon chi niben."
                },
                {
                    "number": 6,
                    "text": "Can ja vi reʼ ri rutijonic ri Cristo y man xtiyaʼox ta chic jun, cʼa tok rijaʼ xtukʼalajirisaj riʼ chivech rix riqʼuin ri ruchʼacul. Tok rijaʼ nukʼalajirisaj cʼa riʼ chivech rix riqʼuin ri ruchʼacul, ronojel ri xtubij chive jariʼ ri can xtiben vi."
                },
                {
                    "number": 7,
                    "text": "Vacami cʼa, yin Nefi man yitiquir ta ninbij chʼakaʼ chic. Ri Uxlabixel nukʼil nuchʼoven. In yaʼon can richin yinokʼ roma man niquinimalaʼ ta ri vinakiʼ, y can niquibanalaʼ vi ri itzel, y man niquetamaj ta, y can cof ri cánima. Rijeʼ man niquicanoj ta ri etamabel, y man nikʼax ta chiquivech ri nimalej etamabel tok can kʼalaj vi nicʼut chiquivech stapeʼ cʼa can kʼalaj vi achiʼel jun chʼabel."
                },
                {
                    "number": 8,
                    "text": "Vacami cʼa, vachʼalal ri ix nucʼuʼxlan, nintzʼet chi cʼa nichʼob na rij pan ivánima. Yibison cʼa roma cʼo chi yichʼo iviqʼuin chirij reʼ. Roma cʼa vi ta ninimaj ri Uxlabel ri nutijoj jun vinek richin nichʼo akʼanij riqʼuin ri Ajaf, xtivetamaj ta cʼa chi cʼo chi yixchʼo akʼanij riqʼuin ri Dios. Ri itzel uxlabel man nutijoj ta jun vinek richin nichʼo akʼanij riqʼuin ri Dios. Xa nutijoj chi man tichʼo cʼa akʼanij riqʼuin ri Dios."
                },
                {
                    "number": 9,
                    "text": "Man riqʼuin vi riʼ, xa kitzij ninbij chive chi cʼo chi yixchʼo akʼanij riqʼuin ri Dios junelic y manjun bey yixkʼitej. Chukaʼ ninbij chive chi man utz ta xtiben manjun, vi man ta nabey yixchʼo akʼanij riqʼuin ri Tataʼixel pa rubiʼ ri Cristo, richin queriʼ xtuturusaj ka chive rix ri xtiben. Riqʼuin cʼariʼ, ri achique ri xtiben can utz vi xtuben chire ri ivánima."
                }
            ]
        },
        "/study/scriptures/bofm/2-ne/33": {
            "uri": "/study/scriptures/bofm/2-ne/33",
            "title": "2 Nefi 33",
            "data_type": "chapter",
            "chapter_name": "Tanaj 33",
            "chapter_summary": [
                "Ri Nefi nuyaʼ ri ruqʼuisibel rujiquibanic. Rijaʼ man can ta utz nitzʼiban achiʼel nichʼo. Nitʼujtʼut ri ránima roma ri ruvinakul."
            ],
            "verses": [
                {
                    "number": 1,
                    "text": "Vacami cʼa, yin Nefi man yitiquir ta nintzʼibaj ronojel ri xetzijox chiquicojol ri nuvinakul. Chukaʼ man yitiquir ta yitzʼiban janíla utz, achiʼel cʼa yitiquir yichʼo. Roma cʼa tok jun achin nichʼo riqʼuin ri ruchukʼaʼ ri Uxlabixel, ja ri ruchukʼaʼ ri Uxlabixel nucʼuan el ri chʼabel riʼ pa ri cánima ri vinakiʼ."
                },
                {
                    "number": 2,
                    "text": "Man riqʼuin vi riʼ, xa kitzij chi e cʼo e qʼuiy ri niquicovirisaj ri cánima chirij ri Uxlabixel, y rijaʼ manek rucʼojlibal quiqʼuin. Roma cʼariʼ, xa niquitorij el qʼuiy ri tzʼibatel can y niquinojij chi can manek vi quejkalen."
                },
                {
                    "number": 3,
                    "text": "Man riqʼuin vi riʼ, yin Nefi can nutzʼiban vi can ri achique nutzʼiban can, y ninnojij chi janíla rejkalen. Can janíla vi nim ri rejkalen chique ri nuvinakul yin. Yin junelic yichʼo akʼanij riqʼuin ri Dios coma rijeʼ, y chakʼaʼ ri ruyaʼal runakʼ nuvech niquichʼekebaʼ ri ruchʼaquet nuviʼ coma rijeʼ. Can yichʼo vi akʼanij riqʼuin ri nu Dios riqʼuin cukubabel cʼuʼx, y vetaman chi rijaʼ xtracʼaxaj ri nuchʼoven."
                },
                {
                    "number": 4,
                    "text": "Yin vetaman cʼa chi ri Ajaf Dios xtuturusaj cʼa ri nuchʼoven richin queriʼ utz xtiban chique ri nuvinakul. Xtiyaʼox uchukʼaʼ chique ri chʼabel ri xintzʼibaj can, y xa man can ta utz yitiquir yitzʼiban. Ri chʼabel riʼ yeruyukʼ cʼa ri vinakiʼ richin niquiben ri utz. Yerutijoj cʼa rijeʼ chique ri xequibanalaʼ ri quiteʼ quitataʼ. Nichʼabalin chirij ri Jesús y yeruyukʼ richin niquinimaj rijaʼ, y richin yecochʼon cʼa pa ri ruqʼuisibel, y jariʼ ri cʼaslen jumul."
                },
                {
                    "number": 5,
                    "text": "Can cof vi cʼa nichʼo chirij ri mac, achiʼel cʼa nichʼo rukʼalajirisanen ri kitzij. Roma cʼariʼ tok manjun achin xtoyover cʼa riqʼuin ri chʼabel ri xintzʼibaj can, xaxe cʼa vi rijaʼ xa richin ri ruxlabal ri itzel vinek."
                },
                {
                    "number": 6,
                    "text": "Yin yiquicot riqʼuin ri kʼalajirisanen, y yiquicot riqʼuin ri kitzij. Yiquicot cʼa riqʼuin ri nu Jesús, roma rijaʼ relesan el ri vánima pa xibalbay."
                },
                {
                    "number": 7,
                    "text": "Cʼo ri nulokʼokʼebel chique ri nuvinakul. Chukaʼ janíla nincukubá nucʼuʼx riqʼuin ri Cristo, chi yin xquentzʼet e qʼuiy ri manek quitzʼilol chuvech ri rukʼatbel tzij."
                },
                {
                    "number": 8,
                    "text": "Cʼo nulokʼokʼebel chique ri e aj Judá. Ninbij aj Judá roma yichʼo chiquij rijeʼ achojiqʼuin in elenek vi pe."
                },
                {
                    "number": 9,
                    "text": "Chukaʼ cʼo nulokʼokʼebel chique ri Gentiliʼ. Man riqʼuin vi riʼ, xa man yitiquir ta yinoyoben pa vánima pa ruviʼ manjun chique rijeʼ. Xaxe vi xqueyukʼ chire ri Cristo y xqueʼoc chupan ri oquibel ri chʼutiʼn ruvech, y xquebiyin chupan ri bey ri nibe cʼa pa ri cʼaslen, y can xtiquitzekelbej vi pe ri bey riʼ, cʼa tok xtiqʼuis ri kʼij richin ri quitejtobenic."
                },
                {
                    "number": 10,
                    "text": "Vacami cʼa, vachʼalal ri ix nucʼuʼxlan, y chukaʼ rix ix aj Judá, y rix ix aj chijun re ruvachʼulef, tivacʼaxaj cʼa re chʼabel reʼ y tinimaj cʼa ri Cristo. Vi man ninimaj ta cʼa re chʼabel reʼ, xa tinimaj cʼa ri Cristo. Vi can ninimaj vi cʼa ri Cristo, can que chukaʼ riʼ xtinimaj re chʼabel reʼ, roma can e richin vi ri Cristo. Ja rijaʼ ri yoyon chuve quichin re chʼabel reʼ, y yequitijoj conojel vinakiʼ richin niquiben ri utz."
                },
                {
                    "number": 11,
                    "text": "Vi reʼ xa man e ruchʼabel ta ri Cristo, tichʼoboʼ cʼa queriʼ rix. Roma pa ruqʼuisibel kʼij, ri Cristo xtukʼalajirisaj chivech rix riqʼuin uchukʼaʼ y nimalej cʼojlemal, chi reʼ can e ruchʼabel vi rijaʼ. Chuvech cʼa ri rucʼojlibal rijaʼ, rix y yin xtikatzulubelaʼ kiʼ. Cʼa cʼariʼ, xtivetamaj chi ja rijaʼ ri biyon pe chuve chi tintzʼibaj cʼa ronojel reʼ, stapeʼ cʼa man can ta yitiquir chi utzil."
                },
                {
                    "number": 12,
                    "text": "Nincʼutuj cʼa chire ri Tataʼixel pa rubiʼ ri Cristo, chi qʼuiy chike roj, vi man can ta konojel, xkojtiquir xkojcolotej chupan ri rajavaren rijaʼ pa ri nimalej y ruqʼuisibel kʼij."
                },
                {
                    "number": 13,
                    "text": "Vacami cʼa, vachʼalal ri ix nucʼuʼxlan, y rix ivonojel ri ix aj ri rujayul ri Israel, y chukaʼ rix ivonojel ix cʼo chijun re ruvachʼulef, yin yichʼo iviqʼuin achiʼel cʼa jun ri nichʼabalin ta pe chupan ri pokolaj: Quiriʼ cʼa, cʼa tok xtipe ri nimalej kʼij riʼ."
                },
                {
                    "number": 14,
                    "text": "Rix ri man nivajo ta niqʼuen ri rutzil ri Dios y man ninimaj ta ri quichʼabel ri e aj Judá, ni ta chukaʼ ri nuchʼabel yin, ni ta chukaʼ ri chʼabel ri xtubij pe ri Rucarneʼl ri Dios, can kitzij vi cʼa ninbij chive jumul, quiriʼ cʼa. Roma cʼa chupan ri ruqʼuisibel kʼij, re chʼabel reʼ xquixquetzelaj can rix."
                },
                {
                    "number": 15,
                    "text": "Ri achique ninjiquibaʼ chuvech re ruvachʼulef, xticʼamer cʼa pe chivij rix pa ri kʼatbel tzij. Queriʼ cʼa, ri Ajaf rubin can chuve y cʼo chi ninnimaj rutzij. Amen."
                }
            ]
        },
        "/study/scriptures/bofm/enos/1": {
            "uri": "/study/scriptures/bofm/enos/1",
            "title": "Enos 1",
            "data_type": "chapter",
            "chapter_name": "Tanaj 1",
            "chapter_summary": [
                "Ri Ajaf can nusuj vi chi jun retal quibanobal ri Nefiʼiʼ xtipe apon chique ri Lamaniʼ. Nutzijoj ri quinaʼoj, y ri quibanon, y ri coyoval ri caʼiʼ vinakul."
            ],
            "book_title": "Ri Vuj richin ri Enos",
            "verses": [
                {
                    "number": 1,
                    "text": "Vaveʼ cʼa, xcʼulvachitej chi yin Enos vetaman chi ri nataʼ jun achin choj. Rijaʼ xirutijoj cʼa yin chire ri ruchʼabel, y chukaʼ chire ri etamabel y ri pixabanic richin ri Ajaf. Nim ruva rukʼij ri nu Dios romariʼ."
                },
                {
                    "number": 2,
                    "text": "Xtintzijoj cʼa chive ri tok janíla xintij nukʼij chuvech ri Dios, tok cʼa manjani tincʼul ri cuyubel quichin ri numac."
                },
                {
                    "number": 3,
                    "text": "Can kitzij vi, xibe chiquicanoxic chicopiʼ e aj pa qʼuechelaj. Cʼariʼ, can xokaka vi chinucʼuʼx ri chʼabel ri xinvacʼaxaj riqʼuin ri nataʼ chirij ri cʼaslen jumul, y ri quicoten quichin ri chojlaxelaʼ."
                },
                {
                    "number": 4,
                    "text": "Xnum ri vánima y xixuqueʼ chuvech ri Nutzʼucunel, y janíla xichʼo akʼanij riqʼuin rijaʼ pa lokʼolej chʼoven, y xincʼutuj pa ruviʼ ri nucʼaslemal yin. Chijun kʼij xichʼo cʼa akʼanij riqʼuin rijaʼ. Cʼa cʼariʼ tok xocokʼaʼ, cʼa xichʼo na cof akʼanij, richin queriʼ xapon ri nuchʼoven chicaj."
                },
                {
                    "number": 5,
                    "text": "Cʼa cʼariʼ, xpe jun chʼabel viqʼuin y quereʼ xubij: Enos, yecuyutej cʼa ri amac. Rat can xcaturusatej vi cʼa."
                },
                {
                    "number": 6,
                    "text": "Yin Enos, vetaman cʼa chi ri Dios man nitiquir ta nutzʼuc tzij. Roma cʼariʼ tok xeyoj el ri numac."
                },
                {
                    "number": 7,
                    "text": "Xincʼutuj cʼa quereʼ: ¿Achique cʼa beyal chi xbanatej can quereʼ?"
                },
                {
                    "number": 8,
                    "text": "Cʼariʼ, rijaʼ quereʼ xubij pe chuve: Xbanatej cʼa roma ri acukubabel cʼuʼx riqʼuin ri Cristo, ri manjun bey avacʼaxan, ni atzʼeton. Qʼuiy junaʼ xquekʼax cʼa apon, tok manjani xtucʼut riʼ riqʼuin ri ruchʼacul. Roma cʼariʼ, cabiyin cʼa. Ri acukubabel cʼuʼx at ruchʼajchʼojirisan."
                },
                {
                    "number": 9,
                    "text": "Xcʼulvachitej cʼa chi tok xinvacʼaxaj re chʼabel reʼ, ri vánima xtʼojtʼut coma ri vachʼalal, ri Nefiʼiʼ. Roma cʼariʼ tok riqʼuin ronojel ri vánima xichʼo akʼanij riqʼuin ri Dios coma rijeʼ."
                },
                {
                    "number": 10,
                    "text": "Tok yitajin rutijic nukʼij pa vuxlabal, ri ruchʼabel ri Ajaf xpe pa ri nunojibal jun bey chic, y quereʼ xubij chuve: Yin xquenkʼejelaʼ ri avachʼalal, achiʼel cʼa rijeʼ niquitij quikʼij richin yequitakej ri nupixaʼ. Nuyaʼon cʼa chique rijeʼ re ruvachʼulef reʼ, y can ja vi reʼ jun lokʼolej ruvachʼulef. Xaxe cʼa vi rijeʼ niquiben ri itzel, jariʼ tok xtinvetzelaj re ruvachʼulef reʼ. Quereʼ cʼa, yin xquenkʼejelaʼ ri avachʼalal achiʼel cʼa ri xinbij can. Vi niquikʼej cʼa ri nupixaʼ, xtincʼajisaj quivech, y xtinben chi janíla xquebison."
                },
                {
                    "number": 11,
                    "text": "Tok yin, Enos, xinvacʼaxaj re chʼabel reʼ, ri nucukubabel cʼuʼx riqʼuin ri Ajaf can man xsilon ta vi chic. Cʼa cʼariʼ tok janíla xintij rukʼij richin xichʼo akʼanij riqʼuin ri Ajaf coma ri Lamaniʼ, ri vachʼalal."
                },
                {
                    "number": 12,
                    "text": "Xcʼulvachitej cʼa chi tok can janíla vi xichʼo akʼanij chi utzil riqʼuin ri Ajaf, rijaʼ quereʼ xubij pe chuve: Roma cʼa ri acukubabel cʼuʼx, yin xtinyaʼ chave achiʼel ri narayij rat."
                },
                {
                    "number": 13,
                    "text": "Can kitzij vi cʼa, jareʼ ri xinrayij riqʼuin rijaʼ: chi vi ta ri nuvinakul yin, ri Nefiʼiʼ, janíla xquequikʼej ta ri rupixaʼ ri Ajaf y xqueyojtej ta romariʼ, y ri Lmaniʼ man ta xqueyojtej can, xinrayij cʼa chi ri Ajaf Dios nuchajij ta ri retal quibanobal ri nuvinakul yin, ri Nefiʼiʼ. Xinrayij cʼa chi xticʼam ta pe chique ri Lamaniʼ pa jun chic kʼij apon, stapeʼ vi ta cʼo chi nichajix ta roma ri ruchukʼaʼ ri lokʼolej rukʼaʼ rijaʼ. Riqʼuin cʼariʼ, sakpe xtiyaʼox ta kʼij chique rijeʼ richin xquecolotej."
                },
                {
                    "number": 14,
                    "text": "Pa re tak kʼij reʼ cʼa, ri kasamaj roj richin yekaqʼuen pe chic pa ri kitzij tijonic, can manek vi rejkalen. Rijeʼ can xquisuj vi can chike roma ri coyoval, chi vi ta cʼo banel, rijeʼ xkojquiyoj ta roj, y chukaʼ ri retal kabanobal, y chukaʼ ri nakʼisan tak quibanobal ri kateʼ katataʼ ojer."
                },
                {
                    "number": 15,
                    "text": "Yin vetaman cʼa chi ri Ajaf Dios xtiquir xuchajij ri retal kabanobal. Roma cʼariʼ, tok junelic xichʼo akʼanij riqʼuin. Rijaʼ quereʼ cʼa rubin can chuve: Xabachique ri nacʼutuj pa rubiʼ ri Cristo riqʼuin ri acukubabel cʼuʼx, y vi can nanimaj vi chi xtacʼul, jariʼ tok can xtacʼul vi riʼ."
                },
                {
                    "number": 16,
                    "text": "Cʼo cʼa nucukubabel cʼuʼx y xincʼutuj akʼanij chire ri Dios chi rijaʼ tuchajij cʼa ri retal kabanobal. Cʼa cʼariʼ, rijaʼ can xusuj vi chuve chi xtibe cʼa ri retal kabanobal quiqʼuin ri Lamaniʼ, jampeʼ cʼa rijaʼ xtukʼijuj chi utz."
                },
                {
                    "number": 17,
                    "text": "Cʼariʼ, yin Enos vetaman chi xtibanatej cʼa can achiʼel vi rijaʼ xusuj can chuve. Roma cʼariʼ tok xuxlan ri vánima."
                },
                {
                    "number": 18,
                    "text": "Ri Ajaf quereʼ cʼa xubij pe chuve: Queriʼ chukaʼ quirayin can ri atataʼ amamaʼ. Can xtibanatej vi cʼa achiʼel ri quicukubabel cʼuʼx rijeʼ. Ri quicukubabel cʼuʼx rijeʼ can nim vi, achiʼel cʼa ri acukubabel cʼuʼx rat."
                },
                {
                    "number": 19,
                    "text": "Xcʼulvachitej cʼa chi yin, Enos, xibe chiquicojol ri ruvinakul ri Nefi y xinyaʼ lokʼolej rutzijol chirij ri xticʼulvachitej cʼa apon. Xinjiquibaʼ cʼa chirij ri xintzʼet y ri xinvacʼaxaj."
                },
                {
                    "number": 20,
                    "text": "Yin ninjiquibaʼ cʼa vaveʼ chi ri ruvinakul ri Nefi can xquitij vi quikʼij richin yequitzolij ri Lamaniʼ pa ri kitzij tijonic richin ri Dios. Man riqʼuin vi riʼ, ri kasamaj manek rejkalen chiquivech. Ri quetzelanic can jiquiban vi, y rijeʼ xa xeyukex vi el roma ri itzel quinaʼoj. Xeʼoc cʼa jun vinakul camisanel y tzʼil, y manek quinaʼoj, y xquiyaʼ quikʼij ri tak tiox, y xecʼaseʼ achiʼel aj pa kʼayis chicopiʼ. Xa xquitij ri camisanelaʼ tak chicopiʼ. Xecʼaseʼ pa tak quimoʼc y xaxe xebiyajlaʼ chupan ri tolan ruvachʼulef. Xoc quitziak jun rutzʼumal chicop ri ximon xeʼ quipan y socan jumul ri quijolon. Can jebel vi quetaman xquicusaj ri cʼakbel chʼab, y ri cotoquic tazqʼuibel, y ri iquiej. E qʼuiy cʼa chique rijeʼ can xaxe vi xquitij ri rex tiʼij y junelic xquitij quikʼij richin yojquicamisaj."
                },
                {
                    "number": 21,
                    "text": "Xcʼulvachitej cʼa chi ri ruvinakul ri Nefi xquixmajij ri ulef, y xquiqʼuiytisaj conojel ruvech qʼuimal y ruvech cheʼ. Chukaʼ xquiqʼuiytisaj e qʼuiy kʼataj chicopiʼ, y kʼataj richin conojel ruvech váquix, y tzuntzun, y aj pa kʼayis tzuntzun, y chukaʼ e cʼo e qʼuiy quiej."
                },
                {
                    "number": 22,
                    "text": "Chukaʼ e cʼo qʼuiy yaʼol lokʼolej rutzijol chikacojol roj. Ri vinakiʼ cʼa, can cof vi ri cánima, y ekal cʼa xquetamaj."
                },
                {
                    "number": 23,
                    "text": "Ri e yaʼol lokʼolej rutzijol can cof vi xechʼo cʼa quiqʼuin, y xechʼabalin, y xquiyaʼ lokʼolej rutzijol chirij ri oyoval, y ri cʼaxinic, y ri vulatajic. Junelic cʼa xenatan chirij ri camic, y ri cʼaslen jumul, y ri rukʼatonic tzij y ri ruchukʼaʼ ri Dios. Riqʼuin cʼa ronojel reʼ, xequiyukʼ junelic richin tiquiyalaʼ rukʼij ri Ajaf. Manjun chic banel. Xaxe chic, vi can choj vi xechʼo quiqʼuin, cʼariʼ man xquekaʼ ta chaʼnin cʼariʼ man xquekaʼ ta chaʼnin pa vulatajic. Quereʼ cʼa nintzʼibaj chiquij rijeʼ."
                },
                {
                    "number": 24,
                    "text": "Pa ri nucʼaslen yin, can xentzʼet vi tak oyoval chiquicojol ri Nefiʼiʼ y ri Lamaniʼ."
                },
                {
                    "number": 25,
                    "text": "Xcʼulvachitej cʼa chi yin xirijix. E kʼaxinek cʼa can vakxakcʼal belejlajuj junaʼ tok ri katataʼ Leʼi tel pe pa Jerusalem."
                },
                {
                    "number": 26,
                    "text": "Xintzʼ cʼa chi xa jubaʼ chic xquibe ka pa ri numukubel. Roma ri ruchukʼaʼ ri Dios, yin xitak can richin xichʼabalin, y xinyaʼ lokʼolej rutzijol chique re vinakiʼ reʼ, y chukaʼ richin xinkʼalajirisaj ri tijonic chiquivech rijeʼ, achiʼel cʼa ri kitzij tijonic richin ri Cristo. Chijun ri nucʼaslen nukʼalajirisan pe, y janíla xiquicot riqʼuin riʼ chuvech xabachique chic ri cʼo chuvachʼulef."
                },
                {
                    "number": 27,
                    "text": "Jubaʼ chic cʼa xquibe pa ri cʼojlibel acuchi xquinuxlan vi. Ri cʼojlibel riʼ cʼo riqʼuin ri Lokʼolej Velesanel. Vetaman cʼa chi xquinuxlan can riqʼuin rijaʼ. Yiquicot cʼa riqʼuin ri kʼij tok ri nuchʼacul xtoc man camel ta chic. Cʼa cʼariʼ, xquipaʼeʼ riqʼuin ri Ajaf y riqʼuin quicoten xtintzʼet ri ruvech. Rijaʼ quereʼ cʼa xtubij chuve: Catámpe cʼa viqʼuin. Nim ruva akʼij. Can cʼo vi jun cʼojlibel nucʼun cʼa avichin rat chupan ri rachoch ri Nataʼ. Amen."
                }
            ]
        },
        "/study/scriptures/bofm/mosiah/2": {
            "uri": "/study/scriptures/bofm/mosiah/2",
            "title": "Mosia 2",
            "data_type": "chapter",
            "chapter_name": "Tanaj 2",
            "chapter_summary": [
                "Ri Benjamín, ri rutataʼal ri tinamit, nupabaʼ jun nucʼun palibel. Nipaʼeʼ pa ruviʼ y nichʼo quiqʼuin ri vinakiʼ. Ri rutataʼal ri tinamit riʼ nuyaʼon rukʼij ri Dios y e ruyuken ri vinakiʼchi utzil."
            ],
            "book_title": "Ri Vuj richin ri Mosia",
            "verses": [
                {
                    "number": 1,
                    "text": "Xcʼulvachitej cʼa chi ri Mosia xuben achiʼel ri rutataʼ xuchilabej can chire, y xuyaʼ jun rutzijol chupan chijun ri ruvachʼulef riʼ. Cʼa cʼariʼ, ri vinakiʼ xquimol quiʼ chupan chijun ri ruvachʼulef riʼ. Cʼariʼ, xebe cʼa akʼanij acuchi cʼo vi ri lokʼolej runimajay ri ri Ajaf, richin queriʼ nicacʼaxaj ri xtubij chique rijeʼ ri Benjamín, ri rutataʼal ri tinamit."
                },
                {
                    "number": 2,
                    "text": "Can e janíla vi vinakiʼe cʼo, y xa romariʼ tok man xeʼajilex ta. Rijeʼ janíla e quivinakirisan can y e quiqʼuiytisan can chupan ri ruvachʼulef."
                },
                {
                    "number": 3,
                    "text": "Chukaʼ xequicʼuaj quiqʼuin rijeʼ ri nabiyelaxelaʼ e cʼo chupan ri quikʼataj chicopiʼ, richin niquiben camelabel sujunic y poron sujunic, achiʼel cʼa nubij ri rupixaʼ ri Moisés."
                },
                {
                    "number": 4,
                    "text": "Queriʼ cʼa chukaʼ yetiquir niquimatioxij chire ri Ajaf ri qui Dios ri xelesan pe quichin rijeʼ chupan ri ruvachʼulef Jerusalem. Rijaʼ chukaʼ xerucol rijeʼ pa quikʼaʼ ri yeʼetzelan quichin, y xerutek chojmilej tak achiʼaʼ richin xeʼoc ri quitijonelaʼ. Chukaʼ xutek jun chojmilej achin richin xoc ri rutataʼal ri tinamit. Ri tataʼal riʼ xutiquiribaʼ ri uxlanibel cʼuʼx chupan ri ruvachʼulef Zarajemla. Chukaʼ xerutijoj rijeʼ richin xequitakej ri rupixaʼ ri Dios, richin queriʼ, yequicot cʼa y nicʼojeʼ ri cajovabal chire ri Dios y chique conojel ri vinakiʼ."
                },
                {
                    "number": 5,
                    "text": "Xcʼulvachitej cʼa chi tok xeʼapon acuchi cʼo vi ri lokʼolej runimajay ri Ajaf, xquiben cʼa ri quimoʼc pa ri rusutilen. Chijun achin xcʼojeʼ, ri ruchinamit riqʼuin. Ri e cʼo chupan ri ruchinamit e jareʼ: ri rixjayil y ri rucʼajol y ri rumiʼal, y chukaʼ ri quicʼajol y ri quimiʼal rijeʼ, nabey cʼa ri nimalaxel y ruqʼuisibel ja ri chakʼlaxel. Chiquijujunal chinamit e chʼaron cʼa quiqʼuin ri chʼakaʼ chic."
                },
                {
                    "number": 6,
                    "text": "Xquibanalaʼ cʼa ri quimoʼc y xquisutij rij ri lokʼolej runimajay ri Ajaf. Ronojel ri achiʼaʼ xquiben cʼa chi ri ruchiʼ ri quimoʼc xuqʼuek riʼ chuvech ri lokʼolej runimajay r Ajaf. Riqʼuin cʼariʼ, yetiquir ta yecʼojeʼ can pa ri quimoʼc y nicacʼaxaj ri chʼabel ri xtubij ri tataʼal Benjamín chique."
                },
                {
                    "number": 7,
                    "text": "Ri molaj vinakiʼ janíla nim y ri tataʼal Benjamín man xtiquir ta xerutijoj conojel, xaxe oc chupan ri rutzʼak ri lokʼolej runimajay ri Ajaf. Roma cʼariʼ tok rijaʼ xutek rupabaxic jun nucʼun palibel richin cʼo banel richin xticacʼaxaj ri vinakiʼ ri xtubij rijaʼ chique."
                },
                {
                    "number": 8,
                    "text": "Xcʼulvachitej cʼa chi rijaʼ xpaʼeʼ pa ruviʼ ri nucʼun palibel y xutiquiribaʼ ri dchʼoven quiqʼuin ri ruvinak. Man riqʼuin vi riʼ, man conojel ta rijeʼ xetiquir xcacʼaxaj ri ruchʼabel roma can janíla vi nim ri molaj vinakiʼ riʼ. Roma cʼariʼ, rijaʼ xuben chi xetzʼibex ri xubij y xetak el quiqʼuin ri man xetiquir ta xcacʼaxaj ri ruchʼabel. Riqʼuin cʼariʼ, rijeʼ chukaʼ xetiquir xquicʼul ri ruchʼabel."
                },
                {
                    "number": 9,
                    "text": "Jareʼ cʼa ri ruchʼabel ri xubij rijaʼ y xuben chi xetzʼibex can. Xubij cʼa quereʼ: Vachʼalal, rix ivonojel imolon pe iviʼ richin nivacʼaxaj ri chʼabel ri xtinbij chive vacami. Yin man ix invoyon ta richin xixpe vaveʼ richin yixetzʼan quiqʼuin ri chʼabel ri xtinbij chive. Xa ninvajoʼ chi yinivacʼaxaj ta cʼa. Ninvajoʼ cʼa chi nijek ri ixiquin richin xtivacʼaxaj, y chi nijek ri ivánima richin nikʼax chivech, y chi nijek ri inojibal richin xquekʼalajirisex chivech rix ri evan etamabel richin ri Dios."
                },
                {
                    "number": 10,
                    "text": "Chukaʼ man ix invoyon ta richin xixpe vaveʼ richin nixibij iviʼ chinuvech, o richin ninojij chi yin man xaxe ta in jun achin camel."
                },
                {
                    "number": 11,
                    "text": "Yin xa in junan iviqʼuin rix. In cʼo cʼa pa rukʼaʼ ronojel ruvech yabil richin ri chʼaculaj y ri nojibel. Man riqʼuin vi riʼ, yin in chaʼon roma re vinakul reʼ, y in turusan roma ri nataʼ, y ri Ajaf ruyaʼon kʼij chuve richin yinoc jun ucʼuey bey y jun rutataʼal re tinamit reʼ. Chukaʼ in toʼon can roma ri nimalej ruchukʼaʼ ri Ajaf richin yisamej ivoma rix riqʼuin ronojel ri rayibal y nojibel, y ri uchukʼaʼ ri ruyaʼon pe ri Ajaf chuve."
                },
                {
                    "number": 12,
                    "text": "Ninbij cʼa chive chi yatajinek kʼij chuve pa nucʼaslen, cʼa pa re kʼij reʼ, richin yisamej ivoma rix. Man nucanon ta pe iviqʼuin rix ri kʼana puek, o ri saka puek, o chʼakaʼ chic beyomel."
                },
                {
                    "number": 13,
                    "text": "Chukaʼ man nuyaʼon ta kʼij chi rix yixtzʼapix pa cheʼ, o chi yixcʼojeʼ pa quikʼaʼ chʼakaʼ chic, o chi yixcamisan, o yixyojon, o yixelekʼ, o yixtzʼiʼin. Chukaʼ man nuyaʼon ta kʼij richin niben xabachique itzel. Ix nutijon cʼa richin yeʼitakej ri rupixaʼ ri Ajaf riqʼuin ronojel ri e ruchilaben chive."
                },
                {
                    "number": 14,
                    "text": "Can ja vi yin chukaʼ in samajinek riqʼuin ri nukʼaʼ richin yixinsamajij rix, richin queriʼ man ix ejkan ta cʼa riqʼuin tojonic chuve. Riqʼuin cʼariʼ, chukaʼ man yaʼon ta chivij ri achique cʼayef richin nivejkaj. Ronojel reʼ ri nubin can, rix itzʼeton can vacami."
                },
                {
                    "number": 15,
                    "text": "Man riqʼuin vi riʼ, vachʼalal, man nubanon ta ronojel reʼ richin yibananen. Chukaʼ man ninbij ta chive ronojel reʼ richin yixinsujuj. Xa quereʼ ninbij chive richin nivetamaj chi yitiquir yinapon riqʼuin ri Dios vacami riqʼuin ri chʼajchʼoj nunabebal."
                },
                {
                    "number": 16,
                    "text": "Can kitzij vi ninbij chive chi man ninvajoʼ ta yibananen, xa roma tok xinbij chive chi in samajinek pe ivoma rix pa ri nucʼaslen yin. Xa pa ri rusamaj ri Dios in cʼo vi can."
                },
                {
                    "number": 17,
                    "text": "Can kitzij vi cʼa ninbij chive ronojel reʼ richin nivetamaj utzilej nojibel. Riqʼuin cʼareʼ, nivetamaj chi tok yixsamej coma ri chʼakaʼ chic vinakiʼ, ja ri rusamaj ri Dios niben."
                },
                {
                    "number": 18,
                    "text": "Can kitzij vi ibin can chi yin in rutataʼal ri itinamit rix. Y vi yin, ri achojche nibij rix chi in rutataʼal ri itinamit, can yisamej vi ivoma rix, ¿la man ta cami rucʼamon chi rix nisamajij cʼa iviʼ chukaʼ?"
                },
                {
                    "number": 19,
                    "text": "Can kitzij vi chi yin, ri nibij rix chi in rutataʼal ri itinamit, in samajinek ivoma rix pa nucʼaslen. Man riqʼuin vi riʼ, ja ri rusamaj ri Dios nubanon can. Vi rucʼamon cʼa chi nimatioxij chuve yin romariʼ, ¡can janíla vi rucʼamon chi nimatioxij chire ri chicajel Itataʼal!"
                },
                {
                    "number": 20,
                    "text": "Ninbij cʼa chive, vachʼalal, chi vi nimatioxij ta riqʼuin ronojel cʼavomanic y ruyaʼic kʼij ri nicʼojeʼ pan ivánima chire ri Dios ti tzʼucuyon ivichin, y chajiyon ivichin, y banayon chi yixquicot, y yoyon chi jebel yixcʼaseʼ junan chi utzil,"
                },
                {
                    "number": 21,
                    "text": "Ninbij cʼa chive chi vi rix nisamajij ta rijaʼ ri tzʼucuyon ivichin pa tok rutiquiribel, y ri chajiyon ivichin kʼij kʼij roma tok nusipaj ri ivuxlaʼ richin yixcʼaseʼ y yixsilon y nibanalaʼ ri achique nivajoʼ, y chukaʼ rijaʼ yixrilij jutakel—ninbij cʼa chive chi vi ta nisamajij rijaʼ riqʼuin ronojel ri ivánima, xa cʼa yixoc ta na man utzilej ta samajelaʼ."
                },
                {
                    "number": 22,
                    "text": "Can kitzij vi rijaʼ xaxe nucʼutuj cʼa chive chi queʼitakej ri rupixaʼ. Rijaʼ rusujun cʼa chive chi vi yeʼitakej ri rupixaʼ, can xquixqʼuiyer vi chuvachʼulef. Rijaʼ manjun bey xtijalon riqʼuin ri rubin can. Roma cʼariʼ, vi yeʼitakej ri rupixaʼ, rijaʼ yixruturusaj y nuben chi yixqʼuiyer."
                },
                {
                    "number": 23,
                    "text": "Nabey cʼa rijaʼ ix rutzʼucun y ruyaʼon chive ri icʼaslen. Roma cʼariʼ, can cʼo vi ri icʼas riqʼuin."
                },
                {
                    "number": 24,
                    "text": "Ri rucaʼn jariʼ tok nucʼutuj chi tibanaʼ ri achique rubin can chive. Vi niben cʼa queriʼ, rijaʼ chaʼnin yixruturusaj. Queriʼ cʼa rijaʼ ix rutojon. Cʼa cʼariʼ, rix cʼa cʼo na icʼas riqʼuin rijaʼ, y can benek vi ruvech xticʼojeʼ ri icʼas rix. Roma cʼariʼ, ¿achique cʼa roma yixbananen?"
                },
                {
                    "number": 25,
                    "text": "Vacami cʼa nincʼutuj chive, ¿la cʼo cami rubeyal tok nibij chi janíla ikʼij? Yin ninbij chive chi manek. Rix xa manek rubeyal nibij chi can ta ix junan riqʼuin ri pokolaj richin ri ruvachʼulef. Man riqʼuin vi riʼ, rix xixtzʼucutej pe riqʼuin ri pokolaj richin ri ruvachʼulef. Vaveʼ cʼa, ri pokolaj xa richin ri tzʼucuyon pe ivichin."
                },
                {
                    "number": 26,
                    "text": "Yin, achojcheʼ nibij chi in rutataʼal ri itinamit, man in janíla ta utz chivech rix. Yin chukaʼ xa in aj pokolaj. Rix nitzʼet cʼa chi yin in riʼj chic. Jubaʼ chic cʼa apon y xtinyaʼ cʼa can re camel chʼaculaj reʼ chupan ri ruvachʼulef."
                },
                {
                    "number": 27,
                    "text": "Xinbij cʼa chi xisamej ivoma rix riqʼuin ri nunabebal chʼajchʼoj chuvech ri Dios. Riqʼuin cʼariʼ, nubanon cʼa chi nimol iviʼ vacami richin chi manek cʼa numac chuvech ri Dios. Queriʼ cʼa, rijaʼ man xtuyaʼ ta vejkal roma ri imac rix tok xquinapon chuvech ri Dios richin chi rijaʼ nukʼet tzij pa nuviʼ roma ri xubij chuve ivoma rix."
                },
                {
                    "number": 28,
                    "text": "Ninbij cʼa chive chi nubanon chi nimol iviʼ richin chi ninchʼej el ri iquiqʼuel chirij ri nutziak. Queriʼ cʼa, vacami tok xa jubaʼ chic man yibe ka pa ri numukubal, can cʼo vi banel richin chi yibe riqʼuin uxlanibel nucʼuʼx. Chukaʼ cʼo cʼa beyal richin chi ri vuxlabal man camel ta yerachibilaj ri aj chicajel molaj bixanelaʼ richin nikabixaj ri cʼavomanic chire ri chojmilej Dios."
                },
                {
                    "number": 29,
                    "text": "Chukaʼ ninbij chive chi nubanon chi nimol pe iviʼ, richin chi ninbij can chive chi yin man yitiquir ta chic yinoc ri itijonel, ni ta chukaʼ ri rutataʼal ri itinamit."
                },
                {
                    "number": 30,
                    "text": "Roma cʼa, vacami ri nuchʼacul janíla nicʼaracʼot tok nintij nukʼij richin yichʼo iviqʼuin. Man riqʼuin vi ri, ri Ajaf nuyaʼ uchukʼaʼ chuve y ruyaʼon can kʼij richin yichʼo iciqʼuin rix. Rijaʼ rubin chuve chi ninkʼalajirisaj chivech rix vacami chi ri nucʼajol, Mosia, can noc vi jun rutataʼal ri tinamit y jun ucʼuey bey pan iviʼ rix."
                },
                {
                    "number": 31,
                    "text": "Vacami cʼa, vachʼalal, ninvajoʼ ta chi xtiben cʼa achiʼel ri ibanon vi can. Rix e itaken ri nupixaʼ yin y chukaʼ ri rupixaʼ ri nataʼ. Chukaʼ ix beyomirisan, y ix chajin can, richin chi man ix tzakinek ta pa quikʼaʼ ri yeʼetzelan ivichin. Vi queriʼ xqueʼitakej cʼa ri rupixaʼ ri nucʼajol, o ri pixaʼ ri Dios xtuyaʼ chive roma rijaʼ, jariʼ tok, xquixqʼuiyer ta pa re ruvachʼulef, y ri yeʼetzelan ivichin man ta jun cuchukʼaʼ xticʼojeʼ pan iviʼ rix."
                },
                {
                    "number": 32,
                    "text": "Man riqʼuin vi riʼ vachʼalal, tichajij cʼa iviʼ richin chi man xqueyacatej ta cʼaxinic chiʼicojol rix. Riqʼuin cʼariʼ, xtinimaj ta el rutzij ri itzel uxlabel achojchij xchʼo vi ri nataʼ, Mosia."
                },
                {
                    "number": 33,
                    "text": "Can kitzij vi cʼa chi cʼo jun cʼajisabel pa ruviʼ ri niniman rutzij ri uxlabel riʼ. Roma vi rija nunimaj rutzij, y nicanej can, y nicom can chupan ri rumac, can nuqʼuen vi pe jun etzelanic pa ri ránima. Rijaʼ rukʼajon cʼa ri rupixaʼ ri Dios, stapeʼ cʼa retaman chic chi xa man utz ta nuben queriʼ. Roma cʼariʼ, tok ri tojbel ri nucʼul rijaʼ ja ri cʼajisabel jumul."
                },
                {
                    "number": 34,
                    "text": "Yin ninbij chive chi rix ivonojel ix tijon can chire ronojel reʼ. Xaxe cʼa ri tak ivalcʼual manjani quetijox chire ronojel reʼ. Ivetaman cʼa chi cʼo ri icʼas jumul chuvech ri chicajel Itataʼ, y rucʼamon cʼa chi niyaʼ iviʼ chire rijaʼ, y chukaʼ chi niyaʼ chire ronojel ri cʼo iviqʼuin. Chukaʼ ivonojel rix ix tijon can chire ri retal banobel, acuchi yetzʼibex vi ri lokʼolej rutzijol ri xquiyaʼ ri chʼajchʼojilej tak e yaʼol lokʼolej rutzijol, cʼa pa tok ri katataʼ Leʼi xel pe pa ri Jerusalem."
                },
                {
                    "number": 35,
                    "text": "Ivetaman chukaʼ ronojel ri quibin can ri katataʼ kamamaʼ, cʼa pa re kʼij reʼ. Can kitzij vi cʼa, chi rijeʼ xquitzijoj ri achique ri Ajaf xuchilabej chique. Roma cʼariʼ tok can e choj vi y chukaʼ e kitzij."
                },
                {
                    "number": 36,
                    "text": "Vacami cʼa vachʼalal, ninbij chive chi tok ivetaman ronojel reʼ y can ix tijon vi chic chire, vi nikʼej ri bitajinek can y nipabaʼ iviʼ chuvech, que cʼariʼ xa nivelesaj cʼa iviʼ riqʼuin ri Uxlabel richin ri Ajaf. Roma cʼariʼ, manek chic rucʼojlibal rijaʼ iviqʼuin rix, richin chi yixruyukej pa ri bey richin utzilej nojibel, richin queriʼ yixturusex cʼa y yixbeyomirisex y yixchajix."
                },
                {
                    "number": 37,
                    "text": "Ninbij cʼa chive chi ri achin ri nuben queriʼ, can kʼalaj vi chi nupabaʼ riʼ chuvech ri Dios. Ja cʼariʼ tok nunimaj rutzij ri itzel uxlabel, y noc jun etzelanel richin ri chojmilal. Roma cʼariʼ, ri Ajaf manek chic ri rucʼojlibal riqʼuin, roma cʼa ri Ajaf man nicʼaseʼ ta chupan tzʼilolej jay."
                },
                {
                    "number": 38,
                    "text": "Roma cʼariʼ, vi ri achin riʼ man nitzolin ta pe rucʼuʼx, xa noc cʼa can jun etzelanel richin ri Dios y nicom can queriʼ, jariʼ tok ri rurayibal ri lokʼolej kʼatoj tzij nuben chi ri rucʼaslemal rijaʼ, ri man camel ta, can nunataj vi ri mac chuvech. Riʼ nuben cʼa chi rijaʼ nuvononelaʼ riʼ chuvech ri Ajaf, y nunojisaj ri ránima riqʼuin ri macbel y ri kʼaxomal y ri bis. Riʼ junan riqʼuin jun kʼakʼ ri man nichuputej ta chic y ri ruxak nijoteʼ jumul."
                },
                {
                    "number": 39,
                    "text": "Vacami cʼa ninbij chive chi ri joyovabel man nucol ta ri achin riʼ. Roma cʼariʼ, rijaʼ cʼo chi xtibe acuchi xtutij vi jun cʼayeval jumul."
                },
                {
                    "number": 40,
                    "text": "Ivonojel rix ri ix rijilej tak achiʼaʼ y ri ix cʼajola/ ri ix alcʼualaʼ, ivonojel cʼa ri yekʼax chivech rix ri nuchʼabel yin, can choj vi in chʼovinek cʼa richin chi yekʼax chivech. Nincʼutuj cʼa chive chi tinataj ri cʼayevilej quibanon ri yekʼajon quichin ri pixaʼ."
                },
                {
                    "number": 41,
                    "text": "Ninvajoʼ cʼa chukaʼ chi nichʼob rij ri turusanic y ri quicoten quichin ri yetaken ri rupixaʼ ri Dios. Can kitzij vi cʼa chi rijeʼ e turusan riqʼuin ronojel ri richin re ruvachʼulef y ronojel ri richin ri uxlabel. Vi yecochʼon chi utzil, cʼa pa ri ruqʼuisibel, can xquecʼulutej vi pa ri caj. Chiriʼ cʼa xquecʼojeʼ riqʼuin ri Dios pa quicoten jumul. Tokaʼ cʼa chiʼcʼuʼx, tokaʼ cʼa chiʼicʼuʼx chi ronojel reʼ can kitzij vi, roma ja ri Ajaf biyon can richin."
                }
            ]
        },
        "/study/scriptures/bofm/mosiah/3": {
            "uri": "/study/scriptures/bofm/mosiah/3",
            "title": "Mosia 3",
            "data_type": "chapter",
            "chapter_name": "Tanaj 3",
            "chapter_summary": [
                "Cʼa nitzijon na ri tataʼal Benjamín. Niyaʼox jun chic lokʼolej rutzijol chirij ri Cristo. Nichʼo jubaʼ chic chirij ri tojbalil mac."
            ],
            "verses": [
                {
                    "number": 1,
                    "text": "Vachʼalal, jun chic bey ninvajoʼ chi yinivacʼaxaj utz, roma cʼa cʼo na ri xtinbij chive. Can kitzij vi chi cʼo ri xtinbij chive chirij ri xticʼulvachitej apon."
                },
                {
                    "number": 2,
                    "text": "Ri achique xtinbij chive rix, xbitej cʼa chuve yin roma jun takonaxel richin ri Dios. Rijaʼ quereʼ xubij chuve: Cacʼastej. Jariʼ tok xicʼastej, y can kitzij vi chi rijaʼ paʼel chinuvech."
                },
                {
                    "number": 3,
                    "text": "Quereʼ cʼa xubij chuve: Cacʼastej y tavacʼaxaj ri xtinbij chave. Roma cʼa can kitzij vi chi in petenek richin ninyaʼ chave utzilej rutzijol richin nimalej quicoten."
                },
                {
                    "number": 4,
                    "text": "Ri Ajaf racʼaxan cʼa ri lokʼolej achʼoven riqʼuin rijaʼ y rutzʼeton ri achojmilal. Rijaʼ in nutakon pe cʼa richin ninbij chave chi cʼo rubeyal richin yaquicot. Chukaʼ ninbij chi cʼo rubeyal richin nakʼalajirisaj chiquivech ri avinakul chi utz yequicot rijeʼ chukaʼ."
                },
                {
                    "number": 5,
                    "text": "Roma can kitzij vi chi petenek ri kʼij y xa jubaʼ chic apon tok ri Ajaf Ronojel Tiquirel xtikaʼ pe pa ri caj riqʼuin ri ruchukʼaʼ rijaʼ chiquicojol ri calcʼual ri achiʼaʼ vaveʼ chuvech re ruvachʼulef. Ja rijaʼ ri nikʼaton tzij, y ri xcʼoje jantapeʼ, y xticʼojeʼ cʼa chukaʼ benek ruvech. Rijaʼ xticʼaseʼ cʼa chuvech re ruvachʼulef riqʼuin jun ruchʼacul richin chʼabek ulef, y xtibe cʼa chiquicojol ri vinakiʼ, y xqueruben nimalej tak samaj. Xqueruchʼajchʼojirisaj ri yavaʼiʼ y xqueruyec pe ri caminakiʼ. Xtuben chi ri e jetzʼ xquebiyin, y chi ri e moy xquetzuʼun, y chi ri e tʼoj xqueʼacʼaxan. Xquerakʼomaj cʼa ronojel ruvech yabil."
                },
                {
                    "number": 6,
                    "text": "Chukaʼ xquerelesaj el ri aj tzayiʼ, o pa jun chic chʼabel, ri itzel tak uxlabel ri yecʼaseʼ pa ri cánima ri vinakiʼ e aj re ruvachʼulef."
                },
                {
                    "number": 7,
                    "text": "Rijaʼ xtutij kʼaxomal richin ri ruchʼacul, y chukaʼ xtitejtobex, y xtinum, y xtichaker ri ruchiʼ, y xticos. Ronojel cʼariʼ man nitiquir ta nucochʼ jun vinek, xa nicom. Can kitzij vi cʼa chi ri ruquiquʼuel xtel pe chupan chijun ri rutzʼokpinbel ri ruchʼacul. Riʼ xtibanatej xa roma can janíla vi xtikʼaxon ri ránima coma ri quimac y ri itzel banobel quichin ri ruvinak."
                },
                {
                    "number": 8,
                    "text": "Rijaʼ xtubiniʼaj Jesucristo, ri Rucʼajol ri Dios, ri Tataʼixel richin ri caj y ri ruvachʼulef y ri Tzʼucunel richin ronojel, c/a pa tok rutiquiribel pe. Ri ruteʼ rijaʼ xtubiniʼaj María."
                },
                {
                    "number": 9,
                    "text": "Rijaʼ xtipe cʼa quiqʼuin ri ruvinakul rijaʼ richin chi ri colotajic xtiyaʼox cʼa chique conojel ri vinakiʼ vi niquicukubaʼ cʼa quicʼuʼx riqʼuin ri rubiʼ rijaʼ. Man riqʼuin vi riʼ, tok xtibanatej can ronojel reʼ, rijeʼ xtiquinojij chi rijaʼ xa xabachique achin. Cʼa cʼari, xtiquibij chi cʼo jun aj tzay riqʼuin y xtiquisoc y xtiquirip chuvech ri paban kʼeban cheʼ."
                },
                {
                    "number": 10,
                    "text": "Pa rox kʼij, rijaʼ xticʼastej pe chiquicojol ri caminakiʼ y xtiyacatej richin nukʼet tzij pa quiviʼ ri vinakiʼ ri e cʼo chuvachʼulef. Can kitzij vi chi ronojel reʼ xtibanatej richin chi xtipe jun chojmilej kʼatonic tzij pa quiviʼ ri calcʼual ri achiʼaʼ."
                },
                {
                    "number": 11,
                    "text": "Can kitzij vi cʼa, ri ruquiqʼuel rijaʼ nutoj ri quimac ri xetzak roma ri kʼajonic pixaʼ ri xuben ri Adán. Jacʼa rijeʼ ri cʼa manjani tiquetamaj ri rurayibal ri Dios chique tok xecom. Je rijeʼ ri xemacun roma man quetaman ta ri rupixaʼ."
                },
                {
                    "number": 12,
                    "text": "Man riqʼuin vi riʼ, ¡joʼoc ruvech ri etamayon richin ri pixaʼ y nupabaʼ riʼ chuvech ri Dios! Ri colotajic can man xtipe ta vi chire, xaxe cʼa vi nitzolin pe rucʼuʼx y nucukubaʼ rucʼuʼx riqʼuin ri Ajaf Jesucristo."
                },
                {
                    "number": 13,
                    "text": "Ri Ajaf Dios e rutakon cʼa pe ri chʼajchʼojilej tak e yaʼol lokʼolej rutzijol chiquicojol ri calcʼual ri achiʼaʼ. Queriʼ rubanon cʼa richin chi niquikʼalajirisaj pe ronojel reʼ chiquivech conojel ijaʼtzul, tinamit, y chʼabel. Riqʼuin cʼariʼ, cʼo rubeyal richin chi conojel ri yeniman chi xtipe cʼa ri Cristo, xquecuyutej cʼa quimac y xquequicot janíla, achiʼel vi ta rijaʼ petenek chic quiqʼuin rijeʼ."
                },
                {
                    "number": 14,
                    "text": "Man riqʼuin vi cʼariʼ, ri Ajaf xutzʼet chi ri ruvinak can cof vi ri cánima. Roma cʼariʼ tok xuyaʼ chique rijeʼ jun pixaʼ. Jariʼ ri rupixaʼ ri Moisés."
                },
                {
                    "number": 15,
                    "text": "Rijaʼ xerucʼut chiquivech rijeʼ e qʼuiy retal, y meyel tak samaj, y cʼulvachitajic, y cʼutbel chirij cʼa tok xtipe. Chukaʼ ri chʼajchʼojilej tak e yaʼol lokʼolej rutzijol xechʼo quiqʼuin rijeʼ chirij ri rupetebal ri Cristo. Man riqʼuin vi riʼ, rijeʼ xquicovirisaj ri cánima. Can man xkʼax ta chiquivech chi ri rupixaʼ ri Moisés manek ta ricʼaʼtz vi man ta roma ri tojbalil mac ri niban riqʼuin ri ruquiqʼuel ri Ajaf."
                },
                {
                    "number": 16,
                    "text": "Vi ta ri tak alcʼualaʼ quetaman yemacun, xa man ta yetiquir yecolotej. Vaveʼ cʼa, ninbij chive chi rijeʼ can e turusan vi. Roma can kitzij vi, stapeʼ cʼa rijeʼ yetzak roma ri chʼaculaj quicʼamon pe, achiʼel ri Adán, ja ri ruquiqʼuel ri Cristo cʼa nutoj ri quimac rijeʼ."
                },
                {
                    "number": 17,
                    "text": "Chukaʼ ninbij cʼa chive chi man xtiyaʼox ta jun chic biʼaj ni jun chic bey achojroma xtipe vi ri colotajic chique ri calcʼual ri achiʼaʼ. Can xaxe vi xtipe riqʼuin y roma ri rubiʼ ri Cristo, ri Ajaf Ronojel Tiquirel."
                },
                {
                    "number": 18,
                    "text": "Kitzij cʼa chi ja rijaʼ ri xtikʼaton tzij, y ri rukʼatonic tzij nijaʼ can choj vi. Ri alcʼual ri nicom tok cʼa cʼo pa ri ralcʼualal man xtisach ta. Ri vinakiʼ niquiqʼuen cʼa nimalej cʼayeval pa quiviʼ rijeʼ vi xa man niquichʼutinirisaj ta quiʼ achiʼel ri tak calcʼual. Queriʼ cʼa chukaʼ vi man niquinimaj ta chi ri colotajic xban, y nicʼojeʼ, y xtipe riqʼuin y roma ri tojbalil mac niban riqʼuin ri ruquiqʼuel ri Cristo, ri Ajaf Ronojel Tiquirel."
                },
                {
                    "number": 19,
                    "text": "Ri vinek aj chʼaculaj xa jun etzelanel richin ri Dios. Queriʼ cʼa rubanon pe tok xtzak ri Adán. Queriʼ cʼa chukaʼ xtuben ri vinek junelic, vi man ta xtunimaj rutzij ri Lokʼolej Uxlabel, y xtuxovaj ta el ri achin aj chʼaculaj, y xtoc ta jun chojlaxel roma ri tojbalil mac ri xuben ri Cristo, ri Ajaf. Nicʼatzin cʼa chi xtoc achiʼel jun alcʼual ri nunimaj tzij, y nuchʼuchʼujirisaj ri ránima, y nuchʼutinirisaj riʼ, y nicochʼon, y can najovan vi, y nurayij nukasaj riʼ pa ronojel ri Ajaf nuben chire, achiʼel cʼa jun alcʼual nunimaj rutzij ri rutataʼ."
                },
                {
                    "number": 20,
                    "text": "Chukaʼ ninbij chive chi xtapon ri kʼij tok ri etamabel chirij ri Colonel xtiquiratej cʼa chiquicojol conojel tinamit, ijaʼtzul, chʼabel, y vinakul."
                },
                {
                    "number": 21,
                    "text": "Can kitzij vi chi tok xtapon ri kʼij riʼ, xaxe ri tak alcʼualaʼ xquetzʼetetej chʼajchʼoj roma ri Dios. Checonojel chic can xquetzʼetetej vi riqʼuin mac, vi man ta nitzolin ri quicʼuʼx pa quimac, y vi man ta niquicukubaʼ quicʼuʼx riqʼuin ri rubiʼ ri Ajaf, ri Dios Ronojel Tiquirel."
                },
                {
                    "number": 22,
                    "text": "Vacami cʼa, e atijon chic ri avinak chique ri tijonic ri e ruchilaben can chave ri Ajaf ri a Dios. Roma cʼariʼ, rijeʼ man e chʼajchʼoj ta chic yetzʼet roma ri Dios, xa achiʼel cʼa ri chʼabel ri nubin chave."
                },
                {
                    "number": 23,
                    "text": "Vacami cʼa, yin e nubin ri chʼabel ri e ruchilaben can chuve ri Ajaf."
                },
                {
                    "number": 24,
                    "text": "Quereʼ cʼa nubij ri Ajaf: Re chʼabel reʼ, ja jun chojmilej kʼalajirisanic chirij re vinek reʼ pa ri kʼij richin ri kʼatonic tzij. Riqʼuin cʼareʼ, xtikʼat tzij pa quiviʼ conojel vinakiʼ achiʼel cʼa ri quisamaj, stapeʼ cʼa e utz riʼ o xa e itzel."
                },
                {
                    "number": 25,
                    "text": "Vi ri quisamaj e itzel, cʼo chi niquitzʼet ri quimac y ri itzel quibanobal. Riʼ nuben chique chi niquivononelaʼ quiʼ chuvech ri Ajaf y yebe pa ri kʼaxomal y ri jumul cʼayeval, ri acuchi man yetiquir ta chic yetzolin vi pe. Roma cʼariʼ, rijeʼ quicʼamon ka etzelanic pa quiviʼ can rijeʼ."
                },
                {
                    "number": 26,
                    "text": "Queriʼ cʼa, rijeʼ e kumuvirinek chic pa ri kumbel richin ri royoval ri Dios. Ri ruchojmilal man xtiquir ta chic xukʼet re cʼayeval reʼ chiquivech rijeʼ, achiʼel cʼa man xtiquir ta xukʼet chi xtzak ri Adán tok xutij ri ruvech cheʼ chʼaʼoj rij. Roma cʼariʼ, can junelic vi ri joyovabel man xtiquir ta chic xquerucol rijeʼ."
                },
                {
                    "number": 27,
                    "text": "Ri quicʼayeval rijeʼ can achiʼel vi jun choy richin kʼakʼ y cʼaten yaʼal, y ri ruxak kʼakʼ man yechuputej ta, y ri rusibil nijotoyaj benek ruvech. Queriʼ cʼa ruchilaben cʼa ri Ajaf chuve yin. Amen."
                }
            ]
        },
        "/study/scriptures/bofm/mosiah/4": {
            "uri": "/study/scriptures/bofm/mosiah/4",
            "title": "Mosia 4",
            "data_type": "chapter",
            "chapter_name": "Tanaj 4",
            "chapter_summary": [
                "Niqʼuis cʼa ri ruchʼabalinic ri Benjamín, ri rutataʼal ri tinamit. Nubij achique ri nicʼatzin chi nuben jun vinek richin nicolotej. Ri Dios can nicʼatzin vi chire ri vinek. Yetzijox ri solcolpitajic, ri utzilej nojibel, y ri chojmilej samaj."
            ],
            "verses": [
                {
                    "number": 1,
                    "text": "CʼA cʼariʼ, ri tataʼal Benjamín xutanabaʼ rutzijoxic ri chʼabel ri xubij ri takonaxel richin ri Ajaf chire rijaʼ. Jariʼ tok rijaʼ xutzuʼ cʼa ri nimalej molaj vinek, y rijeʼ can e tzakinek vi pa ri ulef roma can xquimey vi ri Ajaf."
                },
                {
                    "number": 2,
                    "text": "Rijeʼ xquinabej cʼa can chi rijeʼ xa e aj tzʼil chʼaculaj, y man e nim ta chuvech ri pokolaj richin ri ruvachʼulef. Conojel rijeʼ can cof vi xesiqʼuin junan y quereʼ xquibij: Tajoyovaj kavech. Tabanaʼ cʼa chi ri tojbalil mac ri niban riqʼuin ri ruquiqʼuel ri Cristo nisamej koma roj, richin queriʼ xkojcuyutej cʼa chique ri kamac, y xtichʼajchʼojirisex ri kánima. Nikanimaj cʼa ri Jesucristo, ri Rucʼajol ri Dios, ri xutzʼuc ri caj, y ri ruvachʼulef, y ronojel, y xtikaʼ pe quiqʼuin ri vinakiʼ vaveʼ chuvachʼulef."
                },
                {
                    "number": 3,
                    "text": "Xcʼulvachitej cʼa chi tok quibin chic re chʼabel reʼ, ri Uxlabel richin ri Ajaf xpe ka quiqʼuin rijeʼ, y xenoj riqʼuin quicoten. E cuyutajinek cʼa chic ri quimac y xcʼojeʼ uxlanibel cʼuʼx pa ri quinabebal. Ronojel reʼ xa roma can xquicukubaʼ vi quicʼuʼx riqʼuin ri Jesucristo ri xtipe cʼa, achiʼel ri chʼabel ri xubij ri tataʼal Benjamín chique."
                },
                {
                    "number": 4,
                    "text": "Cʼariʼ, ri tataʼal Benjamín xujek ruchiʼ y xuchop ruchʼabalixic jun chic bey. Quereʼ xubij chique: Vachibil y vachʼalal, vijaʼtzul y nuvinak, ninvajoʼ cʼa chi nivacʼaxaj pe jun bey chic, richin chi nikʼax chivech rix ri chʼakaʼ chic chʼabel ri xtinbij chive."
                },
                {
                    "number": 5,
                    "text": "Kitzij cʼa, chi rucʼamon chi ri etamabel chirij ri rutzil ri Dios ix rucʼason cʼa vacami, richin chi ninaʼ chi rix xa ix manjun, y chi ix tzakinek, y chi rix manek ri ivicʼaʼtz."
                },
                {
                    "number": 6,
                    "text": "Ninbij cʼa chive chi rucʼamon chi inaben chic ri rutzil ri Dios, y ri nimalej ruchukʼaʼ, y ri utzilej runojibal, y ri rucochʼibal, y chi man chaʼnin ta noyover quiqʼuin ri e aj re ruvachʼulef. Rucʼamon cʼa chukaʼ chi ivetaman chic chirij ri tojbalil mac ri chojmirisan pa tok rutiquiribel ri ruvachʼulef, richin chi xticolotej ri rucukuban riʼriqʼuin ri Ajaf, y ri nitaken chi utzil ri rupixaʼ, y ri nicochʼon chupan ri cukubabel cʼuʼx, cʼa pa ri ruqʼuisibel ri rucʼaslen. Yichʼo cʼa vaveʼ chirij ri rucʼaslen ri camel chʼaculaj."
                },
                {
                    "number": 7,
                    "text": "Ninbij cʼa chive chi ri vinek ri queriʼ xtuben, can xticolotej vi roma ri tojbalil mac. Ri tojbalil mac riʼ chojmirisan pa tok rutiquiribel pe ri ruvachʼulef, chique conojel vinakiʼ ri xecʼojeʼ tok xtzak ri Adán, y ri yecʼojeʼ vacami, y chukaʼ ri xquecʼojeʼ apon, cʼa pa ri ruqʼuisibel re ruvachʼulef reʼ."
                },
                {
                    "number": 8,
                    "text": "Jareʼ ri rubeyal achojroma nipe vi ri colotajic. Can manek vi jun chic colotajic, xaxe re jun reʼ ri xtzijox can. Chukaʼ manek chic banel richin nicolotej jun vinek, can xaxe vi ri xinbij can chive."
                },
                {
                    "number": 9,
                    "text": "Tinimaj cʼa ri Dios. Tinimaj cʼa chi can cʼo vi y chi rijaʼ xutzʼuc ronojel ri cʼo chicaj y ri cʼo chuvachʼulef. Tinimaj chi rijaʼ cʼo ronojel utzilej runojibal y ronojel uchukʼa chicaj y chukaʼ chuvachʼulef. Tinimaj chi ri vinek man nikʼax ta chiquivech rijeʼ ronojel ri nikʼax chuvech ri Ajaf."
                },
                {
                    "number": 10,
                    "text": "Tinimaj cʼa chi cʼo chi nitzʼolin pe icʼuʼx chupan ri imac y yeʼiyaʼ can, y nichʼutinirisaj iviʼ chuvech ri Dios, y nicʼutuj chire riqʼuin ri kitzij irayibal chi rijaʼ tucuyuʼ cʼa ri imac. Vacami cʼa, vi ninimaj ronojel reʼ, can tibanaʼ vi cʼa."
                },
                {
                    "number": 11,
                    "text": "Rix ivetaman chic ri rucʼojlemal ri Dios, y inaben ri rutzil, y inaʼon ri rajovabal, y ix cuyun chique ri imac, y reʼ nuben chi can janíla vi niquicot ri ivánima. Ninbij cʼa chive jun chic bey achiʼel xinbij can, vi can que vi reʼ ibanon, tokaʼ cʼa chukaʼ chiʼicʼuʼx chi can nim vi ri Dios y rix xa ix manjun. Tokaʼ cʼa chiʼicʼuʼx jantapeʼ ri rutzil rijaʼ y chi rijaʼ man chaʼnin ta noyover iviqʼuin rix ri man ix rucʼamon ta. Can janíla vi tichʼutinirisaj cʼa iviʼ, y tivoyoj ri rubiʼ ri Ajaf kʼij Kʼij, y tichʼiquibaʼ iviʼ cof pa ri cukubabel cʼuʼx riqʼuin ri achique xubij ri takonaxel chi xticʼulvachitej cʼa."
                },
                {
                    "number": 12,
                    "text": "Can kitzij vi ninbij chive chi vi niben queriʼ, junelic xquixnoj riqʼuin ri quicoten y ri rajovabal ri Dios. Junelic chukaʼ xquecuy ri imac y xquixqʼuiyer riqʼuin ri etamabel chirij ricʼojlemal richin ri tzʼucuyon ivichin. Jariʼ ri etamabel richin ri choj y ri kitzij."
                },
                {
                    "number": 13,
                    "text": "Man xtirayij ta xtisoc iviʼ, xa xtirayij xquixcʼaseʼ riqʼuin uxlanibel cʼuʼx, y xtiyalaʼ chive chiʼijujunal ri rucʼamon chi xtiyaʼox chive."
                },
                {
                    "number": 14,
                    "text": "Xtiben cʼa chi ri ivalcʼual cʼo quitziak, y man yenum ta. Chukaʼ man xtiyaʼ ta kʼij chi rijeʼ niquikʼej ri rupixaʼ ri Dios, ni tak chukaʼ niquichapalaʼ quiʼ, y yetojojen, y niquisamajij cʼa ri itzel vinek, roma xa ja rijaʼ ri rajaf mac. Ja rijaʼ ri itzel uxlabel achojchij xetzijon vi ri katiʼt kamamaʼ. Ja rijaʼ ri netzelan richin ronojel ri chojmilal."
                },
                {
                    "number": 15,
                    "text": "Xa xqueʼitijoj rijeʼ richin yebiyin chupan ri bey richin ri kitzij y ri utzilej naʼoj. Xqueʼitijoj richin chi nicajoʼ quiʼ y niquitolaʼ quiʼ chiquivech."
                },
                {
                    "number": 16,
                    "text": "Rix chukaʼ xqueʼitoʼ ri vinek ri nicʼatzin ri itoʼonic chique. Chukaʼ xtiyaʼ jubaʼ ri cʼo iviqʼuin chire ri can nicʼatzin vi chire. Man xtiben cʼa chi ri mebaʼ cochinel nucʼutuj na chive, y xa man niyaʼ ta chire, y chukaʼ man ta cʼa xtixovaj richin chi nicom."
                },
                {
                    "number": 17,
                    "text": "Riqʼuin jubaʼ xtabij quereʼ: Re achin reʼ rucʼamon ka chire can rijaʼ re kʼaxomal reʼ. Roma cʼariʼ tok man xtintoʼ ta, y man xtinyaʼ ta chire jubaʼ ri nukʼutun, ni tak chukaʼ jubaʼ ri cʼo viqʼuin, richin chi man ta nutij pokonal. Can choj vi chi rijaʼ cʼo re cʼajisabel reʼ chirij."
                },
                {
                    "number": 18,
                    "text": "Jacʼa yin ninbij chive chi ri nibanon queriʼ janíla cʼatzinel chi rijaʼ nitzolin pe rucʼuʼx. Vi man nitzolin ta pe rucʼuʼx, rijaʼ xtisach jumul, y man xticʼojeʼ ta ri rucʼojlibal chupan ri rajavaren ri Dios."
                },
                {
                    "number": 19,
                    "text": "Can kitzij vi cʼa, ¿la man oj mebaʼiʼ tak cochinelaʼ ta cami roj konojel? ¿La man xaxe ta cami riqʼuin ri Dios nikacʼul vi ronojel ri kakʼutun, y ri katziak, y ri kakʼana puak, y ri kasaka puak, y ronojel ruvech beyomel ri cʼo kiqʼuin?"
                },
                {
                    "number": 20,
                    "text": "Can kitzij vi, vacami yan rix yixchʼo akʼanij pa rubiʼ rijaʼ y can nicʼutuj vi chi tucuyuʼ ri imac. ¿La rubanon cami cʼa rijaʼ chi xicʼutuj chire y xa manek xuyaʼ ta chive? Mani. Rijaʼ rutixon ri Ruxlabal pan iviʼ rix y rubanon chi xnoj ri ivánima riqʼuin quicoten. Rubanon cʼa chi xkʼil ri ichiʼ y can manek vi nibij, roma can janíla nim ri iquicoten."
                },
                {
                    "number": 21,
                    "text": "Can ja vi cʼa ri Dios ri xtzʼucun ivichin, y ri achojiqʼuin yixtzuʼun vi richin nuyaʼ chive ri icʼaslen, y ronojel ri cʼo iviqʼuin, y ri achique yixoc vi rix. Vacami cʼa, rijaʼ nuyaʼ chive rix xabachique ri nicʼutuj chire, vi choj riʼ, y vi nicʼutuj riqʼuin cukubabel cʼuʼx, y vi can ninimaj vi chi xticʼul. Roma cʼariʼ tok janíla rucʼamon chi rix chukaʼ niyaʼ jubaʼ ri cʼo iviqʼuin chique ri chʼakaʼ chic."
                },
                {
                    "number": 22,
                    "text": "Vi nitzʼet y xa nivetzelaj ri achin ri nicʼutun chive chi niyaʼ jubaʼ chire ri cʼo iviqʼuin richin chi man nicom ta, can choj vi chi xquixetzelex chukaʼ rix roma xivevaj can chuvech rijaʼ ri cʼo iviqʼuin. Ri cʼo cʼa iviqʼuin xa man ivichin ta rix, xaxe cʼa richin ri Dios. Can richin vi rijaʼ chukaʼ ri icʼaslen. Man riqʼuin vi riʼ, rix xa man nicʼutuj ta akʼanij chire rijaʼ, y man nitzolin ta pe icʼuʼx pa ri itzel ri ibanon."
                },
                {
                    "number": 23,
                    "text": "Ninbij cʼa chive: Joʼoc ruvech ri achin ri nuben queriʼ, roma ronojel ri cʼo riqʼuin xa xtiqʼuis cʼa, junan riqʼuin rijaʼ. Reʼ ninbij cʼa chique ri e cʼo quibeyomel richin re ruvachʼulef."
                },
                {
                    "number": 24,
                    "text": "Yichʼo cʼa chukaʼ iviqʼuin rix ri ix mebaʼiʼ ri manek can ta qʼuiy cʼo iviqʼuin, xa yixtiquir yixcʼaseʼ kʼij kʼij. Yichʼo cʼa chivij rix ri man niyaʼ ta chire ri nicʼutun, roma can manek vi ta iviqʼuin. Ninvajoʼ cʼa chi nibij pan ivánima quereʼ: Man ninyaʼ ta roma manek viqʼuin. Vi xa ta cʼo viqʼuin, ninyaʼ ta cʼa chire."
                },
                {
                    "number": 25,
                    "text": "Vacami cʼa, vi queriʼ nibij pan ivánima, manek cʼa ri imac. Vi xa man ta queriʼ, yixetzelex ta cʼa. Can choj vi chi yixetzelex, roma nimunij cʼa achique ri manjani ticʼul."
                },
                {
                    "number": 26,
                    "text": "Vacami cʼa, roma ri xinbij can chive, o pa jun chic tzij, xinbij chive quereʼ richin chi yecuyutej ri imac kʼij, y richin chi yixtiquir yixbiyin chʼajchʼoj chuvech ri Dios. Roma cʼariʼ, ninvajoʼ ta chi niyaʼ jubaʼ ri cʼo iviqʼuin chique ri e mebaʼiʼ, y chiʼijujunal xtiyalaʼ achiʼel cʼa yixtiquir, richin chi yeʼivilij ri yenum, y niyaʼ tziek chique ri manek quitziak, yeʼikʼejelaʼ y yeʼitoʼ ri yavaʼiʼ riqʼuin ri richin ri uxlabel y chukaʼ ri richin ri chʼaculaj, achiʼel cʼa ri nicajoʼ rijeʼ."
                },
                {
                    "number": 27,
                    "text": "Titzʼetaʼ cʼa chukaʼ chi ronojel reʼ nibanatej cʼa riqʼuin utzilej nojibel y chojlen. Man nicʼutux ta cʼa chi ri vinek nanin janíla chuvech ri xa man nitiquir ta chic nuben. Man riqʼuin vi riʼ, chukaʼ nicʼatzin chi nutij rukʼij richin queri nuchʼec cʼa ri rajel. Roma cʼariʼ, cʼo chi nibanatej ronojel riqʼuin chojlen."
                },
                {
                    "number": 28,
                    "text": "Ninvajoʼ cʼa chukaʼ chi nokaʼ cʼa chiʼicʼuʼx chi tok nikajon jun vinek riqʼuin jun rachibil, rucʼamon chi nutzolij pe ri kajoʼn riʼ can achiʼel vi xuyaʼ rutzij. Vi man ta queriʼ niben, yixmacun ta cʼa. Riqʼuin cʼa jubaʼ, queriʼ xtiben chi ri ivachibil xtimacun chukaʼ."
                },
                {
                    "number": 29,
                    "text": "Pa ruqʼuisibel, man yitiquir ta ninbij chive ronojel achojroma yixmacun vi. E cʼo jalajoj quivech bey y banel richin chi yixmacun. Man yitiquir ta ninvajilaj ronojel, roma can e janíla vi."
                },
                {
                    "number": 30,
                    "text": "Xa jareʼ yitiquir ninbij chive. Vi man ta nichajij iviʼ, y man ta nichajij ri inojibal y ri ichʼabel y ri ibanobal, y vi man ta yeʼitakej ri rupixaʼ ri Dios y man ta nicukubaʼ icʼuʼx junelic riqʼuin ri ivacʼaxan chirij ri rupetebal ri Ajaf, cʼa pa ri ruqʼuisibel ri icʼaslen, cʼari cʼo ta chi yixsachtej. Vacami, achin, tokaʼ cʼa chacʼuʼx y man casachyaj."
                }
            ]
        },
        "/study/scriptures/bofm/mosiah/5": {
            "uri": "/study/scriptures/bofm/mosiah/5",
            "title": "Mosia 5",
            "data_type": "chapter",
            "chapter_name": "Tanaj 5",
            "chapter_summary": [
                "Ri rutzijonic ri Benjamín, ri rutataʼal ri tinamit, noc pa ri cánima ri vinakiʼ. Ri vinakiʼ nitzolin pe quicʼuʼx y niquiben jun cʼulanen tzij riqʼuin ri Cristo y niquicʼuaj ri rubiʼ rijaʼ."
            ],
            "verses": [
                {
                    "number": 1,
                    "text": "Xcʼulvachitej cʼa chi ri Benjamín, ri rutataʼal ri tinamit, xubij can queriʼ chique ri ruvinak. Cʼa cʼariʼ, xutek quicʼutuxic chiquicojol ri vinakiʼ, roma xurayij xunabej vi rijeʼ xquinimaj ri chʼabel ri xubij can rijaʼ chique."
                },
                {
                    "number": 2,
                    "text": "Cʼariʼ, rijeʼ conojel xquibij quereʼ riqʼuin jun chʼabel: Jaʼ, nikanimaj ronojel ri chʼabel ri abin can chike roj. Chukaʼ can ketaman vi chi e jic y e kitzij ri chʼabel riʼ, roma ri rubanon chike roj ri Ruxlabal ri Ajaf Ronojel Tiquirel. Rijaʼ rubanon cʼa jun nimalej jalatajic kiqʼuin roj pa ri kánima. Man nikarayij ta chic nikaben ri itzel. Xa nikajoʼ nikaben ri utz junelic."
                },
                {
                    "number": 3,
                    "text": "Roma cʼa ri jumul rutzil ri Dios y ri kʼalajirisanic richin ri Ruxlabal, roj chukaʼ janíla ketaman chirij ri xticʼulvachitej pe. Vi ta cʼatzinel, yojtiquir ta nikayaʼ cʼa lokʼolej rutzijol chirij ronojel."
                },
                {
                    "number": 4,
                    "text": "Roj ketaman ronojel reʼ roma xkacukubaʼ kacʼuʼx riqʼuin ri xubij chike ri tataʼal richin ri katinamit. Romariʼ tok can janíla vi nim ri kaquicoten."
                },
                {
                    "number": 5,
                    "text": "Roj nikajoʼ nikaben jun cʼulanen tzij riqʼuin ri ka Dios ri nubij chi tikabanaʼ ri nurayij rijaʼ, y quekatakej ri rupixaʼ quiqʼuin chinojel ri yeruchilabej chike chijun ri kacʼaslen. Riqʼuin cʼariʼ, man xtikaqʼuen ta cʼa pa kaviʼ ri jumul cʼayeval achojchij xchʼo vi ri takonaxel. Chukaʼ ri kumbel richin ri royoval ri Dios."
                },
                {
                    "number": 6,
                    "text": "Vacami cʼa jareʼ ri chʼabel ri xrajoʼ ri tataʼal Benjamin chi xquibij chire. Roma cʼariʼ, rijaʼ xubij chique quereʼ: Rix xibij ri xinvajoʼ chi xibij. Ri cʼulanen tzij ri ibanon, xa can choj vi."
                },
                {
                    "number": 7,
                    "text": "Vacami cʼa, roma cʼa ri cʼulanen tzij ri ibanon can, rix xtibiniʼaj ri ralcʼual ri Cristo, ri rucʼajol y ri rumiʼal. Roma can kitzij vi, vacami rijaʼ ix ralcʼualan riqʼuin ri uxlabel. Nibij cʼa chi rijaʼ rujalon cʼa ri icʼuʼx roma xicukubaʼ icʼuʼx riqʼuin ri rubiʼ rijaʼ. Roma cʼariʼ, ix alaxinek chic riqʼuiin rijaʼ y ix oquinek chic ri rucʼajol y ri rumiʼal."
                },
                {
                    "number": 8,
                    "text": "Riqʼuin re biʼaj reʼ rix ix oskʼopin y manjun chic biʼaj achojroma xquixoskʼopix vi. Man niyaʼox ta jun chic biʼaj achojroma nipe vi ri colotajic. Roma cʼariʼ, rix ivonojel ri ibanon jun cʼulanen tzij riqʼuin ri Dios richin ninimaj rutzij, cʼa pa ri ruqʼuisibel ri icʼaslen, ninvajoʼ cʼa chi niqʼuen pan iviʼ ri rubiʼ ri Cristo."
                },
                {
                    "number": 9,
                    "text": "Xticʼulvachitej cʼa chi ri xtibanon queriʼ, can xtilitej vi pa ri rajquikʼaʼ ri Dios, roma rijaʼ xtretamaj ri biʼaj achojiqʼuin noyox vi. Roma rijaʼ xtucʼuaj cʼa ri rubiʼ ri Cristo."
                },
                {
                    "number": 10,
                    "text": "Xticʼulvachitej chukaʼ chi ri man xtuqʼuen ta cʼa pa ruviʼ ri rubiʼ ri Cristo, cʼo chi nucʼuaj jun chic biʼaj. Roma cʼariʼ, rijaʼ xtilitej vi pa ri rajxocon ri Dios."
                },
                {
                    "number": 11,
                    "text": "Ninvajoʼ cʼa chi nokaʼ chiʼicʼuʼx chukaʼ chi jareʼ ri biʼaj ri xinbij chi xtinyaʼ chive, y manjun bey xtichuputej, xaxe vi nikʼej ri pixaʼ. Roma cʼariʼ, tichajij iviʼ richin chi man nikʼej ta ri pixaʼ. Queriʼ cʼa, man xtichuptej ta re biʼaj reʼ chupan ri ivánima."
                },
                {
                    "number": 12,
                    "text": "Ninbij chive chi ninvajoʼ chi nokaʼ chiʼicʼuʼx richin niyec can re biʼaj reʼ tzʼibatel pan ivánima jutakel, richin queriʼ man ta xquixilitej cʼa pa ri rajxocon ri Dios. Xa xtivacʼaxaj cʼa y xtivetamaj ri chʼabel achojroma xquixoyox vi, y chukaʼ ri biʼaj achojiqʼuin rijaʼ xquixroyoj vi."
                },
                {
                    "number": 13,
                    "text": "¿Achique cami banel richin chi jun achin nretamaj ruvech ri rajaf vi xa man samajinek ta riqʼuin rijaʼ, y xa man etaman ta ruvech roma, y xa can nej vi cʼo vi riqʼuin ri runojibal y ri rurayibal ri ránima?"
                },
                {
                    "number": 14,
                    "text": "Chukaʼ nincʼutuj chive quereʼ: ¿La nucʼuaj ta cami jun achin jun quiej richin ri rachibil y nrilij ta cʼa? Ninbij chive chi mani. Rijaʼ man xtuyaʼ ta kʼij richin chi nivaʼ quiqʼuin ri rukʼataj chicopiʼ rijaʼ, xa xtrokotaj cʼa el nej y xtrelesaj vi el. Ninbij cʼa chive chi can que vi riʼ xtiban cʼa chive rix vi man ta ivetaman ri biʼaj achojiqʼuin ix oyon vi."
                },
                {
                    "number": 15,
                    "text": "Roma cʼariʼ, ninvajoʼ chi yixchʼiqueʼ cof y man yixsilon ta, xa nibanalaʼ ta ri utz junelic, richin chi ri Cristo, ri Ajaf Ronojel Tiquirel xtuyaʼ ivetal chi ix richin rijaʼ. Riqʼuin cʼariʼ, xquixucʼuex ta cʼa chicaj, richin chi xticʼojeʼ iviqʼuin rix ri colotajic ri man niqʼuis ta y ri cʼaslen richin jumul roma ri utzilej nojibal, y ri uchukʼaʼ, y ri chojmilal, y ri joyovabel richin ri tzʼucuyon ronojel ri cʼo chicaj y ri cʼo chuvachʼulef. Ja rijaʼ ri Dios, y cʼo pa ruviʼ ronojel. Amen."
                }
            ]
        },
        "/study/scriptures/bofm/mosiah/17": {
            "uri": "/study/scriptures/bofm/mosiah/17",
            "title": "Mosia 17",
            "data_type": "chapter",
            "chapter_name": "Tanaj 17",
            "chapter_summary": [
                "Nicamisex ri Abinadi. Tok rijaʼ nicom pa ri kʼakʼ, nubij ri xtiquicʼulvachij ri yecamisan richin. Nipachkʼomix ri ránima ri Alma."
            ],
            "verses": [
                {
                    "number": 1,
                    "text": "Xcʼulvachitej cʼa chi ri Abinadi xutanabaʼ rutzijoxic. Jariʼ tok ri rutataʼal ri tinamit xubij chique ri teuchunelaʼ chi tiquichapaʼ cʼa y tiquicamisaj."
                },
                {
                    "number": 2,
                    "text": "Chiriʼ cʼa xcʼojeʼ jun chique rijeʼ rubiniʼan Alma, y rijaʼ rijaʼtzul ri Nefi chukaʼ. Rijaʼ cʼa cʼajol na y xunimaj ri ruchʼabel ri Abinadi. Retaman cʼa chiquij ri itzel tak banobel achojchiquij xjiquiban vi ri Abinadi chiquivech rijeʼ. Roma cʼariʼ, rijaʼ can xucʼutuj vi chire ri rutataʼal ri tinamit chi man toyover cʼa riqʼuin ri Abinadi, xa tuyaʼ cʼa kʼij chire richin xtel el chiriʼ riqʼuin uxlanibel cʼuʼx."
                },
                {
                    "number": 3,
                    "text": "Jariʼ tok ri rutataʼal ri tinamit janíla xoyover y xuben chi ri Alma xokotex el quiqʼuin rijeʼ. Cʼariʼ, xerutek el ri rusamajelaʼ chirij richin ta xquicamisaj."
                },
                {
                    "number": 4,
                    "text": "Rijaʼ xa xanimej cʼa chiquivech rijeʼ y xrevaj riʼ, y rijeʼ man xquil ta. E qʼuiy kʼij rijaʼ xrevaj cʼa riʼ chiriʼ y xutzʼibaj can ronojel ri xubij can ri Abinadi chique ri vinek riʼ."
                },
                {
                    "number": 5,
                    "text": "Xcʼulvachitej cʼa chi ri rutataʼal ri tinamit xuben chi ri chajinelaʼ xquisutij rij ri Abinadi y xquichop. Cʼa cʼariʼ, rijeʼ xquixim y xquiyaʼ pa cheʼ."
                },
                {
                    "number": 6,
                    "text": "Xkʼax cʼa oxiʼ kʼij, y tok ri rutataʼal ri tinamit chʼovinek chic quiqʼuin ri teuchunelaʼ rijaʼ xuben cʼa chi ri Abinadi xcʼamer pe chuvech."
                },
                {
                    "number": 7,
                    "text": "Quereʼ cʼa xubij chire ri Abinadi: Roj cʼo achojiqʼuin yatkasujuj vi, y can rucʼamon vi chi rat yacamisex."
                },
                {
                    "number": 8,
                    "text": "Rat abin cʼa chi can ja vi ri Dios xtikaʼ pe chiquicojol ri clacʼual ri achiʼaʼ. Roma cʼariʼ, rat xcacamisex vi man yeʼaxutuj ta el ri itzel tak chʼabel ri e abin pe chuvij yin y chirij ri nuvinak."
                },
                {
                    "number": 9,
                    "text": "Cʼa cʼariʼ, ri Abinadi xubij pe chire quereʼ: Yin ninbij cʼa chave chi man xtinxutuj ta ri chʼabel ri xinbij can chive chiquij re vinakiʼ reʼ, roma can kitzij vi. Yin nuyaʼon kʼij chive rix richin yinichop quereʼ, richin cʼo banel richin nivetamaj chi can kitzij vi re chʼabel reʼ."
                },
                {
                    "number": 10,
                    "text": "Stapeʼ cʼa yicamisex romariʼ, man xtinxutuj ta ri nuchʼabel. Re chʼabel reʼ can xquejiquiban vi chivij rix. Vi xquinicamisaj, xa xtiquiraj cʼa ri nuquiquʼuel y manjun numac. Riʼ chukaʼ xtijiquiban can chivij rix pa ri ruqʼuisibel kʼij."
                },
                {
                    "number": 11,
                    "text": "Vacami cʼa, ri tataʼal Noé jubaʼ chic man xroskʼopij ta el rijaʼ, roma cʼa xuxibij riʼ chuvech ri xubij ri Abinadi. Xunojij cʼa chi ri cʼajisabel ri nuben ri Dios xtikaka pa ruviʼ rijaʼ."
                },
                {
                    "number": 12,
                    "text": "Ja cʼariʼ tok ri teuchunelaʼ xquirek quichiʼ chirij ri Abinadi y xquisujuj rijaʼ, y xquibij cʼa quereʼ: Re achin reʼ can ruyokʼon vi ri rutataʼal ri tinamit. Roma cʼariʼ, ri rutataʼal ri tinamit riʼ xoyover chic riqʼuin ri Abinadi y xujech el richin chi nicamisex can."
                },
                {
                    "number": 13,
                    "text": "Xcʼulvachitej cʼa chi rijeʼ xquichop y xquixim. Cʼariʼ, can xquicʼatalaʼ vi ri rutzʼumal riqʼuin cʼatinek siʼ, cʼa pa ri rucamic."
                },
                {
                    "number": 14,
                    "text": "Vacami cʼa, tok ri ruxak kʼakʼ xquiqʼuet rijaʼ, jariʼ tok xsiqʼuin chique rijeʼ y quereʼ xubij:"
                },
                {
                    "number": 15,
                    "text": "Kitzij cʼa chi xticʼulvachitej chi ri e ivijaʼtzul rix xquebequicamisaj e qʼuiy riqʼuin ri kʼakʼ, achiʼel cʼa ri ibanon pe chuve. Xtibanatej cʼariʼ roma ri chʼakaʼ chic xtiquinimaj ri colotajic ri xtuyaʼ ri Ajaf qui Dios."
                },
                {
                    "number": 16,
                    "text": "Xticʼulvachitej cʼa chukaʼ chi rix xquixnakatej quiqʼuin conojel ruvech yabil roma ri itzel ri nibanalaʼ."
                },
                {
                    "number": 17,
                    "text": "Xabacuchi ix cʼo vi rix, can xquixsocotej vi. Xquixquiratej y xquixokotex quereʼ y quelaʼ, achiʼel cʼa jun kʼataj chicopiʼ ri niquirex coma ri xibinelaʼ e aj pa kʼayis chicopiʼ."
                },
                {
                    "number": 18,
                    "text": "Chupan ri kʼij riʼ, xquixcanox y xquixchap coma ri yeʼetzelan ivichin. Ja cʼariʼ tok xquixcamisex riqʼuin ri kʼakʼ, achiʼel cʼa yin yicamisex vacami."
                },
                {
                    "number": 19,
                    "text": "Quereʼ cʼa ri Dios nutzolij ri rutojbal chique ri yecamisan richin ri ruvinak rijaʼ. ¡Rat, nu Dios, tacʼuluʼ cʼa ri vuxlabal!"
                },
                {
                    "number": 20,
                    "text": "Tok ri Abinadi xubij can re chʼabel reʼ, rijaʼ xtzak. Rijaʼ xcamisex riqʼuin kʼakʼ. Rijaʼ xcamisex cʼa, xa roma man xumalij ta ri rupixaʼ ri Dios. Xujiquibaʼ cʼa ri ruchʼabel riqʼuin ri rucamic."
                }
            ]
        },
        "/study/scriptures/bofm/mosiah/18": {
            "uri": "/study/scriptures/bofm/mosiah/18",
            "title": "Mosia 18",
            "data_type": "chapter",
            "chapter_name": "Tanaj 18",
            "chapter_summary": [
                "Nitzijon chirij ri yaʼ rubiniʼan Mormon. Ri Alma nukasaj chuxeʼ yaʼ ri Elam y chʼakaʼ chic. Niban ri Rukʼataj ri Cristo. Noé, ri rutataʼal ri tinamit, yerutek el ri oyovanelaʼ richin yequicamisaj ta ri Alma y ri yetzekelben richin."
            ],
            "verses": [
                {
                    "number": 1,
                    "text": "Xcʼulvachitej cʼa chi ri Alma, ri xanimej el chiquivech ri rusamajelaʼ ri Noé, ri rutataʼal ri tinamit, xtzolin pe ri rucʼuʼx chupan ri rumac, y ri itzel ri rubanalon. Cʼa cʼariʼ, rijaʼ xbe chiquicojol ri vinakiʼ pan evel chuvech ri rutataʼal ri tinamit y xerutijoj rijeʼ chique ri ruchʼabel ri Abinadi."
                },
                {
                    "number": 2,
                    "text": "Xchʼo cʼa chirij ri xticʼulvachitej apon y ri cʼastajibel quichin ri caminakiʼ. Chukaʼ xchʼo chirij ri lokʼolej elesanic quichin ri vinakiʼ ri xtibanate; roma ri ruchukʼaʼ ri Cristo, y ri pokonal xtutij rijaʼ, y ri rucamic, y ri rucʼastajibel, y ri rujotobelen chicaj."
                },
                {
                    "number": 3,
                    "text": "Rijaʼ xerutijoj cʼa conojel ri xcajoʼ xcacʼaxaj ri ruchʼabel. Xerutijoj cʼa rijeʼ pan evel richin queriʼ ri rutataʼal ri tinamit man ta xunabej. E qʼuiy xquinimaj cʼa ri ruchʼabel."
                },
                {
                    "number": 4,
                    "text": "Xcʼulvachitej cʼa chi conojel ri xquinimaj rijaʼ xebe apon pa jun cʼojlibel rubiniʼan Mormon. Xucʼul ri biʼaj riʼ roma queriʼ rubiniʼan can jun rutataʼal ri tinamit riʼ. Ri cʼojlibel riʼ cʼo cʼa chupan ri cʼulbaʼt richin ri ruvachʼulef, acuchi jantek cʼa yecʼojeʼ vi e aj pa kʼayis chicopiʼ."
                },
                {
                    "number": 5,
                    "text": "Chiriʼ pa Mormon xcʼojeʼ vi jun yaʼ can chʼajchʼoj vi. Ri Alma xbe cʼa chiriʼ chunakaj ri yaʼ pa jun ti molaj cheʼ. Pa kʼij rijaʼ xrevaj riʼ chiriʼ richin queriʼ man nilitej ta cʼa roma ri rutataʼal ri tinamit."
                },
                {
                    "number": 6,
                    "text": "Xcʼulvachitej cʼa chi conojel ri xquinimaj rijaʼ xebe chiriʼ chiracʼaxaxic ri ruchʼabel."
                },
                {
                    "number": 7,
                    "text": "Xcʼulvachitej cʼa chi tok e qʼuiy kʼij e kʼaxinek chic el, e qʼuiy xquimol quiʼ chiriʼ pa ri cʼojlibel rubiniʼan Mormon richin nicacʼaxaj ri ruchʼabel ri Alma. Can conojel vi ri xquinimaj ri ruchʼabel ri Alma quimolon quiʼ chiracʼaxaxic rijaʼ. Rijaʼ xerutijoj cʼa rijeʼ y xeruchʼabalij chique rijeʼ ri tzolibel cʼuʼx, y ri lokʼolej elesanic, y ri cukubabel cʼuʼx riqʼuin ri Ajaf."
                },
                {
                    "number": 8,
                    "text": "Xcʼulvachitej cʼa chi quereʼ xubij rijaʼ chique: Titzuʼ pe, jareʼ ri yaʼ richin ri Mormon (queriʼ cʼa xubiniʼaj ri yaʼ riʼ). Vacami cʼa, rucʼamon chi nivajoʼ yixoc pa ri rukʼataj ri Dios y xtibiniʼaj ri ruvinak rijaʼ. Rucʼamon cʼa chukaʼ chi cʼo irayibal richin chi nitolaʼ iviʼ quiqʼuin ri ivejkaʼn, richin queriʼ man can ta e al chive."
                },
                {
                    "number": 9,
                    "text": "Chukaʼ rucʼamon chi rix nirayij yixokʼ quiqʼuin ri yeʼokʼ, y yeʼibochiʼij ri queriʼ nicʼatzin chique. Rucʼamon cʼa chukaʼ chi yixoc jiquibanelaʼ chirij ri Dios pa ruviʼ ronojel, benek ruvech y xabacuchi ix cʼo vi, cʼa tok yixcom. Queriʼ cʼa yixelesex cʼa pe roma ri Dios, y yixajilex quiqʼuin ri yecʼuluman richin ri nabey cʼastajibel, richin queriʼ xticʼojeʼ ri icʼaslen jumul."
                },
                {
                    "number": 10,
                    "text": "Ninbij cʼa chive rix chi vi queriʼ nurayij ri ivánima, ¿achique cʼa roma tok man ta yixkasex chuxeʼ yaʼ pa rubiʼ ri Ajaf? Riqʼuin cʼariʼ, rix xtikʼalajirisaj chuvech rijaʼ chi ibanon jun cʼulanen tzij riqʼuin richin xtisamajij cʼa rijaʼ, y xqueʼitakej ri rupixaʼ richin queriʼ rijaʼ can janíla vi xtuyaʼ cʼa ri Ruxlabal pan iviʼ."
                },
                {
                    "number": 11,
                    "text": "Cʼa cʼariʼ, tok ri vinakiʼ xcacʼaxaj re chʼabel reʼ, rijeʼ xquipakʼapaʼ ri quikʼaʼ y quereʼ xquibij: ¡Can ja vi riʼ ri nurayij ri kánima roj!"
                },
                {
                    "number": 12,
                    "text": "Cʼa cʼariʼ, xcʼulvachitej chi ri Alma xrachibilaj ri Elam, ja rijaʼ jun chique ri nabey, y xebe y xepaʼeʼ pa ri yaʼ. Cʼariʼ, ri Alma xchʼo akʼanij y quereʼ xubij: Rat Kajaf, tayaʼ cʼa pe ri Avuxlabal pa ruviʼ ri asamajel richin queriʼ rijaʼ xtuben re samaj reʼ riqʼuin lokʼolej ránima."
                },
                {
                    "number": 13,
                    "text": "Tok rijaʼ rubin chic re chʼabel reʼ, ri Uxlabel richin ri Ajaf xcʼojeʼ riqʼuin, y quereʼ xubij: Rat Elam, riqʼuin cʼa ri kʼatbel tzij yaʼon can chuve roma ri Dios Ronojel Tiquirel, yin yatinkasaj chuxeʼ yaʼ. Riqʼuin cʼareʼ, rat nakʼalajirisaj chi abanon jun cʼulanen tzij riqʼuin ri Dios richin nasamjij rijaʼ pa re jun cʼaslen reʼ, cʼa tok yacom. Tiyaʼox cʼa pan aviʼ rat ri Uxlabel richin ri Ajaf, y tuyaʼ cʼa ri Dios chave rat ri acʼaslen jumul, roma ri lokʼolej elesanic ri nuben ri Cristo. Ri Dios runucʼun cʼa pe ri Cristo pa tok rutiquiribel re ruvachʼulef."
                },
                {
                    "number": 14,
                    "text": "Tok ri Alma rubin can re chʼabel reʼ, ri Alma y ri Elam, che caʼiʼ, xemuk ka chupan ri yaʼ. Cʼariʼ xeyacatej chic el, y xeʼel pe pa ri yaʼ, y can xequicot vi roma xenoj riqʼuin ri Uxlabixel."
                },
                {
                    "number": 15,
                    "text": "Cʼa cʼariʼ, ri Alma xrachibilaj jun chic y xbe jun chic bey pa ri yaʼ y xukasaj chuxe yaʼ, achiʼel cʼa xuben riqʼuin a nabey. Vacami cʼa ri Alma man xumuk ta riʼ jun chic bey chupan ri yaʼ."
                },
                {
                    "number": 16,
                    "text": "Queriʼ cʼa xerukasaj chuxeʼ yaʼ conojel ri xebe pa ri cʼojlibel rubiniʼan Mormon. Rijeʼ e lajuj cʼal cajiʼ laʼek vinakiʼ. Rijeʼ xekasex cʼa chuxeʼ ri yaʼ rubiniʼan Mormon y xenoj riqʼuin ri rutzil ri Dios."
                },
                {
                    "number": 17,
                    "text": "Cʼariʼ, rijeʼ benek ruvech xquibiniʼaj ri Rukʼataj ri Dios o ri Rukʼataj ri Cristo. Xcʼulvachitej cʼa chi xabachique ri xkasex chuxeʼ yaʼ roma ri ruchukʼaʼ y ri rukʼatbel tzij ri Dios, xoc cʼa pa ri rukʼataj rijaʼ."
                },
                {
                    "number": 18,
                    "text": "Xcʼulvachitej cʼa chi ri Alma rucʼuan ri rukʼatbel tzij ri Dios y can xerutakalaʼ vi Teuchunelaʼ. Cʼo cʼa jun Teuchunel chiquicojol ri e cavinek lajuj vinakiʼ. Ri Alma xerutek cʼa ri Teuchunelaʼ riʼ richin chi quechʼabalin cʼa chique ri vinakiʼ y quequitijoj rijeʼ chire ri rajavaren ri Dios."
                },
                {
                    "number": 19,
                    "text": "Ri Alma xubij chique ri Teuchunelaʼ chi xaxe tiquichʼabalij ri achojcheʼ rijaʼ e rutijon vi, y chukaʼ ri chʼabel quichin ri chʼajchʼojilej e yaʼol lokʼolej rutzijol."
                },
                {
                    "number": 20,
                    "text": "Jaʼ, xubij chique rijeʼ chi xaxe tiquichʼabalij ri tzolibel cʼuʼx y ri cukubabel cʼuʼx riqʼuin ri Ajaf ri coloyon quichin ri ruvinak."
                },
                {
                    "number": 21,
                    "text": "Rijaʼ chukaʼ xubij chique rijeʼ chi man ticʼojeʼ cʼa oyoval chiquicojol. Xa rucʼamon cʼa chi rijeʼ junan yetzuʼun apon, y nicʼojeʼ junan ri quicukubabel cʼuʼx y ri quikasanic chuxeʼ yaʼ. Chukaʼ rucʼamon chi niquijunamaj ri cánima chi utzil y nicajoʼ quiʼ."
                },
                {
                    "number": 22,
                    "text": "Queriʼ cʼa xubij chique rijeʼ chi quechʼabalin. Can que vi cʼariʼ, rijeʼ xeʼoc ri ralcʼual ri Dios."
                },
                {
                    "number": 23,
                    "text": "Xubij chukaʼ chique rijeʼ chi tiquichajij cʼa ri kʼij richin uxlanibel, y tiquichʼajchʼojirisaj, y chukaʼ richin tiquimatioxij chire ri Ajaf qui Dios ronojel kʼij."
                },
                {
                    "number": 24,
                    "text": "Rijaʼ chukaʼ xuchilabej chique ri Teuchunelaʼ ri e rutakon can, chi xesamej cʼa quiqʼuin ri quikʼaʼ richin niquichʼec ri niquitij rijeʼ."
                },
                {
                    "number": 25,
                    "text": "Chʼaron cʼa can jun kʼij che ri vukukʼij richin chi xquimol quiʼ. Chiriʼ cʼa, rijeʼ xequitijoj ri vinakiʼ y xquiyaʼ rukʼij ri Ajaf qui Dios. Chukaʼ xquimol quiʼ xa jampeʼ mul xetiquir."
                },
                {
                    "number": 26,
                    "text": "Man rucʼamon ta cʼa chi ri Teuchunelaʼ xeʼilix coma ri vinakiʼ. Xa xtiquicʼul ri rutzil ri Dios pa ruqʼuexel ri quisamaj rijeʼ. Riqʼuin cʼariʼ, rijeʼ xtiquicovirisaj quiʼ riqʼuin ri Uxlabel. Quicʼuan cʼa ri retamabal ri Dios. Roma cʼariʼ tok cʼo beyal richin chi rijeʼ xquetijon riqʼuin ri ruchukʼaʼ y ri rukʼatbel tzij ri Dios."
                },
                {
                    "number": 27,
                    "text": "Ri Alma chukaʼ xubij chique ri e cʼo chupan ri Kʼataj chi tiquisipalaʼ jubaʼ ri cʼo quiqʼuin, xa jampeʼ cʼa oc yetiquir niquisipaj chiquijujunal. Vi jun vinek cʼo qʼuiy riqʼuin, rucʼamon cʼa chi nuyaʼ qʼuiy. Vi jun vinek xa jubaʼ oc cʼo riqʼuin, xaxe cʼa jubaʼ nicʼutux chire. Queriʼ cʼa, conojel xquiyalaʼ achiʼel ri cʼo quiqʼuin. Vi cʼo cʼa jun ri manek riqʼuin, ja cʼariʼ ri xtoʼox coma ri chʼakaʼ chic."
                },
                {
                    "number": 28,
                    "text": "Queriʼ cʼa, can rucʼamon vi chi niquiyaʼ chique ri Teuchunelaʼ ri cʼo nicʼatzin chique, y chukaʼ chique conojel vinakiʼ ri can manjun cʼo quiqʼuin, y ri cʼa cʼo na nicʼatzin chique. Rucʼamon cʼa chi niquirayij niquiben ri utzil riqʼuin ri utzilej quirayibal chire ri Dios."
                },
                {
                    "number": 29,
                    "text": "Ri Alma queriʼ xubij chique rijeʼ roma queriʼ xuchilabej ri Dios chire rijaʼ. Rijeʼ choj xebiyin chuvech ri Dios. Xquiyalaʼ cʼa chique ri chʼakaʼ chic ri nicʼatzin vaveʼ chuvachʼulef y chukaʼ ri nicʼatzin chire ri cuxlabal rijeʼ, achiʼel cʼa ri quirayibal y ri cʼatzinel chique."
                },
                {
                    "number": 30,
                    "text": "Xcʼulvachitej cʼa chi ronojel reʼ xebanatej can pa Mormon. Xebanatej cʼa pa ri qʼuechelaj ri cʼo chunakaj ri yaʼ rubiniʼan Mormon. Ri cʼojlibel rubiniʼan Mormon, y ri yaʼ rubiniʼan Mormon, y ri qʼuechelaj rubiniʼan Mormon, can e jebel vi yetzuʼun chiquivech rijeʼ ri xeʼetaman chirij ri Lokʼolej Quelesanel chiriʼ. Rijeʼ janíla e turusan, y rijeʼ xtiquibixaj cʼavomabel chire rijaʼ benek ruvech."
                },
                {
                    "number": 31,
                    "text": "Ronojel reʼ xebanatej chupan ri cʼulbaʼt richin ri ruvachʼulef, richin queriʼ ri rutataʼal ri tinamit man ta xerunabej."
                },
                {
                    "number": 32,
                    "text": "Man riqʼuin vi riʼ, kitzij chi ri rutataʼal ri tinamit xunabej chi ri vinakiʼ yebe y yepe el chiriʼ. Roma cʼariʼ, xerutek el ri rusamajelaʼ richin xebequitzʼetaʼ. Roma cʼariʼ, chupan ri kʼij tok xquimol quiʼ chiriʼ richin nicacʼaxaj ri ruchʼabel ri Ajaf, jariʼ tok ri rutataʼal ri tinamit xerunabej."
                },
                {
                    "number": 33,
                    "text": "Cʼa cʼariʼ, ri rutataʼal ri tinamit xubij chi ri Alma xaxe xeruyukʼ ri vinakiʼ richin chi rijeʼ niquipabaʼ ta quiʼ chuvech rijaʼ. Roma cʼariʼ, can xerutek vi el ri molaj royovanelaʼ richin yequicamisaj."
                },
                {
                    "number": 34,
                    "text": "Xcʼulvachitej cʼa chi ri Alma y ri ruvinak ri Ajaf xquinabej chi e petenek ri molaj royovanelaʼ ri rutataʼal ri tinamit. Romariʼ tok xequicʼuaj el ri quimoʼc y ri quichinamit, y xebe cʼa pa ri tolan ruvachʼulef."
                },
                {
                    "number": 35,
                    "text": "Rijeʼ e jukʼo cavinek lajuj laʼek vinakiʼ."
                }
            ]
        },
        "/study/scriptures/bofm/alma/5": {
            "uri": "/study/scriptures/bofm/alma/5",
            "title": "Alma 5",
            "data_type": "chapter",
            "chapter_name": "Tanaj 5",
            "chapter_summary": [
                "Rijaʼ nutzijoj ri rucʼulvachin can ri kʼataj. Yeruchʼolij coma ri itzel quibanobal. Nubij chique ri vinakiʼ chi titzolin pe quicʼuʼx."
            ],
            "book_title": "Ri Vuj richin ri Alma Ri Rucʼajol ri Alma",
            "verses": [
                {
                    "number": 1,
                    "text": "Xcʼulvachitej cʼa chi ri Alma xuchop rutzijoxic ri ruchʼabel ri Dios chique ri vinakiʼ. Nabey xutzijoj pa ri ruvachʼulef Zarajemla. Cʼa cʼariʼ, xutzijoj chupan chijun ri ruvachʼulef riʼ."
                },
                {
                    "number": 2,
                    "text": "Jareʼ cʼa ri chʼabel ri xerutzijoj chique ri vinakiʼ ri e cʼo chupan ri kʼataj ri cʼo pa ri tinamit Zarajemla. Ja cʼareʼ ri chʼabel ri e tzʼiban can pa ri retal banobel ri xutzʼibaj rijaʼ. Xubij cʼa quereʼ:"
                },
                {
                    "number": 3,
                    "text": "Yin Alma xiturusex roma ri nataʼ Alma, richin xinoc jun Tataʼal Teuchunel pa ruviʼ ri rukʼataj ri Dios. Ri nataʼ rucʼuan ri ruchukʼaʼ, y ri rukʼatbel tzij ri Dios, richin chi xuben can queriʼ. Kitzij ninbij chive chi riqʼuin cʼa ri kʼatbel tzij riʼ, rijaʼ xutiquiribaʼ rupabaxic ri kʼataj pa ri cʼulbaʼt richin ri ruvachʼulef Nefi. Ri ruvachʼulef riʼ rubiniʼan ri ruvachʼulef richin ri Mormon. Ri nataʼ xerukasaj chuxeʼ yaʼ ri rachʼalal rijaʼ chiriʼ pa ri yaʼ rubiniʼan Mormon."
                },
                {
                    "number": 4,
                    "text": "Can kitzij vi cʼa, ninbij chive chi rijeʼ xecolotej pa quikʼaʼ ri ruvinak ri Noé, ri rutataʼal ri tinamit, roma ri rujoyovabal y ri ruchukʼaʼ ri Dios."
                },
                {
                    "number": 5,
                    "text": "Cʼa cʼariʼ, rijeʼ xechapatej can coma ri Lamaniʼ, chiriʼ pa ri tolan ruvachʼulef. Ninbij cʼa chive chi rijeʼ can e tzʼapel vi can. Jariʼ tok ri Ajaf xeroskʼopij roma ri ruchukʼaʼ richin ri ruchʼabel rijaʼ. Cʼa cʼariʼ, xojcʼamer pe pa re ruvachʼulef reʼ. Vaveʼ cʼa, xkatiquiribaʼ rupabaxic ri rukʼataj ri Dios, chupan re ruvachʼulef reʼ chukaʼ."
                },
                {
                    "number": 6,
                    "text": "Vacami, can kitzij vi chi yichʼo iviqʼuin rix, ri ix vachʼalal, ri ix cʼo chupan re kʼataj reʼ. ¿La nokaʼ cʼa utz chiʼicʼuʼx rix chi xetzʼapitej can ri iteʼ itataʼ? ¿La nokaʼ cʼa chiʼicʼuʼx chi utzil chi ri Ajaf xujoyovaj quivech, y man chaʼnin ta xoyover quiqʼuin? Y chukaʼ, ¿la nokaʼ cʼa chiʼicʼuʼx chi rijaʼ e rucolon pe rijeʼ, chuvech ri xibalbay?"
                },
                {
                    "number": 7,
                    "text": "Can kitzij vi chi ri Ajaf xujel ri cánima. Xerucʼasoj pe pa jun nimalej varan, y rijeʼ xquichop runimaxic ri Dios. Xecʼojeʼ cʼa pa kʼekuʼm. Man riqʼuin vi riʼ, xesakirisex ri quicʼaslemal roma ri sakil richin ri jumul ruchʼabel rijaʼ. Rijeʼ xesutix coma ri ximibel richin ri camic, y ri ximibel richin ri xibalbay, y ri jumul vulatajic can xeroyobej vi."
                },
                {
                    "number": 8,
                    "text": "Nincʼutuj cʼa chive vachʼalal: ¿La xevulatej cami rijeʼ? Can kitzij vi ninbij chive chi mani."
                },
                {
                    "number": 9,
                    "text": "Chukaʼ nincʼutuj cʼa chive quereʼ: ¿La xekʼajtej ri ximibel richin ri camic? ¿La xesolcopitej cʼa ri ximibel richin ri xibalbay, ri ximiyon quichin? Ninbij cʼa chive quereʼ: Jaʼ, can xesolcopitej vi, y xnimer cʼa ri quicʼaslemal. Cʼa cʼariʼ, xebixan roma ri rajovabal ri yerelesaj pe. Ninbij cʼa chive chi rijeʼ e colon chic."
                },
                {
                    "number": 10,
                    "text": "Vacami nincʼutuj chive quereʼ: ¿Achique cʼa banel tok xecolotej rijeʼ? ¿Achique cʼa banel tok xcoyobej pa cánima chi xecolotej? ¿Achique cami banel tok xesolcopitej pe chupan ri ximibel richin ri camic, y chukaʼ chupan ri ximibel richin ri xibalbay?"
                },
                {
                    "number": 11,
                    "text": "Kitzij cʼa chi yitiquir ninbij chive: ¿La man xunimaj ta cʼa ri nataʼ ri ruchʼabel ri Abinadi? ¿La man ja ta ri Abinadi riʼ jun chʼajchʼojilej yaʼol lokʼolej rutzijol? ¿La man xerutzijoj ta cʼa ri ruchʼabel ri Dios, y jariʼ ri xerunimaj ri nataʼ Alma?"
                },
                {
                    "number": 12,
                    "text": "Roma ri rucukubabel cʼuʼx rijaʼ, ri ránima janíla xjalatej. Vacami cʼa, ninbij chive chi ronojel reʼ, can kitzij vi."
                },
                {
                    "number": 13,
                    "text": "Cʼa cʼariʼ, tok rijaʼ xutzijoj ri chʼabel chique ri iteʼ itataʼ, can janíla vi xejalatej ri cánima rijeʼ chukaʼ. Cʼariʼ, rijeʼ xquichʼutinirisaj quiʼ, y xquicukubaʼ quiʼ riqʼuin ri kitzij y cʼaslic Dios. Cʼa cʼariʼ, rijeʼ xquitij quikʼij, cʼa pa ruqʼuisibel. Roma cʼariʼ tok can xecolotej vi."
                },
                {
                    "number": 14,
                    "text": "Vacami cʼa, quereʼ nincʼutuj chive rix ri ix vachʼalal chupan ri kʼataj: ¿La ix alaxinek chic pan uxlabel riqʼuin ri Dios? ¿La yixvachin cami rix, achiʼel cʼa ri ruvachibal rijaʼ? ¿La can icʼulvachin vi re nimalej jalatajic reʼ pan ivánima?"
                },
                {
                    "number": 15,
                    "text": "¿La can nicukubaʼ vi icʼuʼx riqʼuin ri colotajic ri nuben ri tzʼucuyon ivichin? ¿La yixtzuʼun apon riqʼuin icukubabel cʼuʼx, y nitzʼet chi re camel chʼaculaj reʼ xtoc man camel ta chic, y re kʼeyitajic reʼ man xtikʼey ta chic? ¿La nitzʼet cʼa chi roma ronojel reʼ, cʼo chi xkojapon chuvech ri Dios, richin queriʼ, rijaʼ nukʼet tzij pa kaviʼ chirij ri samaj kabanon riqʼuin re camel chʼaculaj reʼ?"
                },
                {
                    "number": 16,
                    "text": "Nincʼutuj cʼa chive quereʼ: ¿La yixtiquir nichʼob pa ri inojibal chi chupan ri kʼij riʼ, can xtivacʼaxaj vi ri ruchʼabel ri Ajaf ri quereʼ xtubij chive? Quixámpe cʼa viqʼuin. Nim ruva ikʼij, roma cʼa ri isamaj chuvech re ruvachʼulef can e choj vi."
                },
                {
                    "number": 17,
                    "text": "¿La nichʼob pa ri inojibal rix, chi cʼa xquixtiquir na xtitzʼuc tzij chire ri Ajaf chupan ri kʼij riʼ, y xtibij quereʼ? Kajaf, can e choj vi ri samaj ri kabanon chuvech re ruvachʼulef. ¿La nichʼob cʼa chi vi xa xtibij queriʼ, rijaʼ cʼa xquixrucol na?"
                },
                {
                    "number": 18,
                    "text": "O ¿la yixtiquir nichʼob pa ri inojibal chi yixucʼuex chuvech ri rucʼojlibal ri Dios, y can nojinek vi ri ivánima riqʼuin mac, y can yixbison vi? Y ronojel reʼ, xaxe roma nokaʼ cʼa chiʼicʼuʼx ronojel ri imac, y can tzʼaket vi nokaʼ cʼa chiʼicʼuʼx ronojel ri itzel ibanon can. Nokaʼ cʼa chiʼicʼuʼx chi ixilkʼotin ronojel ri rupixaʼ ri Dios."
                },
                {
                    "number": 19,
                    "text": "Nincʼutuj cʼa chive quereʼ: Chupan ri kʼij riʼ, ¿la xquixtiquir xtitzuʼ cʼa ri Dios, riqʼuin ri ivánima chʼajchʼoj, y ri ikʼaʼ man tzʼil ta chic? Nincʼutuj cʼa chive quereʼ: ¿La yixtiquir yixtzuʼun akʼanij, riqʼuin ri ruvachibal ri Dios jiquiban chic riqʼuin ri ivachibal rix?"
                },
                {
                    "number": 20,
                    "text": "Chukaʼ nincʼutuj chive quereʼ: ¿La yixtiquir ninojij chi can xquixcolotej vi tok ijachon chic iviʼ pa rukʼaʼ ri itzel vinek?"
                },
                {
                    "number": 21,
                    "text": "Ninbij cʼa chive chi chupan ri kʼij riʼ, can xtivetamaj vi chi man xquixcolotej ta chic. Roma can man vi jun vinek xticolotej, vi man chʼajchʼojirisan ta chi utzil ri rutziak. Can cʼo vi chi ri rutziak nichʼajchʼojirisex, y nichʼaj el ronojel ri rutzʼilol. Jareʼ nibanatej roma ri ruquiqʼuel ri jun, ri xquibij ri katiʼt kamamaʼ chi xtipe cʼa chiquelesaxic pe ri ruvinak chupan ri quimac."
                },
                {
                    "number": 22,
                    "text": "Vacami vachʼalal, nincʼutuj cʼa chive quereʼ: ¿Achique cʼa xtinaʼ, vi yixpaʼeʼ chuvech ri rucʼojlibal ri Dios, y can tzʼil vi ri itziak riqʼuin quiqʼuel, y riqʼuin ronojel chic ruvech tzʼilol? ¿Achique cami cʼa xtujiquibaʼ ronojel reʼ chivij rix?"
                },
                {
                    "number": 23,
                    "text": "¿La man ta cʼa xtujiquibaʼ chi rix ix camisanelaʼ, y chi can niben vi ronojel ruvech etzelal?"
                },
                {
                    "number": 24,
                    "text": "Vachʼalal, ¿la ninojij chi jun ri quereʼ rubanon xtiyaʼox rukʼij richin nitzʼuyeʼ cʼa pa ri rajavaren ri Dios, quiqʼuin ri Abrahám, ri Isaac y ri Jacob, y conojel ri chʼajchʼojilej e yaʼol tak lokʼolej rutzijol? Ri quitziak rijeʼ can e chʼajon vi chic, y man e tzʼil ta chic, xa e chʼajchʼoj y e sek."
                },
                {
                    "number": 25,
                    "text": "Ninbij cʼa chive chi mani. Xaxe cʼa vi nibij chi ri Katzʼucunel xa jun tzʼucuy tzij pa rutiquiribel pe, o vi ninojij chi rijaʼ jun tzʼucuy tzij pa rutiquiribel pe. Roma can manek vi banel richin chi rix ninojij chi jun ri queriʼ nuben xticʼojeʼ na jun rucʼojlibal chupan ri rajavaren ri caj. Rijeʼ can xaxe vi xqueʼelesex el roma xa e ralcʼual ri rajavaren ri itzel vinek."
                },
                {
                    "number": 26,
                    "text": "Vacami vachʼalal, quereʼ ninbij chive: Vi inaʼon can jun jalatajic pan ivánima, y vi irayin can richin yixbixan chirij ri colonel rajovabal ri Cristo, nincʼutuj cʼa chive, ¿la yixtiquir ninaʼ quereʼ vacami?"
                },
                {
                    "number": 27,
                    "text": "¿La can chʼajchʼoj vi ix biyirinek chuvech ri Dios? Vi ta yixoyox vacami yan richin yixcom, ¿la yixtiquir ta cʼa nibij pan ivánima chi can chʼuchʼuj vi ri icʼuʼx? Y chukaʼ, ¿la yixtiquir cami nibij chi ri itziak chʼajon chic, y sakirisan chic roma ri ruquiqʼuel ri Cristo ri xtipe chiquelesaxic ri ruvinak chupan ri quimac?"
                },
                {
                    "number": 28,
                    "text": "¿La can man ta cʼa chic cami ninimirisaj iviʼ? Ninbij chive chi vi cʼa ninimirisaj na iviʼ, can manjani ta quixchojmirisex richin nitzʼet ri Dios. Xa cʼo cʼa chi nichojmirisaj iviʼ chaʼnin. Roma cʼa ri rajavaren ri caj man nej ta chic cʼo vi chikavech apon. Y vi cʼa cʼo na jun ri nunimirisaj riʼ, xa man xticʼojeʼ ta cʼa ri rucʼaslen jumul."
                },
                {
                    "number": 29,
                    "text": "Vaveʼ cʼa, quereʼ nincʼutuj chive: ¿La cʼo jun chiʼicojol ri cʼa nixochʼin na pa ránima? Ninbij cʼa chi rijaʼ manjani tichojmirisex. Ninvajoʼ cʼa chi nuchojmirisaj apon riʼ chaʼnin. Roma ri kʼij can nakaj chic cʼo vi, y rijaʼ man retaman ta jampeʼ xtipe, y cʼa cʼo na ri rumac."
                },
                {
                    "number": 30,
                    "text": "Quereʼ cʼa chukaʼ nincʼutuj chive: ¿La cʼo jun chiʼicojol ri nutziʼej ri rachʼalal, o nrokotaj el?"
                },
                {
                    "number": 31,
                    "text": "¡Joʼoc ruvech ri queriʼ nibanon, roma man chojmirisan ta rijaʼ! ¡Ninakajub cʼa pe ri kʼij tok cʼo chi nitzolin pe rucʼuʼx o man xticolotej ta!"
                },
                {
                    "number": 32,
                    "text": "¡Joʼoc ivech ivonojel ri yixbanon richin ri itzel! ¡Titzolin cʼa pe icʼuʼx, titzolin cʼa pe icʼuʼx, roma jacʼa ri Ajaf Dios ri biyon!"
                },
                {
                    "number": 33,
                    "text": "Can kitzij vi chi rijaʼ yeroyoj pe conojel ri vinakiʼ. Ri rukʼaʼ richin ri joyovabel e ruyukun pe chic chique rijeʼ, y quereʼ nubij: Titzolin cʼa pe icʼuʼx y can xquixincʼul vi."
                },
                {
                    "number": 34,
                    "text": "Quereʼ cʼa nubij: Quixámpe cʼa viqʼuin, y titijaʼ ri ruvech ri cheʼ richin cʼaslen. Can xquixvaʼ vi y xquixuqʼuiyaʼ riqʼuin ri caxlan vey y ri yaʼ richin ri cʼaslen, y manjun xtikʼaton ivichin."
                },
                {
                    "number": 35,
                    "text": "Quixámpe cʼa viqʼuin, y queʼibanaʼ samaj ri can e choj vi. Cʼa cʼariʼ, man xquixchoy ta ka, y man xquixtorix ta ka pa kʼakʼ."
                },
                {
                    "number": 36,
                    "text": "Can kitzij vi cʼa chi ninakajub cʼa pe ri kʼij. Ri nibanon cʼa richin ri man utz ta, y ri man nibanon ta ri choj, can cʼo vi chi niquirek quichiʼ y yeʼokʼ."
                },
                {
                    "number": 37,
                    "text": "Ja rix ri ix banayon ri itzel. Can inimirisan iviʼ riqʼuin achique ri aj re ruvachʼulef ri manek ricʼaʼtz. Ibin can chi ivetaman ruvech ri chojmilej tak bey. Man riqʼuin vi cʼariʼ, ix elenek chupan ri bey riʼ achiʼel ri carneʼl ri manek quiyukʼunel. Vave cʼa, cʼo jun yukʼunel ri ix royon pe. Rijaʼ cʼa yixroyoj na vacami, ¡y xa man ninimaj ta ri ruchʼabel!"
                },
                {
                    "number": 38,
                    "text": "Kitzij cʼa, ninbij chive chi ri utzilej yukʼunel yixroyoj. Já, can riqʼuin vi ri rubiʼ rijaʼ yixroyoj pe, y ja ri Cristo rubiʼ rijaʼ. Vi man ninimaj ta ri ruchʼabel ri utzilej yukʼunel, y ri biʼaj achojiqʼuin ix oyon vi, ja cʼariʼ tok rix man ix carneʼl ta nichin ri utzilej yukʼunel."
                },
                {
                    "number": 39,
                    "text": "Vi rix man ix carneʼl ta richin ri utzilej yukʼunel, ¿ix aj achique cami cʼa kʼataj rix? Can ninbij vi chive chi ri itzel vinek, ja rijaʼ ri iyukʼunel, y rix ix aj rukʼataj rijaʼ. Vacami cʼa, ¿achique nitiquir nubij chi man que ta reʼ? Can kitzij vi ninbij chive chi ri nibin chi man que ta reʼ xa nutzʼuc tzij, y noc jun ralcʼual ri itzel vinek."
                },
                {
                    "number": 40,
                    "text": "Ninbij cʼa chive chi ronojel ri utz nel pe riqʼuin ri Dios. Ronojel itzel nel cʼa pe riqʼuin ri itzel vinek."
                },
                {
                    "number": 41,
                    "text": "Roma cʼariʼ, vi jun achin nuben ri utz, can nunimaj vi ri ruchʼabel ri utzilej yukʼunel. Chukaʼ, nutzekelbej rijaʼ. Jacʼa ri nibanon richin ri itzel, can noc vi jun ralcʼual ri itzel vinek. Jariʼ roma nunimaj ri ruchʼabel rijaʼ, y can nutzekelbej vi."
                },
                {
                    "number": 42,
                    "text": "Ri nibanon quereʼ, cʼo chi nucʼul ri rutojbal riqʼuin ri itzel vinek riʼ. Roma cʼariʼ, ri rutojbal rijaʼ, xa ja ri rucamic chupan ruchojmilal, roma rijaʼ can caminek vi chuvech ronojel utzilej tak samaj."
                },
                {
                    "number": 43,
                    "text": "Vacami vachʼalal, ninvajoʼ chi rix yinivacʼaxaj ta cʼa roma yichʼo riqʼuin ri ruchukʼaʼ ri vánima. Can kitzij vi chi choj in chʼovinek iviqʼuin, richin queriʼ, man ta cʼa nisach icʼuʼx. In chʼovinek cʼa, achiʼel ri nubij ri rupixaʼ ri Dios."
                },
                {
                    "number": 44,
                    "text": "Yin in takon pe richin yichʼo quereʼ, achiʼel cʼa ri lokʼolej ruchojmilal ri Dios, ri cʼo riqʼuin ri Cristo Jesús. Jaʼ, in takon cʼa pe richin yipaʼeʼ chiquivech re vinakul reʼ, y ninjiquibaʼ chiquivech rijeʼ achique xquitzijoj ri ojer tak katataʼ chiquij ri xquecʼulvachitej apon."
                },
                {
                    "number": 45,
                    "text": "Man xaxe ta cʼa reʼ. ¿La ninojij chi xinvetamaj ronojel reʼ pa nuyonil? Can ninjiquibaʼ vi chivech rix chi yin vetaman chi ronojel ri nubin can chive can e kitzij vi. ¿Achique cami ninojij rix chi xinben yin richin xinvetamaj chi can e kitzij vi?"
                },
                {
                    "number": 46,
                    "text": "Can kitzij vi ninbij chive chi ri Lokʼolej Ruxlabal ri Dios yerukʼalajirisaj ronojel reʼ chinuvech. Yin in mevayinek, y in chʼovinek akʼanij riqʼuin ri Dios e qʼuiy kʼij richin ninabej ronojel reʼ. Vacami cʼa, yin vetaman chic chi can e kitzij vi. Ri Ajaf Dios e rukʼalajirisan pe chinuvech riqʼuin ri Lokʼolej Ruxlabal. Ja cʼareʼ, ri uxlabel richin kʼalajirisanic ri cʼo viqʼuin."
                },
                {
                    "number": 47,
                    "text": "Chukaʼ ninbij chive chi can que vi reʼ, xkʼalajirisex can chinuvech, chi ri chʼabel ri xquibilaʼ ri ojer tak katataʼ, can e kitzij vi. Jariʼ xkʼalajirisex riqʼuin ri uxlabel richin ruyaʼic lokʼolej rutzijol ri cʼo viqʼuin. Jareʼ, chukaʼ nikʼalajirisex roma ri Ruxlabal ri Dios."
                },
                {
                    "number": 48,
                    "text": "Ninbij cʼa chive chi yin vetaman chic chi can kitzij vi ronojel ri xtinbij chive chirij ri xticʼulvachitej apon. Ninbij cʼa chive chi yin vetaman chi ri Jesucristo xtipe. Ja rijaʼ ri Cʼajolaxel, ri Junayon richin ri Tataʼixel. Rijaʼ nojinek riqʼuin utzil, y joyovabel, y kitzij. Can kitzij vi chi ja rijaʼ ri xtipe richin yerelesaj el ri quimac ri vinakiʼ ri e cʼo chuvachʼulef. Xquerelesaj cʼa ri quimac conojel ri vinakiʼ ri yeniman chi utzil ri rubiʼ."
                },
                {
                    "number": 49,
                    "text": "Vacami cʼa, ninbij chive chi jareʼ ri rucʼojlen achojiqʼuin in takon vi pe. In takon cʼa richin ninchʼabalij chique ri vachʼalal ri e nucʼuʼxlan, y chique conojel ri yecʼaseʼ chupan re ruvachʼulef reʼ. Ninchʼabalij cʼa chique conojel vinakiʼ, ja ri e rijitek chic y ri cʼa e alcʼualaʼ na ri e tzʼapel y ri e solcopitajinek. Jaʼ, ninchʼabalij cʼa chique ri e rijitek chic, y ri e cʼajolaʼ, y ri alcʼualaʼ ri yenimer na. In takon cʼa richin can yenpixabaj vi richin titzolin pe quicʼuʼx, y queʼalex jun bey chic."
                },
                {
                    "number": 50,
                    "text": "Quereʼ cʼa nubij ri Uxlabel: Titzolin pe icʼuʼx rix ivonojel ri ix cʼo chuvachʼulef. Roma cʼa, ri rajavaren ri caj xa nakaj chic cʼo vi apon. Ri Rucʼajol ri Dios can nipe vi riqʼuin ri rucʼojlemal, y ri ruchukʼaʼ, y ri runimirinen, y ri rutiquirinic, y ri rajavarisanen. Can kitzij vi, vachʼalal ri ix nucʼuʼxlan, chi ninbij chive chi quereʼ nubij ri Uxlabel: Can kitzij vi chi ri rucʼojlemal ri Tataʼal richin re ruvachʼulef y chukaʼ ri caj xa jubaʼ chic oc xtitzuʼun el chiquicojol ri calcʼual ri achiʼaʼ."
                },
                {
                    "number": 51,
                    "text": "Chukaʼ ri Uxlabel can nichʼo vi pe viqʼuin, jaʼ, riqʼuin ri nimalej ruchʼabel y quereʼ nubij: Cabiyin apon y tabij quereʼ chique re vinakiʼ reʼ: Titzolin pe icʼuʼx, roma vi man nitzolin ta pe icʼuʼx, man xquixtiquir ta xtivichinaj ri rajavaren ri caj."
                },
                {
                    "number": 52,
                    "text": "Chukaʼ ninbij chive chi quereʼ nubij ri Uxlabel: Can kitzij vi chi ri iquiej nutzuʼ chic apon ri ruxeʼ ri cheʼ. Queriʼ cʼa, ronojel cheʼ ri nuvachij ri man utz ta can xtichoy vi, y xtitorix cʼa pa ri kʼakʼ. Ri kʼakʼ riʼ man nichuputej ta, y man niqʼuis ta. Titzuʼ cʼa pe y tokaʼ cʼa chiʼicʼuʼx chi jacʼa ri Lokʼolaxel biyon can quereʼ."
                },
                {
                    "number": 53,
                    "text": "Vacami cʼa vachʼalal, ri ix nucʼuʼxlan, ¿la yixtiquir nipabaʼ iviʼ chuvech re chʼabel reʼ? ¿La yixtiquir cʼa nixilkʼotij ronojel reʼ, y nipalibej ka ri Lokʼolaxel? ¿La yixtiquir ninimirisaj iviʼ chuvech rijaʼ, riqʼuin ri inimirisabel cʼuʼx? ¿La cʼa xticusaj na ri tziek ri jotol rajel, y xtijiquibaʼ icʼuʼx riqʼuin achique ri aj re ruvachʼulef ri manek ricʼaʼtz, y chukaʼ riqʼuin ri ibeyomal?"
                },
                {
                    "number": 54,
                    "text": "¿La cʼa xtinojij na chi rix janíla ix utz chiquivech ri chʼakaʼ chic? ¿La cʼa xqueʼiyokʼ na ri ivachʼalal ri niquichʼutinirisaj quiʼ y yecʼaseʼ achiʼel cʼa ri lokʼolej rucʼojlen ri Dios? Rijeʼ e cʼamon vi pe pa re kʼataj reʼ, y e chʼajchʼojirisan roma ri Uxlabixel, xa roma queriʼ quibanon. Chukaʼ niquiben ri samaj ri nucʼut chi xtzolin yan pe quicʼuʼx."
                },
                {
                    "number": 55,
                    "text": "¿La cʼa xtiyaʼ na ivij chiquivech ri mebaʼiʼ y ri e cʼo ri nicʼatzin chique, y man xtiyaʼ ta chique jubaʼ ri cʼo iviqʼuin?"
                },
                {
                    "number": 56,
                    "text": "Pa ruqʼuisibel cʼa, yichʼo ka chive ivonojel rix, ri cʼa nibanalaʼ na ri etzelal. Ninbij cʼa chi ja rix ri xquixchoy ka, y xquixtorix cʼa pa kʼakʼ, vi man nitzolin ta pe icʼuʼx chaʼnin."
                },
                {
                    "number": 57,
                    "text": "Vacami cʼa, yichʼo iviqʼuin rix ri nivajoʼ nitzekelbej ri chʼabel richin ri utzilej yukʼunel. Quixel cʼa pe quiqʼuin ri e itzel, y tichʼaraʼ cʼa iviʼ quiqʼuin. Man cʼa tinek ri quitzʼilol. Can kitzij vi chi ri quibiʼ rijeʼ xqueyojtej can. Riqʼuin cʼariʼ, ri quibiʼ ri e itzel man xqueʼajilex ta quiqʼuin ri quibiʼ ri e choj. Riqʼuin cʼariʼ, xtikʼajer ri ruchʼabel ri Dios ri quereʼ nubij: Ri quibiʼ ri e itzel man xtiquixol ta quiʼ quiqʼuin ri quibiʼ ri nuvinak."
                },
                {
                    "number": 58,
                    "text": "Ri quibiʼ ri e choj xquetzʼibex chupan ri vuj richin ri cʼaslen, y xtiyaʼox cʼa chique rijeʼ jun ichinanic pa ri vajquikʼaʼ. Vacami, vachʼalal, ¿achique cami xtibij chirij re chʼabel reʼ? Ninbij cʼa chive chi vi yixchʼo chirij re chʼabel reʼ, xa manek rubanon. Roma ri ruchʼabel ri Dios cʼo chi xtikʼajer."
                },
                {
                    "number": 59,
                    "text": "¿Achique cʼa yukʼunel chiʼicojol rix ri cʼo e qʼuiy rucarneʼl y man cami yeruchajij ta, richin queriʼ ri utif man ta noc apon chupan rukʼataj carneʼl, richin yerutij? Y vi jun utif noc apon chupan ri rukʼataj carneʼl, ¿la man ta nrokotaj vi el? Jaʼ, y cʼarunaj, rijaʼ can xtucamisaj vi, vi nitiquir."
                },
                {
                    "number": 60,
                    "text": "Vacami cʼa, ninbij chive chi ri utzilej yukʼunel yixroyoj. Vi ninimaj cʼa ri ruchʼabel, jariʼ tok rijaʼ can xquixruqʼuen vi pe pa rukʼataj rijaʼ, y can xquixoc vi rix ri rucarneʼl rijaʼ. Rijaʼ nubij chive chi man cʼa tiyaʼ kʼij richin jun camisanel utif noc chiʼicojol, richin queriʼ man ta cʼa xquixyojtej."
                },
                {
                    "number": 61,
                    "text": "Vacami cʼa, yin Alma, nibij chive riqʼuin ri ruchʼabel ri biyon pe chuve, chi titijaʼ cʼa ikʼij, richin niben ri nubin can chive."
                },
                {
                    "number": 62,
                    "text": "Yichʼo cʼa riqʼuin jun pixaʼ chique ri e cʼo chupan ri kʼataj. Chive rix, ri man ix cʼo ta chupan ri kʼataj, yichʼo cʼa richin yixinvoyoj pe. Quereʼ cʼa ninbij chive: Quixámpe cʼa, y titzolin pe icʼuʼx. Quixkasex cʼa chuxeʼ yaʼ, richin queriʼ, rix chukaʼ yixtiquir nitij ri ruvech ri cheʼ richin cʼaslen."
                }
            ]
        },
        "/study/scriptures/bofm/alma/11": {
            "uri": "/study/scriptures/bofm/alma/11",
            "title": "Alma 11",
            "data_type": "chapter",
            "chapter_name": "Tanaj 11",
            "chapter_summary": [
                "Nitzijon chiquij ri tak kʼatoy tzij y ri niquichʼec rijeʼ. Nitzijon chukaʼ chirij ri puek y ri estabel quichin ri Nefiʼiʼ. Ri Amulek nusech ri runaʼoj ri Zezrom."
            ],
            "verses": [
                {
                    "number": 1,
                    "text": "Ri rupixaʼ ri Mosia xubij cʼa chi rucʼamon chi ronojel ri kʼatoy tzij e tojon. Pa jun chic chʼabel, xubij chi conojel ri e chaʼon richin yeʼoc kʼatoy tzij, yechʼacon achiʼel cʼa ri kʼij ri xesamej y xquikʼet tzij pa quiviʼ ri e cʼamon pe chiquivech."
                },
                {
                    "number": 2,
                    "text": "Vi jun achin cʼo rucʼas riqʼuin jun chic, y xa man xutoj ta, jariʼ tok rijaʼ xsujux chuvech ri kʼatoy tzij. Cʼariʼ, ri kʼatoy tzij xukʼet tzij, y xerutek el ri chaponelaʼ richin xquibecʼamaʼ pe chuvech rijaʼ ri achin riʼ. Jariʼ tok ri kʼatoy tzij xukʼet tzij pa ruviʼ ri achin, achiʼel cʼa ri pixaʼ y ri jiquibabel ri cʼo chirij. Queriʼ cʼa, cʼo chi ri achin riʼ xutoj ri rucʼas, o xa xemajtej ronojel ri cʼo riqʼuin, o rijaʼ xelesex el chiquicojol ri vinakiʼ, roma rijaʼ xa jun elekʼom."
                },
                {
                    "number": 3,
                    "text": "Ri kʼatoy tzij can tojon vi roma ri samaj xuben. Xucʼul cʼa jun senine kʼana puek vi xsamej jun kʼij, o xucʼul jun senum saka puek. Jariʼ, xa junan riqʼuin ri senine kʼana puek. Queriʼ cʼa xbanatej, roma queriʼ xubij cʼa ri pixaʼ ri yaʼon can."
                },
                {
                    "number": 4,
                    "text": "Jareʼ cʼa ri quibiʼ ri jalajoj tak kʼana puek, y saka puek, y ri cajel. Ri biʼaj xi xequiyaʼ ri Nefiʼiʼ chire ri puek, man e junan ta riqʼuin ri quibiʼ ri puek quichin ri e aj Judaʼ ri e cʼo pa Jerusalem. Chukaʼ man junan ta ri quetabal riqʼuin ri xquiben ri e aj Judá. Ri Nefiʼiʼ xa xquijel ri ajilanic, y ri etanic richin ri puek, achiʼel cʼa ri xquirayij y ri xquinojij ri vinakiʼ pa chiquijujunal ri iyaj mamaj ijaʼtzul. Xa queriʼ xquibanalaʼ, cʼa tok xapon ri kʼij tok ja ri kʼatoy tzij xeʼajavarisan. Jariʼ tok ri tataʼal Mosia xujiquibaʼ ri rajilaxic, y ri retaxic ri puek."
                },
                {
                    "number": 5,
                    "text": "Ri quibiʼ ri tak puek e jareʼ: ri senine kʼana puek, ri seon kʼana puek, ri xum kʼana puek, y ri limna kʼana puek."
                },
                {
                    "number": 6,
                    "text": "Chukaʼ cʼo ri senum saka puek, y ri amnor saka puek, y ri esrom saka puek, y ri onti saka puek."
                },
                {
                    "number": 7,
                    "text": "Jun senum saka puek xa junan riqʼuin jun senine kʼana puek. Jun chique riʼ, xa junan riqʼuin jun retabal kirikic ruvech qʼuimal, o jun retabal xabachique chic ruvech qʼuimal."
                },
                {
                    "number": 8,
                    "text": "Ri rajel jun seon kʼana puek, xa junan quiqʼuin caʼiʼ senineʼiʼ."
                },
                {
                    "number": 9,
                    "text": "Jun xum kʼana puek, xa junan ri rajel quiqʼuin caʼiʼ seoniʼ."
                },
                {
                    "number": 10,
                    "text": "Jun limna kʼana puek, junan ri rajel quiqʼuin checonojel ri chʼakaʼ chic."
                },
                {
                    "number": 11,
                    "text": "Jun amnor saka puek, xa junan rajel quiqʼuin caʼiʼ senumiʼ."
                },
                {
                    "number": 12,
                    "text": "Jun esrom saka puek, junan ri rajel quiqʼuin cajiʼ senumiʼ."
                },
                {
                    "number": 13,
                    "text": "Jun onti, junan ri rajel quiqʼuin checonojel ri chʼakaʼ chic."
                },
                {
                    "number": 14,
                    "text": "Ri rajel ri tak quipuak chʼutiʼk oc xa jareʼ:"
                },
                {
                    "number": 15,
                    "text": "Jun xiblon, xa nicʼaj ri rajel jun senum. O pa jun chic chʼabel, jun xiblon xa junan riqʼuin ri nicʼaj retabal kirikic ruvech qʼuimal."
                },
                {
                    "number": 16,
                    "text": "Jun xiblum, chukaʼ xa nicʼaj ri rajel jun xiblon."
                },
                {
                    "number": 17,
                    "text": "Jun lea xa nicʼaj ri rajel jun xiblum."
                },
                {
                    "number": 18,
                    "text": "Jareʼ cʼa, ri rajilaxic y ri retaxic ri quipuak."
                },
                {
                    "number": 19,
                    "text": "Jun antion kʼana puek, junan rajel quiqʼuin oxiʼ xibloniʼ."
                },
                {
                    "number": 20,
                    "text": "Rijeʼ xaxe xquirayij xquichʼec qʼuiy. Xetojtej rijeʼ roma cʼa ri samaj xquiben. Roma cʼariʼ, rijeʼ xequikʼakʼirisaj ri vinakiʼ, richin queriʼ xequichapalaʼ cʼa quiʼ, y xequinakalaʼ quiʼ, y xquibanalaʼ ri etzelal, richin queriʼ cʼo cʼa janíla quisamaj. Riqʼuin cʼariʼ, xetiquir xechʼacon janíla, achiʼel cʼa ri sujunelaʼ ri xeʼapon chiquivech. Roma cʼariʼ tok xequikʼakʼirisaj ri vinakiʼ, richin chi xeʼoyover chiquij ri Alma y ri Amulek."
                },
                {
                    "number": 21,
                    "text": "Ri Zezrom riʼ xuchop rucʼutuxic chire ri Amulek y quereʼ xubij: ¿La xtabij pe chuve achique ri xtincʼutuj apon chave? Ri Zezrom jun achin yalan utz runojibal riqʼuin ri runaʼoj ri itzel vinek. Riqʼuin cʼariʼ, xrajoʼ xuyoj achique ri can utz vi. Roma cʼariʼ tok rijaʼ xubij chire ri Amulek quereʼ: ¿La xtabij pe chuve achique ri xtincʼutuj apon chave?"
                },
                {
                    "number": 22,
                    "text": "Quereʼ cʼa xubij ri Amulek chire: Jaʼ, vi quereʼ nubij ri Uxlabel richin ri Ajaf ri cʼo viqʼuin. Roma yin can manjun vi xtinbij, vi xa man junan ta riqʼuin ri Uxlabel richin ri Ajaf. Cʼa cʼariʼ, ri Zezrom quereʼ xubij chire: Vaveʼ cʼa, e cʼo vakiʼ ontiʼiʼ saka puek. Xtinyaʼ cʼa chave ronojel reʼ vi nabij chi manek jun Dios."
                },
                {
                    "number": 23,
                    "text": "Cʼariʼ, ri Amulek quereʼ xubij: Rat at rucʼajol ri xibalbay. ¿Achique cʼa roma tok yinatejtobej riqʼuin ri etzelal? ¿La man avetaman ta chi re e choj man yeyukʼ ta roma ri tejtobenriʼil queriʼ?"
                },
                {
                    "number": 24,
                    "text": "¿La nanimaj cami cʼa rat, chi manek jun Dios? Yin ninbij chave chi mani. Xa rat can avetaman vi chi cʼo jun Dios. Man riqʼuin vi cʼariʼ, janíla navajoʼ ri puek chuvech rijaʼ."
                },
                {
                    "number": 25,
                    "text": "Rat atzʼucun cʼa tzij chuve chuvech ri Dios. Quereʼ cʼa xabij chuve: Can kitzij vi chi xquenyaʼ chave re vakiʼ ontiʼiʼ reʼ ri nim cajel. Man riqʼuin vi riʼ, rat xanojij pan avánima chi xa xeʼavevaj ta chinuvech. Xaxe narayij chi yin xinbij ta chi man cʼo ta ri kitzij y cʼaslic Dios, richin queriʼ xinayoj ta cʼa. Can kitzij vi cʼa chi xtacʼul ri rajel ruqʼuexel re etzelal reʼ ri naben."
                },
                {
                    "number": 26,
                    "text": "Cʼariʼ, ri Zezrom quereʼ xubij chire: ¿La nabij rat chi cʼo jun kitzij y cʼaslic Dios?"
                },
                {
                    "number": 27,
                    "text": "Quereʼ cʼa xubij ri Amulek: Jaʼ, can cʼo vi jun kitzij y cʼaslic Dios."
                },
                {
                    "number": 28,
                    "text": "Cʼariʼ, ri Zezrom xubij quereʼ: ¿La e cʼo cʼa qʼuiy tak Dios?"
                },
                {
                    "number": 29,
                    "text": "Rijaʼ xubij cʼa: Mani."
                },
                {
                    "number": 30,
                    "text": "Cʼa cʼariʼ, ri Zezrom quereʼ xucʼutuj chire: ¿Achique abanon richin navetamaj ronojel reʼ?"
                },
                {
                    "number": 31,
                    "text": "Quereʼ cʼa xubij rijaʼ chire: Jareʼ jun takonaxel kʼalajirisayon pe chinuvech."
                },
                {
                    "number": 32,
                    "text": "Cʼariʼ, quereʼ xubij ri Zezrom: ¿Achique cʼa ri xtipe apon? ¿La jariʼ cami ri Rucʼajol ri Dios?"
                },
                {
                    "number": 33,
                    "text": "Rijaʼ xubij cʼa: Jaʼ."
                },
                {
                    "number": 34,
                    "text": "Cʼa cʼariʼ tok ri Zezrom quereʼ xucʼutuj: ¿La xquerucol cʼa rijaʼ ri ruvinak quiqʼuin ri quimac? Jariʼ tok quereʼ xubij ri Amulek chire: Yin ninbij chave chi mani, roma rijaʼ man nitiquir ta nrevaj can ri ruchʼabel."
                },
                {
                    "number": 35,
                    "text": "Cʼa cʼariʼ, ri Zezrom xubij quereʼ chique ri vinakiʼ: Tokaʼ cʼa chiʼicʼuʼx ronojel reʼ. Ri Amulek xubij cʼa chi xaxe jun Dios cʼo. Man riqʼuin vi riʼ, rijaʼ xubij chi ri Rucʼajol ri Dios xtipe, y xa man xquerucol ta ri ruvinak. Jareʼ xa achiʼel vi ta rijaʼ nitiquir nupixabaj ri Dios."
                },
                {
                    "number": 36,
                    "text": "Cʼa cʼariʼ, ri Amulek quereʼ xubij chire: Can kitzij vi chi rat atzʼucun tzij. Yin xinbij chi rijaʼ man xquerucol ta ri ruvinak quiqʼuin ri quimac. Xa romariʼ tok xabij chi xichʼo achiʼel vi ta xitiquir xinpixabaj ri Dios."
                },
                {
                    "number": 37,
                    "text": "Ninbij cʼa chive jun bey chic chi manek banel richin yerucol rijeʼ quiqʼuin ri quimac. Roma yin manek banel richin ninvevaj can ri ruchʼabel ri rubin rijaʼ. Ri chʼabel riʼ nubij chi manjun tzʼil nitiquir nrichinaj ri rajavaren ri caj. Roma cʼariʼ, ¿achique cami banel yacolotej vi man navichinaj ta ri rajavaren ri caj? Roma cʼariʼ, manek banel richin yacolotej quiqʼuin ri amac."
                },
                {
                    "number": 38,
                    "text": "Cʼariʼ, ri Zezrom quereʼ xubij chire: ¿La kitzij cami chi ri Rucʼajol ri Dios can ja vi rijaʼ ri Jumul Tataʼixel?"
                },
                {
                    "number": 39,
                    "text": "Ri Amulek xubij cʼa chire quereʼ: Jaʼ, can ja vi rijaʼ ri Jumul Tataʼixel richin ri caj, y ri ruvachʼulef, y richin ronojel ri cʼo chiriʼ. Ja rijaʼ ri tiquirinic y ri qʼuisic, ri nabey y ri ruqʼuisibel."
                },
                {
                    "number": 40,
                    "text": "Xtipe cʼa rijaʼ chuvachʼulef richin yerelesaj pe ri ruvinak chupan ri quimac. Rijaʼ xtuqʼuen ka pa ruviʼ ronojel ri kʼajonic pixaʼ quichin ri yeniman ri rubiʼ. Jacʼa rijeʼ ri xticʼojeʼ ri quicʼaslen jumul, y can manjun vi chic xticolotej."
                },
                {
                    "number": 41,
                    "text": "Roma cʼariʼ, ri e itzel yecanej can achiʼel vi ta man xbanatej ta ri lokʼolej elesanic. Xaxe xquesolcopitej cʼa pe chupan ri ximibel richin ri camic. Roma can kitzij vi chi xtokaʼ ri kʼij tok conojel xquecʼastej pe pa ri camic, y xqueʼapon chuvech ri Dios. Cʼariʼ, cʼo chi xtukʼet tzij pa quiviʼ chirij ri samaj xquiben."
                },
                {
                    "number": 42,
                    "text": "Cʼo cʼa jun camic rubiniʼan ri camic richin ri chʼaculaj. Ri rucamic ri Cristo xtusol ri ximibel richin ri camic riʼ, richin queriʼ, can conojel vi xquecʼastej pe pa ri camic richin chʼaculaj."
                },
                {
                    "number": 43,
                    "text": "Ri uxlabel y ri chʼaculaj xtiquitun vi quiʼ jun bey chic pa ri chojmilej rubaniquil. Ri kakʼaʼ kaken y ri kabakil xquetzolix chic pa ri quibaniquil rijeʼ, achiʼel cʼa ri kabanic vacami. Cʼariʼ, xkojcʼuex el richin chi yojpaʼeʼ chuvech ri Dios. Xtiketamaj cʼa chiriʼ, can achiʼel vi ri ketaman vacami, y can choj vi xqueʼokaʼ cʼa chikacʼuʼx ronojel ri kamac."
                },
                {
                    "number": 44,
                    "text": "Re cʼastajibel reʼ xtipe chique conojel. Xtipe cʼa chique ri e rijitek chic y ri e alcʼualaʼ na, chukaʼ chique ri e tzʼapel y ri e solcopin. Chukaʼ xtipe chique ri ixokiʼ y ri achiʼaʼ, y chique ri e utz y ri e itzel. Manjun ta rusumal quiviʼ xtisach can. Xa ronojel xtitzolix chic chike pa ri chojmilej rubaniquil, achiʼel cʼa ri kachʼacul vacami. Y conojel xqueʼucʼuex cʼa, y xqueʼoyox chuvech ri cʼojlibel quichin ri Cristo ri Cʼajolaxel y ri Dios ri Tataʼixel, y ri Uxlabixel. Rijeʼ e jun Jumul Dios. Chiriʼ cʼa, ri vinakiʼ xtikʼat tzij pa quiviʼ chirij ri samaj xequibanalaʼ, stapeʼ vi e utz o man e utz ta."
                },
                {
                    "number": 45,
                    "text": "Vacami cʼa, can kitzij vi chi in chʼovinek aviqʼuin chirij ri camic richin ri camel chʼaculaj, y chukaʼ chirij ri cʼastajibel richin ri camel chʼaculaj. Ninbij cʼa chave chi re camel chʼaculaj reʼ, can xtoc vi jun chʼaculaj man camel ta chic. Can xticʼastej vi pe chupan ri camic. Xtiyacatej pe chupan ri nabey camic, cʼa pa ri cʼaslen, y chiriʼ cʼa, man xticom ta chic. Ri cuxlabal niquitun quiʼ quiqʼuin ri quichʼacul, y man xquechʼar ta chic. Queriʼ cʼa, chironojel can yeʼoc vi e richin uxlabel, y man e camel ta, y man yetiquir ta chic niquicʼulvachij ri kʼeyitajic."
                },
                {
                    "number": 46,
                    "text": "Tok ri Amulek rutanaban re tzijonic reʼ, ri vinakiʼ xquimey jun bey chic. Chukaʼ ri Zezrom xcʼaracʼot. Queriʼ cʼa, xeqʼuis ri ruchʼabel ri Amulek, o ninbij chi xaxe re chʼabel reʼ nutzʼiban can yin."
                }
            ]
        },
        "/study/scriptures/bofm/alma/12": {
            "uri": "/study/scriptures/bofm/alma/12",
            "title": "Alma 12",
            "data_type": "chapter",
            "chapter_name": "Tanaj 12",
            "chapter_summary": [
                "Ri Alma nujiquibaʼ ri xubij yan ri Amulek. Nutzijoj ri tijonic richin ri cheʼ richin ri cʼaslen. Nukʼalajirisaj ri beyal richin ri colotajic."
            ],
            "verses": [
                {
                    "number": 1,
                    "text": "Ri Alma xutzʼet cʼa chi ri xubij ri Amulek can xukʼil vi ri ruchiʼ ri Zezrom. Ri Zezrom xretamaj cʼa chi tok xrajoʼ xuyoj ri Amulek, ri Amulek can xusech vi rijaʼ chupan ri rutzʼucuj tzij y ri rukʼoloj. Cʼariʼ, rijaʼ xcʼaracʼot roma xunaʼ ri rumac. Can ja vi cʼariʼ tok ri Alma xujek ruchiʼ y xuchop tzijonic riqʼuin, y xujiquibaʼ ri ruchʼabel ri Amulek, y xukʼalajirisaj jubaʼ chic. O pa jun chic chʼabel, rijaʼ xusol rij ri lokʼolej tzʼibanic jubaʼ chic chuvech ri rubanon can ri Amulek."
                },
                {
                    "number": 2,
                    "text": "Ri vinakiʼ ri e cʼo chiriʼ, chukaʼ xcacʼaxaj ri chʼabel ri xubij ri Alma chire ri Zezrom, y can janíla vi nim ri molaj vinakiʼ ri e cʼo chiriʼ. Quereʼ cʼa xubij rijaʼ:"
                },
                {
                    "number": 3,
                    "text": "Vacami cʼa, rat Zezrom, natzʼet chi at sachatajinek chupan ri atzʼucuj tzij, y ri itzel novinek anaʼoj. Rat man xaxe ta atzʼucun tzij chiquivech ri vinakiʼ, xa chukaʼ chuvech ri Dios. Can kitzij vi chi rijaʼ retaman chic ronojel ri anojibal. Chukaʼ, rat natzʼet chi ri Ruxlabal rijaʼ nukʼalajirisaj ri anojibal chikavech roj."
                },
                {
                    "number": 4,
                    "text": "Chukaʼ, natzʼet chi roj ketaman chi ri anojibal can novinek vi pan etzelal, achiʼel cʼa ri novinek nojibel richin ri itzel vinek. Xavajoʼ xatzʼuc tzij y xeʼasech quicʼuʼx re vinakiʼ reʼ, richin chi xtipe ta coyoval chikij, y xkojcokotaj ta el."
                },
                {
                    "number": 5,
                    "text": "Jareʼ cʼa ri runojibal ri netzelan avichin, y rijaʼ rusamajin ri ruchukʼaʼ aviqʼuin. Vacami cʼa, ninvajoʼ chi xtokaʼ cʼa chacʼuʼx, chi ri nibij chave rat, can ninbij vi chique conojel."
                },
                {
                    "number": 6,
                    "text": "Can kitzij vi ninbij chive rix ivonojel chi jareʼ xa jun tzakbel richin ri itzel vinek ri xunucʼ can rijaʼ, richin chi yeruchop ta re vinakiʼ reʼ. Xrajoʼ xixrukasaj cʼa pa ri rukʼaʼ rijaʼ, y xixruxim ta riqʼuin ri ruximibal rijaʼ, richin queriʼ yixrujitzʼ ka cʼa chupan ri vulatajic jumul. Jareʼ, nibanatej cʼa riqʼuin ri ruchukʼaʼ richin ri rutzʼapibal."
                },
                {
                    "number": 7,
                    "text": "Tok ri Alma xubij re chʼabel reʼ, ri Zezrom can janila vi xcʼaracʼot, roma xunabelaʼ ri ruchukʼaʼ ri Dios. Chukaʼ, xunabej chi ri Alma y ri Amulek xquetamaj achique rijaʼ. Rijaʼ retaman chi rijeʼ quetaman ri nunojij y ri nurayij ri ránima. Ri uchukʼaʼ xyaʼox cʼa chique rijeʼ, richin chi xquetamaj cʼa ronojel reʼ, roma ri uxlabel richin ruyaʼic lokʼolej rutzijol ri quicʼuan."
                },
                {
                    "number": 8,
                    "text": "Cʼa cʼariʼ, ri Zezrom xucʼutulaʼ chi utzil chique rijeʼ, richin chi xtretamaj ta jubaʼ chic chirij ri rajavaren ri Dios. Quereʼ cʼa xucʼutuj chire ri Alma: ¿Achique nibecʼulun ri xubij ri Amulek chirij ri cʼastajibel quichin ri caminakiʼ? Xubij cʼa chi conojel ri e choj, y conojel ri man e choj ta, xquecʼastej pe pa ri camic, y xqueʼucʼuex apon chuvech ri Dios. Chiriʼ cʼa xtikʼat tzij pa quiviʼ chirij ri quibanobal, xchaʼ."
                },
                {
                    "number": 9,
                    "text": "Cʼa cʼariʼ, ri Alma xuchop rusolic rij ronojel ri chʼabel ri chire ri Zezrom, y quereʼ xubij: Chique chʼakaʼ niyaʼox kʼij richin niquetamaj ri evan etamabel richin ri Dios. Man riqʼuin vi riʼ, nibitej chique chi man ta quequikʼalajirisaj ronojel ri quetamabel, xaxe oc ri ruchʼabel ri nukʼalajirisaj ri Dios chique ri calcʼual ri achiʼaʼ tok rijeʼ niquinimaj rijaʼ chi utzil."
                },
                {
                    "number": 10,
                    "text": "Roma cʼariʼ, ri xtucovinsaj ri ránima, man can ta qʼuin chire ri ruchʼabel ri Dios xtucʼul. Jacʼa ri man xtucovirisaj ta ri ránima, xtucʼul cʼa janíla qʼuiy ri ruchʼabel. Riqʼuin cʼariʼ, niyalox cʼa kʼij chire, richin queriʼ nretamaj ri evan etamabel richin ri Dios, cʼa tok xtretamaj ronojel."
                },
                {
                    "number": 11,
                    "text": "Ri yecovirisan ri cánima, man can ta qʼuiy chire ri ruchʼabel ri Dios niyalox chique, cʼa tok can manjun vi chic xtiquetamaj chiquij ri evan etamabel richin ri Dios. Cʼariʼ, yechapatej cʼa roma ri itzel vinek, y yeʼucʼuex ka roma ri rurayibal rijaʼ, cʼa chupan ri vulatajic. Can ja vi cʼareʼ ri ximibel richin ri xibalbay."
                },
                {
                    "number": 12,
                    "text": "Ri Amulek xubij chi utzil chi roj konojel xkojcom, y xkojyacatej el chupan re camel chʼaculaj reʼ, cʼa pa jun chʼaculaj man camel ta chic. Jariʼ tok xkojucʼuex cʼa chuvech ri rucʼojlibal ri Dios, richin chi xtikʼatatej tzij pa kaviʼ chirij ri kabanon can."
                },
                {
                    "number": 13,
                    "text": "Cʼa cʼariʼ, vi e covirisan chic ri kánima, o pa jun chic chʼabel, vi roj kacovirisan ri kánima chirij ri chʼabel, y ri chʼabel man cʼo ta chic kiqʼuin, jariʼ tok yalan cʼayef ri xtuben chike, roma can xkojetzelex vi."
                },
                {
                    "number": 14,
                    "text": "Roma achique ri xkabilaʼ, can xkojquetzelaj vi, y ri xkabanalaʼ can, chukaʼ xkojquetzelaj. Man xkojilitej ta chʼajchʼoj. Chukaʼ xkojetzelex ka roma ri xkanojilaʼ. Xtikaxibij cʼa kiʼ richin chi nikatzuʼ apon ri ka Dios, xa roma can cʼayef vi xtuben chike. Janíla ta xkojquicot vi ta yojtiquir nikabij chique ri tak abej y ri juyuʼ chi quetzak ta cʼa pe chikij, y kojquevaj ta cʼa el chuvech ri Dios."
                },
                {
                    "number": 15,
                    "text": "Man riqʼuin vi cʼariʼ, xa man tiquirel ta chi nibanatej queriʼ. Can cʼo vi chi yojapon, y yojpaʼeʼ chuvech rijaʼ pa ri rucʼojlemal, y ri rutiquirinic, y ri ruchukʼaʼ, y ri runimirinen, y ri rajavarisanen. Chiriʼ cʼa, riqʼuin ri jumul kaqʼuixbel, cʼo chi xtikakʼalajirisaj chi can e choj vi ri rukʼatoj tzij, y chi rijaʼ can choj vi riqʼuin ronojel ri rusamaj, y chi rijaʼ can nujoyovaj vi quivech ri calcʼual ri achiʼaʼ. Chukaʼ, cʼo chi xtikakʼalajirisaj chi rijaʼ can nitiquir vi yerucol chiquijujunal ri vinakiʼ ri yeniman ri rubiʼ, y ri yecʼutun chi can tzolitajinek vi ri quicʼuʼx."
                },
                {
                    "number": 16,
                    "text": "Vacami cʼa, can ninbij vi chive chi jariʼ tok xtipe jun chic camic. Jariʼ ri rucaʼn camic, y jariʼ ri camic richin uxlabel. Ja cʼariʼ tok ri xcom chuvachʼulef riqʼuin ri rumac can xticom vi chukaʼ riqʼuin uxlabel. Xticom cʼa el chuvech ri ruchojmilal."
                },
                {
                    "number": 17,
                    "text": "Ja cʼariʼ tok ri quicʼayeval can xqueʼoc vi achiʼel jun choy richin kʼakʼ y cʼaten yaʼal, y ri ruxak kʼakʼ nijoteyaj jumul. Jariʼ cʼa tok rijeʼ xqueximitej chi covil, cʼa pa ri vulatajic richin jumul. Jariʼ xtiban riqʼuin ri ruchukʼaʼ y ri rutzʼapibal ri Satanás, roma rijaʼ xquerujitzʼ can, achiʼel cʼa ri rurayibal."
                },
                {
                    "number": 18,
                    "text": "Ninbij cʼa chive chi jariʼ tok rijeʼ xquecʼojeʼ can, achiʼel vi man ta xbanatej cʼa ri lokʼolej elesanic. Manek banel richin yeʼelesex cʼa pe chupan ri quimac, roma cʼa ri nubij ri rukʼatoj tzij ri Dios. Chukaʼ man yetiquir ta yecom, roma can manek chic kʼeyitajic."
                },
                {
                    "number": 19,
                    "text": "Xcʼulvachitej cʼa, chi tok ri Alma xutanabaʼ rutzijoxic re chʼabel reʼ, ri vinakiʼ can janíla vi xquimey rij."
                },
                {
                    "number": 20,
                    "text": "Man riqʼuin vi riʼ, cʼo jun achin rubiniʼan Antiona. Ja rijaʼ jun nimalej yukenel chiquicojol rijeʼ. Rijaʼ xokaʼ pe, y quereʼ xubij chire ri Alma: ¿Achique cʼa xabij rat? ¿La xabij cʼa chi ri vinek xticʼastej pe pa ri camic, y chi ri camel ruchʼacul xtijalatej richin chi man camel ta chic, y cʼariʼ man xticom ta chic ri rucʼaslemal?"
                },
                {
                    "number": 21,
                    "text": "Ri lokʼolej tzʼibanic nubij chi ri Dios xeruyaʼ can ri lokʼolej tak chajinelaʼ y jun kʼakʼilej tzaqʼuibel pa ri relebal kʼij richin ri cotzʼijbel rubiniʼan Edén. Riqʼuin cʼariʼ, ri nabey kateʼ katataʼ man xetiquir ta xeʼoc y xquitij ta ri ruvech ri cheʼ richin ri cʼaslen. Quereʼ cʼa nikatzʼet chi manek banel richin chi xecʼaseʼ benek ruvech. ¿Achique cami cʼa nibecʼulun ri lokʼolej tzʼibanic riʼ, nabij rat?"
                },
                {
                    "number": 22,
                    "text": "Ja cʼariʼ, ri Alma quereʼ xubij chire: Can ja vi riʼ ri xinvajoʼ xinkʼalajirisaj chivech. Ketaman cʼa chi ri Adán xtzak, roma xutij ri ruvech cheʼ chʼaʼoj rij, achiʼel cʼa nubij ri ruchʼabel ri Dios. Quereʼ cʼa, nikatzʼet chi roma ri rutzakinen, conojel ri vinakiʼ e sachinek y e tzakinek."
                },
                {
                    "number": 23,
                    "text": "Vacami cʼa, ninbij chive chi va ta xyaʼox kʼij chire ri Adán richin chi nutij ta ri ruvech ri cheʼ richin ri cʼaslen tok rijaʼ tzakinek chic, jariʼ tok man ta xcʼojeʼ cʼa ri camic. Ja ta cʼariʼ xuben ta chi ri Dios xa ta jun tzʼucuy tzij, y manek ta ricʼaʼtz ri ruchʼabel, roma rijaʼ can que vi reʼ xubij: Vi natij, can xcacom vi."
                },
                {
                    "number": 24,
                    "text": "Vaveʼ cʼa nikatzʼet chi ri camic nipe chiquij conojel ri vinakiʼ. Ja ri camic riʼ, achojchij xchʼo vi ri Amulek. Jariʼ ri camic richin ri chʼaculaj. Man riqʼuin vi cʼariʼ, xyaʼox kʼij chire ri vinek richin nitzolin pe rucʼuʼx. Roma cʼariʼ tok re cʼaslen reʼ xoc jun kʼij richin tejtobenic. Jareʼ cʼa jun kʼij richin chi ri vinek nuchojmirisaj apon riʼ, richin queriʼ nibe riqʼuin ri Dios. Jareʼ cʼa jun kʼij richin chi nuchojmirisaj apon riʼ richin ri cʼaslen jumul riʼ, achojchij xojchʼo vi roj. Ri cʼaslen riʼ nipe cʼa chirij ri cʼastajibel quichin ri caminakiʼ."
                },
                {
                    "number": 25,
                    "text": "Ri nucʼun banel richin ri colotajic xbanatej cʼa pe, pa tok rutiquiribel re ruvachʼulef. Vi man ta cʼo riʼ, manek ta banel richin yecʼastej pe ri caminakiʼ. Jacʼa ri nucʼun banel richin ri colotajic, can xbanatej vi, y can xtuqʼuen vi pe ri cʼastajibel quichin ri caminakiʼ, achojchij banon vi can chʼoven."
                },
                {
                    "number": 26,
                    "text": "Can kitzij vi cʼa, vi ta xyaʼox kʼij chique ri nabey kateʼ katataʼ richin chi xebe ta apon, y xquitij ta ri ruvech ri cheʼ richin ri cʼaslen, xa xebison ta cʼa benek ruvech. Jariʼ roma manek ta xcʼojeʼ jun kʼij richin chi xquichojmirisaj ta apon quiʼ. Vi xa ta queriʼ xbanatej, ri nucʼun banel richin ri colotajic xsachtej ta, y ri ruchʼabel ri Dios manek ta ricʼaʼtz, roma manjun ta xuben."
                },
                {
                    "number": 27,
                    "text": "Can kitzij vi cʼa chi xa man xbanatej ta queriʼ. Xa xyaʼox kʼij chique ri vinakiʼ richin yecom. Chirij cʼa ri camic, can nipe vi ri kʼatonic tzij achojchij oj chʼovinek vi. Ri kʼatonic tzij riʼ, can ja vi riʼ ri ruqʼuisibel."
                },
                {
                    "number": 28,
                    "text": "Cʼariʼ, tok ri Dios rukʼijun chic chi ri vinek xtiquicʼulvachij ronojel reʼ, jariʼ tok xutzʼet chi cʼatzinel chi ri vinakiʼ niquetamaj chirij achique ri xkʼijux can chiquij."
                },
                {
                    "number": 29,
                    "text": "Roma cʼariʼ, rijaʼ xerutek pe takonaxelaʼ richin queriʼ xetzijon cʼa quiqʼuin ri vinakiʼ. Jecʼa rijeʼ xebanon chi ri vinakiʼ xquitzʼet ri rucʼojlemal ri Dios."
                },
                {
                    "number": 30,
                    "text": "Cʼa cʼariʼ, xquichop pe chʼoven akʼanij pa rubiʼ rijaʼ. Roma cʼariʼ, ri Dios xchʼo quiqʼuin ri vinakiʼ, y xukʼalajirisaj chiquivech rijeʼ ri nucʼun banel richin ri colotajic ri can chojmirisan vi, pa tok rutiquiribel pe re ruvachʼulef. Rijaʼ xukʼalajirisaj ri nucʼun banel riʼ chiquivech rijeʼ, tok xquicukubaʼ quicʼuʼxʼ y xquiben ri lokʼolej tak quisamaj."
                },
                {
                    "number": 31,
                    "text": "Roma cʼariʼ, rijaʼ xeruyaʼ rupixaʼ chique ri vinakiʼ. Rijeʼ xquikʼej cʼa ri nabey pixaʼ aj re ruvachʼulef, y xeʼoc cʼa achiʼel ri tak Dios, roma quetaman cʼa ruvech ri utz y ri itzel. Xquijech cʼa quiʼ pa jun cʼaslen acuchi niquiben vi ri nicajoʼ. O pa jun chic chʼabel, rijeʼ xeyaʼox pa jun cʼaslen acuchi niquiben vi ri niquirayij, y ri nikaʼ chiquivech rijeʼ. Niyaʼox cʼa kʼij chique richin niquiben ri utz o ri itzel."
                },
                {
                    "number": 32,
                    "text": "Ri Dios xukʼalajirisaj cʼa chiquivech rijeʼ ri nucʼun banel richin ri colotajic. Cʼa cʼariʼ, xeruyaʼ chique rijeʼ ri pixaʼ, richin queriʼ man ta cʼa tiquiben ri itzel. Vi ta niquiben ri itzel, cʼo ta chi niquicʼovisaj ri rucaʼn camic. Re jumul camic reʼ, ja ri chʼaronic riqʼuin ronojel ri ruchojmilal. Ri nucʼun banel richin ri colotajic, manek cʼa ruchukʼaʼ pa quiviʼ ri yebanon queriʼ. Roma cʼa ri nimalej rutzil ri Dios, can manek vi banel richin nivulatej ta ri samaj richin ri kʼatoj tzij."
                },
                {
                    "number": 33,
                    "text": "Man riqʼuin vi riʼ, ri Dios xchʼo quiqʼuin ri vinakiʼ pa rubiʼ ri Rucʼajol. (Jareʼ cʼa ri nucʼun banel richin ri colotajic ri xuben can rijaʼ.) Quereʼ cʼa xubij chique: Vi nitzolin pe icʼuʼx y man nicovirisaj ta ri ivánima, cʼa cʼariʼ, xtinjoyovaj ivech roma ri Junayon Nucʼajol."
                },
                {
                    "number": 34,
                    "text": "Roma cʼariʼ, xabachique ri nitzolin pe rucʼuʼx, y man nucovirisaj ta ri ránima, xtiyaʼox cʼa chire ri nujoyovabal roma ri Junayon Nucʼajol. Riqʼuin cʼareʼ, xquecuyutej ri rumac. Ri yebanon quereʼ, xqueʼoc pe chupan ri vuxlanibel cʼuʼx."
                },
                {
                    "number": 35,
                    "text": "Jacʼa ri xticovirisan ri ránima, y ri xtibanon richin ri itzel, can ninjiquibaʼ vi riqʼuin ri voyoval chi rijaʼ man xtoc ta pe chupan ri vuxlanibel cʼuʼx."
                },
                {
                    "number": 36,
                    "text": "Vacami cʼa, vachʼalal, can ninbij vi chive chi vi rix nicovirisaj ri ivánima, can man xquixoc ta pe riqʼuin ri uxlanibel cʼuʼx richin ri Ajaf. Roma cʼariʼ, ri itzel ibanobal can nuben vi chi xtipe ri royoval rijaʼ chivij rix, achiʼel xpe chirij ri Adán pa rutiquiribel. Xubij cʼa chi xtipe ka chivij vacami, achiʼel cʼa xpe pa rutiquiribel, richin nivulatej jumul ri icʼaslemal. Can que vi cʼareʼ xtibanatej pa ri ruqʼuisibel camic, achiʼel cʼa pa ri nabey, roma quereʼ xubij can rijaʼ."
                },
                {
                    "number": 37,
                    "text": "Vacami, vachʼalal, can ketaman vi chi e kitzij re chʼabel reʼ. Roma cʼariʼ, titzolin cʼa pe kacʼuʼx, y man tikacovirisaj ri kánima. Quereʼ cʼa, man xtikaben ta chi ri Ajaf ka Dios nukasaj pe chikij ri royoval rijaʼ, quiqʼuin re rucaʼn rupixaʼ ri e ruyaʼon chike. Xa kojoc cʼa riqʼuin ri uxlanibel cʼuʼx richin ri Dios, acuchi xubij vi rijaʼ chi chojmirisan chic chike."
                }
            ]
        },
        "/study/scriptures/bofm/alma/32": {
            "uri": "/study/scriptures/bofm/alma/32",
            "title": "Alma 32",
            "data_type": "chapter",
            "chapter_name": "Tanaj 32",
            "chapter_summary": [
                "Ri mebaʼiʼ nicacʼaxaj ri chʼabel richin ri colotajic. Ri Alma nitzijon quiqʼuin y nubij chique chi utz ri xquiben. Ri cukubabel cʼuʼx niqʼuiyer tok nikarayij niketamaj."
            ],
            "verses": [
                {
                    "number": 1,
                    "text": "Xcʼulvachitej cʼa chi rijeʼ xebe apon y xquichop ruchʼabalixic ri ruchʼabel ri Dios chique ri vinakiʼ. Xeʼocyaj chupan ri tak jay richin ri quimolojrʼil, y chukaʼ chupan ri tak cachoch. Chukaʼ cʼa, rijeʼ xquitzijoj ri chʼabel pa tak bey."
                },
                {
                    "number": 2,
                    "text": "Xcʼulvachitej cʼa chi tok janíla e samajinek chic chiquicojol rijeʼ, ri mebaʼiʼ xquitiquiribaʼ cacʼaxaxic janíla. Roma can kitzij vi chi rijeʼ xeʼelesex el chupan ri jay richin ri quimolojriʼil roma man can ta utz ri quitziak."
                },
                {
                    "number": 3,
                    "text": "Roma cʼariʼ tok man xyaʼox ta kʼij chique rijeʼ richin yeʼoc chupan ri jay richin ri quimolojriʼil richin niquiyaʼ rukʼij ri Dios. Ri chʼakaʼ chic xquinojij cʼa chi yalan e tzʼil. Quereʼ cʼa, rijeʼ man qʼuiy ta cʼo quiqʼuin. Ri cachʼalal xequitzʼet cʼa achiʼel ri kʼayis. Quereʼ cʼa, rijeʼ e mebaʼiʼ riqʼuin ri cʼo chuvachʼulef y chukaʼ e mebaʼiʼ pa cánima."
                },
                {
                    "number": 4,
                    "text": "Cʼa cʼariʼ, ri Alma xerutijoj ri viankiʼ y xtzijon quiqʼuin pa ri loman juyuʼ rubiniʼan Onida. Jariʼ tok xepe janíla vinakiʼ riqʼuin. Je rijeʼ ri achojchiquij oj chʼovinek vi chic. Rijeʼ e mebaʼiʼ pa cánima roma can e mebaʼiʼ vi riqʼuin ri cʼo chuvachʼulef."
                },
                {
                    "number": 5,
                    "text": "Xeʼapon cʼa riqʼuin ri Alma. Cʼa cʼariʼ, ri nabey chique rijeʼ quereʼ xubij chire: ¿Achique cami rucʼamon chi niquiben re vachʼalal reʼ? Rijeʼ yeʼetzelex coma conojel ri vinakiʼ, roma can e mebaʼiʼ vi. Y janíla yeʼetzelex coma ri kateuchunelaʼ. Jaʼ, rijeʼ oj quelesan el pa ri jay richin ri kamolojriʼil. Ri jay riʼ roj can katijon kakʼij richin nikapabaʼ quiqʼuin ri kakʼaʼ. Man riqʼuin vi cʼariʼ, rijeʼ oj quelesan el roma yalan oj mebaʼiʼ. Manek cʼa jun kacʼojlibal richin nikayaʼ rukʼij ri Dios. Roma cʼariʼ, ¿achique cʼa rucʼamon chi nikaben?"
                },
                {
                    "number": 6,
                    "text": "Tok ri Alma xracʼaxaj reʼ, rijaʼ xupachkʼomij riʼ, y xutzuʼ apon rijaʼ, y xtzuʼun cʼa riqʼuin nimalej quicoten. Rijaʼ xutzʼet cʼa chi ri quicʼayeval rijeʼ can xequichʼutinirisaj vi ri cánima, y chi rijeʼ e chojmirisan chic richin nicacʼaxaj ri chʼabel."
                },
                {
                    "number": 7,
                    "text": "Roma cʼariʼ, rijaʼ manjun chic xubij chire ri jun chic molaj vinakiʼ riʼ. Xutzekej ri rukʼaʼ, y can xchʼo vi quiqʼuin ri xerutzuʼ chi can tzolitajinek vi quicʼuʼx. Quereʼ cʼa xubij chique:"
                },
                {
                    "number": 8,
                    "text": "Yin nintzʼet chi chʼuchʼuj ri ivánima rix. Vi can que vi cʼareʼ, nim ruva ikʼij."
                },
                {
                    "number": 9,
                    "text": "Can kitzij vi chi ri ivachʼalal can quereʼ rubin vi: ¿Achique cami xtikaben? Roma roj can oj elesan vi el chupan ri jay richin ri kamolojriʼil. Roma cʼariʼ tok man yojtiquir ta nikayaʼ rukʼij ri ka Dios."
                },
                {
                    "number": 10,
                    "text": "Can kitzij vi, ninbij chive quereʼ: ¿La ninojij chi xaxe chupan ri jay richin ri molojriʼil yixtiquir niyaʼ rukʼij ri Dios?"
                },
                {
                    "number": 11,
                    "text": "Nincʼutuj chukaʼ chive: ¿La ninojij chi xaxe jun kʼij che ri vukukʼij cʼo chi niyaʼ rukʼij ri Dios?"
                },
                {
                    "number": 12,
                    "text": "Ninbij cʼa chive chi can utz vi chi ix elesan pe chupan ri jay richin ri imolojriʼil. Riqʼuin cʼariʼ, nichʼutinirisaj iviʼ y nivetamaj utzilej nojibel. Janíla cʼatzinel cʼa chi nivetamaj utzilej nojibel. Rix janíla ix mebaʼiʼ, y romariʼ tok ix etzelan coma ri ivachʼalal, y ix elesan pe quiqʼuin. Can xaxe vi romariʼ tok rix nichʼuchʼujirisaj ri ivánima. Xa roma manjun ta chic achique xtiben, xa cʼo chi nichʼutinirisaj iviʼ."
                },
                {
                    "number": 13,
                    "text": "Vacami cʼa, nim ruva ikʼij rix roma xban chive chi xichʼutinirisaj iviʼ. Roma tok niban chire jun achin chi nuchʼutinirsaj riʼ, cʼo jantek nrajoʼ nitzolin pe rucʼuʼx. Can kitzij vi cʼa chi ri nitzolin pe rucʼuʼx can xtril vi ri joyovabel. Y ri nicʼulun richin ri joyovabel y nicochʼon, cʼa pa ruqʼuisibel, can xticolotej vi."
                },
                {
                    "number": 14,
                    "text": "Vacami cʼa, xinbij chive chi nim ruva ikʼij, roma xban chive chi xichʼutinirisaj iviʼ. Man riqʼuin vi riʼ, ¿la man ninojij ta chi janíla nim ruva quikʼij chivech rix ri niquichʼutinirisaj quiʼ roma ri chʼabel?"
                },
                {
                    "number": 15,
                    "text": "Jaʼ, cʼo chi xtiturusex ri vinek ri can nuchʼutinirisaj vi riʼ, y nitzolin pe rucʼuʼx pa ri rumac, y nicochʼon cʼa pa ruqʼuisibel. Can janíla xtiturusex cʼa rijaʼ chiquivech ri chʼakaʼ chic ri niban can chique chi niquichʼutinirisaj quiʼ roma yalan e mebaʼ."
                },
                {
                    "number": 16,
                    "text": "Roma cʼariʼ, nim ruva quikʼij ri niquichʼutinirisaj quiʼ tok man niban ta chique richin niquichʼutinirisaj quiʼ. Pa jun chic chʼabel, nim ruva rukʼij ri niniman richin ri ruchʼabel ri Dios, y nikasex chuxeʼ yaʼ, y man cof ta ri ránima. Nim cʼa ruva quikʼij ri can yeniman vi tok manjani quetijox chire ri chʼabel, y tok can manjani tiban chique chi niquetamaj."
                },
                {
                    "number": 17,
                    "text": "E cʼo cʼa qʼuiy chive rix ri nibij quereʼ: Vi rat nacʼut chikavech jun etal richin ri caj, cʼariʼ can jic vi xtiketamaj. Cʼa cʼariʼ xtikanimaj."
                },
                {
                    "number": 18,
                    "text": "Vaveʼ cʼa nincʼutuj chive: ¿La ja cʼareʼ ri cukubabel cʼuʼx? Can kitzij vi ninbij chive chi mani. Roma vi jun achin cʼo achique ri retaman chic, man cʼatzinel ta chi nunimaj riʼ, roma can retaman vi chic."
                },
                {
                    "number": 19,
                    "text": "Vacami cʼa, janíla netzelex ri etamayon richin ri rurayibal ri Dios y man nuben ta, chuvech ri xaxe oc nunimaj jubaʼ, o cʼo ri achique roma tok niniman, y chukaʼ nukʼej ri pixaʼ."
                },
                {
                    "number": 20,
                    "text": "Jareʼ cʼa ri cʼo chi ninojij rij rix. Vaveʼ cʼa, ninbij chive chi cʼo ri xtibanatej riqʼuin ri jun y chukaʼ ri xtibanatej riqʼuin ri jun chic. Y xtiyatej cʼa rajel chique ronojel vinakiʼ chirij ri quibanalon can."
                },
                {
                    "number": 21,
                    "text": "Vacami cʼa, achiʼel xinbij can chirij ri cukubabel cʼuʼx. Ri cukubabel cʼuʼx man ja ta riʼ jun tzʼaket etamabel chirij ronojel. Roma cʼariʼ, vi cʼo icukubabel cʼuʼx, can nivoyobej vi pan ivánima ri man e tzʼeton ta y xa can e kitzij vi."
                },
                {
                    "number": 22,
                    "text": "Vacami, can kitzij vi ninbij chive chi ninvajoʼ chi nokaʼ cʼa chiʼicʼuʼx chi ri Dios nujoyovaj quivech conojel ri yeniman richin ri rubiʼ. Roma cʼariʼ, rijaʼ nrajoʼ chi nabey, can ninimaj vi ri ruchʼabel."
                },
                {
                    "number": 23,
                    "text": "Vacami cʼa, rijaʼ nutaluj ri ruchʼabel chique ri achiʼaʼ coma ri takonaxelaʼ. Man xaxe ta chique ri achiʼaʼ nujech vi, xa chukaʼ chique ri ixokiʼ. Jacʼa chukaʼ man xaxe ta riʼ. Jutakel yeyaʼox chʼabel chique tak alcʼualaʼ ri niquisukʼ quinaʼoj ri etamanelaʼ y ri vinek ri cʼo utzilej quinojibal."
                },
                {
                    "number": 24,
                    "text": "Vacami cʼa, vachʼalal ri ix nucʼuʼxlan, rix icʼutun pe chuve achique rucʼamon chi niben, roma nitij cʼayeval y ix elesan pe. Man ninvajoʼ ta cʼa chi ninojij chi yixinchʼolij, xa can xe vi ri kitzij nincusaj yin."
                },
                {
                    "number": 25,
                    "text": "Roma yin man ninbij ta chi rix ivonojel xban chive chi xichʼutinirisaj iviʼ. Roma yin can ninnimaj vi chi e cʼo chʼakaʼ chic chiʼicojol ri xtiquichʼutinirisalaʼ ta quiʼ, xabachique ta xtiban chique."
                },
                {
                    "number": 26,
                    "text": "Vacami cʼa, xinbij chi ri cukubabel cʼuʼx man ja ta riʼ jun tzʼaket etamabel. Can que vi chukaʼ riʼ quiqʼuin ri nuchʼabel yin. Xa achiʼel ri cukubabel cʼuʼx man ja ta riʼ jun tzʼaket etamabel, manek chukaʼ banel richin chi can jic vi nivetamaj ta, pa rutiquiribel, vi e kitzij ri nuchʼabel."
                },
                {
                    "number": 27,
                    "text": "Man riqʼuin vi riʼ, kitzij chi rucʼamon chi nicʼasoj y nisiloj ri inojibal richin nitejtobej ri nuchʼabel, y nicukubaʼ jubaʼ icʼuʼx riqʼuin. Vi can xaxe vi yixtiquir nirayij ninimaj, tiyaʼ cʼa kʼij chi rayibel riʼ nisamej iviqʼuin, cʼa tok ninimaj chi yixtiquir niyaʼ jun cʼojlibel iviqʼuin chire jubaʼ ri nuchʼabel."
                },
                {
                    "number": 28,
                    "text": "Vacami, xtikajunumaj cʼa ri chʼabel riqʼuin jun ijatz. Vi niyaʼ cʼa jun cʼojlibel richin chi jun ijatz nitic pan ivánima, can kitzij vi, vi jariʼ jun kitzij ijatz o jun utzilej ijatz, jariʼ tok xtuchop sipojinen pan icʼuʼx. Quereʼ cʼa chukaʼ xtuben vi man xtitorij ta el roma man ninimaj ta, y man xtixutuj ta chukaʼ el ri Uxlabel richin ri Ajaf. Jacʼa tok ninaʼ chi nisipoj chupan ri icʼuʼx, rix xtibij pan ivánima quereʼ: Can cʼo vi chi utz re ijatz reʼ, o re chʼabel reʼ can utz vi, roma nunimirisaj ri vánima. Chuká nusakirisaj ri vetamanic y janíla utz ninná."
                },
                {
                    "number": 29,
                    "text": "Cʼa cʼariʼ, ¿la man ta cʼa xtunimirisaj riʼ ri icukubabel cʼuʼx? Ninbij cʼa chive chi jaʼ. Man riqʼuin vi riʼ, manjani tapon pa jun tzʼaket etamabel."
                },
                {
                    "number": 30,
                    "text": "Man riqʼuin vi riʼ, kitzij chi tok ri ijatz nisipoj, y nibos, y nuchop qʼuiyirinen, jariʼ tok cʼo chi nibij chi can utz vi ri ijatz. Roma cʼa can kitzij vi chi nisipoj, y nibos, y nuchop qʼuiyirinen."
                },
                {
                    "number": 31,
                    "text": "Vacami cʼa, ¿la can ivetaman vi chi utz ri ijatz riʼ? Ninbij chive chi jaʼ. Roma checonojel ri ijatz yevachin junan quiqʼuin ri acuchi e elenek vi pe."
                },
                {
                    "number": 32,
                    "text": "Roma cʼariʼ, vi jun ijatz niqʼuiyer, can utz vi. Jacʼa vi jun ijatz man niqʼuiyer ta, can kitzij vi chi man utz ta. Roma cʼariʼ, cʼo chi nitorix el."
                },
                {
                    "number": 33,
                    "text": "Vacami cʼa, can kitzij vi chi itejtoben y iticon ri ijatz. Roma cʼariʼ, vi nisipoj, y nibos, y nuchop qʼuiyirinen, can jic vi ivetaman chi ri ijatz jariʼ utz."
                },
                {
                    "number": 34,
                    "text": "¿La tzʼaket cʼa cami ri ivetamabal? Jaʼ, ri ivetamabal chirij riʼ can tzʼaket vi, y ri icukubabel cʼuʼx xa niver, roma can ivetaman vi. Roma rix ivetaman chic chi ri chʼabel xsipoj pan ivánima, y chukaʼ ivetaman chi xbos, y chi nisakirisex ri ivetamanic, y niqʼuiyer ri inojibal."
                },
                {
                    "number": 35,
                    "text": "Cʼa cʼariʼ, ¿la man kitzij ta reʼ? Ninbij chive chi jaʼ, romareʼ can sakil vi. Y ronojel ruvech sakil can utz vi, roma kʼalaj nitzuʼun. Roma cʼariʼ, cʼo chi ivetaman chi jariʼ utz. Vacami cʼa, can kitzij vi chi inaʼon chic re sakil reʼ. ¿La tzʼaket cʼa cami ri ivetamabal?"
                },
                {
                    "number": 36,
                    "text": "Can kitzij vi ninbij chive chi manjani. Chukaʼ can man rucʼamon ta cʼa chi niyaʼ can ri icukubabel cʼuʼx. Roma rix xaxe icukuban icʼuʼx richin nitic ri ijatz, richin queriʼ xtitejtobelaʼ, y xtinabej vi utz."
                },
                {
                    "number": 37,
                    "text": "Que cʼa chukaʼ riʼ tok ri cheʼ nuchop qʼuiyirinen, xtibij cʼa quereʼ: Tikilij cʼa chi utzil, richin chi nicʼojeʼ utz ruxeʼ. Riqʼuin cʼareʼ, xtiqʼuiy y xtivachin utz chike. Vacami cʼa, vi nivilij chi utzil, can xticʼojeʼ vi utz ruxeʼ, y xtiqʼuiy, y janíla xtivachin."
                },
                {
                    "number": 38,
                    "text": "Man riqʼuin vi riʼ, vi nimalij can ri cheʼ, y man nivilij ta, jariʼ tok man xtuyaʼ ta ruxeʼ. Cʼa cʼariʼ, tok xtipe ri sakʼij y xtuqʼuet cʼa ka ri cheʼ, can xtichaker vi cʼa, roma manek ri ruxeʼ. Cʼa cʼariʼ xticʼuk y xtitorij el."
                },
                {
                    "number": 39,
                    "text": "Vacami cʼa, jariʼ man roma ta ri ijatz man ta utz, ni ta chukaʼ man roma ta ri ruvech man ta nirayix. Jariʼ xa roma ri ulef man samajin ta, y rix man nivilij ta ri cheʼ. Roma cʼariʼ tok manek banel richin nicʼul ri ruvech ri cheʼ riʼ."
                },
                {
                    "number": 40,
                    "text": "Quereʼ cʼa chukaʼ, vi man nivilij ta ri chʼabel iviqʼuin, y man nicukubaʼ ta apon ri icʼuʼx chi can nivachin vi, manjun bey xquixtiquir cʼa xtichʼup ri ruvech ri cheʼ richin ri cʼaslen."
                },
                {
                    "number": 41,
                    "text": "Xa nicʼatzin chi nivilij ri chʼabel. Jaʼ, tivilij cʼa ri cheʼ tok cʼa nuchop qʼuiyirinen. Tivilij cʼa chi utzil riqʼuin ri icukubabel cʼuʼx, y ri cochʼibel cʼuʼx, y tivoyobej cʼa pan ivánima chi xtibevachin. Vi can niben vi ronojel reʼ, ja cʼariʼ tok utz xticʼojeʼ ri ruxeʼ. Y can kitzij vi chi xtoc jun cheʼ ri niqʼuiy, cʼa pa ri cʼaslen jumul."
                },
                {
                    "number": 42,
                    "text": "Queriʼ cʼa, rix nitij ikʼij, y nicukubaʼ icʼuʼx, y yixcochʼon richin nivilij ri chʼabel, richin queriʼ utz xtuyaʼ ri ruxeʼ. Roma cʼa ronojel reʼ, kitzij chi xtichʼup ri ruvech riʼ. Ri ruvech ri janíla jebel, y janíla quiʼ chuvech ronojel ri quiʼ, y janíla sek chuvech ronojel ri sek. Chukaʼ cʼa janíla chʼajchʼoj chiquivech conojel ri e chʼajchʼoj. Y xtitij ri ruvech riʼ, cʼa tok yixnoj, y man xquixnum ta chic y man xquixchakachin ta."
                },
                {
                    "number": 43,
                    "text": "Vachʼalal, can ja vi ri tok xticʼul ri rajel roma xicukubaʼ icʼuʼx, y xitij ikʼij, y xixcochʼon, y man chaʼnin to xixcos, y can xivoyobej vi richin chi ri cheʼ cʼo ri nuvachij chive."
                }
            ]
        },
        "/study/scriptures/bofm/alma/34": {
            "uri": "/study/scriptures/bofm/alma/34",
            "title": "Alma 34",
            "data_type": "chapter",
            "chapter_name": "Tanaj 34",
            "chapter_summary": [
                "Ri Amulek nuyaʼ ri rujiquibanic. Nitzijon chirij ri nimalej y ruqʼuisibel camelabel. Nukʼalajirisaj achique rubaniquil tok ri joyovabel nucukirisaj ri kʼatoj tzij. Man utz ta chi niyocobex ri tzolibel cʼuʼx."
            ],
            "verses": [
                {
                    "number": 1,
                    "text": "Xcʼulvachitej cʼa chi tok ri Alma xerubij yan re chʼabel reʼ chique rijeʼ, rijaʼ xtzʼuyeʼ pa ri ulef. Jariʼ tok ri Amulek xpaʼeʼ y xuchop quitijoxic y quereʼ xubij:"
                },
                {
                    "number": 2,
                    "text": "Vachʼalal, yin ninnojij chi manek banel chi rix man ivetaman ta achique ri xtzijox can chirij ri rupetebal ri Cristo. Ja rijaʼ ri nikabij roj chi ja ri Rucʼajol ri Dios. Yin vetaman cʼa chi rix janíla xixtijox chique ronojel reʼ tok manjani tichʼer el iviʼ kiqʼuin."
                },
                {
                    "number": 3,
                    "text": "Rix icʼutun cʼa chire ri vachʼalal ri nucʼuʼxlan chi tukʼalajirisaj cʼa chivech achique rucʼamon chi niben roma ri icʼayeval. Roma cʼariʼ tok rijaʼ chʼovinek jubaʼ iviqʼuin richin nunucʼ apon ri inojibal. Chukaʼ cʼa rijaʼ ix rupixaban richin ticukubaʼ icʼuʼx y xquixcochʼon."
                },
                {
                    "number": 4,
                    "text": "Xixrupixabaj cʼa chi xa ticukubaʼ cʼa icʼuʼx richin nitic ri chʼabel pan ivánima, richin queriʼ nitejtobej cʼa ri rutzil."
                },
                {
                    "number": 5,
                    "text": "Roj kanaben cʼa chi janíla yixnojnot cʼa pa ri inojibal chirij ri chʼabel ri cʼo cʼa riqʼuin ri Rucʼajol ri Dios o vi xa man xticʼojeʼ ta jun Cristo."
                },
                {
                    "number": 6,
                    "text": "Rix xitzʼet cʼa chukaʼ chi ri vachʼalal can xujiquibaʼ vi chivech, quiqʼuin qʼuiy cʼutubel tak tzij, chi ri chʼabel richin ri colotajic can cʼo vi pe riqʼuin ri Cristo."
                },
                {
                    "number": 7,
                    "text": "Ri vachʼalal e rukʼalajirisan pe ri chʼabel richin ri Zenos, ri niquibij chi ri elesanic pa mac nipe roma ri Rucʼajol ri Dios. Chukaʼ e rukʼalajirisan ri chʼabel richin ri Zenoc. E rutzijon cʼa chukaʼ ri ruchʼabel ri Moisés richin queriʼ nujiquibaʼ chi can kitzij vi ronojel reʼ."
                },
                {
                    "number": 8,
                    "text": "Vacami cʼa, kitzij chi can yin chukaʼ xtinjiquibaʼ chivech chi can kitzij vi ronojel reʼ. Can kitzij vi ninbij chive chi ri Cristo xtipe chiquicojol ri calcʼual ri achiʼaʼ. Cʼa cʼariʼ, can xtuqʼuen ka pa ruviʼ rijaʼ ri quikʼajonic pixaʼ ri ruvinak, y xquerutoj ri quimac ri e aj re ruvachʼulef. Can que vi cʼareʼ rubin can ri Ajaf Dios."
                },
                {
                    "number": 9,
                    "text": "Roma cʼatzinel cʼa chi niban ri rutojbalil mac. Achiʼel cʼa nubij ri nimalej nucʼunic richin ri Jumul Dios, can cʼo vi chi niban jun rutojbalil mac, o conojel ri vinakiʼ cʼo chi yecom jumul. Can conojel vi e covirisan chic, y e tzankinek, y e sachinek, y can cʼo vi chi xquecom jumul vi man ta niban cʼa ri rutojbalil mac ri can cʼatzinel vi."
                },
                {
                    "number": 10,
                    "text": "Roma cʼatzinel chi nibanatej ri nimalej y ruqʼuisibel camelabel. Man ja ta reʼ jun camelabel. Man ja ta reʼ jun camelabel richin jun achin, o richin jun chicop, o xabachique ruvech aj xicʼ chicop. Roma man ja ta reʼ jun camelabel richin jun vinek. Xa can ja vi reʼ jun junelic y jumul camelabel."
                },
                {
                    "number": 11,
                    "text": "Can man vi jun achin nitiquir nusuj ri ruquiqʼuel rijaʼ richin yerutoj ri rumac ri jun chic. Vi jun achin nicamisan cʼa, ¿la xtuben ri chojmilej kapixaʼ chi nicamisex ta ri rachʼalal rijaʼ? Ninbij cʼa chive chi mani."
                },
                {
                    "number": 12,
                    "text": "Xa can nucʼutuj vi cʼa ri pixaʼ chi nicamisex ri camisanel. Roma cʼariʼ tok manjun chic, xaxe ri junelic rutojbalil mac nitiquir yerutoj ri quimac ri e aj re ruvachʼulef."
                },
                {
                    "number": 13,
                    "text": "Roma cʼariʼ, nicʼatzin chi cʼo jun nimalej y ruqʼuisibel camelabel. Cʼa cʼariʼ tok xtitaneʼ, o pa jun chic chʼabel, nicʼatzin chi xtitaneʼ ri rutixic quiqʼuel ri e banalon pe. Ja cʼariʼ tok xtikʼajer can ri rupixaʼ ri Moisés. Can ronojel xtibanatej vi, ronojel cʼa ti rucʼaj y ti chʼap y manjun xtikʼax ta el chek queriʼ."
                },
                {
                    "number": 14,
                    "text": "Can kitzij vi cʼa chi jareʼ ri nibecʼulun vi ri pixaʼ. Checonojel ri tak nitzʼ richin ri pixaʼ niquikʼijuj cʼa apon ri nimalej y ruqʼuisibel camelabel. Ri nimalej y ruqʼuisibel camelabel riʼ jariʼ ri Rucʼajol ri Dios, y can junelic vi y jumul."
                },
                {
                    "number": 15,
                    "text": "Quereʼ cʼa rijaʼ xtuqʼuen pe ri colotajic chique conojel ri yeniman richin ri rubiʼ. Nibanatej cʼa re ruqʼuisibel camelabel reʼ, richin queriʼ nipe cʼa ri samaj richin ri joyovabel. Ri joyovabel cʼo cʼa ruchukʼaʼ pa ruviʼ ri kʼatoj tzij y nuyaʼ jun rubeyal richin queriʼ ri vinakiʼ xtiquicukubaʼ quicʼuʼx y xtizolin pe quicʼuʼx."
                },
                {
                    "number": 16,
                    "text": "Riqʼuin cʼareʼ, ri joyovabel nitiquir nucukirisaj ri nucʼutuj ri kʼatoj tzij y yeruliʼej ri vinakiʼ riqʼuin rukʼaʼ richin rutzil quivech. Jacʼa ri jun ri man nucukubaʼ ta rucʼuʼx y man nitzolin ta pe rucʼuʼx, can nimalix vi can chupan ronojel ri pixaʼ richin ri nucʼutuj ri kʼatoj tzij. Roma cʼariʼ, ri nimalej y jumal rubeyal richin ri elesanic pa mac xaxe utz chire ri vinek ri nucukubaʼ rucʼuʼx y nitzolin pe rucʼuʼx."
                },
                {
                    "number": 17,
                    "text": "Roma cʼariʼ, vachʼalal, ri Dios tuyaʼ cʼa kʼij chive rix richin nitiquiribaʼ nicukubaʼ icʼuʼx y nitzolin pe icʼuʼx, richin queriʼ xtichop rucʼutuxic pa ri lokʼolej rubiʼ rijaʼ, richin queriʼ xtujoyovaj cʼa ivech."
                },
                {
                    "number": 18,
                    "text": "Jaʼ, ticʼutuj cʼa chire chi xtujoyovaj na ivech, roma rijaʼ nitiquir nicolon."
                },
                {
                    "number": 19,
                    "text": "Jaʼ, tichʼutinirisaj cʼa iviʼ y jutakel tibanaʼ lokʼolej chʼoven riqʼuin."
                },
                {
                    "number": 20,
                    "text": "Quixchʼo cʼa akʼanij riqʼuin rijaʼ tok ix cʼo pan ijuyuʼ y pa quiviʼ conojel ri ikʼataj."
                },
                {
                    "number": 21,
                    "text": "Quixchʼo cʼa akʼanij riqʼuin rijaʼ pa tak ivachoch coma ri e aj pan ivachoch pa nimakʼaʼ, y pa kʼij, pa tikakʼij."
                },
                {
                    "number": 22,
                    "text": "Ticʼutuj cʼa chire chi tukʼilaʼ na cʼa ri cuchukʼaʼ ri yeʼetzelan ivichin."
                },
                {
                    "number": 23,
                    "text": "Ticʼutuj cʼa chire chi tukʼataʼ na cʼa ri itzel vinek. Jacʼa rijaʼ ri netzelan richin ronojel chojmilal."
                },
                {
                    "number": 24,
                    "text": "Ticʼutuj cʼa chire rijaʼ pa ruviʼ ri iticoʼn pa juyuʼ richin xqueqʼuiyer."
                },
                {
                    "number": 25,
                    "text": "Ticʼutuj cʼa chire pa quiviʼ ri imolaj chicopiʼ pa juyuʼ richin chi yeqʼuiytisex."
                },
                {
                    "number": 26,
                    "text": "Jacʼa man xaxe ta reʼ. Cʼatzinel chi yixchʼo akʼanij riqʼuin rijaʼ riqʼuin ronojel ri ivánima pa ri ivarabal, y ri icʼojlibal e evan can, y chukaʼ pa ri tolan iruvachʼulef."
                },
                {
                    "number": 27,
                    "text": "Que cʼariʼ, tok man yixchʼo ta akʼanij riqʼuin ri Ajaf, tinoj cʼa ri ivánima riqʼuin jutakel lokʼolej chʼoven roma ri rutzil ivech rix, y chukaʼ roma ri rutzil quivech ri e cʼo chiʼinakaj."
                },
                {
                    "number": 28,
                    "text": "Vacami vachʼalal, ri ix nucʼuʼxlan, can kitzij vi ninbij chive chi man tinojij chi xaxe reʼ nicʼatzin. Roma vi tok ibanon chic ronojel reʼ, yeʼixilkʼotilaʼ can ri vinakiʼ ri cʼo qʼuiy ri nicʼatzin chique, y chukaʼ ri chʼanayiʼ, y man yeʼikʼejelaʼ ta ri yavaʼiʼ y ri e cʼo ri quicʼayeval, y man niyaʼ ta jubaʼ ri cʼo iviqʼuin chique ri cʼo nicʼatzin chique, ninbij cʼa chive chi vi man niben ta reʼ, can kitzij vi, ri lokʼolej ichʼoven riqʼuin ri Dios manek ricʼaʼtz y manek cʼa rejkalen chive. Cʼa cʼariʼ, rix xa ix achiʼel ri caʼiʼ quipalej ri niquevaj ri kitzij tijonic."
                },
                {
                    "number": 29,
                    "text": "Roma cʼariʼ, vi man nokaʼ ta cʼa chiʼicʼuʼx chi cʼo chi yixajovan, rix xaxe ix achiʼel ri kʼayis ri niquitorij el ri samajelaʼ, roma manek chic rejkalen, y cʼariʼ nipalibetej roma ri caken ri vinakiʼ."
                },
                {
                    "number": 30,
                    "text": "Vachʼalal, vacami icʼulun e qʼuiy jiquibanic y itzʼeton chi ri lokʼolej tzʼibanic chukaʼ nujiquibaʼ ronojel reʼ. Roma cʼariʼ tok ninvajoʼ chi yixpe cʼa y nicʼut chi can nitzolin vi pe icʼuʼx."
                },
                {
                    "number": 31,
                    "text": "Kitzij chi ninvajoʼ chi yixpe y man ta nicovirisaj chic ri ivánima. Roma can kitzij vi chi ri vacami jareʼ ri kʼij richin ri icolotajic. Roma cʼariʼ, vi xtitzolin pe icʼuʼx y man xticovirisaj ta chic ri ivánima, can chaʼnin vi xticʼamer pe chive ri nimalej rubeyal richin ri lokʼolej elesanic pa mac."
                },
                {
                    "number": 32,
                    "text": "Roma can kitzij vi, re cʼaslen reʼ ja ri kʼij richin chi ri vinakiʼ niquichojmirisaj apon quiʼ richin niquitzʼet ri Dios. Can kitzij vi cʼa, ri kʼij richin re cʼaslen reʼ ja ri kʼij richin chi ri vinakiʼ niquiben ri quisamaj."
                },
                {
                    "number": 33,
                    "text": "Vacami cʼa, xinbij can chive chi rix icʼulun chic e qʼuiy jiquibanic. Roma cʼariʼ, yixinpixabaj chi man tiyalaʼ can ri itzolibel cʼuʼx cʼa pa ruqʼuisibel. Roma ri kʼij richin re cʼaslen reʼ niyaʼox chike richin nikachojmirisaj apon kiʼ richin ri cʼaslen jumul. Jacʼa kitzij chi vi man nikachojmirisaj ta kiʼ tok oj cʼo chupan re cʼaslen reʼ, jariʼ tok noc pe ri tocokʼaʼ richin kʼekumal acuchi manjun chic samaj xtiban vi."
                },
                {
                    "number": 34,
                    "text": "Tok xquixapon cʼa chupan ri cʼayevilej kʼij riʼ man xquixtiquir ta chic xtibij quereʼ: Vacami xa xtitzolin pe nucʼuʼx y xquijel apon riqʼuin ri nu Dios. Mani. Can manek vi chic beyal richin chi xtibij queriʼ. Roma ri uxlabel ri cʼo chupan ri ichʼacul tok yixel el chupan re cʼaslen reʼ, can ja vi ri uxlabel riʼ xticʼojeʼ ruchukʼaʼ richin nicʼojeʼ chupan ri ichʼacul chupan ri cʼaslen richin jumul."
                },
                {
                    "number": 35,
                    "text": "Roma can kitzij vi, vi rix iyalojisan, cʼa pa ri icamic, ri kʼij tok xtivajoʼ xtitzolin pe ri icʼuʼxʼ, jariʼ tok ix jachon chic pa ri uchukʼaʼ richin ri ruxlabal ri itzel vinek, y ja rijaʼ ri nijitzʼon ivichin. Riqʼuin cʼariʼ, ri Ruxlabal ri Ajaf ruchʼaron el riʼ iviqʼuin y manek chic ri rucʼojlibal iviqʼuin. Cʼa cʼariʼ, ri itzel vinek nicʼojeʼ ronojel ruchukʼaʼ pan iviʼ y can quereʼ quibanon can jumul ri e itzel."
                },
                {
                    "number": 36,
                    "text": "Y yin vetaman reʼ, roma ri Ajaf rubin can chi rijaʼ man cʼo ta chupan tzʼilolej tak jay. Xa cʼo rijaʼ pa ri cánima ri e choj. Rijaʼ rubin can chukaʼ chi ri e choj can xquetzʼuyeʼ vi pa ri rajavaren rijaʼ y man xqueʼel ta chic. Y ri quitziak can xquesakirisex vi roma ri ruquiqʼuel ri Carneʼl."
                },
                {
                    "number": 37,
                    "text": "Vacami cʼa, vachʼalal ri ix nucʼuʼxlan, yin ninvajoʼ chi reʼ nokaʼ chiʼicʼuʼx. Ninvajoʼ cʼa chukaʼ chi nichojmirisaj ri icolotajic riqʼuin xibinriʼil chuvech ri Dios y chi man nibij ta chic chi ri Cristo man xtipe ta."
                },
                {
                    "number": 38,
                    "text": "Ninvajoʼ cʼa chi man nipabaʼ ta chic iviʼ chuvech ri Uxlabixel, xa ninvajoʼ chi can nicʼul vi rijaʼ, y niqʼuen pe pan iviʼ ri rubiʼ ri Cristo. Ninvajoʼ chukaʼ chi nichʼutinirisaj iviʼ cʼa pa ri pokolaj, y niyaʼ rukʼij ri Dios riqʼuin ri uxlabel y riqʼuin ri kitzij, xabacuchi ix cʼo cʼa vi. Ninvajoʼ cʼa chi nimatioxij chire rijaʼ kʼij kʼij roma ronojel ri joyovabel y turusanic ri yeruyaʼ rijaʼ chive."
                },
                {
                    "number": 39,
                    "text": "Chukaʼ vachʼalal, yin yixinpixabaj chi tichajij cʼa iviʼ y quixchʼo akʼanij jutakel riqʼuin ri Dios. Riqʼuin cʼareʼ, man xquixucʼuex ta el roma ri tejtobenic richin ti itzel vinek, y man xquixrupalibej ta, y man xquixoc ta ri rusamajelaʼ rijaʼ pa ruqʼuisibel kʼij. Roma rijaʼ xa manjun utz xtuyaʼ chive."
                },
                {
                    "number": 40,
                    "text": "Vacami cʼa, vachʼalal, ninvajoʼ yixinpixabaj richin ticʼojeʼ cʼa ri icochʼonic, richin queriʼ xqueʼichochʼ cʼa ronojel ruvech cʼayeval. Ninvajoʼ cʼa chi man yeʼiyokʼ ta chic ri yeʼelesan el ivichin xa roma yalan ix mebaʼiʼ. Vi niben cʼa queriʼ, xa xquixoc cʼa aj mac achiʼel rijeʼ."
                },
                {
                    "number": 41,
                    "text": "Ninvajoʼ cʼa chi ticʼojeʼ cochʼonic y chi yeʼicoch ri cʼayeval riʼ, y nivoyobej pan ivánima chi cʼo jun kʼij apon tok xquixuxlan pe pa conojel ri icʼayeval."
                }
            ]
        },
        "/study/scriptures/bofm/alma/39": {
            "uri": "/study/scriptures/bofm/alma/39",
            "title": "Alma 39",
            "data_type": "chapter",
            "chapter_name": "Tanaj 39",
            "chapter_summary": [
                "Nichʼolix ri Corianton roma xixokin. Ri rumac rijaʼ e quiyukʼun ri Zoramiʼ chupan ri itzel. Ri Cristo yerucol chukaʼ ri vinakiʼ ri xecʼaseʼ tok manjani tipe rijaʼ."
            ],
            "book_intro": [
                "Ri rupixabanic ri Alma ri xubij chire ri rucʼajol Corianton"
            ],
            "verses": [
                {
                    "number": 1,
                    "text": "Vacami, nucʼajol, nicʼo chic ruviʼ ri xtinbij chave rat, chuvech ri xinbij chire ri animal. ¿La man atzʼeton ta cʼa chi ri animal can cof vi, y chukaʼ can choj vi, y yerutakej chi utzil ri rupixaʼ ri Dios? ¿La man rukʼalajirisan ta cami chavech rat utzilej cʼutubel banobel?"
                },
                {
                    "number": 2,
                    "text": "Roma, tok oj cʼo chiquicojol ri Zoramiʼ, rat man can ta xanimaj nutzij, achiʼel ri xuben ri animal. Jareʼ cʼa ri voyoval chavij rat. Rat xabananen roma ri avuchukʼaʼ y ri utzilej anojibal."
                },
                {
                    "number": 3,
                    "text": "Man xaxe ta reʼ, nucʼajol. Rat xaben achique ri yalan nuyaʼ bis chuve. Roma rat xayaʼ can ri lokʼolej samaj, y xabe chirij ri itzel ixok rubiniʼan Isabel chiriʼ pa ri ruvachʼulef rubiniʼan Siron. Jariʼ cʼo pa ri cʼulbaʼt quiqʼuin ri Lamaniʼ."
                },
                {
                    "number": 4,
                    "text": "Kitzij chi ri ixok riʼ xeruchʼec ri cánima e qʼuiy. Man riqʼuin vi riʼ, rat man yacuyutej ta romariʼ, nucʼajol. Rucʼamon cʼa chi xaben ta ri lokʼolej samaj ri xyaʼox chave."
                },
                {
                    "number": 5,
                    "text": "¿La man avetaman ta, nucʼajol, chi ronojel reʼ can itzel vi chuvech ri Dios? Kitzij chi re mac reʼ janíla itzel chiquivech conojel ri chʼakaʼ chic mac. Xaxe cʼa, vi nacamisaj ri man aj mac ta, o vi naxutuj el ri Uxlabixel, xa ja vi riʼ, nim chuvech re mac reʼ."
                },
                {
                    "number": 6,
                    "text": "Roma can kitzij vi chi vi naxutuj el ri Uxlabixel tok rijaʼ cʼo chic aviqʼuin, y can avetaman vi chi naxutuj el, ja cʼareʼ jun mac ri manjun bey xticuyutej ta. Kitzij cʼa, chi ri nicamisan tok retaman chic ri rusakil y ri retamabal ri Dios, janíla cʼayef richin rijaʼ nicuyutej. Jaʼ, nucʼajol, can cʼayef vi richin chi rijaʼ nicuyutej."
                },
                {
                    "number": 7,
                    "text": "Vacami cʼa, nucʼajol, ja ta cʼa, man ta xaben jun mac can janíla vi nim. Man ta cʼa ninchʼit ri avánima, vi riʼ xa man ta nicʼatzin chave."
                },
                {
                    "number": 8,
                    "text": "Man riqʼuin vi riʼ can kitzij chi man yatiquir ta yeʼavevaj ri amac chuvech ri Dios. Vi man nitzolin ta pe acʼuʼx, ri amac can xquejiqueʼ vi chavij pa ri ruqʼuisibel kʼij."
                },
                {
                    "number": 9,
                    "text": "Vacami, nucʼajol, ninvajoʼ chi nitzolin pe acʼuʼx, y yeʼayaʼ can ri amac. Ninvajoʼ cʼa chi man yabe ta chic chirij ri itzel rayibel richin ri runakʼ avech. Xa nakʼil ta cʼa aviʼ chupan re rayibel reʼ. Roma vi man que ta reʼ naben, can manek vi banel richin xtavichinaj ri rajavaren ri Dios. Tokaʼ cʼa chacʼuʼx, y tacʼamaʼ ka chave, y takʼilaʼ aviʼ chupan ronojel reʼ."
                },
                {
                    "number": 10,
                    "text": "Ninbij cʼa chave chi tabecʼutuj pixabanic chique ri animal chirij ri nabanalaʼ. Roma can kitzij vi chi cʼa at rat cʼajol na, y nicʼatzin chave chi ri animal yatquipixabaj. Y tanimaj cʼa ri quipixabanic."
                },
                {
                    "number": 11,
                    "text": "Man tayaʼ cʼa kʼij chi yayukex el roma xabachique ri xa nacanic, o manek ricʼaʼtz. Man tayaʼ chic kʼij chi ri itzel vinek nusiloj ri avánima richin yabe chiquij ri itzel tak ixokiʼ. Can kitzij vi, nucʼajol, chi janíla nim ri etzelal ri xaqʼuen ka chiquij ri Zoramiʼ. Roma tok rijeʼ xquitzʼet ri xabanalaʼ rat, man xcajoʼ ta chic xquinimaj ri nuchʼabel."
                },
                {
                    "number": 12,
                    "text": "Vacami cʼa, ri Uxlabel richin ri Ajaf quereʼ nubij chuve: Tabij chique ri avalcʼual chi tiquibanaʼ ri utz, richin queriʼ man ta cʼa xtiquiyukej el ri cánima e qʼuiy vinakiʼ, cʼa chupan ri vulatajic. Roma cʼariʼ, nucʼajol, can ninbij vi chave, riqʼuin xibinriʼil chuvech ri Dios, chi takʼilaʼ aviʼ chupan conojel ri itzel abanobal."
                },
                {
                    "number": 13,
                    "text": "Que cʼari, catzolin cʼa riqʼuin ri Ajaf riqʼuin ronojel ri arayibal, ri anojibal, y ri avuchukʼaʼ. Que cʼa chukaʼ reʼ, man cʼa queʼayukej chʼakaʼ chic vinakiʼ richin niquiben ri itzel. Xa catzolin cʼa chi quiqʼuin, y queʼakʼalajirisaj chiquivech rijeʼ ri man utz ta abanobal, y ri mac ri e abanon."
                },
                {
                    "number": 14,
                    "text": "Man cʼa queʼacanoj ri beyomel, o achique ri xa aj re ruvachʼulef ri manek ricʼatz. Roma can kitzij vi, chi man xcatiquir ta xqueʼacʼuaj cʼa el aviqʼuin."
                },
                {
                    "number": 15,
                    "text": "Vacami, nucʼajol, ninvajoʼ ninbij jubaʼ chave chirij ri rupetebal ri Cristo. Can kitzij vi chi ninbij chave chi can ja vi rijaʼ ri xtipe richin yerelesaj el ri quimac ri vinakiʼ ri e cʼo chuvachʼulef. Kitzij cʼa, chi xtipe richin yeruyaʼ jebel rutzijol chique ri ruvinakul chirij ri colotajic."
                },
                {
                    "number": 16,
                    "text": "Vacami, nucʼajol, jareʼ ri lokʼolej samaj achojche xatoyox vi. Jacʼa richin yeʼayaʼ re jebel rutzijol reʼ chique re vinakul reʼ. Riqʼuin cʼariʼ, can cʼo vi banel richin niquichojmirisaj ri quinojibal. Pa jun chic chʼabel, cʼo cʼa banel richin nipe ri colotajic chique rijeʼ. Riqʼuin cʼariʼ, xtquichojmirisaj ri quinojibal ri calcʼual, richin xticacʼaxaj ri ruchʼabel, tok rijaʼ xtokaʼ."
                },
                {
                    "number": 17,
                    "text": "Vacami cʼa, xtinvuxlanibej jubaʼ ri anojibal chirij re naʼoj reʼ. Can kitij vi chi janíla nachʼob rij achique roma tok etaman ronojel reʼ qʼuiy junaʼ tok manjani tipe rijaʼ. Can kitzij vi, quereʼ nincʼutuj chave: ¿La man junan ta chuvech ri Dios rejkalen jun cʼaslemal ri cʼo vacami, riqʼuin jun cʼaslemal ri cʼo tok xtipe rijaʼ?"
                },
                {
                    "number": 18,
                    "text": "¿La man ta cʼatzinel chi ri nucʼun banel richin ri lokʼolej elesanic pa mac nikʼalajirisex chiquivech re vinakiʼ reʼ, achiʼel cʼa chukaʼ chiquivech ri calcʼual?"
                },
                {
                    "number": 19,
                    "text": "¿La man nitiquir ta cami ri Ajaf nutek pe ri takonaxel richin nuyaʼ re jebel rutzijol reʼ chike roj, achiʼel cʼa xtuben quiqʼuin ri kalcʼual, y quiqʼuin ri xquecʼojeʼ cʼa chirij ri rupetebal?"
                }
            ]
        },
        "/study/scriptures/bofm/alma/40": {
            "uri": "/study/scriptures/bofm/alma/40",
            "title": "Alma 40",
            "data_type": "chapter",
            "chapter_name": "Tanaj 40",
            "chapter_summary": [
                "Ri Alma cʼa nichʼo na riqʼuin ri Corianton. Nutzijoj ri jumul cʼastajibel. Nitzijoj chiquij ri jalajoj ruvech cʼojlibel quichin ri e utz y ri e itzel, chucojol ri camic y ri cʼastajibel. Ronojel cʼo chi xtitzolix chic pe."
            ],
            "verses": [
                {
                    "number": 1,
                    "text": "Vacami, nucʼajol, cʼo jubaʼ chic ri xtinbij chave. Roma cʼa, ninnaʼ chi nimayon ri anojibal chirij ri cʼastajibel quichin ri caminakiʼ."
                },
                {
                    "number": 2,
                    "text": "Can kitzij vi ninbij chave chi manjun cʼastajibel xtiban, xa cʼa tok xtipe ri Cristo. Pa jun chic chʼabel, ninbij cʼa chave chi re chʼaculaj reʼ ri camel, man xtoc ta man camel ta chic, y re tzʼil reʼ man xtoc ta chʼajchʼoj, xa cʼa tok xtipe rijaʼ."
                },
                {
                    "number": 3,
                    "text": "Can kitzij vi chi ja rijaʼ ri xtibanon richin ri cʼastajibel quichin ri caminakiʼ. Man riqʼuin vi cʼariʼ, kitzij nucʼajol, chi manjani tipe ri cʼastajibel. Vacami, yin ninsol chavech jun evan etamabel. Man riqʼuin vi riʼ, e cʼo janíla evan etamabel ri can e yacon vi can, y manjun vi chic etamayon, xaxe cʼa ri Dios. Ninkʼalajirisaj cʼa chavech rat jun evan etamabel ri nucʼutun can chi utzil chire ri Dios, richin queriʼ ninvetamaj. Jareʼ cʼa, nichʼo chirij ri cʼastajibel."
                },
                {
                    "number": 4,
                    "text": "Can kitzij vi, cʼo jun kʼij ri can kʼijun vi chique chiquijujunal richin yecʼastej pe pa ri camic. Manjun vinek retaman jampeʼ xtipe ri kʼij riʼ. Jacʼa ri Dios etamayon ri kʼij ri kʼijun can."
                },
                {
                    "number": 5,
                    "text": "Manek cʼa rubanon vi cʼo jun mul, o caʼiʼ mul, o oxiʼ mul tok ri vinakiʼ yecʼastej pe pa ri camic. Roma ri Dios retaman ronojel reʼ. Xaxe nicʼatzin chuve chi vetaman chi can cʼo vi jun kʼij ri kʼijun can chique chiquijujunal richin yecʼastej pe chupan ri camic."
                },
                {
                    "number": 6,
                    "text": "Cʼo cʼa chi nicʼojeʼ rucojol ri rukʼij ri camic riqʼuin ri rukʼij ri cʼastajibel."
                },
                {
                    "number": 7,
                    "text": "Vacami cʼa, quereʼ nincʼutuj: ¿Achique niquiben pe ri quicʼaslemal ri vinakiʼ tok yecom ka rijeʼ, cʼa tok xtokaʼ ri kʼij ri kʼijun can richin yecʼastej pe?"
                },
                {
                    "number": 8,
                    "text": "Manek cʼa rubanon vi e cʼo e qʼuiy jalajoj ruvech kʼij ri e kʼijun chique ri vinakiʼ richin yecʼastej pe. Roma man yecom ta conojel xa pa jun oc kʼij, y jareʼ manek rubanon. Riqʼuin ri Dios, can ronojel vi xaxe achiʼel jun kʼij, y ri tak kʼij vaveʼ, xaxe e etan can coma ri vinakiʼ."
                },
                {
                    "number": 9,
                    "text": "Roma cʼari, cʼo jun kʼij ri kʼijun can chique ri vinakiʼ richin yecʼastej pe pa ri camic. Can cʼo vi rucojol ri camic riqʼuin ri cʼastajibel. Vacami cʼa, ¿achique cami rubaniquil re rucojol reʼ, y achique cʼa xtiquiben ri quicʼaslemal ri vinakiʼ chiriʼ? Jacʼa reʼ ri nucʼutun chi utzil chire ri Ajaf richin ninvetamaj. Can ja vi cʼareʼ ri vetaman yin."
                },
                {
                    "number": 10,
                    "text": "Tok nipe cʼa chic ri kʼij tok conojel yecʼastej pe, jariʼ tok rijeʼ xtiquetamaj chi ri Dios retaman conojel ri kʼij ri e kʼijun can chique ri vinakiʼ."
                },
                {
                    "number": 11,
                    "text": "Vacami, xquichʼo cʼa chirij ri achique xtuben ri cʼaslemal chucojol ri camic y ri cʼastajibel. Can kitzij vi, jun takonaxel in rutijon chire re naʼoj reʼ. Xirutijoj cʼa chi ri uxlabel quichin conojel ri vinakiʼ, tok yeʼel el riqʼuin re chʼaculaj reʼ ri camel, jariʼ tok xqueʼucʼuex cʼa chic riqʼuin ri Dios ri yoyon ri cʼaslen chique. Quereʼ cʼa xtiquiben ri uxlabel quichin conojel vinakiʼ, stapeʼ e utz, o man e utz ta."
                },
                {
                    "number": 12,
                    "text": "Ja cʼariʼ tok xticʼulvachitej chi ri uxlabel quichin ri e choj yecʼul cʼa pa jun naʼoj richin quicoten rubiniʼan ri lokʼolej cʼojilibel richin quicoten. Jariʼ jun cʼojlibel richin uxlanen y uxlanibel cʼuʼx, acuchi xqueʼuxlan vi pe chupan ri quicʼayeval, y ri quikʼaxomal, y ri cʼo chi niquikukaʼ."
                },
                {
                    "number": 13,
                    "text": "Cʼa cʼari, xticʼulvachitej chi ri uxlabel quichin ri e itzel xquetorix cʼa el pa jumul kʼekuʼm. Rijeʼ can e itzel vi, roma can kitzij vi chi man jubaʼ chire ri Uxlabel richin ri Ajaf cʼo quiqʼuin. Roma can kitzij vi, rijeʼ quichaʼon ri itzel banobel chuvech ri e utz. Roma cʼariʼ tok ri ruxlabal ri itzel vinek xoc quiqʼuin, y xuchop ri cánima. Rijeʼ xquetorix cʼa el acuchi nicʼojeʼ okʼen, y siqʼuinen, y kachʼachʼen eyaj. Ronojel reʼ, xaxe roma ri itzel quibanobal rijeʼ. Rijeʼ xeʼucʼuex cʼa el, roma e chapon riqʼuin ri rurayibal ri itzel vinek."
                },
                {
                    "number": 14,
                    "text": "Quereʼ cʼa ri rubanic ri quicʼojlibal ri quicʼaslemal ri e itzel. Xquecʼojeʼ cʼa pa ri kʼekuʼm, acuchi xtiquitij vi pokonal, y xtiquixbij quiʼ. Jariʼ roma xticoyobej chironojel ri royoval ri Dios, ri xtikaʼ pe chiquij. Can que vi reʼ xquecanej can rijeʼ, y ri e choj xquecanej can chupan ri lokʼolej cʼojlibel richin quicoten, xa cʼa tok nipe ri kʼij richin ri quicʼastajibel."
                },
                {
                    "number": 15,
                    "text": "Cʼo cʼa ri cʼojlibel acuchi niquicot vi ri cʼaslemal, o nibison, cʼa tok manjani ticʼastej pe. Chʼakaʼ chic vinakiʼ quinojin chi jariʼ ri nabey cʼastajibel. Kitzij chi ninbij chi cʼo banel richin nibix cʼastajibel chire. Ja cʼareʼ tok ri uxlabel o ri cʼaslemal niyacatej y niyaʼox chupan ri quicoten o ri kʼaxomal, achiʼel cʼa ri betajinek can."
                },
                {
                    "number": 16,
                    "text": "Can kitzij vi chi bitajinek can chukaʼ chi nibanatej jun nabey cʼastajibel. Jariʼ, ri cʼastajibel quichin conojel ri xecʼojeʼ pe ojer, y ri yecʼojeʼ vacami, y ri xquecʼojeʼ apon, cʼa tok xticʼastej pe ri Cristo chiquicojol ri caminakiʼ."
                },
                {
                    "number": 17,
                    "text": "Vacami cʼa, man nikanojij ta chi re nabey cʼastajibel reʼ, achojchij nitzijox vi quereʼ, ja ri cʼastajibel quichin ri uxlabel, tok yeyaʼox pa jun cʼojlibel richin quicoten o kʼaxomal. Man cʼa tanojij chi queriʼ nibecʼulun chike."
                },
                {
                    "number": 18,
                    "text": "Can kitzij vi chi ninbij chive chi man que ta riʼ. Xa nubij chi xtiquitun quiʼ ri cuxlabal y ri quichʼacul ri e cʼo pe chupan ri kʼij richin ri Adán, cʼa tok nicʼastej pe ri Cristo."
                },
                {
                    "number": 19,
                    "text": "Vacami cʼa, xtzijox ka chiquij ri cuxlabal y ri quichʼacul ri e itzel y ri e choj. Vaveʼ cʼa, yin man ninbij ta vi rijeʼ xtiquitun chic quiʼ chupan xaxe jun kʼij, o man que ta riʼ. Xaxe nicʼatzin chuve chi ninbij chi can xquecʼastej vi pe. Pa jun chic chʼabel, ri quicʼastajibel rijeʼ xtibanatej nabey chuvech ri quicʼastajibel ri xquecom chirij ri rucʼastajibel ri Cristo."
                },
                {
                    "number": 20,
                    "text": "Vacami nucʼajol, man ninbij ta chi ri quicʼastajibel rijeʼ xtibanatej tok xticʼastej pe ri Cristo. Xa can kitzij vi chi yin ninnojij chi ri cuxlabal y ri quichʼacul ri e choj xtiquitun chic quiʼ tok xticʼastej ri Cristo y xtijoteʼ chicaj."
                },
                {
                    "number": 21,
                    "text": "Vi quereʼ xtiban chupan ri kʼij tok xticʼastej pe ri Cristo, o xa cʼa chirij ri rucʼastajibel, jariʼ man ninbij ta yin. Xa can ninbij vi quereʼ: Can cʼo vi rucojol ri camic riqʼuin ri rucʼastajibel ri chʼaculaj. Cʼo pe chukaʼ jun quicoten, o jun nimalej bis, xa cʼa tok napon ri kʼij ri nikʼijux roma ri Dios richin xquecʼastej pe ri caminakiʼ, y niquitun chic quiʼ ri uxlabel y ri chʼaculaj. Cʼa cʼariʼ, xquecʼamer chuvech ri Dios, y xtikʼat tzij pa quiviʼ chiquij ri quisamaj."
                },
                {
                    "number": 22,
                    "text": "Jaʼ, re cʼulvachitajic reʼ nibanon ri tzolijitajic quichin conojel, achojchiquij quitzijon vi ri e yaʼol lokʼolej rutzijol."
                },
                {
                    "number": 23,
                    "text": "Ri uxlabel xtitzolix riqʼuin ri chʼaculaj, y ri chʼaculaj, y ri chʼaculaj riqʼuin ri uxlabel. Jaʼ, conojel aken, y kʼabaj, y bakil, xquetzolix chic riqʼuin ri ruchʼacul. Kitzij cʼa, can man vi jun rusumal viʼaj xtisachtej el, xa can conojel vi xquetzolix cʼa chupan ri choj, y tzʼaket quibaniquil."
                },
                {
                    "number": 24,
                    "text": "Vacami, nucʼajol, jareʼ ri tzolijitajic achojchij e tzijovinek vi conojel ri e yaʼol lokʼolej rutzijol."
                },
                {
                    "number": 25,
                    "text": "Ja cʼariʼ tok ri e choj xquechʼichʼan apon chupan ri rajaveren ri Dios."
                },
                {
                    "number": 26,
                    "text": "Man riqʼuin vi riʼ, kitzij cʼa chi jun cʼayevilej camic xtipe chiquij ri e itzel. Roma rijeʼ yecom cʼa chuvech ri ruchojmilal. Roma rijeʼ can e tzʼil vi, y manjun ri rajavaren ri Dios. Rijeʼ xa e elesan el, y e yaʼon can richin niquitij ri ruyaʼon pe chique ri quisamaj, o ri quibanobal ri can e itzel vi. Rijeʼ niquikum cʼa ri rutzʼilol jun qʼueyilej kumbel."
                }
            ]
        },
        "/study/scriptures/bofm/alma/41": {
            "uri": "/study/scriptures/bofm/alma/41",
            "title": "Alma 41",
            "data_type": "chapter",
            "chapter_name": "Tanaj 41",
            "chapter_summary": [
                "Alma cʼa nitzijon na riqʼuin ri Corianton. Nubij achique nibecʼulun ri tzolijitajic. Xtikʼat tzij pa quiviʼ ri vinakiʼ chiquij ri quibanobal y ri quirayibal. Ri vinek xtukʼet cʼa tzij pa ruviʼ can rijaʼ."
            ],
            "verses": [
                {
                    "number": 1,
                    "text": "Vacami nucʼajol, cʼa cʼo na ri ninvajoʼ ninbij chave chirij ri tzolijitajic, achojchij xtzijox vi can. Roma can kitzij vi, chʼakaʼ quisukʼun ri lokʼolej tzʼibanic, y e sachon romariʼ. Yin ninnaʼ chi ri anojibal rat chukaʼ ninojnot can romareʼ. Can kitzij vi cʼa chi xtinkʼalajirisaj chavech."
                },
                {
                    "number": 2,
                    "text": "Yin ninbij chave, nucʼajol, chi can nicʼatzin vi ri nucʼun rubanel ri tzolijitajic chire ri kʼatoj tzij richin ri Dios. Roma can cʼatzinel vi chi conojel yetzolitej pa ri tzʼaket ruchojmilen. Can kitzij vi cʼa, chi cʼatzinel y choj chi ri uxlabel richin jun vinek nitzolix pe riqʼuin ri ruchʼacul, y chi chijun ri ruchʼacul cʼo chi nitzolix pe chic. Que cʼariʼ rubanon roma ri ruchukʼaʼ y ri rucʼastajibel ri Cristo."
                },
                {
                    "number": 3,
                    "text": "Cʼo cʼa chi nikʼat tzij pa quiviʼ ri vinakiʼ chiquij ri quisamaj, roma queriʼ nrajoʼ ri kʼatoj tzij richin ri Dios. Vi utz ri quisamaj pa re cʼaslen reʼ, y vi utz ri rurayibal ri cánima, cʼo chukaʼ chi rijeʼ xquetzolix chic riqʼuin ri utz chupan ri ruqʼuisibel kʼij."
                },
                {
                    "number": 4,
                    "text": "Vi e itzel ri quisamaj, cʼo chi xquetzolix chic chiquij rijeʼ pa ri itzel. Roma cʼari, ronojel xtitzolix chic pa ri kitzij ruchojilen y pa ri quibaniquil. Ri camel xtiyacatej riqʼuin ri man camel ta chic, y ri kʼeyitajic riqʼuin ri chʼajchʼoj. Xqueyacatej cʼa chupan jumul quicoten richin niquichinaj ri rajavaren ri Dios, o chupan jumal kʼaxomal richin niquichinaj ri rajavaren ri itzel vinek. Jun nibe riqʼuin ri jun, y jun nibe riqʼuin ri jun chic."
                },
                {
                    "number": 5,
                    "text": "Ri jun niyacatej chupan ri ruquicoten, junan riqʼuin ri rurayibal chire ri quicoten, o chupan ri utz, junan riqʼuin ri rurayibal chire ri utz. Ri jun chic niyacatej chupan ri itzel, junan riqʼuin ri rurayibal chire ri itzel. Roma rijaʼ xurayij xuben ri itzel chijun kʼij, y roma cʼari, can que vi reʼ xtril cʼa ri itzel rajel ruqʼuexel tok nocokʼaʼ."
                },
                {
                    "number": 6,
                    "text": "Quereʼ cʼa chukaʼ niban riqʼuin ri jun chic. Vi rijaʼ tzolitajinek pe ri rucʼuʼxʼ chupan ri rumac, y rurayin ri ruchojmilal, cʼa pa ri ruqʼuisibel ri rukʼij, can que vi reʼ, rijaʼ xtril cʼa ri rajel ruqʼuexel ri ruchojmilal."
                },
                {
                    "number": 7,
                    "text": "Can je vi rijeʼ ri yeʼelesex pe chupan ri quimac roma ri Ajaf. Kitzij chi je rijeʼ ri e elesan pe, y ri e colon pe, chupan ri tocokʼaʼ richin jumul kʼekuʼm. Xa rijeʼ chic cʼa, ri yepaʼeʼ, o ri yetzak. Roma can kitzij vi, je rijeʼ ri yechaʼon, y niquiben ri utz o ri man utz ta."
                },
                {
                    "number": 8,
                    "text": "Vacami cʼa, ri nubij ri Dios can man nijalatej ta. Roma cʼariʼ, chojmirisan chic ri bey richin chi xabachique ri nirayin cʼo banel richin nibiyin chupan, y nicolotej."
                },
                {
                    "number": 9,
                    "text": "Vacami cʼa, nucʼajol, man cʼa tanim aviʼ jun bey chic richin nacʼulaʼaj ri a Dios chirij re tijonic reʼ. Ja re tijonic reʼ ri cʼa vacami arayin richin nakʼej."
                },
                {
                    "number": 10,
                    "text": "Man cʼa tanojij chi xaxe roma xtzijox ka chirij ri tzolijitajic chi rat xcatzolix pe acuchi cʼo vi ri mac, cʼa chupan ri quicoten. Can kitzij vi chi ninbij chave chi ri etzelal manjun bey ja ta riʼ ri quicoten."
                },
                {
                    "number": 11,
                    "text": "Vacami cʼa, nucʼajol, conojel ri achiʼaʼ ri e cʼo pa ri naʼoj aj re ruvachʼulef, o pa jun chic chʼabel, ri e cʼo pa jun naʼoj aj chʼaculaj, je rijeʼ can e cʼo vi chupan ri ruyaʼal ri qʼueyilel, y ri ximibel richin ri etzelal. E cʼo cʼa chuvech re ruvachʼulef, y ri Dios xa manek quiqʼuin. Rijeʼ e samajinek cʼa chirij ri runaʼoj ri Dios. Roma cʼariʼ, e cʼo pe, e paban chuvech ri naʼoj richin ri quicoten."
                },
                {
                    "number": 12,
                    "text": "Vacami cʼa, ¿la nibecʼulun ri tzij tzolijitajic, chi jun nelesex el chupan ri kitzij rubaniquil, y niyaʼox cʼa pa jun chic rubaniquil jalatajinek? ¿La nibecʼulun cami cʼa chi niyaʼox acuchi xa chʼaron chic el chuvech ri kitzij rubaniquil rijaʼ?"
                },
                {
                    "number": 13,
                    "text": "Nucʼajol, man que ta riʼ nibecʼulun pe. Ri tzij tzolijitajic xa nibecʼulun chi nitzolix chic ri itzel pa ruqʼuexel ri itzel, y ri aj chʼaculaj pa ruqʼuexel ri aj chʼaculaj, o ri etzelal pa ruqʼuexel ri etzelal. Chukaʼ nibecʼulun chi ri utz nitzolix pa ruqʼuexel ri utz, y ri ruchojmilal pa ruqʼuexel ri nichojmilal, y ri choj pa ruqʼuexel ri choj, y ri joyovabel pa ruqʼuexel ri joyovabel."
                },
                {
                    "number": 14,
                    "text": "Roma cʼariʼ, nucʼajol, tatijaʼ cʼa akʼij richin najoyovaj quivech ri avachʼalal. Casamej cʼa choj quiqʼuin, y tasamajij ri ruchojmilal, y tabanaʼ cʼa ri utz benek ruvech. Vi naben cʼa ronojel reʼ, can xtacʼul vi ri avajel. Kitzij chi ri joyovabel xtitzolix chic chave, y ri ruchojmilal xtitzolix chic chave. Chukaʼ ri chojmilej kʼatoj tzij xtitzolix chic chave, y ri utz xtitzolix chic chave chukaʼ."
                },
                {
                    "number": 15,
                    "text": "Roma achique ri xtatek el, can xtitzolin vi pe chic aviqʼuin. Roma cʼariʼ, ri tzij tzolijitajic can tzʼaket vi nretzelaj ri aj mac, y can man nutoʼ ta vi."
                }
            ]
        },
        "/study/scriptures/bofm/alma/42": {
            "uri": "/study/scriptures/bofm/alma/42",
            "title": "Alma 42",
            "data_type": "chapter",
            "chapter_name": "Tanaj 42",
            "chapter_summary": [
                "Alma, cʼa nitzijon na riqʼuin ri Corianton. Nusol rij ri kʼatoj tzij y ri joyovabel. Nitzijon chirij ri cheʼ richin ri cʼaslen. Re cʼaslen reʼ xa richin yojtejtobex. Nitzijon chirij ri camic richin ri uxlabel, y richin ri chʼaculaj. E cʼatzinel ri tzolibel cʼuʼx, y ri rutojbalil mac, y ri pixaʼ, y ri cʼajisabel."
            ],
            "verses": [
                {
                    "number": 1,
                    "text": "Vacami cʼa nucʼajol, ninnaʼ chi cʼa cʼo na ri janíla nachʼob rij, y xa man nikʼax ta chavech. Jariʼ chirij ri rukʼatoj tzij ri Dios tok rijaʼ nucʼajisaj ruvech ri aj mac. Roma navajoʼ nanojij chi xa man choj ta chi ri aj mac niyaʼox can pa kʼaxomal."
                },
                {
                    "number": 2,
                    "text": "Vacami nucʼajol, can kitzij vi chi xtinkʼalajirisaj reʼ chavech. Roma can kitzij vi chi ri Ajaf Dios xerutek el ri nabey kateʼ katataʼ chupan ri cotzʼijbel rubiniʼan Edén richin queriʼ, xquisamajij ri ulef achojiqʼuin xebanatej vi. Jariʼ tok rijaʼ xrelesaj el ri achin, y xeruyaʼ lokʼolej tak chajinelaʼ pa ri relebal kʼij richin ri cotzʼijbel rubiniʼan Edén. Xuyaʼ chiriʼ chukaʼ jun kʼakʼilej tzaqʼuibel ri xupiscolilaʼ riʼ xabacuchi, richin queriʼ xquichajij ri cheʼ richin ri cʼaslen."
                },
                {
                    "number": 3,
                    "text": "Nikatzʼet cʼa chi ri achin xoc junan jubaʼ riqʼuin ri Dios, roma retaman ruvech ri utz y ri itzel. Ri Ajaf Dios xeruyaʼ can ri lokʼolej tak chajinelaʼ, y ri kʼakʼilej tzaqʼuibel, richin quereʼ ri achin man xutij ta ri ruvech ri cheʼ richin ri cʼaslen. Jariʼ richin chi rijaʼ man xuyuk ta rukʼaʼ y xuchop ta ruvech ri cheʼ richin ri cʼaslen, y nutij, y nicʼaseʼ benek ruvech."
                },
                {
                    "number": 4,
                    "text": "Quereʼ cʼa, nikatzʼet chi xyaʼox chire ri achin jun kʼij richin nitzolin pe rucʼuʼx. Jareʼ cʼa jun kʼij richin nitejtobex, y chukaʼ richin chi nitzolin pe rucʼuʼx, y nusamajij ri Dios."
                },
                {
                    "number": 5,
                    "text": "Roma can kitzij vi, vi ta ri Adán xuyuk ri rukʼaʼ chaʼnim y xutij ta ri ruvech ri cheʼ richin ri cʼaslen, cʼariʼ rijaʼ xcʼaseʼ ta benek ruvech, achiʼel xubij can ri Dios, y manek ta kʼij richin nitzolin ta pe rucʼuʼx. Que ta riʼ, ri ruchʼabel ri Dios manek ta ricʼaʼtz, y ri nimalej nucʼun banel richin ri colotajic, xsachtej ta."
                },
                {
                    "number": 6,
                    "text": "Vaveʼ cʼa, xa kʼijun cʼa chire ri achin richin nicom. Roma cʼariʼ, achiʼel rijeʼ e elesan el chuvech ri cheʼ richin ri cʼaslen, que cʼa chukaʼ riʼ, yeʼelesex el jumul chuvachʼulef. Ri achin xoc sachinel jumul. Jaʼ rijeʼ xeʼoc e tzakinek tak vinakiʼ."
                },
                {
                    "number": 7,
                    "text": "Vacami cʼa, natzʼet chi romariʼ, ri nabey kateʼ katataʼ xeʼelesex el chuvech ri Ajaf riqʼuin ri quichʼacul, y chukaʼ ri cuxlabal. Quereʼ cʼa, nikatzʼet chi xeʼoc vinakiʼ ri niquietzekelbej ri quirayibal rijeʼ."
                },
                {
                    "number": 8,
                    "text": "Can kitzij vi cʼa, man xajovex ta chi ri achin xchʼojix ta pe richin man ta nukʼaxaj re camic reʼ chuvachʼulef. Jariʼ, xa xuvulaj ta ri nimalej nucʼun banel richin ri quicoten."
                },
                {
                    "number": 9,
                    "text": "Ri cʼaslemal can man vi jun bey nicom. Ri tzakinen xuqʼuen ka chique conojel ri vinakiʼ ri camic richin ri uxlabel, y chukaʼ ri camic richin ri chʼaculaj. Jareʼ nibecʼulun chi rijeʼ can e elesan vi el chuvech ri Ajaf. Xa roma cʼariʼ tok can cʼatzinel vi chi conojel vinakiʼ yechʼojix pe chuvech re camic reʼ richin ri uxlabel."
                },
                {
                    "number": 10,
                    "text": "Rijeʼ xeʼoc e aj chʼaculaj, y e aj tiojil, y e aj etzelal, roma cʼa ri quibaniquil. Roma cʼariʼ, re cʼaslen reʼ richin tejtobenic xoc jun cʼalsen richin niquichojmirisaj quiʼ. Xoc cʼa jun cʼaslen richin chojmirisanic."
                },
                {
                    "number": 11,
                    "text": "Vacami nucʼajol, tokaʼ cʼa chacʼuʼx chi vi ta man cʼo re nucʼun banel richin ri lokʼolej elesanic pa mac (vi ta nikayaʼ cʼa can chek queriʼ), cʼariʼ tok yecom rijeʼ, ri quicʼaslemal cʼo ta chi niquitij kʼaxomal. Jariʼ roma can e elesan vi chic el chuvech ri Ajaf."
                },
                {
                    "number": 12,
                    "text": "Manek ta chic banel richin yechʼojix pe ri vinakiʼ chupan re tzakinen reʼ ri xuqʼuen ka ri vinek chire can rijaʼ, roma man xunimaj ta tzij."
                },
                {
                    "number": 13,
                    "text": "Roma cʼariʼ, xa roma ri rusamaj ri kʼatoj tzij, manek chic banel richin nikʼajer ta ri nucʼun banel richin ri lokʼolej elesanic pa mac. Xaxe cʼa riqʼuin ri rubaniquil ri tzolibel cʼuʼx ri niquiben ri vinakiʼ chupan re cʼaslen reʼ richin tejtobenic. Roma vi ta manek ri tzolibel cʼuʼx, ri joyovabel manjun nitiquir ta nuben, xaxe vi nuvulaj ta ri rusamaj ri kʼatoj tzij. Y xa manek banel richin nivulatej ri rusamaj ri kʼatoj tzij. Vi ta cʼa queriʼ, ri Dios xa man ta cʼa Dios chic riʼ."
                },
                {
                    "number": 14,
                    "text": "Quereʼ cʼa, nikatzʼet chi conojel ri vinakiʼ e tzakinek chic, y e chapon roma ri kʼatoj tzij. Jariʼ ri rukʼatoj tzij ri Dios ri xbanon ta chique chi yeʼelesex ta chic el riqʼuin ri Dios benek ruvech."
                },
                {
                    "number": 15,
                    "text": "Vacami cʼa, ri nucʼun banel richin ri joyovabel, manek ta banel richin nibanatej, xaxe cʼa vi nibanatej ta jun rutojbalil mac. Roma cʼariʼ, tok can ja vi ri Dios, nitojon quichin ri quimac ri vinakiʼ ri e cʼo chuvachʼulef, richin queriʼ nuchojmirisaj cʼa ri nucʼun banel richin ri joyovabel. Riqʼuin cʼariʼ, xtucukirisaj ri nrajoʼ ri kʼatoj tzij. Riqʼuin cʼareʼ, ri Dios xtoc cʼa jun Dios tzʼaket, y choj, y joyovanel chukaʼ."
                },
                {
                    "number": 16,
                    "text": "Vacami cʼa, manek banel richin niyaʼox ri tzolibel cʼuʼx chique ri vinakiʼ, xaxe cʼa vi nicʼojeʼ ta jun cʼasjisabel ri can jumul vi, achiʼel cʼa ri rucʼaslen ri cʼaslemal. Ri cʼajisabel riʼ can chʼaron vi riqʼuin ri nucʼun banel richin ri quicoten. Jariʼ can jumul vi chukaʼ achiʼel ri rucʼaslen ri cʼaslemal."
                },
                {
                    "number": 17,
                    "text": "Vacami cʼa, ¿achique cʼa banel richin chi jun vinek nitzolin pe rucʼuʼx, vi xa man ta xmacun? Y ¿achique cami banel nimacun, vi xa manek ta ri pixaʼ? Y ¿achique cami banel richin nicʼojeʼ jun pixaʼ, vi xa manek ta ri cʼajisabel?"
                },
                {
                    "number": 18,
                    "text": "Vave cʼa can xjiquibex vi jun cʼajisabel, y xyaʼox cʼa jun choj pixaʼ ri xuqʼuen pe bis chique ri vinakiʼ pa ri quinabelbal."
                },
                {
                    "number": 19,
                    "text": "Vi man ta yaʼon cʼa jun pixaʼ ri nubij chi vi jun achin nicamisan, cʼo cʼa chi rijaʼ nicamisex chukaʼ, ¿la xtuxibij ta cami riʼ richin xticom, vi rijaʼ xticamisan?"
                },
                {
                    "number": 20,
                    "text": "Chukaʼ, vi man ta yaʼon jun pixaʼ chirij ri mac, ri vinakiʼ man ta cʼa cami niquixibij quiʼ richin yemacun."
                },
                {
                    "number": 21,
                    "text": "Vi manek ta pixaʼ yaʼon can, vi jun achin xmacun ta, ¿achique cami nitiquir ta nuben ri kʼatoj tzij, o chuckaʼ ri joyovabel? Roma ri kʼatoj tzij, y ri joyovabel riʼ, xa manek ta ri cuchukʼaʼ pa ruviʼ."
                },
                {
                    "number": 22,
                    "text": "Vaveʼ cʼa, can yaʼon vi pe jun pixaʼ, y can kʼijun vi jun cʼajisabel, y yaʼon cʼa chukaʼ ri tzolibel cʼuʼx. Ri tzolibel cʼuʼx riʼ nichʼojix roma ri joyovabel. Vi xa manek tzolibel cʼuʼx rubanon, ri kʼatoj tzij nuchʼojij ri vinek, y nusamajij cʼa ri pixaʼ pa ruviʼ, y ri pixaʼ nuben ri cʼajisabel chique. Vi man que ta reʼ, xa yevulatej ta ri rusamaj ri kʼatoj tzij, y ri Dios xa man ta Dios chic."
                },
                {
                    "number": 23,
                    "text": "Jacʼa ri Dios can cʼa Dios na, y ri joyovabel nibanatej roma ri rutojbalil mac. Ri jovoyabel yeruchʼojij pe ri vinek ri nitzolin pe quicʼuʼx. Ri rutojbalil mac nuqʼuen pe ri cʼastajibel quichin ri caminakiʼ. Ri cʼastajibel quichin ri caminakiʼ, xqueruqʼuen pe ri vinakiʼ jun bey chic riqʼuin ri Dios. Riqʼuin cʼariʼ, rijeʼ yetzolix chic riqʼuin rijaʼ, richin queriʼ nikʼat tzij pa quiviʼ chiquij ri quisamaj, achiʼel cʼa nubij ri pixaʼ y ri kʼatoj tzij."
                },
                {
                    "number": 24,
                    "text": "Can kitzij vi cʼa, ri kʼatoj tzij yerusamajij conojel ri rurayibal, y chukaʼ ri joyovabel yeruchʼojij conojel ri e richin. Quereʼ cʼa, manjun nitiquir nicolotej, xaxe vi nitzolin pe rucʼuʼx."
                },
                {
                    "number": 25,
                    "text": "¿Achique nabij? ¿La nanojij chi ri joyovabel nitiquir nelekʼ el riqʼuin ri kʼatoj tzij? Ninbij chave chi mani, ni ta xa jun ti nitzʼ. Vi ta queriʼ, ri Dios xa man ta Dios chic."
                },
                {
                    "number": 26,
                    "text": "Quereʼ cʼa, ri Dios yeruben ri nimalej y jumul tak rurayibal ri can e chojmirisan vi pe, cʼa pa tok rutiquiribel pe re ruvachʼulef. Quereʼ cʼa, nicʼachoj ri quicolotajic y ri quelesaxic pa mac ri vinakiʼ, y chukaʼ ri quivulatajic, y ri quikʼaxomal."
                },
                {
                    "number": 27,
                    "text": "Roma cʼariʼ, nucʼajol, xabachique ri nrajoʼ nijel pe, can niyatej vi kʼij chire richin nuqʼuiyaʼ riqʼuin ri yaʼ richin ri cʼaslen. Y xabachique ri man nrajoʼ ta nipe, man ninim ta richin chi nipe. Man riqʼuin vi cʼariʼ, chupan ri ruqʼuisibel kʼij, can xtitzolix vi chire junan riqʼuin ri rubanon can."
                },
                {
                    "number": 28,
                    "text": "Vi rijaʼ rurayin nuben ri itzel y man tzolitajinek ta pe rucʼuʼx chupan ri rucʼaslen, can kitzij vi chi ri itzel xtitzolix chic chire, achiʼel cʼa ri tzolijitajic ri nuben ri Dios."
                },
                {
                    "number": 29,
                    "text": "Vacami nucʼajol, yin ninvajoʼ chi re tijonic reʼ man ta niquinek chic ri anojibal, y chi xaxe ri amac niquinek ta ri anojibal riqʼuin ri nakonbel ri xtuben chi chaʼnin nitzolin pe ri acʼuʼx."
                },
                {
                    "number": 30,
                    "text": "Yin, nucʼajol, ninvajoʼ chi man taxilkʼotij cʼa chic ri rukʼatoj tzij ri Dios. Man cʼa tatij akʼij richin nacuy aviʼ xa roma nabij chi manek rukʼatoj tzij ri Dios. Xa can tayaʼ vi kʼij richin chi ri rukʼatoj tzij ri Dios, y ri rujoyovabal, y ri rucochʼibel cʼuʼx, can ta xtiquisiloj vi ri avánima. Tayaʼ cʼa kʼij chukaʼ richin yatquichʼutinirisaj, cʼa pa ri pokolaj."
                },
                {
                    "number": 31,
                    "text": "Vacami cʼa, nucʼajol, rat at oyon richin natzijoj ri chʼabel chire re vinakul reʼ. Cabiyin cʼa nucʼajol, y tatzijoj ri chʼabel riqʼuin ri kitzij y riqʼuin chojilej naʼoj. Riqʼuin cʼariʼ, xtaben chi e qʼuiy cʼaslemal nitzolin pe quicʼuʼx. Cʼa cʼariʼ, ri nimalej nucʼun banel richin ri joyovabel, xqueruchʼojij cʼa pe rijeʼ. Tuyaʼ cʼa ri Dios chave, achiʼel cʼa ri nubin chave. Amen."
                }
            ]
        },
        "/study/scriptures/bofm/hel/13": {
            "uri": "/study/scriptures/bofm/hel/13",
            "title": "Elaman 13",
            "data_type": "chapter",
            "chapter_name": "Tanaj 13",
            "chapter_summary": [
                "Ri Samuel nipaʼeʼ pa ruviʼ ri rutzʼak ri tinamit y nuyaʼ lokʼolej rutzijol. Ri rutzaqʼuibal ri kʼatoj tzij xtikaka pa ruviʼ ri rucaj iyaj mamaj ijaʼtzul apon. Ri tinamit quichin ri Nefiʼiʼ xecolotej coma ri e choj. Xtetzelex ka ri ruvachʼulef. Ri beyomel nijilijoʼ el."
            ],
            "book_title": "Ri Vuj richin ri Elaman",
            "verses": [
                {
                    "number": 1,
                    "text": "Xcʼulvachitej cʼa chupan ri junaʼ jumuchʼ vakiʼ, chi ri Nefiʼiʼ cʼa xquibanalaʼ na ri itzel, y can janíla vi nem ri etzelal riʼ. Jacʼa ri Lamaniʼ can xequitakelaʼ vi chi utzil ri rupixaʼ ri Dios, achiʼel cʼa nubij ri rupixaʼ ri Moisés."
                },
                {
                    "number": 2,
                    "text": "Xcʼulvachitej cʼa chi chupan ri junaʼ riʼ, ri Samuel, jun aj Lamaniʼ, xpe pa ruvachʼulef Zarajemla, y xuchop lokʼolej tzijonic chique ri vinakiʼ. Xcʼulvachitej cʼa chi qʼuiy kʼij rijaʼ xutzijoj ri tzolibel cʼuʼx chique ri vinakiʼ, y rijeʼ can xquelesaj vi el. Ja cariʼ tok xa jubaʼ chic man xtzolin pa ri ruvachʼulef richin rijaʼ."
                },
                {
                    "number": 3,
                    "text": "Man riqʼuin vi riʼ, ri ruchʼabel ri Ajaf xpe riqʼuin, y xubij chire chi titzolin cʼa chic, y tuyaʼ lokʼolej rutzijol chique ri vinakiʼ ronojel cʼa ri xtipe pa ránima."
                },
                {
                    "number": 4,
                    "text": "Xcʼulvachitej cʼa chi rijeʼ man xquiyaʼ ta kʼij richin xoc rijaʼ chupan ri tinamit. Roma cʼariʼ, rijaʼ xbe akʼanij y xpaʼeʼ pa ruviʼ ri rutzʼak ri tinamit. Cʼa cʼariʼ, xuyuk el ri rukʼaʼ y can xchoʼ vi riqʼuin cof ruchʼabel, y xuyaʼ lokʼolej rutzijol chique ri vinakiʼ chirij ronojel ri xuyaʼ pe ri Ajaf pa ránima."
                },
                {
                    "number": 5,
                    "text": "Quereʼ cʼa xubij rijaʼ chique rijeʼ: Vaveʼ cʼa, yin Samuel in jun aj Lamaniʼ. Can yenbij vi ri ruchʼabel ri yeruyaʼ ri Ajaf pa vánima. Can kitzij vi chi rijaʼ rubin cʼa pa vánima chi tinbij cʼa chive chi ri rutzaqʼuibal ri rukʼatoj tzij jequel chic pa quiviʼ re vinakul reʼ. Man xquekʼax ta cʼa el jukʼo junaʼ, xa cʼa nabey ri rutzaqʼuibal rukʼatoj tzij can xtikaka vi ka pa quiviʼ."
                },
                {
                    "number": 6,
                    "text": "Kitzij chi jun cʼayevilej vululen royoben re vinakiʼ reʼ, y can xtipe vi ka chique re vinakiʼ re. Manjun nitiquir yerucol re vinakiʼ reʼ, can xaxe vi cʼa ri tzolibel cʼuʼx y ri cukubabel cʼuʼx riqʼuin ri Ajaf Jesucristo. Rijaʼ can xtipe vi chuvachʼulef, y xtutij qʼuiy pokonal y xticom cʼa coma ri ruvinak."
                },
                {
                    "number": 7,
                    "text": "Can kitzij vi cʼa chi jun rutakonaxel ri Ajaf rukʼalajirisan re chʼabel reʼ chinuvech, y xuqʼuen pe jebel tak rutzijol chire ri vánima. Vaveʼ cʼa, xitak pe iviqʼuin richin xinkʼalajirisaj ta chivech rix chukaʼ, richin queriʼ xicʼul ta cʼa ri jebel rutzijol. Jacʼa rix man xinicʼul ta yin."
                },
                {
                    "number": 8,
                    "text": "Roma cʼariʼ, quereʼ nubij ri Ajaf: Can cof vi ri cánima ri vinakiʼ Nefiʼiʼ. Roma cʼariʼ, vi man nitzolin ta pe quicʼuʼx, yin xtinmej pe ri nuchʼabel quiqʼuin rijeʼ, y xtinvelesaj pe ri Vuxlabal chiquicojol. Man xquencochʼ ta cʼa chic y xquenkʼijuj ka ri cánima ri cachʼalal chiquij rijeʼ."
                },
                {
                    "number": 9,
                    "text": "Man xquekʼax ta el jukʼo junaʼ tok xtinben chi can xquesocotej vi. Kitzij cʼa, chi xquensoc riqʼuin ri tzaqʼuibel, ri vayijal, y ri cʼayef tak yabil."
                },
                {
                    "number": 10,
                    "text": "Kitzij cʼa chi xquipe quiqʼuin rijeʼ riqʼuin ri cʼayevilej voyoval. Jujun chique ri ivetzelanelaʼ pa ri rucaj iyaj mamaj ijaʼtzul xtiquitzʼet ri jumul ivulatajic. Can jic vi chi queriʼ xticʼulvachitej vi man nitzolin ta pe icʼuʼx, nichaʼ ri Ajaf. Ri e cʼo cʼa pa ri rucaj iyaj mamaj ijaʼtzul xtiquiben cʼa chive chi xquixvulatej."
                },
                {
                    "number": 11,
                    "text": "Vi xa xtitzolin cʼa pe icʼuʼx y xquixjel pe chic riqʼuin ri Ajaf i Dios, yin xtinvelesaj el ri voyoval iviqʼuin, nichʼa ri Ajaf. Jaʼ, quereʼ cʼa nubij ri Ajaf: Nim ruva quikʼij ri nitzolin pe quicʼuʼx y yejel pe viqʼuin. Xa joʼcʼa oc ruvech ri man nitzolin ta pe rucʼuʼx."
                },
                {
                    "number": 12,
                    "text": "Kitzij cʼa, joʼoc ruvech re nimalej tinamit reʼ Zarajemla. Roma can kitzij vi chi xaxe coma ri e choj, cʼa colotajinek na. Joʼoc ruvech re nimalej tinamit reʼ, roma yin ninnaʼ, nichaʼ ri Ajaf, chi e qʼuiy chupan re tinamit reʼ xtiquicovirisaj ri cánima chuvij yin. Jaʼ can e janíla vi chique rijeʼ ri queriʼ xtiquiben, nichaʼ ri Ajaf."
                },
                {
                    "number": 13,
                    "text": "Jacʼa nim ruva quikʼij ri nitzolin pe quicʼuʼx roma can xquencol vi rijeʼ. Can kitzij vi chi vi ta man coma cʼa ri e choj ri e cʼo chupan re nimalej tinamit reʼ, vaveʼ cʼa, xtinben ta chi jun kʼakʼ xtikaʼ pe chicaj, y xtuporoj."
                },
                {
                    "number": 14,
                    "text": "Can kitzij vi chi xaxe coma ri e choj tok colotajinek cʼa re tinamit reʼ. Man riqʼuin vi cʼariʼ, petenek ri kʼij tok xqueʼivelesaj el ri e choj iviqʼuin, nichaʼ ri Ajaf. Ja cʼariʼ tok ix chʼakʼirinek chic richin ri vulatajic. Kitzij cʼa chi joʼoc ruvech re nimalej tinamit reʼ coma ri itzel banobel y ri etzelal ri e cʼo chupan."
                },
                {
                    "number": 15,
                    "text": "Jaʼ, y joʼoc ruvech ri tinamit Gideon coma ri etzelal y ri itzel tak banobel ri e cʼo chupan."
                },
                {
                    "number": 16,
                    "text": "Jaʼ, y joʼoc quivech conojel ri tinamit ri cʼo chupan re ruvachʼulef reʼ acuchi e cʼo vi ri Nefiʼi coma ri etzelal y ri itzel tak quibanobal ri e cʼo chupan."
                },
                {
                    "number": 17,
                    "text": "Can kitzij vi chi jun etzelanic xtipe ka chirij re ruvachʼulef reʼ, nichaʼ ri Ajaf quichin ri e Janíla. Jariʼ xa coma cʼa ri vinakiʼ ri e cʼo vaveʼ, jaʼ, y roma ri quetzelal y ri itzel tak quibanobal."
                },
                {
                    "number": 18,
                    "text": "Nubij ri Ajaf quichin ri e Janíla, jaʼ, ri nimalej y kitzij ka Dios, chi xticʼulvachitej cʼa, chi achique xtevan can quichin ri tak rubeyomal chupan ri ulef, man xqueril ta chic. Jariʼ roma ri nimalej etzelanic ri cʼo chuvachʼulef. Xqueril cʼa xaxe cʼa vi rijaʼ jun chojmilej vinek, y xa vi xtrevaj cʼa riqʼuin ri Ajaf."
                },
                {
                    "number": 19,
                    "text": "Roma yin ninvajoʼ, nichaʼ ri Ajaf, chi rijeʼ yequevaj ta can viqʼuin yin ri quibeyomal. Can xqueʼetzelex vi cʼa ri man xqueʼevan ta ri quibeyomal viqʼuin. Roma can manek vi chʼakaʼ chic ri xtiquevaj ta can ri quibeyomal viqʼuin yin, xaxe cʼa ri e choj. Ri man yerevaj ta cʼa ri rubeyomal viqʼuin yin, can netzelex vi y chukaʼ ri rubeyomal. Y can man vi jun xtril cʼa chic roma ri etzelanic ri cʼo pa ruviʼ re ruvachʼulef reʼ."
                },
                {
                    "number": 20,
                    "text": "Xtapon cʼa ri kʼij tok xtiquevaj ri quibeyomal, roma quijiquiban ri cánima riqʼuin ri beyomel. Yin xtinvevaj ri quibeyomal tok xqueʼanimej chiquivech ti quetzelanelaʼ, xa roma quijiquiban cʼa chic ri cánima riqʼuin ri quibeyomal. Can xqueʼetzelex vi rijeʼ y chukaʼ ri quibeyomal roma man xtiquevaj ta viqʼuin yin, y chupan ri kʼij riʼ, xquesocotej, nichaʼ ri Ajaf."
                },
                {
                    "number": 21,
                    "text": "Titzuʼ cʼa pe rix, ri ix ruvinakul re nimalej tinamit reʼ, y queʼivacʼaxaj ri nuchʼabel. Queʼivacʼaxaj cʼa ri chʼabel ri yerubij pe ri Ajaf. Roma can Kitzij vi nubij rijaʼ chi rix ix etzelan roma ri ibeyomal. Chukaʼ nubij chi ri ibeyomal etzelan roma can ijiquiban vi ri ivánima riqʼuin, y man e ivacʼaxan ta ri ruchʼabel ri yoyon richin chive."
                },
                {
                    "number": 22,
                    "text": "Man nokaʼ ta chiʼicʼuʼx ri Ajaf i Dios, ni ta chukaʼ ronojel ri ruyaʼon chive. Junelic nokaʼ cʼa chiʼicʼuʼx ri ibeyomal, y man nimatioxij ta chire ri Ajaf i Dios roma ri beyomel riʼ. Kitzij cʼa chi ri ivánima man nijel ta riqʼuin ri Ajaf. Xa nisipojirisaj iviʼ riqʼuin nimirinen, y yixbananen, y yixetzelan, y yixokotan, y yixcamisan, y nibanalaʼ conojel ruvech etzelal."
                },
                {
                    "number": 23,
                    "text": "Roma cʼariʼ, ri Dios rubanon chi xtipe jun nimalej etzelanic pa ruviʼ re ruvachʼulef, y chulkaʼ pa quiviʼ ri ibeyomal. Ronojel reʼ xtipe, xa roma ri itzel ibanalon."
                },
                {
                    "number": 24,
                    "text": "Jaʼ, joʼoc ruvech re vinakul reʼ. Roma cʼa apovinek chic ri kʼij tok yeʼivelesaj el iviqʼuin ri e yaʼol lokʼolej rutzijol, y yeʼitziʼej, yeʼiqʼuek che abej, yeʼicamisaj y nibanalaʼ ronojel ruvech etzelal chique, achiʼel xquibanalaʼ cʼa ri vinakiʼ ojer."
                },
                {
                    "number": 25,
                    "text": "Vacami tok yixtzijon, xa quereʼ nibij: Vi ta xojcʼaseʼ pa ri kʼij tok xecʼaseʼ ri ojer tak katiʼt kamamaʼ, man ta xekacamisaj cʼa ri e yaʼol lokʼolej rutzijol. Chukaʼ man ta xekaqʼuek che abej y man ta xekelesaj el."
                },
                {
                    "number": 26,
                    "text": "Can kitzij vi chi rix ix itzel chiquivech rijeʼ. Can jic vi qʼues ri Ajaf. Que cʼa chukaʼ riʼ can jic vi chi vi jun yaʼol lokʼolej rutzijol napon chiʼicojol y nukʼalajirisaj chivech ri ruchʼabel ri Ajaf ri yerujiquibaʼ ri imac y ri itzel tak ibanobal, jariʼ tok can yixoyover vi riqʼuin y nicanoj conojel ruvech baniquil richin niyoj rijaʼ. Jaʼ, nibij chi rijaʼ jun yaʼol lokʼolej rutzijol man kitzij ta, y chi xa jun aj mac, y can richin vi ri itzel vinek roma rijaʼ nujiquibaʼ chi nibanalaʼ ri itzel."
                },
                {
                    "number": 27,
                    "text": "Vaveʼcʼa, riqʼuin jubaʼ, jun achin napon chiʼicojol y quereʼ nubij chive: Tibanaʼ reʼ, xa manek ri retzelal. Tibanaʼ laʼ, xa man xtivil ta pokonal. Jaʼ, riqʼuin jubaʼ quereʼ chic xtubij chive: Tibanalaʼ cʼa achiʼel ri nimirisanen richin ri ivánima. Tibanalaʼ achiʼel ri nimirisanen ri nurayij ri runakʼ ivech. Tibanaʼ cʼa xabachique ri nurayij ri ivánima. Vi jun achin xtapon chiʼicojol y quereʼ ta xtubij chive, jariʼ tok can xticʼul vi ta, y xtibij ta chi ja rijaʼ jun yaʼol lokʼolej rutzijol."
                },
                {
                    "number": 28,
                    "text": "Kitzij cʼa chi xtinimirisaj rijaʼ y xtiyaʼ chire jubaʼ ri cʼo iviqʼuin. Xtiyaʼ chire jubaʼ ri ikʼana puak, y ri isaka puak, y xtivik rijaʼ riqʼuin tziek can jotol vi rajel. Rijaʼ xquerubilaʼ kʼoloj tak tzij chive y nubij chi ronojel xa can utz vi. Ja romariʼ tok rix man xtivil ta manjun ri rumac."
                },
                {
                    "number": 29,
                    "text": "Rix ix iyaj mamaj ijaʼtzul ix itzel y ix tzʼil. Rix ix covirisan, y can icovirisan vi ri ivánima. ¿Jampeʼ cami chic kʼij ninojij rix chi ri Ajaf cʼa xquixrucochʼ na? ¿Jampeʼ cʼa chic kʼij xtiyaʼ kʼij chi yixyukex coma nacanuc y moy tak yukenelaʼ? Jampeʼ cʼa chic kʼij janíla xtivajoʼ ri kʼekuʼm chuvech ri sakil?"
                },
                {
                    "number": 30,
                    "text": "Can kitzij vi cʼa chi ri royoval ri Ajaf can nicʼat vi chic chivij rix. Vaveʼ cʼa, rijaʼ retzelan chic ri ruvachʼulef roma ri itzel ibanobal."
                },
                {
                    "number": 31,
                    "text": "Can kitzij vi cʼa chi xtokaʼ ri kʼij tok xqueretzelaj ri ibeyomal, richin xqueʼoc janíla likʼ, richin queriʼ man xquixtiquir ta chic xqueʼichop. Cʼa cʼariʼ, chupan ri kʼij tok ix mebaʼi chic, can man xquixtiquir ta chic xquixcʼojeʼ can quiqʼuin ri ibeyomal."
                },
                {
                    "number": 32,
                    "text": "Chupan cʼa ri kʼij richin ri imebaʼil, xquixsiqʼuin akʼanij chire ri Ajaf. Man riqʼuin vi riʼ, xa manek chic xtuben ri siqʼuinic. Roma ix malin can, y ri ivulatajic can jiquiban vi chic chivij. Jariʼ tok xquixokʼ, y xquixvuyin chupan ri kʼij riʼ, nichaʼ ri Ajaf quichin ri e Janíla. Cʼa cʼariʼ, xquixokʼ y quereʼ xtibij:"
                },
                {
                    "number": 33,
                    "text": "Ja ta cʼa xtzolin ta pe nucʼuʼx y man ta xencamisaj ri e yaʼol lokʼolej rutzijol, y man ta xenqʼuek che abej, y man ta xenvelesaj el. Jaʼ, chupan ri kʼij riʼ, quereʼ xtibij: Ja ta cʼa xkanataj ta ri Ajaf ka Dios pa ri kʼij tok xeruyaʼ chike ri kabeyomal. Que ta cʼariʼ, man ta xeʼoc likʼ richin man ta xekasech can. Roma can kitzij vi, chi ri kabeyomal manek chic kiqʼuin."
                },
                {
                    "number": 34,
                    "text": "Can kitzij vi cʼa, chi nikayaʼ can vaveʼ jun samajibel, y pa rucaʼn kʼij man chic nikil ta. Y can kitzij vi chi ri katzaqʼuibal e elesan chic chikavech chupan ri kʼij tok nikajoʼ yekacusaj pa ri camisanel oyoval."
                },
                {
                    "number": 35,
                    "text": "Kitzij cʼa chi kevan can ri kabeyomal. Ja cʼariʼ xa xeʼanimej chikavech roma ri etzelanic pa ruviʼ re ruvachʼulef."
                },
                {
                    "number": 36,
                    "text": "Ja ta cʼa xtzolin ta pe kacʼuʼx pa ri kʼij tok xokaʼ pe ri ruchʼabel ri Dios kiqʼuin. Roma can kitzij vi chi re ruvachʼulef can etzelan vi, y ronojel xa likʼ chic quibanon, y man yojtiquir ta chic yekachop."
                },
                {
                    "number": 37,
                    "text": "Can kitzij vi chi roj oj sutin kij coma aj tzayiʼ. Kitzij cʼa chi sutin kij coma ri takonaxelaʼ richin ri rutijon rukʼij richin ri rutijon rukʼij richin yeruvulaj ri kacʼaslemal. Can kitzij vi chi janíla qʼuiy ri itzel kabanobal. Rat Ajaf, ¿la manek ta cami banel chi natzalabaʼ el ri avoyoval kiqʼuin? Quereʼ cʼa xtibilaʼ rix pa ri tak kʼij riʼ."
                },
                {
                    "number": 38,
                    "text": "Man riqʼuin vi riʼ, kitzij chi ri kʼij richin ri itejtobenic e kʼaxinek chic el. Iyalojirisan ri kʼij richin ri icolotajic, cʼa tok manek chic banel jumul, y ri ivulatajic rix can jiquiban vi. Kitzij cʼa chi conojel ri kʼij richin ri icʼaslen icanon ri man yixtiquir ta nivil. Roma xa icanon cʼa ri quicoten quiqʼuin riʼ itzel ibanobal. Y jariʼ man junan ta riqʼuin ri rubaniquil ri ruchojmilal ri cʼo riqʼuin ri nimalej y Jumal Jolomaj chikavech."
                },
                {
                    "number": 39,
                    "text": "Janíla ninrayij chi rix, ix ruvinakul re ruvachʼulef reʼ, queʼivacʼaxaj ri nuchʼabel. Nincʼutuj cʼa akʼanij chi ri royoval ri Ajaf titzalabex el iviqʼuin, y chi titzolin pe icʼuʼx y quixcolotej."
                }
            ]
        },
        "/study/scriptures/bofm/hel/14": {
            "uri": "/study/scriptures/bofm/hel/14",
            "title": "Elaman 14",
            "data_type": "chapter",
            "chapter_name": "Tanaj 14",
            "chapter_summary": [
                "Ri Samuel ri jun aj Lamaniʼ nuyaʼ lokʼolej rutzijol chirij ri Cristo. Ri retal ri ralaxbal ri Cristo xtikʼalajirisex pa voʼo junaʼ apon. Chukaʼ nikʼalajirisex ri retal ri rucamic."
            ],
            "verses": [
                {
                    "number": 1,
                    "text": "Xcʼulvachitej cʼa chi ri Samuel ri jun aj Lamaniʼ xeruyaʼ qʼuiy chic lokʼolej tak rutzijol ri manek banel chi yetzʼibex can."
                },
                {
                    "number": 2,
                    "text": "Can kitzij vi, rijaʼ quereʼ xubij chique: Vaveʼ cʼa, ninyaʼ chive jun retal. Roma xaxe chic xtikʼax voʼo junaʼ, y jariʼ tok xtipe ri Rucʼajol ri Dios richin yerelesaj pe pa mac conojel ri yeniman richin ri rubiʼ."
                },
                {
                    "number": 3,
                    "text": "Can kitzij vi cʼa, jareʼ ri retal ri xtinyaʼ chirij ri rupetebal. Roma can kitzij vi, xquecʼojeʼ nimalej tak sakil chicaj. Pa ri akʼaʼ tok cʼa manjani talex rijaʼ, can man xtikʼekumer ta. Riqʼuin cʼariʼ, nitzuʼun chiquivech ri vinakiʼ achiʼel vi ta xa pa kʼij."
                },
                {
                    "number": 4,
                    "text": "Roma cʼariʼ, xtikʼax jun kʼij y jun akʼaʼ y jun chic kʼij, achiʼel vi ta xaxe jun kʼij y manek akʼa, y ja cʼareʼ jun retal chive. Roma rix xtitzʼet chi nel pe ri kʼij y chukaʼ nikaka chic. Roma cʼariʼ tok rix can jic vi xtivetamaj chi yekʼax caʼi kʼij y jun akʼa. Man riqʼuin vi riʼ, man xtikʼekumer ta chakʼaʼ. Ja cʼariʼ ri akʼaʼ ri nunabiyej ri kʼij tok xtalex rijaʼ."
                },
                {
                    "number": 5,
                    "text": "Can kitzij vi cʼa, xtitzuʼun pe jun cʼacʼaʼ chʼumil ri man junan ta riqʼuin xabachique chic chʼumil ri itzʼeton can. Jacʼa chukaʼ reʼ jun chic retal chive."
                },
                {
                    "number": 6,
                    "text": "Kitij cʼa chi man xaxe ta riʼ. Xa xquebanatej chukaʼ e qʼuiy retal y meyel tak cʼutbel chilaʼ chicaj."
                },
                {
                    "number": 7,
                    "text": "Xticʼulvachitej cʼa chi rix xtimey ronojel reʼ y xtichʼobolaʼ rij y xquixtzak ka chuvachʼulef."
                },
                {
                    "number": 8,
                    "text": "Chukaʼ xticʼulvachitej cʼa chi ri xtiniman richin ri rubiʼ ri Rucʼajol ri Dios can ja vi riʼ ri xticʼojeʼ ri rucʼaslen jumul."
                },
                {
                    "number": 9,
                    "text": "Can kitzij vi, ri Ajaf riqʼuin ri rutakonaxel rubin chuve chi quipe cʼa iviqʼuin y tinbij chive re naʼoj reʼ. Kitzij cʼa chi rijaʼ in rutakon richin ninyaʼ re lokʼolej rutzijol reʼ chive rix, y rijaʼ quereʼ rubin chuve: Tachʼabalij quereʼ chique re vinek reʼ: Titzolin pe icʼuʼx y tichojmirisaj apon ri rubeyal ri Ajaf."
                },
                {
                    "number": 10,
                    "text": "Vacami cʼa, xa roma yin in jun aj Lamaniʼ y nutzijon chive ri chʼabel ri xubij ri Ajaf chuve, y roma can cʼayef vi re chʼabel reʼ chive rix, cʼariʼ can yixoyover vi viqʼuin, y nitij ikʼij richin yinicamisaj, y xinivokotaj yan el chiʼicojol."
                },
                {
                    "number": 11,
                    "text": "Man riqʼuin vi riʼ, xtivacʼaxaj ri nuchʼabel roma xaxe romariʼ tok in jotol pe vaveʼ pa ruviʼ ri rutzʼak ri tinamit richin queriʼ cʼo banel richin xtivacʼaxaj cʼa y xtivetamaj ri cʼajisabel richin ri Dios ri ix royoben can roma ri itzel ibanobal. Y chukaʼ richin xtivetamaj ri rubaniquil ri tzolibel cʼuʼx."
                },
                {
                    "number": 12,
                    "text": "Y chukaʼ richin xtivetamaj cʼa chirij ri rupetebal ri Jesucristo, ri Rucʼajol ri Dios, ri Tataʼixel richin ri caj y ri ruvachʼulef, ri Tzʼucunel richin ronojel cʼa pa tok rutiquiribel pe. Y chukaʼ richin xtivetamaj chirij ri retal ri rupetebal rijaʼ richin queriʼ xtinimaj cʼa rubiʼ."
                },
                {
                    "number": 13,
                    "text": "Vi ninimaj cʼa ri rubiʼ, xtitzolin pe icʼuʼx chupan ronojel ri imac richin queriʼ xquetojtej cʼa roma ri rutzil rijaʼ."
                },
                {
                    "number": 14,
                    "text": "Vaveʼ cʼa chukaʼ ninyaʼ jun chic retal chive. Jareʼ ri retal richin ri rucamic."
                },
                {
                    "number": 15,
                    "text": "Can kitzij vi chi cʼo chi xticom rijaʼ richin queriʼ, nibanatej ri colotajic. Rucʼamon y nicʼatzin chi rijaʼ nicom richin nibanatej ri cʼastajibel quichin ri caminakiʼ, richin queriʼ ri vinakiʼ xqueʼucʼuex chic riqʼuin ri Ajaf."
                },
                {
                    "number": 16,
                    "text": "Jaʼ can kitzij vi, ri rucamic rijaʼ xtujek can ri cʼastajibel, y xquerusolocopij conojel ri vinakiʼ chupan ri nabey camic. Jariʼ ri camic richin ri uxlabel. Roma conojel ri vinakiʼ, xa roma ri rutzakinen ri Adán, can e elesan vi chic el riqʼuin ri Ajaf, y jariʼ xa achiʼel e caminek quichin ri chʼaculaj y chukaʼ quichin ri uxlabel."
                },
                {
                    "number": 17,
                    "text": "Can kitzij vi, ri rucamic ri Cristo yerusolcopij pe ri vinakiʼ, jaʼ, conjel ri vinakiʼ, y yerucʼuaj chic jun bey riqʼuin ri Ajaf."
                },
                {
                    "number": 18,
                    "text": "Chukaʼ nuqʼuen pe ri rubaniquil ri tzolibel cʼuʼx. Riqʼuin cʼareʼ, ri nitzolin pe rucʼuʼx man nicʼuk ta el y man nitorix ta ka pa kʼakʼ. Jacʼa ri man nitzolin ta rucʼuʼx can nicʼuk vi el y nitorix ka pa kʼakʼ. Chique cʼa rijeʼ nipe chic jun bey camic, jaʼ, ri camic richin ri uxlabel, y jariʼ jun rucaʼn camic. Roma rijeʼ yeʼelesex chic el jun bey riqʼuin ronojel ri chojmilal."
                },
                {
                    "number": 19,
                    "text": "Roma cʼariʼ, titzolin pe icʼuʼx, titzolin pe icʼuʼx, roma vi ivetaman ronojel reʼ y man nitakej ta, jariʼ tok niben chi nipe ka ri cʼajisabel chivij y xquixkʼirirex ka pa re rucaʼn camic reʼ."
                },
                {
                    "number": 20,
                    "text": "Vacami cʼa, can kitzij vi xinbij chive chirij ri jun chic retal, jariʼ ri retal ri rucamic. Can kitzij vi cʼa chi chupan ri kʼij tok xticom rijaʼ, xtikʼelkumer ruvech ri kʼij y man chic xtuyaʼ ta pe ri rusakil chive. Quereʼ cʼa chukaʼ xtiquiben ri icʼ y ri tak chʼumilaʼ. Y can oxiʼ kʼij man xticʼojeʼ ta manjun sakil chuvech re ruvachʼulef reʼ. Nitiquir ka pa ri kʼij tok nicom rijaʼ, cʼa pa ri kʼij tok nicʼastej pe chiquicojol ri caminakiʼ."
                },
                {
                    "number": 21,
                    "text": "Chupan cʼa ri kʼij riʼ tok rijaʼ nicom, xquexibin cʼa ri cokolajay y ri coyopaʼ y can janíla xqueyaloj. Chukaʼ ri ruvachʼulef xtisolon y xtibaybot. Ri abej ri e cʼo chuvech re ruvachʼulef can xquepaxlan vi ka. Ja abej riʼ ri e cʼo ka chuxeʼ re ruvachʼulef y chukaʼ pa ruviʼ. Rix ivetaman chi vacami ri abej riʼ janíla e cof y chi qʼuiy chique e cof y janíla e nim."
                },
                {
                    "number": 22,
                    "text": "Xquepaxlan cʼa pa tak nicʼaj y can benek vi ruvech xqueʼilitej e vopol chic, e paxinek, y e rucʼaj chic chuvech chijun re ruvachʼulef reʼ, pa ruviʼ y chukaʼ chuxeʼ."
                },
                {
                    "number": 23,
                    "text": "Can kitzij vi chi xquebanatej xicʼanel tak cakʼikʼ y qʼuiy ri tzuputzuc tak juyuʼ xquekasex, xqueʼoc liʼan tak ulef, y e qʼuiy cʼojlibel ri quibiniʼan vacami liʼan tak ulef can xqueʼoc vi tzuputzuc tak juyuʼ ri can nej vi akʼanij xquejoteʼ vi."
                },
                {
                    "number": 24,
                    "text": "E qʼuiy nimaʼk tak bey xquepaxitej can, y e qʼuiy tinamit xquemalix can."
                },
                {
                    "number": 25,
                    "text": "E qʼuiy tak mukubel xquejakatej y xquequiyec pe qʼuiy chique ri quicaminakiʼ. Y e qʼuiy chojlaxelaʼ xtiquicʼut quiʼ chiquivech qʼuiy vinakiʼ."
                },
                {
                    "number": 26,
                    "text": "Can kitzij vi cʼa, quereʼ rubin chuve ri takonaxel. Roma rijaʼ xubij chuve chi xquebanatej can cokolajay y coyopaʼ, y janíla xqueyaloj."
                },
                {
                    "number": 27,
                    "text": "Rijaʼ xubij cʼa chuve chi tok xquebanatej ri cokolajay y ri coyopaʼ y ri nimalej cakʼikʼ, jariʼ tok xquecʼulvachitej cʼa can ronojel reʼ. Y xubij chi ri kʼekuʼm xtucuch cʼa chijun re ruvachʼulef reʼ oxiʼ kʼij."
                },
                {
                    "number": 28,
                    "text": "Chukaʼ ri takonaxel xubij chuve chi qʼuiy vinek xquequitzʼetelaʼ chʼakaʼ chic cʼulvachitajic janíla e nimaʼk chiquivech re reʼ. Riqʼuin cʼariʼ, xtiquinimaj cʼa chi re retal reʼ y re meyel cʼutbel reʼ can xquecʼulvachitej vi chuvech chijun re ruvachʼulef reʼ. Que cʼariʼ, manek ta cʼa chic roma richin man ta niquinimaj ri calcʼual ri achiʼaʼ."
                },
                {
                    "number": 29,
                    "text": "Xtibanatej cʼa ronojel reʼ richin queriʼ ri vinek ri xtiniman, xticolotej cʼa, y richin queriʼ jun chojmilej kʼatonic tzij xtipe ka pa quiviʼ ri man xqueniman ta. Que cʼa chukaʼ reʼ, vi xquecʼajisex rijeʼ, xa can je vi rijeʼ ri e cʼamayon ka chiquij ri quicʼajisabal."
                },
                {
                    "number": 30,
                    "text": "Vacami cʼa vachʼalal, tokaʼ cʼa chiʼicʼuʼx, tokaʼ cʼa chiʼicʼuʼx chi ri xtisachtej can, xa nusech cʼa riʼ, y ri nibanon ri itzel, xa nuben ka chire rijaʼ. Roma can kitzij vi chi rix ix solcopin can. Niyaʼox cʼa kʼij chive richin niben ri nivajoʼ rix. Roma can kitzij vi, ri Dios ruyaʼon chive jun etamabel y ix rusolcopin can."
                },
                {
                    "number": 31,
                    "text": "Rijaʼ ruyaʼon kʼij chive richin xtivetamaj cʼa ruvech ri utz y ri itzel. Chukaʼ ruyaʼon kʼij chive richin nichaʼ ri cʼaslen o ri camic. Cʼo cʼa banel richin chi vi niben ri utz, xquixtzolitej chic riqʼuin ri utz, o xtiban chi ri utz xtitzolix pe iviqʼuin. Cʼo cʼa chukaʼ banel richin chi vi niben ri itzel, que cʼariʼ xtiban chi ri itzel xtitzolix chic chive."
                }
            ]
        },
        "/study/scriptures/bofm/hel/15": {
            "uri": "/study/scriptures/bofm/hel/15",
            "title": "Elaman 15",
            "data_type": "chapter",
            "chapter_name": "Tanaj 15",
            "chapter_summary": [
                "Samuel ri aj Lamaniʼ cʼa yerupixabaj na ri vinakiʼ. Juramaj richin re vinakul reʼ xquechajix apon. Ri Nefiʼiʼ xquevulatej jumul vi man xtitzolin ta pe quicʼuʼx."
            ],
            "verses": [
                {
                    "number": 1,
                    "text": "Vacami cʼa, vachʼalal ri ix nucʼuʼxlan, ninkʼalajirisaj chivech chi vi man xtitzolin ta pe icʼuʼx, ri ivachoch can xquemalix vi can chivech."
                },
                {
                    "number": 2,
                    "text": "Kitzij cʼa chi vi man nitzolin ta pe icʼuʼx, ri ivixjayilal cʼo na cʼa chi janíla xqueʼokʼ tok xqueʼalan. Roma rix xtivajoʼ xquixanimej. Man riqʼuin vi riʼ, man xtivil ta cʼa acuchi xtivevaj vi iviʼ. Kitzij cʼa, joʼoc quivech ri xa jubaʼ chic man yeʼalan, roma janíla ri calal, y romariʼ tok man xquetiquir ta chic xqueʼanimej. Roma cʼariʼ, rijeʼ xquepalibex can y xquemalix can richin xquecom."
                },
                {
                    "number": 3,
                    "text": "Kitzij cʼa chi joʼoc quivech re vinakul reʼ ri xquibiniʼaj ri ruvinakul ri Nefi, vi man xtitzolin ta pe quicʼuʼx tok xqeuquitzʼet re retal y re meyel tak cʼutbel reʼ ri xquekʼalajirisex chiquivech. Roma can kitzij vi chi rijaʼ e jun vinakul can e chaʼon vi roma ri Ajaf. Kitzij cʼa chi rijaʼ janíla e rajovan pe ri ruvinakul ri Nefi, y chukaʼ e ruchʼolin chupan ri kʼij tok itzel xquibanalaʼ. Y rijaʼ yeruchʼolij roma can yerajoʼ vi."
                },
                {
                    "number": 4,
                    "text": "Jacʼa kitzij vachʼalal chi rijaʼ e retzelan ri Lamaniʼ roma can jutakel vi quibanalon ri itzel. Quereʼ quibanalon roma ri itzel tak banobel e quinakʼisan ri catiʼt quimamaʼ ojer. Man riqʼuin vi riʼ, ri colotajic apovinek chic quiqʼuin rijeʼ roma ja ri Nefiʼiʼ xechʼabalin chique. Roma cʼariʼ, ri Ajaf ruyalojisan ri quikʼij."
                },
                {
                    "number": 5,
                    "text": "Yin ninvajoʼ cʼa chi rix nitzʼet chi janíla chique rijeʼ quitzekelben cʼa ri bey richin ri lokʼolej quisamaj, y can choj vi yecʼaseʼ chuvech ri Dios, y niquitij quikʼij richin yequitakej ri rupixaʼ, y ri rupixabanic, y ri rukʼatoj tzij achiʼel cʼa nrajoʼ ri rupixaʼ ri Moisés."
                },
                {
                    "number": 6,
                    "text": "Kitzij cʼa ninbij chive chi can janíla vi qʼuiy chique rijeʼ niquiben quereʼ vacami, y man yetaneʼ ta richin niquitij quikʼij chi utzil richin yequitijoj ri chʼakaʼ chic cachʼalal chire ri etamabel richin ri kitzij. Roma cʼariʼ tok e cʼo e qʼuiy vinek ri yeʼoc pe quiqʼuin kʼij kʼij."
                },
                {
                    "number": 7,
                    "text": "Can kitzij vi, rix ivetaman chukaʼ, roma can itzʼeton vi, chi e janíla chique rijeʼ e tijon chic chire ri kitzij, y quetaman chic chiquij ri itzelilej y tzʼilolej nakʼisan tak banobel quichin ri catiʼt quimamaʼ. Rijeʼ e tijon richin chi niquinimaj ri lokʼelej tzʼibanic y ri lokʼolej rutzijol quichin ri e yaʼol lokʼolej rutzijol ri e tzʼibatel can. Jariʼ yequitijoj rijeʼ chire ri cukubabel cʼuʼx riqʼuin ri Ajaf, y chukaʼ chire ri tzolibel cʼuʼx. Ri cukubabel cʼuʼx riʼ y ri tzolibel cʼuʼx riʼ, jariʼ yebanon richin nijalatej ri cánima."
                },
                {
                    "number": 8,
                    "text": "Roma cʼariʼ, rix ivetaman chi e jampeʼ na chique rijeʼ ri quereʼ quibanon can, xa can e cof vi e cʼo, y e chʼiquiban chic riqʼuin ri kitzij tijonic, y riqʼuin achique ri solcopiyon pe quichin."
                },
                {
                    "number": 9,
                    "text": "Chukaʼ ivetaman chi rijeʼ e quimukun chic can ri quitoʼbal richin camisanel oyoval, y niquixibij quiʼ richin yequichop chi el. Roma riqʼuin jubaʼ xquemacun vi queriʼ niquiben. Kitzij cʼa chi nitzʼet chi rijeʼ niquixibij chic quiʼ richin yemacun. Can kitzij vi, rijeʼ xtiquiyaʼ cʼa kʼij richin xquepalibex y xquecamisex coma ri quetzelanelaʼ, y man xquequiyec ta chic ri quitzaqʼuibal chiquij rijeʼ. Ronojel reʼ niquiben roma cʼo quicukubabel cʼuʼx riqʼuin ri Cristo."
                },
                {
                    "number": 10,
                    "text": "Vacami cʼa, can kitzij vi, ri Ajaf xqueruturusaj cʼa y xqueruyalojirisaj ri quikʼij, stapeʼ cʼa quibanolon can ri itzel. Jariʼ, roma chʼiquiban ri quinojibal rijeʼ tok niquinimaj achique ri niquinimaj, y roma ri cuchukʼaʼ chupan ri quinimanic tok e sakirisan chic."
                },
                {
                    "number": 11,
                    "text": "Kitzij chi stapeʼ cʼa vi xquetzak can roma manjun chic niquinimalaʼ, ri Ajaf can cʼa xqueruyalojirisaj na ri quikʼij rijeʼ, cʼa tok xtapon na ri kʼij achojchij xechʼo vi ri e katataʼ, y chukaʼ ri yaʼol lokʼolej rutzijol Zenos y qʼuiy chʼakaʼ chic e yaʼol lokʼolej rutzijol. Rijeʼ xechʼo chirij ri kʼij tok ri kachʼalal Lamaniʼ xquetzolin pe chic chupan ri etamabel richin ri kitzij."
                },
                {
                    "number": 12,
                    "text": "Kitzij nibij chive chi chupan ri ruqʼuisibel tak kʼij, ri rusujunic ri Ajaf can e yaʼon vi pe chique ri kachʼalal Lamaniʼ. Stapeʼ cʼa xtiquitij qʼuiy pokonal, y xqueʼokotex quereʼ y quelaʼ chuvech re ruvachʼulef, y quelaʼ chuvech re ruvachʼulef y xquecanolox, y xquesocotej, y xquequiratej, y manek acuchi xtiquevaj vi quiʼ, ri Ajaf can cʼa xtujoyovaj na quivech."
                },
                {
                    "number": 13,
                    "text": "Jariʼ, xa achiʼel cʼa nukʼalajirisaj ri lokʼolej rutzijol ri nubij chi rijeʼ can xquetijox vi cʼa chire ri kitzij etamabel. Jariʼ cʼa ri etamabel chirij ri Lokʼolej Quelesanel pa mac, y ri nimalej y kitzij quiyukʼunel. Cʼa cʼariʼ, xqueʼajilex can quiqʼuin ri rucarneʼl rijaʼ."
                },
                {
                    "number": 14,
                    "text": "Roma cʼariʼ, ninbij chive chi janíla utzil xtibanatej chique rijeʼ chuvech ri xtibanatej chive rix, vi man nitzolin ta pe icʼuʼx."
                },
                {
                    "number": 15,
                    "text": "Rijeʼ xetzak can roma manjun chic niquinimalaʼ, coma cʼa ri nakʼisan tak banobel quichin can ri catiʼt quimamaʼ. Can kitzij vi, ri nimalej tak samaj ri e kʼalajirisatajinek can chivech rix, vi ta xekʼalajirisex chiquivech rijeʼ, ja rix can nitzʼet vi chi manjun chic niquinimalaʼ."
                },
                {
                    "number": 16,
                    "text": "Roma cʼariʼ, quereʼ xubij ri Ajaf: Man xquenvulaj ta rijeʼ jumul. Xa pa ri kʼij ri ninvajoʼ yin, can xtinben vi chi xquetzolin pe chic viqʼuin, nichaʼ ri Ajaf."
                },
                {
                    "number": 17,
                    "text": "Vacami cʼa, quereʼ nubij ri Ajaf chiquij ri vinakul Nefiʼiʼ: Vi rijeʼ man nitzolin ta pe quicʼuʼx, y man niquitij ta quikʼij richin niquiben ri nurayibal yin, cʼariʼ xquenvulaj can jumul, nichaʼ ri Ajaf. Roma rijeʼ man niquinimaj ta stapeʼ cʼa e nubanon e qʼuiy nimalej tak samaj chiquicojol. Can jic vi chi qʼues ri Ajaf, y quereʼ chukaʼ can jic vi xquebanatej ronojel reʼ, nicha ri Ajaf."
                }
            ]
        },
        "/study/scriptures/bofm/hel/16": {
            "uri": "/study/scriptures/bofm/hel/16",
            "title": "Elaman 16",
            "data_type": "chapter",
            "chapter_name": "Tanaj 16",
            "chapter_summary": [
                "E jujun chique ri Nefiʼiʼ yeʼoc pa ri Rukʼataj ri Cristo. E janíla chique rijeʼ niquixovaj ri nijiquibalaʼ ri Samuel. Niquitij quikʼij richin niquichop y niquixim. Rijaʼ nanimej y nitzolin chic pa ri ruvachʼulef rijaʼ. Ri Nefi cʼa nubanalaʼ na ri lokʼolej rusamaj. Can e janíla vi ri man niquinimaj ta."
            ],
            "verses": [
                {
                    "number": 1,
                    "text": "Vacami cʼa, xcʼulvachitej chi e cʼo e qʼuiy ri xecacʼaxaj ri ruchʼabel ri Samuel, ri aj Lamaniʼ ri xerutzijoj rijaʼ pa ruviʼ ri rutzʼak ri tinamit. E jampeʼ cʼa ri xequinimaj ri ruchʼabel rijaʼ xebe cʼa y xquicanoj ri Nefi. Tok rijeʼ xeʼapon y xquil rijaʼ, xequikʼalajirisaj ri quimac chuvech y man xequevaj ta, roma can xquirayij vi chi xekasex chuxeʼ yaʼ pa rubiʼ ri Ajaf."
                },
                {
                    "number": 2,
                    "text": "Jacʼa e jampeʼ na ri man xequinimaj ta ri ruchʼabel ri Samuel, can xeʼoyover vi riqʼuin. Tok rijaʼ cʼa paʼel na pa ruviʼ ri tzʼak, rijeʼ xquicʼakalaʼ che abej y che chʼab. Jacʼa ri Uxlabel richin ri Ajaf can cʼo vi riqʼuin, y man xetiquir ta xquisoc quiqʼuin ri cabej ni ta chukaʼ quiqʼuin ri quichʼab."
                },
                {
                    "number": 3,
                    "text": "Vacami cʼa, tok rijeʼ xquitzʼet chi man xetiquir ta xquisoc, e qʼuiy chic xequinimaj ri ruchʼabel. Roma cʼariʼ, xebe cʼa riqʼuin ri Nefi richin chi xekasex chuxeʼ yaʼ."
                },
                {
                    "number": 4,
                    "text": "Roma can kitzij vi chi ri Nefi xubanalaʼ ri kasnic chuxeʼ yaʼ, y xuyalaʼ lokʼolej rutzijol, y xchʼabalin, y xubilaʼ chique ri vinakiʼ chi titzolin pe quicʼuʼx, y xerucʼutulaʼ retal y meyel tak cʼutbel chiquivech, y xerubanalaʼ meyel tak samaj chiquicojol ri vinakiʼ, richin chi xtiquetamaj cʼa chi xa jubaʼ chic man nipe ri Cristo."
                },
                {
                    "number": 5,
                    "text": "Xubilaʼ cʼa chique rijeʼ achique ri xticʼulvachitej jubaʼ chic apon. Riqʼuin cʼari, tok xquecʼulvachitej ronojel riʼ, can xtiquetamaj vi y xtokaka cʼa chiquicʼuʼx chi can xekʼalajirisex vi chiquivech tok cʼa manjani quecʼulvachitej. Queriʼ cʼa xtibanatej richin queriʼ xtiquinimaj na cʼa. Roma cʼariʼ tok conojel ri xquinimaj ri ruchʼabel ri Samuel xebe cʼa riqʼuin ri Nefi richin chi xekasex chuxeʼ yaʼ. Xeʼapon cʼa riqʼuin rijaʼ tok xtzolin pe quicʼuʼx y xequikʼalajirisaj ri quimac chuvech."
                },
                {
                    "number": 6,
                    "text": "Jacʼa can e janíla vi chique rijeʼ man xquinimaj ta ri ruchʼabel ri Samuel. Roma cʼariʼ tok rijeʼ xquitzʼet chi man xetiquir ta xquisoc quiqʼuin ri cabej y ri quichʼab, xecoyoj cʼa ri quiyukenelaʼ, quereʼ cʼa xquibij chique: Tichapaʼ re achin reʼ y tiximaʼ, roma can kitzij vi rijaʼ cʼo jun aj tzay riqʼuin. Y roma ri ruchukʼaʼ ri aj tzay ri cʼo riqʼuin, man yojtiquir ta nikasoc quiqʼuin ri kabej y ri kachʼab. Roma cʼariʼ, tichapaʼ cʼa, y tiximaʼ, y tiqʼuisaʼ."
                },
                {
                    "number": 7,
                    "text": "Tok rijeʼ xebe chuchapic, jari tok xropin el pa ruviʼ ri tzʼak, y xanimej el pa ri quiruvachʼulef. Jaʼ, xbe pa ri ruvachʼulef rijaʼ y xuchop ruchʼabalixic y ri ruyaʼic lokʼolej rutzijol chire ri ruvinak rijaʼ."
                },
                {
                    "number": 8,
                    "text": "Can kitzij vi, manjun chic xetamex chirij rijaʼ chiquicojol ri Nefiʼiʼ. Can que vi cʼariʼ ri xquibanalaʼ ri vinakiʼ riʼ."
                },
                {
                    "number": 9,
                    "text": "Quereʼ cʼa xqʼuis ri rujumuchʼ vakiʼ junaʼ richin ri kʼatbel tzij ri xquibanalaʼ ri kʼatoy tzij pa quiviʼ ri ruvinakul ri Nefi."
                },
                {
                    "number": 10,
                    "text": "Que cʼa chukaʼ riʼ, xqʼuis ri rujumuchʼ vukuʼ junaʼ richin ri kʼatbel tzij ri xquibanalaʼ ri kʼatoy tzij. Janíla e qʼuiy chique ri vinakiʼ e cʼo can pa ri quinimirinen y ri quetzelal, y xa e jubaʼ oc chique xebiyin choj chuvech ri Dios."
                },
                {
                    "number": 11,
                    "text": "Que cʼa chukaʼ riʼ, quibanon can pa ri rujumuchʼ vakxakiʼ junaʼ richin ri kʼatbel tzij ri xquibanalaʼ ri kʼatoy tzij."
                },
                {
                    "number": 12,
                    "text": "Y chupan ri rujumuchʼ belejeʼ junaʼ richin ri kʼatbel tzij ri xquibanalaʼ ri kʼatoy tzij, xa e jubaʼ oc xjalatej chire ri yecʼulvachitej chiquicojol ri vinakiʼ. Man riqʼuin vi riʼ, ri vinakiʼ xquicovirisaj chic quiʼ pa ri quetzelal y jutakel xquibanalaʼ chʼakaʼ chic ri man e rucʼamon ta chuvech ri rupixaʼ ri Dios."
                },
                {
                    "number": 13,
                    "text": "Cʼariʼ xcʼulvachitej chi chupan ri jumuchʼ lajuj junaʼ richin ri kʼatbel tzij ri xquibanalaʼ ri kʼatoy tzij, can xekʼalajirisex vi nimalej tak retal y meyel tak cʼutbel chiquivech ri vinakiʼ, y ri quichʼabel quiyaʼon can ri e yaʼol lokʼolej rutzijol xquichop xekʼajer."
                },
                {
                    "number": 14,
                    "text": "E cʼo takonaxelaʼ ri xquicʼut quiʼ chiquivech ri achiʼaʼ ri etamanelaʼ, y xequikʼalajirisaj chiquivech rijeʼ jebel tak rutzijol richin nimalej quicoten. Quereʼ cʼa chupan ri junaʼ riʼ, ri lokʼolej tzʼibanic xquichop yekʼajer."
                },
                {
                    "number": 15,
                    "text": "Man riqʼuin vi riʼ, conojel ri vinakiʼ xquicovirisaj chic ri cánima. Xaxe ri janíla xquinimaj chiquicojol ri Nefiʼiʼ y chukaʼ chiquicojol ri Lamaniʼ man que ta riʼ xquiben. Y ri vinakiʼ ri xquinojij chi xaxe oc nicʼatzin ri cuchukʼaʼ rijeʼ y ri utzilej quinojibal, quereʼ xquibij:"
                },
                {
                    "number": 16,
                    "text": "Riqʼuin jubaʼ, rijaʼ xquil jubaʼ chirij ronojel ri cʼulvachitajic ri tzijon can. Man riqʼuin vi ri, roj ketaman chi checonojel re nimalej y re meyel tak samaj reʼ ri e tzijon can, xa man xquecʼulvachitej ta."
                },
                {
                    "number": 17,
                    "text": "Rijeʼ xquinojilaʼ y xquicʼaxilaʼ quiʼ chiquicojol. Quereʼ cʼa xquibilaʼ:"
                },
                {
                    "number": 18,
                    "text": "Man rucʼamon ta cʼa chi xtipe jun Cristo. Vi nipe cʼa, y vi ja rijaʼ ri Rucʼajol ri Dios, ri Tataʼixel richin ri caj y ri ruvachʼulef, achiʼel bitajinek can, ¿achique cʼa roma tok man xtucʼut ta riʼ chikavech roj, achiʼel cʼa xtuben quiqʼuin ri e cʼo pa Jerusalem?"
                },
                {
                    "number": 19,
                    "text": "¿Achique cami roma tok man xtucʼut ta riʼ chupan re ruvachʼulef reʼ achiʼel cʼa xtuben pa ri ruvachʼulef Jerusalem?"
                },
                {
                    "number": 20,
                    "text": "Jacʼa kitzij chi roj ketaman chi jareʼ xa jun itzel nimanic yatajinek pe chike coma ri katiʼt kamamaʼ richin chi niban chi roj nikanimaj chi jun nimalej y meyel samaj cʼo chi xticʼulvachitej. Y xa man xticʼulvachitej ta chikacojol roj, xa cʼa pa jun chic ruvachʼulef cʼanej kiqʼuin, y ja ri ruvachʼulef riʼ roj man ketaman ta ruvech. Roma cʼariʼ, rijaʼ yetiquir yojquiyaʼ can pa ri moyirinen, roma manek banel xtikatzʼet quiqʼuin ri runakʼ kavech roj vi ronojel reʼ can kitzij vi."
                },
                {
                    "number": 21,
                    "text": "Xa quiqʼuin ri novinek y evan tak samaj richin ri itzel vinek, rijeʼ xtiquiben jun nimalej evan samaj ri man xtikʼax ta chikavech. Riqʼuin cʼariʼ, xkojquiyukʼ ka richin chi roj yojoc samajelaʼ quichin ri quichʼabel y chukaʼ quichin rijeʼ. Roma vi queriʼ, roj cʼo chi yekacanoj richin chi yojquitijoj chire ri chʼabel. Quereʼ cʼa xkojquiyaʼ can pa ri moyirinen chijun ri kacʼaslen vi nikakasaj kiʼ chiquivech rijeʼ."
                },
                {
                    "number": 22,
                    "text": "Janíla chʼakaʼ chic tzij xequitzʼuculaʼ pa cánima ri can e nacanuc vi y manek quicʼaʼtz. Yalan e nakon cʼa rijeʼ, roma ri itzel vinek xeruyukʼ jutakel richin chi niquibanalaʼ ri itzel. Kitzij cʼa chi rijaʼ xbe chiquicojol y xeruquiraj qʼuiy tzʼucuj tzij y cʼaxinic chuvech chijun ri ruvachʼulef, richin queriʼ xquerucovirisaj cʼa ri cánima ri vinakiʼ chirij ri utz, y chirij ri xticʼulvachirej apon."
                },
                {
                    "number": 23,
                    "text": "Jacʼa can xebanatej vi chiquicojol ri ruvinak ri Ajaf nimaʼk tak etal, y meyel tak cʼutbel, y chukaʼ xequiben qʼuiy meyel tak samaj. Man riqʼuin vi ronojel riʼ, ri Santanás can xeruchop vi ri cánima ri vinakiʼ chuvachʼulef."
                },
                {
                    "number": 24,
                    "text": "Quereʼ cʼa xqʼuis ri rujumuchʼ lajuj junaʼ richin ri kʼatbel tzij ri xquibanalaʼ ri kʼatoy tzij pa quiviʼ ri ruvinakul ri Nefi."
                },
                {
                    "number": 25,
                    "text": "Vaveʼ xqʼuis vi ri ruvuj ri Elaman, achiʼel cʼa ri nubij ri retal banobel cʼo can quichin ri Elaman y ri rucʼajol."
                }
            ]
        },
        "/study/scriptures/bofm/3-ne/1": {
            "uri": "/study/scriptures/bofm/3-ne/1",
            "title": "3 Nefi 1",
            "data_type": "chapter",
            "chapter_name": "Tanaj 1",
            "chapter_summary": [
                "Ri Nefi, ri rucʼajol ri Elaman, nel el. Yekʼalajirisex ri retal ri ralaxibal ri Colonel. E cʼo ri niquipabaʼ qui chuvech ri retal. Nitzʼuctej chic pe ri molaj richin ri Gadianton."
            ],
            "book_title": "Rox Nefi",
            "book_intro": [
                "Ri Elaman rucʼajol ri Elaman. Rijaʼ rucʼajol ri Alma. Ri Alma riʼ rucʼajol ri Alma ri elenek pe pa ri rijaʼtzul ri Nefi. Ri Nefi riʼ, ja ri rucʼajol ri Leʼi ri xel pe pa Jerusalem chupan ri nabey junaʼ richin ri kʼatbel tzij ri xubanalaʼ ri Sedecías, ri rutataʼal ri tinamit Judá."
            ],
            "verses": [
                {
                    "number": 1,
                    "text": "Xcʼulvachitej cʼa chi kʼaxinek chic el ri junaʼ jumuchʼ julajuj y ja cʼareʼ chukaʼ tok jukʼo lajujcʼal junaʼ e kʼaxinek chic el tok tel pe ri Leʼi pa Jerusalem. Chupan cʼa re junaʼ reʼ, Laconeo ja rijaʼ ri nimalej kʼatoy tzij y ri ucʼuey bey richin ri ruvachʼulef riʼ."
                },
                {
                    "number": 2,
                    "text": "Ri Nefi, ri rucʼajol ri Elaman, elenek chic el chupan ri ruvachʼulef Zarajemla. Rijaʼ xerujech can chire ri nabey rucʼajol rubiniʼan Nefi chukaʼ ri xaxilej tak cʼakoʼj chiʼichʼ, y conojel ri retal banobel ri e tzʼiban can, y conojel ri achique can lokʼolej vi ri e quichajin pe pa tok ri Leʼi xel pe pa Jerusalem."
                },
                {
                    "number": 3,
                    "text": "Ja cʼariʼ tok ri Nefi tataʼaj xel el chupan ri ruvachʼulef y manjun achin xetaman acuchi xbe vi. Ri Nefi alcʼualaxel xerutzekelbej cʼa can ri retal banobel pa ruqʼuexel rijaʼ. Ja cʼariʼ ri retal banobel quichin re vinek reʼ."
                },
                {
                    "number": 4,
                    "text": "Xcʼulvachitej cʼa chi pa ri rutiquiribel ri junaʼ jumuchʼ cablajuj, can kitzij vi chi ri lokʼolej rutzijol quichen ri e yaʼol lokʼolej rutzijol xekʼajer pe jubaʼ chic. Roma can xchap vi quicʼulvachitajic nimalej tak etal y nimalej tak banobel chiquicojol ri vinakiʼ."
                },
                {
                    "number": 5,
                    "text": "Man riqʼuin vi riʼ, xecʼojeʼ chʼakaʼ ri xquibilaʼ chi xa kʼaxinek chic ri kʼij ri cʼutun can richin yekʼajer ri chʼabel ri xubij can ri Samuel, ri aj Lamaniʼ."
                },
                {
                    "number": 6,
                    "text": "Xquichop cʼa tziʼen chiquij ri cachʼalal y quereʼ xquibij: Can kitzij vi chi xa kʼaxinek chic ri kʼij, y ri ruchʼabel ri Samuel man xekʼajer ta. Roma cʼariʼ, ri iquicoten y ri icukubabel cʼuʼx riqʼuin reʼ xa manek rejkalen chive."
                },
                {
                    "number": 7,
                    "text": "Xcʼulvachitej cʼa chi rijeʼ xquiben jun nimalej chʼujirinen chuvech chijun ri ruvachʼulef riʼ. Y ri yeniman, janíla xebison roma xa riqʼuin jubaʼ xa man xquebecʼulvachitej ta achique ri e bitajinek can."
                },
                {
                    "number": 8,
                    "text": "Man riqʼuin vi cʼariʼ, can kitzij chi rijeʼ xcoyobej tok ri jun kʼij y ri jun akʼaʼ y ri jun chic kʼij xtiquiben xaxe achiʼel jun kʼij, y man xtikʼekumer ta ka ri akʼa, richin queri xtiquetamaj chi can cʼo vi rejkalen ri niquinimaj."
                },
                {
                    "number": 9,
                    "text": "Xcʼulvachitej cʼa chi xkʼijux can jun kʼij coma ri man yeniman ta, chi checonojel ri yeniman quichin ri nimanic riʼ can xquecamisex vi. Jariʼ xtibanatej vi man xticʼulvachitej ta ri retal ri xyaʼox can roma ri Samuel, ri yaʼol lokʼolej rutzijol."
                },
                {
                    "number": 10,
                    "text": "Vacami cʼa, xcʼulvachitej chi tok ri Nefi, ri rucʼajol ri Nefi, xutzʼet re etzelal reʼ ri niquiben ri ruvinakul, janíla xbison ri ránima."
                },
                {
                    "number": 11,
                    "text": "Xcʼulvachitej cʼa chi rijaʼ xbe y xuqueʼ pa ri ulef, y janíla xchʼo akʼanij riqʼuin ri ru Dios pa quiviʼ ri ruvinakul ri xa jubaʼ chic man yevulatej roma xquicukubaʼ quicʼuʼx quiqʼuin ri quinimanic ri catiʼt quimamaʼ."
                },
                {
                    "number": 12,
                    "text": "Xcʼulvachitej cʼa chi rijaʼ, riqʼuin ri ruchukʼaʼ, can xchʼo vi akʼanij riqʼuin ri Ajaf chijun kʼij. Y can kitzij vi, ri ruchʼabel ri Ajaf xpe riqʼuin y quereʼ xubij chire:"
                },
                {
                    "number": 13,
                    "text": "Tayacaʼ ajolon y caquicot, roma can kitzij vi chi ri kʼij can ninakajub vi pe. Y pa re tocokʼaʼ reʼ xtiyaʼox ri retal, y chuvaʼk xquipe chuvech ri ruvachʼulef, richin nincʼut chiquivech ri e aj re ruvachʼulef chi yin can xtintzʼakatisaj vi ronojel ri xinbij chi tiquitzijoj chʼajchʼojilej tak nuyaʼol lokʼolej rutzijol."
                },
                {
                    "number": 14,
                    "text": "Can kitzij vi chi yipe quiqʼuin ri nuvinak yin richin chi ninitzʼakatisaj ronojel ri nukʼalajirisan pe chiquivech ri calcʼual ri achiʼaʼ, pa tok rutiquiribel pe, y richin chi ninben ri rayibel richin ri Tataʼixel y chuckaʼ ri Cʼajolaxel. Richin ri Tataʼixel xa voma yin, y richin ri Cʼajolaxel roma cʼa ri nuchʼacul. Y can kitzij vi chi ri kʼij ninakajub pe, y chupan re jun akʼaʼ reʼ can xtiyaʼox vi ri retal."
                },
                {
                    "number": 15,
                    "text": "Xcʼulvachitej cʼa chi ri chʼabel ri xracʼaxaj ri Nefi can xekʼajer vi achiʼel xbitej can chire. Roma can kitzij vi chi tok xkaka ri kʼij, can man xkʼekumer ta. Y ri vinakiʼ janíla xquimey roma man xkʼekumer ta ka tok xocokʼaʼ."
                },
                {
                    "number": 16,
                    "text": "E cʼo cʼa e qʼuiy ri man e quiniman ta ri quichʼabel ri e yaʼol lokʼolej rutzijol ri xetzak pan ulef, y xquiben achiʼel vi e caminek chic. Queriʼ xquiben roma rijeʼ xquetamaj chi xvulatej ri xquikʼijuj xquiben richin yequivulaj ri e nimayon quichin ri quichʼabel ri e yaʼol lokʼolej rutzijol. Roma cʼa can xkʼajer vi ri retal tzijon can."
                },
                {
                    "number": 17,
                    "text": "Y rijeʼ xkʼax chiquivech chi ri Rucʼajol ri Dios xa juba chic man nipe. Kitzij cʼa chi can que vi reʼ, conojel ri vinakiʼ ri e cʼo chuvech chijun ri ruvachʼulef pa ri rukajibel kʼij, cʼa pa ri relebal kʼij, y chuka pa ri ruvachʼulef pa ri rajquikʼaʼ kʼijʼ, cʼa pa ri rajxocon kʼij, can janíla vi xemeyon y xetzak pa ri ulef."
                },
                {
                    "number": 18,
                    "text": "Roma rijeʼ quetaman chi qʼuiy junaʼ ri e yaʼol lokʼolej rutzijoj quijiquiban chirij ronojel reʼ. Chukaʼ quetaman chi can xbanatej vi ri retal tzijon can. Rijeʼ xquixibij cʼa quiʼ roma can xquibanalaʼ vi ri itzel, y man xeniman ta."
                },
                {
                    "number": 19,
                    "text": "Xcʼulvachitej cʼa chi manek kʼekuʼm chijun ri tocokʼaʼ riʼ, xa can sek vi achiʼel pa nicʼaj kʼij. Cʼariʼ, xcʼulvachitej chi pa nimakʼaʼ xel pe chic ri kʼij, achiʼel cʼa nuben jantapeʼ. Roma cʼa ri retal yaʼon can, rijeʼ xquetamaj chi jariʼ ri kʼij tok ri Ajaf xtalex pe."
                },
                {
                    "number": 20,
                    "text": "Xcʼulvachitej cʼa checonojel reʼ achiʼel ri xquibij can ri e yaʼol lokʼolej rutzijol."
                },
                {
                    "number": 21,
                    "text": "Xcʼulvachitej chukaʼ chi jun cʼacʼaʼ chʼumil xtzuʼun pe achiʼel cʼa ri bitajinek can."
                },
                {
                    "number": 22,
                    "text": "Y xcʼulvachitej pe chupan ri kʼij ri, chi ri itzel vinek xerutek tzʼucuj tzij chiquicojol ri vinakiʼ, richin chi niquicovirisaj ri cánima, richin queriʼ man xtiquinimaj ta cʼa ri retal y ri meyel tak cʼutbel ri xequitzʼet can. Man riqʼuin cʼa ronojel re tzʼucuj tzij reʼ y re kʼoloj reʼ, can janíla vi qʼuiy chique ri vinakiʼ xquinimaj y xepachkʼomix cʼa riqʼuin ri Ajaf."
                },
                {
                    "number": 23,
                    "text": "Xcʼulvachitej cʼa chi ri Nefi quiqʼuin chʼakaʼ chic achiʼaʼ xebe chiquicojol ri vinakiʼ, y xquiben ri kasanic chuxeʼ yaʼ chique rijeʼ roma ri xtzolin pe quicʼuʼx. Chiriʼ cʼa xbanatej jun nimalej cuyubel mac. Riqʼuin cʼariʼ, xcʼojeʼ chic jun bey ri uxlanibel cʼuʼx chiquicojol ri vinek chupan ri ruvachʼulef riʼ."
                },
                {
                    "number": 24,
                    "text": "Cʼariʼ, man xecʼaxin ta chic. Xaxe e jujun chique rijeʼ xquichop chʼabalixic roma xquirayij xquijiquibaʼ, riqʼuin ri lokʼolej tzʼibanic, chi manek chic nicʼatzin chi niquitakej ri rupixaʼ ri Moisés. Jacʼa riqʼuin re naʼoj reʼ, xa xesachilan can roma man xkʼax ta chiquivech ri lokʼolej tzʼibanic."
                },
                {
                    "number": 25,
                    "text": "Cʼa cʼariʼ, xcʼulvachitej chi chaʼnin xepachkʼomix y xquinabej chi man utz ta ri xquinojilaʼ can. Roma cʼa xkʼalajirisex chiquivech chi ri pixaʼ manjani tikʼajer, y cʼo chi nikʼajer chironojel. Kitzij cʼa chi xbix chique chi cʼo chi nikʼajer. Kitzij cʼa chi manjun ri rucʼaj ni manjun ti chʼap xtikʼax ta el tok cʼa manjani tikʼajer chironojel ri pixaʼ. Roma cʼariʼ tok can chupan vi ri junaʼ riʼ, xkʼalajirisex chiquivech chi xa e sachinek, y rijeʼ xequikʼalajirisalaʼ ri quimac."
                },
                {
                    "number": 26,
                    "text": "Que cʼariʼ, xkʼax can ri junaʼ jumuchʼ cablajuj. Y xecʼamatej pe chique ri vinakiʼ utzilej tak rutzijol, coma ri retal ri xekʼalajirisex pe, achiʼel cʼa ri quichʼabel ri lokʼolej rutzijol quichin conojel ri chʼajchʼojilej e yaʼol lokʼolej rutzijol."
                },
                {
                    "number": 27,
                    "text": "Xcʼulvachitej cʼa chi ri junaʼ jumuchʼ oxlajuj xkʼax can riqʼuin uxlanibel cʼuʼxʼ. Man riqʼuin vi cʼariʼ, cʼa e cʼo na ri elekʼomaʼ richin ri Gadiaton ri xecʼaseʼ pa ri loman tak juyuʼ, y cʼa xquinakalaʼ na ri ruvachʼulef. Ri quijul y ri quicʼojlibal acuchi niquevaj vi quiʼ, can janíla vi ri cuchukʼaʼ. Xa romariʼ tok ri vinakiʼ man xetiquir ta xequichʼec. Roma cʼariʼ, rijeʼ xequicamisaj e qʼuiy, y janíla camisanic xquibanalaʼ chiquicojol ri vinakiʼ."
                },
                {
                    "number": 28,
                    "text": "Xcʼulvachitej cʼa chi pa ri junaʼ jumuchʼ cajlajujʼ ri elekʼomaʼ riʼ janíla xeqʼuiyer. Jariʼ roma e qʼuiy vinek xquichʼer el quiʼ quiqʼuin ri Nefiʼiʼ y xebe quiqʼuin ri elekʼoma. Ja cʼareʼ xbanon chi janíla xebison ri Nefiʼiʼ ri xecanej can chupan ri ruvachʼulef."
                },
                {
                    "number": 29,
                    "text": "Chukaʼ cʼa ri Lamaniʼ janíla xebison. Kitzij cʼa chi e qʼuiy chique ri calcʼual xenimer. Y tok cʼo chic qʼuiy quijunaʼ richin chi niquiben ri nicajoʼ rijeʼ, jariʼ tok xeyukʼ el coma ri tzʼucuj tak tzij y ri jebelilej tak tzijonic quichin e jujun chique ri e Zoramiʼ. Riqʼuin cʼariʼ, xquitun quiʼ quiqʼuin ri elekʼomaʼ riʼ richin ri Gadianton."
                },
                {
                    "number": 30,
                    "text": "Quereʼ cʼa, ri Lamaniʼ chukaʼ xquitij pokonal, y ri quicukubabel cʼuʼx y ri quichojmilal jutakel xqʼuis ka roma ri quetzelal ri ijaʼtzul petenek."
                }
            ]
        },
        "/study/scriptures/bofm/3-ne/8": {
            "uri": "/study/scriptures/bofm/3-ne/8",
            "title": "3 Nefi 8",
            "data_type": "chapter",
            "chapter_name": "Tanaj 8",
            "chapter_summary": [
                "Ri rucamisaxic ri Cristo jiquiban coma ri retal e tzijon can. Yebanatej nimalej tak cakʼikʼ, y silonel, y nimalej salcum, y kʼakʼ. Nibanatej jun nimalej y xibinel vulatajic. Xekʼekumer oxiʼ kʼij."
            ],
            "verses": [
                {
                    "number": 1,
                    "text": "Xcʼulvachitej cʼa chi kechin roj can kitzij vi. Jariʼ xa roma can kitzij chi choj ri achin ri xtzʼiban ri retal banobel. Roma cʼa rijaʼ xeruben e qʼuiy nimalej tak samaj pa ri rubiʼ ri Jesús. Y manjun achin xtiquir ta xuben jun nimalej samaj pa ri rubiʼ ri Jesús, xaxe vi rijaʼ chʼajchʼojirisan chic el jumul chupan ri rumac."
                },
                {
                    "number": 2,
                    "text": "Vacami cʼa, vi manjun sachitajic xuben ri achin riʼ tok xrajilaj can ri junaʼ, xa kʼaxinek chic el ri junaʼ juvinek oxlajuj. Queriʼ cʼa nubij ri retal kabanobal."
                },
                {
                    "number": 3,
                    "text": "Y ri vinakiʼ xquichop chic royobexic chi utzil ri retal yaʼon can roma ri Samuel, ri aj Lamaniʼ. Kitzij cʼa chi xcoyobej ri kʼij tok xtikʼekumer pa ronojel ri ruvachʼulef oxiʼ kʼij."
                },
                {
                    "number": 4,
                    "text": "Ri vinakiʼ cʼa xquibanalaʼ caʼiʼ quicʼuʼx, y cʼa xetojojen na, stapeʼ cʼa e qʼuiy ri retal e banon can chiquivech."
                },
                {
                    "number": 5,
                    "text": "Xcʼulvachitej cʼa chi chupan ri junaʼ juvinek cajlajuj, pa ri nabey icʼ y ri rucaj kʼij, xuben jun nimalej job ri can man junan ta vi riqʼuin xabachique chic ri cʼulvachitajinek can chuvech ri ruvachʼulef riʼ."
                },
                {
                    "number": 6,
                    "text": "Chukaʼ xuben jun nimalej y xibinel cakʼikʼ, y xuben chukaʼ xibinel cokolajay. Jariʼ xusiloj ri ruvachʼulef, achiʼel vi ta xa jubaʼ man xchʼaratej pa nicʼaj."
                },
                {
                    "number": 7,
                    "text": "Chukaʼ xuben cʼa janíla chʼichʼanilej coyopaʼ, man junan ta riqʼuin xabachique chic ri xbanatej can chuvech chijun ri ruvachʼulef riʼ."
                },
                {
                    "number": 8,
                    "text": "Cʼariʼ, xcʼat ri tinamit Zarajemla."
                },
                {
                    "number": 9,
                    "text": "Y ri tinamit Moroni xmukutej ka nej chupan ri nimalej yaʼ, y ri e cʼo chiriʼ xejikʼ."
                },
                {
                    "number": 10,
                    "text": "Y xmukutej ri tinamit Moronija riqʼuin ulef y pa ruviʼ ri tinamit riʼ xcʼojeʼ can jun nimalej tzʼurutzʼic juyuʼ."
                },
                {
                    "number": 11,
                    "text": "Xbanatej cʼa chukaʼ jun nimalej vulatajic chupan ri ruvachʼulef ri cʼo pa rajxocon ri kʼij."
                },
                {
                    "number": 12,
                    "text": "Man riqʼuin vi riʼ, kitzij chi can janíla vi nim y cʼayef ri vulatajic xcʼulvachitej chupan ri ruvachʼulef ri cʼo pa rajquikʼaʼ ri kʼij. Roma can kitzij vi chi xjalatej ruvech chijun ri ruvachʼulef coma ri nimalej tak cakʼikʼ, y ri nimalej tak silonel ri xquibanalaʼ chuvech chijun ri ruvachʼulef riʼ."
                },
                {
                    "number": 13,
                    "text": "Chukaʼ cʼa, ri nimaʼk tak bey xejakajoxin, y ri liʼan tak bey xepeqʼuepoxin, y xban chi e qʼuiy tak liʼan cʼojlibel xejoteʼ xexuleʼ."
                },
                {
                    "number": 14,
                    "text": "E qʼuiy nimaʼk y cʼatzinel tak tinamit xejikʼ. E qʼuiy xecʼat, y e qʼuiy xesilotej. Cʼa cʼariʼ, xetzak ri nimalej tak jay ri e cʼo chiquipan, y ri vinakiʼ xecom, y ri tak cʼojlibel xetoleʼ can."
                },
                {
                    "number": 15,
                    "text": "Chʼakaʼ chi tinamit cʼa xecʼojeʼ na can. Man riqʼuin vi riʼ, can nim vi ri vulatajic xbanatej chique, y can e qʼuiy vi xecom."
                },
                {
                    "number": 16,
                    "text": "Chʼakaʼ chic vinakiʼ xeʼucʼuex el coma ri nimalej tak salcum. Y manjun vinek etamayon acuchi xebe vi. Xaxe quetaman chi can xeʼucʼuex vi el."
                },
                {
                    "number": 17,
                    "text": "Que cʼariʼ, chironojel ri ruvachʼulef xjalatej coma ri cakʼikʼ, y ri cokolajay, y ri coyopaʼ, y ri silonel."
                },
                {
                    "number": 18,
                    "text": "Xcʼulvachitej cʼa chukaʼ chi ri abej xechʼaratej pa nicʼaj, y xevulatej chuvech chironojel ri ruvachʼulef. Cʼariʼ, xepaxlan cʼa, y xemuchʼmuʼ jumul, y xejakatej chuvech chijun ri ruvachʼulef."
                },
                {
                    "number": 19,
                    "text": "Xcʼulvachitej cʼa chi xetaneʼ ri cokolajay, y ri coyopaʼ, y ri job, y ri cakʼikʼ, y ri silonel. Can kitzij vi cʼa chi conojel riʼ xeyaloj oxiʼ retabal kʼij. Chʼakaʼ xquibij chi xeyaloj jubaʼ chic. Man riqʼuin vi riʼ, conojel re nimalej y xibinel cʼulvachitajic reʼ xebanatej pa laʼek oxiʼ retabal kʼij. Can ja vi cʼariʼ, tok xkʼekumer chuvech rononjel ri ruvachʼulef riʼ."
                },
                {
                    "number": 20,
                    "text": "Cʼariʼ, xcʼulvachitej chi xpe jun tʼokol kʼekuʼm chuvech chijun ri ruvachʼulef, y ri e cʼo pa ri ruvachʼulef riʼ, ri man e tzakinek ta, can xetiquir vi xquinalaʼ ri tzʼokpil richin ri kʼekuʼm riʼ."
                },
                {
                    "number": 21,
                    "text": "Roma cʼa ri nimalej kʼekuʼm riʼ, manek chic sakil ta, chukaʼ manek banon kʼakʼ y sakirisanel chej. Manjun banel chi xtzijtej kʼakʼ riqʼuin ri utzilej y chakiʼj tak siʼ. Roma cʼariʼ, manek banel richin nicʼojeʼ manjun sakil."
                },
                {
                    "number": 22,
                    "text": "Y manek sakil xtzuʼun, ni ta chukaʼ kʼakʼ, ni manjun xuyupuyut, ni ta chukaʼ ri kʼij, y ri icʼ, y ri chʼumil, roma can janíla vi nim ri kʼekuʼmilej tzʼokpil riʼ, ri xutzʼapij ruviʼ re ruvachʼulef."
                },
                {
                    "number": 23,
                    "text": "Xcʼulvachitej cʼa chi riʼ xyaloj oxiʼ kʼij, y manek sakil xtzuʼun. Ri vinakiʼ jutakel xeʼokʼ janíla, y xevuyin, y xesiqʼuin. Kitzij cʼa chi janíla nim ri quivuyinen ri vinakiʼ roma ri kʼekuʼm, y roma ri nimalej vulatajic ri xkaʼ pe pa quiviʼ."
                },
                {
                    "number": 24,
                    "text": "Pa jun cʼojilibel xacʼaxex chi xesiqʼuin, y quereʼ xquibij: Ja ta cʼa xtzolin pe kacʼuʼx tok manjani tipe re nimalej y xibinel kʼij reʼ. Vi ta queriʼ, ri kachʼalal xecolotej ta, y man ta cʼa xecʼat pa ri nimalej tinamit Zarajemla."
                },
                {
                    "number": 25,
                    "text": "Pa jun chic cʼojlibel xacʼaxex xeʼokʼ, y xesiqʼuin, y quereʼ xquibij: Ja ta cʼa xtzolin pe kacʼuʼx tok manjani tipe re nimalej y xibinel kʼij reʼ, y man ta xekacamisaj, y xekaqʼuek che abej, y xekokotaj el ri e yaʼol lokʼolej rutzijol. Vi ta queriʼ, ri kateʼ y ri jebel tak kamiʼal y ri kalcʼual xecolotej ta, y man ta xemukutej chupan ri nimalej tinamit Moronija. Que cʼariʼ, janíla nim y xibinel ri quivuyinen ri xquiben ri vinaki."
                }
            ]
        },
        "/study/scriptures/bofm/3-ne/11": {
            "uri": "/study/scriptures/bofm/3-ne/11",
            "title": "3 Nefi 11",
            "data_type": "chapter",
            "chapter_name": "Tanaj 11",
            "chapter_summary": [
                "Ri Jumul Tataʼixel nukʼalajirisaj ri Cristo. Nucʼut pe riʼ ri Cristo cʼastajinek chic. Niyatej kʼij chique ri vinakiʼ richin niquichapalaʼ ri rusocotajic. Nibitej can ri rubanic ri kasanic chuxeʼ yaʼ. Nubij chi man chic quebanatej oyoval, ni man tiquitojojej quiʼ. Ri Cristo ja rijaʼ ri Abej."
            ],
            "book_intro": [
                "Xucʼut riʼ ri Jesucristo chiquivech ri ruvinakul ri Nefi tok quimolon quiʼe janíla vinakiʼ pa ri ruvachʼulef rubiniʼan Janíla Nivachin. Chiriʼ cʼa, xuben ri lokʼolej rusamaj chiquicojol rijeʼ y que cʼareʼ, xucʼut riʼ chiquivech."
            ],
            "verses": [
                {
                    "number": 1,
                    "text": "Xcʼulvachitej cʼa chi e janíla chique ri ruvinakul ri Nefi quimolon quiʼ chirij ri lokʼolej nimajay richin ri Ajaf, ri cʼo chiriʼ chupan ri ruvachʼulef rubinian Janíla Nivachin. Ri vinakiʼ riʼ can janíla vi niquikukaʼ y niquimey quiʼ y niquicʼutulaʼ quiʼ chiquivech rijeʼ, roma ri meyel y nimalej jalatajic ri xcʼulvachitej chiquicojol."
                },
                {
                    "number": 2,
                    "text": "Chuckaʼ cʼa rijeʼ yetzijon chirij ri Jesucristo achojchij yatajinek vi can ri retal ri rucamic."
                },
                {
                    "number": 3,
                    "text": "Xcʼulvachitej cʼa, chi tok rijeʼ yetzijolon chiquivech, ja cʼariʼ tok xcacʼaxaj jun chʼabel, achiʼel vi xa chicaj petenek vi. Ja cʼariʼ tok cʼulaʼ xetzuʼun vi, roma man xkʼax ta chiquivech rijeʼ ri chʼabel ri xcacʼaxaj. Ri chʼabel riʼ man kolokic ta, ni man cof ta. Man riqʼuin vi cʼariʼ, re chʼuchʼujilej chʼabel reʼ xapon, cʼa pa quicʼuʼx checonojel ri xeʼacʼaxan. Ja cʼareʼ xbanon chique chi chijun quichʼacul xcʼaracʼot. Ja re chʼabel reʼ xapon, cʼa pa cánima y xukʼakʼaj ri quicʼuʼx."
                },
                {
                    "number": 4,
                    "text": "Xcʼulvachitej cʼa chi xcacʼaxaj ri chʼabel jun bey chic, y xa man xkʼax ta chic chiquivech."
                },
                {
                    "number": 5,
                    "text": "Pa rox mul xcacʼaxaj jun bey chic ri chʼabel. Cʼa cʼariʼ, xquiyaʼ quixiquin chiracʼaxaxic, y ri runakʼ quivech xquichojmij pa rubey acuchi nibecʼulun vi pe ri chʼabel. Ja cʼariʼ tok choj chicaj yetzuʼun vi akʼanij, roma can chiriʼ vi petenek vi ri chʼabel."
                },
                {
                    "number": 6,
                    "text": "Vaveʼ cʼa, pa rox mul xkʼax chiquivech rijeʼ ri chʼabel ri xcacʼaxaj, y quereʼ xubij chique:"
                },
                {
                    "number": 7,
                    "text": "Ja cʼareʼ ri Nucʼajol Nulokʼokʼen. Riqʼuin rijaʼ nucukuban viʼ y riqʼuin rijaʼ nuyaʼon rucʼojlemal ri nubiʼ. Jacʼa rijaʼ, tivacʼaxaj."
                },
                {
                    "number": 8,
                    "text": "Xcʼulvachitej cʼa chi tok reʼ xkʼax chiquivech rijeʼ, xetzuʼun akʼanij chicaj jun bey chic. Ja cʼariʼ tok xquitzʼet jun Achin ri nikaka pe chicaj. Rucusan cʼa jun rutziak loʼxloʼx. Xkaka pe y xpaʼeʼ pa quinicʼajal rijeʼ. Checonojel ri e cʼo chiriʼ, xa ja rijaʼ quitzuluben apon, y manjun cʼa nitiquir ta nujek ri ruchiʼ, ni ta chiquivech rijeʼ, richin ta niquicʼutuj achique nicʼulvachitej. Roma rijeʼ niquichʼob chi xa jun takonaxel ri xucʼut ri chiquivech."
                },
                {
                    "number": 9,
                    "text": "Xcʼulvachitej cʼa chi rijaʼ xuyuk ri rukʼaʼ y xchʼo chique ri vinakiʼ. Quereʼ xubij:"
                },
                {
                    "number": 10,
                    "text": "Titzuʼ pe, ja yin in Jesucristo, ri quijiquibalon pe ri e yaʼol lokʼolej rutzijol chi cʼo chi yipe na chuvachʼulef."
                },
                {
                    "number": 11,
                    "text": "Can kitzij vi, ja yin ri rusakil y ri rucʼaslen ri ruvachʼulef. In kumuvinek cʼa pe chupan ri qʼueyilej kumbel ri ruyaʼon ri Tataʼixel chuve, y nuyaʼon cʼa rukʼij ri Tataʼixel, roma xincʼul cʼa pe chuvij yin ronojel ri mac quichin ri e cʼo chuvachʼulef. Riqʼuin cʼareʼ, nubanon cʼa ronojel ri rurayibal ri Tataʼixel riqʼuin ronojel, cʼa pa tok rutiquiribel pe."
                },
                {
                    "number": 12,
                    "text": "Cʼa cʼariʼ, tok ri Jesús xubij yan re chʼabel reʼ, checonojel ri quimolon quiʼ chiriʼ xetzak ka pa ri ulef. Chiriʼ cʼa, tok xokaʼ chiquicʼuʼx chi kʼalajirisan vi can chiquivech rijeʼ chi ri Cristo cʼo chi nucʼut riʼ chiquivech, chirij tok xjoteʼ yan chicaj."
                },
                {
                    "number": 13,
                    "text": "Xcʼulvachitej cʼa, chi ri Ajaf xchʼo chic jun bey chique y quereʼ xubij:"
                },
                {
                    "number": 14,
                    "text": "Quixyacatej cʼa y quixámpe viqʼuin, richin queriʼ yixtiquir cʼa nijuʼ ri ikʼaʼ chupan ri ruva nucʼuʼx y chukaʼ richin nichapalaʼ cʼa ri quetal ri bajixel tak chʼichʼ pa nukʼaʼ y pa vaken, richin queriʼ nivetamaj cʼa chi ja yin ri in Dios richin chijun ruvachʼulef, y chi xicamisex cʼa, roma ri quimac ri e cʼo chuvachʼulef."
                },
                {
                    "number": 15,
                    "text": "Xcʼulvachitej cʼa chi chiquijujunal ri quimolon quiʼ chiriʼ xejeleyaj apon, y xquijulaʼ ri quikʼaʼ chupan ri ruva rucʼuʼx y xquichapalaʼ ri quetal ri bajixel tak chʼichʼ pa rukʼaʼ y pa raken. Can queriʼ xquibanalaʼ chiquijununal, cʼa tok xekʼax checonojel. Cʼa cʼariʼ, xquitzʼet cʼa riqʼuin runakʼ quivech rijeʼ, y xquichapalaʼ riqʼuin ri quikʼaʼ, y xquetamaj chi can kitzij vi, y xquijiquibaʼ chi can ja vi rijaʼ achojchij quitzʼiban vi can ri e yaʼol lokʼolej rutzijol chi can cʼo vi chi nipe."
                },
                {
                    "number": 16,
                    "text": "Tok checonojel xejel riqʼuin rijaʼ, y can je vi rijeʼ xetzʼeton richin, jariʼ tok checonojel pa jun chʼabel xquibij:"
                },
                {
                    "number": 17,
                    "text": "¡Osana! ¡Nim ruva rukʼij ri rubiʼ ri Dios Nej Cʼo Akʼanij! Ja cʼariʼ tok rijeʼ xexuqueʼ cʼa riqʼuin ri raken ri Jesus y xquiyaʼ rukʼij."
                },
                {
                    "number": 18,
                    "text": "Xcʼulvachitej cʼa chi ri Jesús xroyoj ri Nefi, (rijaʼ cʼo chiquicojol ri molaj vinakiʼ riʼ), y xubij chire chi tijel apon riqʼuin."
                },
                {
                    "number": 19,
                    "text": "Xyacatej cʼa el ri Nefi y xjel apon riqʼuin. Rijaʼ xuqueʼ ka chuvech ri Ajaf y xutzʼubaj ri raken."
                },
                {
                    "number": 20,
                    "text": "Ri Ajaf xubij chire chi tiyacatej. Xyacatej cʼa rijaʼ y xpaʼeʼ apon chuvech."
                },
                {
                    "number": 21,
                    "text": "Que cʼareʼ xubij ri Ajaf chire: Ninyaʼ cʼa ri uchukʼaʼ chave rat richin yeʼakasaj chuxeʼ yaʼ re vinakiʼ reʼ tok xquijoteʼ el jun bey chic chicaj."
                },
                {
                    "number": 22,
                    "text": "Chukaʼ ri Ajaf xeroyoj chʼakaʼ chic achiʼaʼ y xchoʼo quiqʼuin, achiʼel cʼa xuben riqʼuin ri Nefi. Chukaʼ xuyaʼ ri uchukʼaʼ chique richin niquiben ri kasanic chuxeʼ yaʼ. Quereʼ xubij chique: Jareʼ ri rubanic ri kasanic chuxeʼ yaʼ ri xtiben y man chek quixtojojen cʼa chic chiʼicojol rix."
                },
                {
                    "number": 23,
                    "text": "Can kitzij ninbij chive chi quereʼ cʼa xtiben chire ri kasanic chuxeʼ yaʼ riqʼuin ri vinek ri xtitzolin pe rucʼuʼx chupan ri mac y ri xtrajoʼ xtikasex chuxeʼ yaʼ pa nubiʼ yin roma ri ichʼabel rix. Que cʼareʼ xtiben chire: xquixkaka ka y xquixpaʼeʼ chupan ri yaʼ y pa nubiʼ yin xtikasaj cʼa chuxeʼ yaʼ."
                },
                {
                    "number": 24,
                    "text": "Cʼa cʼariʼ, xqueʼivoyoj chiquijujunal riqʼuin ri quibiʼ y ja cʼa reʼ ri chʼabel xtibij:"
                },
                {
                    "number": 25,
                    "text": "Roma cʼa yaʼon can chuve ri kʼatbel tzij roma ri Jesucristo, yin yatinkasaj chuxeʼ yaʼ, pa rubiʼ ri Tataʼixel y ri Cʼajolaxel y ri Lokʼolej Uxlabixel. Amen."
                },
                {
                    "number": 26,
                    "text": "Cʼa cʼariʼ, xqueʼikasaj cʼa chuxeʼ ri yaʼ y cʼariʼ, xquixel pe chic chupan ri yaʼ."
                },
                {
                    "number": 27,
                    "text": "Que cʼariʼ xtiben chire ri kasanic chuxeʼ yaʼ pa nubiʼ. Roma vacami can kitzij cʼa ninbij chive chi ri Tataʼixel y ri Cʼajolaxel y ri Uxlabixel xa e junan. Ja yin in riqʼuin ri Tataʼixel, y ri Tataʼixel ja rijaʼ viqʼuin yin, y ri Tataʼixel y yin xa oj junan."
                },
                {
                    "number": 28,
                    "text": "Riqʼuin cʼa ronojel ri xinbij chive chi cʼo chi niben, que cʼariʼ xtiben chire ri kasanic chuxeʼ ya. Manjun cʼa chic titojoj chiʼicojol rix, achiʼel cʼa ri ibanalon can, ni man ta cʼa xquixtojojen chic chiʼicojol rix pa ruviʼ ri nutijonic, achiʼel ri ibanalon pe ojer."
                },
                {
                    "number": 29,
                    "text": "Roma can kitzij, y kitzij ninbij chive, chi ri vinek ri ucʼuayon richin ri uxlabel richin ri tojojenic, riʼ xa man vichin ta yin. Riʼ xa richin ri itzel vinek, roma xa can ja vi rijaʼ ri tataʼaj richin ri tojojenic y nukʼakʼaj ri cánima ri achiʼaʼ richin yetojojen chiquicojol rije riqʼuin oyoval."
                },
                {
                    "number": 30,
                    "text": "Tivetamaj cʼa chi xa man nutijonic ta yin richin ninsiloj ri cánima ri achiʼaʼ riqʼuin oyoval chiquicojol ka rijeʼ. Ri nutijonic yin jacʼa xa richin niqʼuis ta ronojel reʼ."
                },
                {
                    "number": 31,
                    "text": "Vacami cʼa, can kitzij, y kitzij ninbij chive chi xtinkʼalajirisaj cʼa chivech ri nutijonic."
                },
                {
                    "number": 32,
                    "text": "Ja cʼareʼ ri nutijonic yin, y re tijonic reʼ jareʼ ri ruyaʼon pe ri Tataʼixel chuve, y yin yijiquiban chirij ri Tataʼixel y ri Tataʼixel nijiquiban chuvij yin, y ri Uxlabixel nijiquiban chirij ri Tataʼixel y chukaʼ chuvij yin. Yin ninjiquibaʼ chi ri Tataʼixel ja rijaʼ nibin chique conojel ri achiʼaʼ pa conojel tak cʼojlibel chi titzolin pe quicʼuʼx y quinquinimaj yin."
                },
                {
                    "number": 33,
                    "text": "Achique cʼa ri xquirunimaj yin y xtikasex cʼa chuxeʼ yaʼ, jariʼ ri xticolotej. Checonojel cʼariʼ xtiquichinaj ri rajavaren ri Dios."
                },
                {
                    "number": 34,
                    "text": "Achique cʼa ri man xquirunimaj ta yin y man xtikasex ta chupan yaʼ, riʼ can xtetzelex vi."
                },
                {
                    "number": 35,
                    "text": "Can kitzij, y kitzij ninbij chive chi jareʼ ri nutijonic ri ninjiquibaʼ cʼa pe riqʼuin ri Tataʼixel. Ri vinek ri yirunimaj yin, chukaʼ nunimaj ri Tataʼixel, y chire cʼa ri vinek riʼ ri Tataʼixel xtijiquiban chuvij yin. Jareʼ xa roma can xtukʼejelaʼ vi riqʼuin kʼakʼ y riqʼuin ri Uxlabixel."
                },
                {
                    "number": 36,
                    "text": "Que cʼariʼ ri Tataʼixel xtijiquiban chuvij yin, y ri Uxlabixel xtijiquiban chirij ri Tatʼixel y chukaʼ chuvij yin, roma ri Tataʼixel y yin y ri Uxlabixel can oj junan vi."
                },
                {
                    "number": 37,
                    "text": "Chukaʼ ninbij cʼa chive chi cʼo chi nitzolin pe icʼuʼx y yixoc achiʼel ta jun ti alcʼual y yixkasex chuxeʼ ya pa nubiʼ yin, o can manjun vi banel richin xtivil ronojel reʼ."
                },
                {
                    "number": 38,
                    "text": "Jun bey chic ninbij chive chi cʼo chi nitzolin pe icʼuʼx y yixkasex ka chuxeʼ yaʼ pa nubiʼ yin y yixoc achiʼel ta jun ti alcʼual, o can manjun vi banel richin xtivichinaj ri rajavaren ri Dios."
                },
                {
                    "number": 39,
                    "text": "Can kitzij, kitzij ninbij chive chi jareʼ ri nutijonic yin, y ri vinakiʼ ri niquitiquibaʼ quiʼ pa ruviʼ ronojel reʼ, ja cʼariʼ ri xquetiquiban pa ruviʼ ri nuxeʼel, y ri ruchiʼ ri xibalbay man xtichʼacon ta chiquij rijeʼ."
                },
                {
                    "number": 40,
                    "text": "Achique ri xtikʼalajirisan cʼa janíla chic chuvech reʼ o xa nrelesaj el jubaʼ riqʼuin, y xtubij chi jariʼ ri nutijonic yin, riʼ xa rutakon ri etzelal, y xa man rutiquiban ta riʼ pa ruviʼ ri nuxeʼel. Xa rutiquiban riʼ pa ruviʼ sanayiʼ, y roma cʼariʼ ri ruchiʼ ri xibalbay can jakel vi chic richin nucʼul rijaʼ, tok xtipe ri yaʼ pa ruviʼ re ruvachʼulef, y tok ri cakʼikʼ xtupojlaʼ ri riqʼuin."
                },
                {
                    "number": 41,
                    "text": "Riqʼuin cʼareʼ, quixbiyin cʼa chiquicojol re vinakiʼ re, y tikʼalajirisaj cʼa re chʼabel xenbilaʼ, chuvech chijun re ruvachʼulef."
                }
            ]
        },
        "/study/scriptures/bofm/3-ne/12": {
            "uri": "/study/scriptures/bofm/3-ne/12",
            "title": "3 Nefi 12",
            "data_type": "chapter",
            "chapter_name": "Tanaj 12",
            "chapter_summary": [
                "Jareʼ ri tijonic ri xuyaʼ ri Colonel chique ri Nefiʼiʼ. Xeroyoj y xerutek chi utzil ri cablajuj tijoxelaʼ. Nutzijoj ri ruchʼabel chique ri nimalej molaj vinakiʼ. Ri choloj xuben pa ruviʼ ri loman juyuʼ xcamulux chic. Tajunumaj cʼa riqʼuin ri Mateo 5."
            ],
            "verses": [
                {
                    "number": 1,
                    "text": "Xcʼulvachitej cʼa chi ri Jesús xtaneʼ chubixic re chʼabel reʼ chire ri Nefi y chique ri xeʼoyox. Je rieʼ ri cablajuj ri xeʼoyox y xquicʼul ri uchukʼaʼ y ri kʼatbel tzij richin niquiben ri kasanic chuxeʼ yaʼ. Vaveʼ cʼa, rijaʼ xuyuk ri rukʼaʼ pa quichojmil ri nimalej molaj vinakiʼ, xchoʼ quiqʼuin, y quereʼ xubij: Nim ruva ikʼij rix, vi ninimaj ri niquibij chive re cablajuj ri xenchaʼ chiʼicojol rix richin niquiben ri lokʼolej quisamaj pan iviʼ rix, y richin yesamej ivoma rix. Chukaʼ nuyaʼon can ri uchukʼaʼ pa quiviʼ rijeʼ, richin niquiben ri kasanic chuxeʼ yaʼ chive rix. Tok ix kasan cʼa chic chuxeʼ yaʼ, cʼa cʼariʼ, xquixinturusaj riqʼuin kʼakʼ y ri Uxlabixel. Xa roma cʼariʼ tok nim ruva ikʼij rix vi yininimaj y vi yixkasex chuxeʼ yaʼ tok xinitzʼet yan y tok xivetamaj yan chi in cʼo yin."
                },
                {
                    "number": 2,
                    "text": "Chukaʼ cʼa, can nim vi ruva quikʼij ri xtiquinimaj ri ichʼabel rix, roma rix xtijquibaʼ chi in itzʼeton yin y chi ivetaman chic chi in cʼo. Kitzij chi can nim vi ruva quikʼij ri xtiquinimaj ri ichʼabel, y xtiquichʼutinirisaj quiʼ janíla, y xquekasex chuxeʼ yaʼ, roma can jic vi xtapon quiqʼuin rijeʼ ri kʼakʼ y ri Uxlabixel, y xtiquicʼul cʼa ri rucuyubel quimac."
                },
                {
                    "number": 3,
                    "text": "Jaʼ, can nim vi ruva quikʼij ri mebaʼ tak cuxlabal ri yepe viqʼuin, roma can quichin vi rijeʼ ri rajavaren ri caj."
                },
                {
                    "number": 4,
                    "text": "Chukaʼ nim ruva quikʼij checonojel ri yeʼokʼ, roma rijeʼ can jic vi chi xticukirisex quicʼuʼx."
                },
                {
                    "number": 5,
                    "text": "Chukaʼ nim ruva quikʼij ri e chʼuchʼuj, roma rijeʼ xtiquichinaj ri ruvachʼulef."
                },
                {
                    "number": 6,
                    "text": "Chukaʼ nim ruva quikʼij checonojel ri yevayijan y chakiʼj quichiʼ chirij ri ruchojmilal, roma rijeʼ xquenoj cʼa riqʼuin ri Uxlabixel."
                },
                {
                    "number": 7,
                    "text": "Chukaʼ nim ruva quikʼij ri joyovanelaʼ, roma rijeʼ chukaʼ xtijoyovex quivech."
                },
                {
                    "number": 8,
                    "text": "Nim ruva quikʼij chukaʼ ri e chʼajchʼoj ri cánima, roma rijeʼ xtibequitzʼetaʼ ruvech ri Dios."
                },
                {
                    "number": 9,
                    "text": "Chukaʼ nim ruva quikʼij conojel ri niquisamajij ri uxlanibel cʼuʼx, roma rijeʼ xtiquibiniʼaj cʼa ri ralcʼual ri Dios."
                },
                {
                    "number": 10,
                    "text": "Chukaʼ nim ruva quikʼij checonojel ri yeʼokotex roma ri nubiʼ yin, roma can quichin vi rijeʼ ri rajavaren ri caj."
                },
                {
                    "number": 11,
                    "text": "Nim ruva ikʼij chukaʼ tok ri vinakiʼ yixquiyokʼolaʼ y yixcokotalaʼ y riqʼuin kʼoloj xtiquibilaʼ ronojel ruvech etzelal chivij rix voma yin."
                },
                {
                    "number": 12,
                    "text": "Roma can xtivil vi cʼa nimalej quicoten, can janíla vi xquixquicot, y can nim vi ri ichʼacoj chilaʼ chicaj, roma can ja vi okotanic laʼ ri xbanatej chique ri e yaʼol lokʼolej rutzijol ri xekʼax nabey chivech rix."
                },
                {
                    "number": 13,
                    "text": "Can kitzij, y kitzij ninbij chive, chi ja chive rix nuyaʼon vi kʼij richin yixoc achiʼel ri atzʼan richin ri ruvachʼulef. Jacʼa vi ri atzʼan xtiqʼuis ri ratzʼamil, ¿achojiqʼuin cʼa xtatzʼamex vi chic ri ruvachʼulef? Ja cʼariʼ tok ri atzʼan manek chic nicʼatzin, y xaxe chic richin nitorix el y xtipalibelox cʼa coma ri vinakiʼ."
                },
                {
                    "number": 14,
                    "text": "Can kitzij, y kitzij ninbij chive chi ninyaʼ kʼij chive richin yixoc rusakil re vinakul reʼ. Jun tinamit ri cʼo pa ruviʼ jun juyuʼ man tiquirel ta revaxic."
                },
                {
                    "number": 15,
                    "text": "Que cʼa chukaʼ riʼ, ¿la nitzij ta cami jun kʼakʼ coma ri vinakiʼ richin niquevaj ka chuxeʼ jun etabel? Man que ta riʼ, xa niquiyaʼ pa ruviʼ rucʼojlibel richin queriʼ yerusakirisaj conojel ri e cʼo pa jay."
                },
                {
                    "number": 16,
                    "text": "Que cʼa chukaʼ riʼ, tisakirisan cʼa ri isakil rix chiquivech re vinakul reʼ, richin chi tiquitzʼetaʼ cʼa ri utzilej ibanobal, y tiquiyaʼ rukʼij ri Itataʼ ri cʼo chilaʼ chicaj."
                },
                {
                    "number": 17,
                    "text": "Man tinojij cʼa chi in petenek richin ninyoj ri pixaʼ o ri e yaʼol lokʼolej rutzijol. Man in petenek ta yin chuyojic, in petenek chubanic chi nikʼajer,"
                },
                {
                    "number": 18,
                    "text": "Roma can kitzij cʼa ninbij chive, chi manjun ti rucʼaj ni manjun ti chʼap kʼaxinek can chek queriʼ chupan ri pixaʼ, xa viqʼuin yin ronojel xkʼajer."
                },
                {
                    "number": 19,
                    "text": "Vacami cʼa, yin xinyaʼ chive ri pixaʼ y chukaʼ ri rupixaʼ ri Nataʼ, richin queriʼ yininimaj, y nitzolin cʼa pe ri icʼuʼx chupan ri imac y yixpe cʼa viquin yin, paxinek cʼa ri ivánima y chʼuchʼuj chic ri ivuxlabal. Vaveʼ cʼa, chivech rix e cʼo vi ri pixaʼ y ri pixaʼ can tzʼaket vi."
                },
                {
                    "number": 20,
                    "text": "Roma cʼariʼ, quixámpe cʼa viqʼuin y quixcolotej cʼa. Roma can kitzij vi ninbij chive, chi vi xa man xqueʼitakej ta ri nupixaʼ ri xenyaʼ can chive vacami, xa man xquixtiquir ta xquixoc chupan ri rajavaren ri caj."
                },
                {
                    "number": 21,
                    "text": "Rix ivacʼaxan chi ri ojer tak vinakiʼ quibilon reʼ, y chukaʼ tzʼibatajinek can chive rix chi man quixcamisan, y achique ri xticamisan, cʼo pa rukʼaʼ ri rukʼatoj tzij ri Dios."
                },
                {
                    "number": 22,
                    "text": "Jacʼa yin ninbij chive chi achique xtoyover chirij jun rachʼalal, reʼ cʼo cʼa pa rukʼaʼ ri rukʼatoj tzij ri Dios. Achique xtubij Raca chire jun rachʼalal, cʼo cʼa chi nrejkalej ri rumac chuvech ri kʼatonic tzij. Ri achique xtibin nacanic chire jun chic, reʼ xa ninakajub ka chupan ri kʼak richin ri xibalbay."
                },
                {
                    "number": 23,
                    "text": "Roma cʼariʼ, vi yape viqʼuin yin, o vi navajoʼ yape viqʼuin yin, y nokaʼ chacʼuʼx chi ri avachʼalal man cukul ta rucʼuʼx aviqʼuin,"
                },
                {
                    "number": 24,
                    "text": "Cabiyin cʼa riqʼuin ri avachʼalal y tacʼutuj cuyubel amac chire. Cʼa cʼariʼ, catámpe cʼa viqʼuin yin riqʼuin ronojel ri tzʼaket rurayibal ri avánima, cʼa cʼariʼ yin xcatincʼul."
                },
                {
                    "number": 25,
                    "text": "Tijunumatej cʼa avech junanen riqʼuin ri avetzelanel tok xa cʼa at cʼo na pa bey riqʼuin rija, richin queriʼ man ta cʼa xcaruchop y xcaruyaʼ ta cʼa ka pa cheʼ."
                },
                {
                    "number": 26,
                    "text": "Can kitzij, kitzij ninbij chave chi manjun chic banel richin ta xcatel pe chic chiriʼ, xaxe tok atojon chic can, cʼa ri ruqʼuisibel senine. Tok cʼa at tzʼapel na chiriʼ, ¿la yatiquir cami natoj stapeʼ cʼa xa jun oc senine? Can kitzij, kitzij ninbij chave chi mani."
                },
                {
                    "number": 27,
                    "text": "Vacami cʼa, ri ojer tak vinakiʼ xquitzʼibaj can chi man quixtzʼiʼin."
                },
                {
                    "number": 28,
                    "text": "Jacʼa yin can ninbij vi chive chi achique xaxe nutzuʼ jun ixok y nurayij nimacun riqʼuin, riʼ xa xtzʼiʼin yan pa ránima."
                },
                {
                    "number": 29,
                    "text": "Vacami cʼa, ninya can chive jun pixaʼ, chi man tiyaʼ cʼa kʼij richin yeʼoc re naʼoj reʼ pan ivánima."
                },
                {
                    "number": 30,
                    "text": "Roma can jebel vi chive rix vi nikʼet iviʼ chupan ronojel reʼ. Queriʼ cʼa xticʼuaj ri paban kʼeban icheʼ, richin man ta cʼa xquixkirirex el pa xibalbay."
                },
                {
                    "number": 31,
                    "text": "Quereʼ tzʼiban can chi xabachique ri nuyaʼ can ri rix jayil, tuyaʼ cʼa chire jun ruvujil richin ri jachojriʼil."
                },
                {
                    "number": 32,
                    "text": "Can kitzij, kitzij nibij chive chi xabachique ri nuyaʼ can ri rixjayil, vi xa man roma ta ri rutzʼiʼil, xa nuben cʼa chi ri ixok nitzʼiʼin. Cʼariʼ, ri xticʼuleʼ riqʼuin ri ixok ri xa rujachon chic riʼ, rijaʼ nitzʼiʼin chukaʼ."
                },
                {
                    "number": 33,
                    "text": "Chukaʼ tzʼiban can chi man tayaʼ ka chave jiquiban tak tzij, xa queʼatakej cʼa ri lokʼolej atzij ayaʼon can riqʼuin ri Ajaf."
                },
                {
                    "number": 34,
                    "text": "Can kitzij, kitzij cʼa ninbij chive chi manjun bey tiji quibaʼ ri itzij, ni ta pa ruviʼ ri caj, romariʼ xa can ri nimalej rutzʼuyulibal vi ri Dios."
                },
                {
                    "number": 35,
                    "text": "Ni ta chukaʼ pa rubiʼ ri ruvachʼulef, romariʼ xa can ri ruxlanibal vi ri raken rijaʼ."
                },
                {
                    "number": 36,
                    "text": "Chukaʼ manjun bey tajiquibaʼ atzij pa rubiʼ ri ajolon, roma can man vi yatiquir ta naben rat jun rusumal aviʼ kʼek o sek."
                },
                {
                    "number": 37,
                    "text": "Ja cʼareʼ xtoc ichʼabel: Jaʼ, jaʼ, mani, mani. Roma vi xa nicʼo chic ruviʼ chuvech reʼ, xa riqʼuin ri itzel nel vi pe."
                },
                {
                    "number": 38,
                    "text": "Kitzij cʼa chi chukaʼ tzʼiban can, runakʼ vachaj pa ruqʼuexel runakʼ vachaj, chukaʼ eyaj riqʼuin eyaj."
                },
                {
                    "number": 39,
                    "text": "Jacʼa yin quereʼ ninbij chive, chi man titoʼ iviʼ chuvech ri itzel niban chive, xa xabachique ri xtupakʼij ri apalej pan avajquikʼaʼ, tayaʼ chic apon ri jucʼan."
                },
                {
                    "number": 40,
                    "text": "Achique xtrajoʼ xcarusujuj chuvech ri kʼatoy tzij y xtumej ri atziak, tayaʼ can chukaʼ chire ri akʼubal tziek."
                },
                {
                    "number": 41,
                    "text": "Achique nikʼaton chavij chi cabiyin riqʼuin cavinek lajuj raken cʼan, cabiyin jun chic cavinek lajuj raken cʼan riqʼuin."
                },
                {
                    "number": 42,
                    "text": "Tayaʼ cʼa chire ri nicʼutun chave, y achique ri xtrajoʼ xtikajon aviqʼuin, man taqʼueqʼuej cʼa chire."
                },
                {
                    "number": 43,
                    "text": "Chukaʼ can tzʼiban vi can chi tavajoʼ ri avachʼalal y taxovaj ri avetzelanel."
                },
                {
                    "number": 44,
                    "text": "Jacʼa yin quereʼ ninbij chive: Queʼivajoʼ cʼa ri ivetzelanelaʼ. Queʼiturusaj cʼa ri yeʼetzelan ivichin, tibanaʼ utzil chique ri yexovan ivichin, y ticʼutuj utzil pa quiviʼ ri yeyokʼon y yeʼokotan ivichin."
                },
                {
                    "number": 45,
                    "text": "Que cʼareʼ, quixoc cʼa ralcʼual ri Itataʼ ri cʼo chilaʼ chicaj, roma rijaʼ can nuben vi chi niyacatej pe ri kʼij pa quiviʼ ri e utz y ri e itzel."
                },
                {
                    "number": 46,
                    "text": "Can que vi cʼareʼ, ri e cʼo pe ojer, ri e cʼo chupan ri pixaʼ, ronojel cʼareʼ xekʼajer voma yin."
                },
                {
                    "number": 47,
                    "text": "Ronojel cʼa richin ojer xekʼax yan can, y vacami ronojel cʼacʼaʼ."
                },
                {
                    "number": 48,
                    "text": "Roma cʼariʼ, ninvajoʼ chi yixoc ta cʼa choj, achiʼel yin, o achiʼel ri Itataʼ ri cʼo chilaʼ chicaj can choj vi."
                }
            ]
        },
        "/study/scriptures/bofm/3-ne/13": {
            "uri": "/study/scriptures/bofm/3-ne/13",
            "title": "3 Nefi 13",
            "data_type": "chapter",
            "chapter_name": "Tanaj 13",
            "chapter_summary": [
                "Cʼa nitzijon na ri Colonel quiqʼuin ri Nefiʼiʼ. Yeruyaʼ rupixaʼ chique ri e cablajuj. Tajunumaj cʼa riqʼuin ri Mateo 6."
            ],
            "verses": [
                {
                    "number": 1,
                    "text": "Can kitzij, kitzij ninbij chive, chi yin ninrayij chi yeʼitoʼ ta cʼa ri mebaʼiʼ. Xa titzʼetaʼ cʼa iviʼ richin chi man tiben ri utzil chiquivech ri vinakiʼ xa richin yixtzʼetetej coma rijeʼ. Vi xa quereʼ xtiben, can man xticʼul ta vi cʼa ri ivajel pa rukʼaʼ ri Itataʼ cʼo chilaʼ chicaj."
                },
                {
                    "number": 2,
                    "text": "Roma cʼariʼ, tok nivajoʼ yeʼitoʼ chʼakaʼ chic, man tisiloj ri xupunel kʼojoʼm chivech rix achiʼel ri niquiben ri caʼiʼ quipalej chupan ri tak jay richin ri molojriʼil y pa tak bey, richin queriʼ niyatej cʼa quikʼij rijeʼ coma ri achiʼaʼ. Can kitzij ninoij chive chi rijeʼ xa can niquicʼul yan ri cajel."
                },
                {
                    "number": 3,
                    "text": "Jacʼa tok nivajoʼ yixtoʼon, man tretamaj cʼa ri ixocon ri nuben ri ivajquikʼaʼ."
                },
                {
                    "number": 4,
                    "text": "Queriʼ cʼa, xtibanatej ri toʼonic pan evel y jacʼa ri Itataʼ, ri nitzuʼun pan evel, ja rijaʼ xtuyaʼ ri rajel ruqʼuexel chive chuvech sakil."
                },
                {
                    "number": 5,
                    "text": "Tok yixchʼo akʼanij riqʼuin ri Dios, man tiben cʼa achiʼel ri caʼiʼ quipalej. Rijeʼ can jebel vi niquinaʼ e paʼel, yechʼo akʼanij chiriʼ pa tak jay richin ri molojriʼil, y pa tak rucajtzʼuc ri bey, richin queriʼ yetzʼetetej cʼa can coma ri vinakiʼ. Can kitzij vi ninbij chive, chi rijeʼ niquicʼul yan ri cajel."
                },
                {
                    "number": 6,
                    "text": "Jacʼa rat, tok yachʼo akʼanij riqʼuin ri Dios, catoc oc pan avarabel, y tok xatzʼapij pe ri ruchiʼ jay, cachʼo cʼa akʼanij riqʼuin ri Atataʼ ri cʼo pan evel. Y ri Atataʼ ri nitzuʼun pan evel, xtuyaʼ ri rajel ruqʼuexel chave chiquivech conojel."
                },
                {
                    "number": 7,
                    "text": "Tok cʼa yixchʼo akʼanij riqʼuin ri Dios, man ticamuluj ri ichʼabel, achiʼel niquiben ri e aj yaʼol quikʼij ri atiʼy. Rijeʼ niquinimaj cʼa chi roma ri janíla chi chʼoven niquiben, romariʼ xqueʼacʼaxex."
                },
                {
                    "number": 8,
                    "text": "Man tiben cʼa achiʼel riieʼ, roma ti Itataʼ can retaman vi chic achique nicʼatzin chive tok cʼa manjani ticʼutuj akʼanij chire."
                },
                {
                    "number": 9,
                    "text": "Que cʼareʼ tibanaʼ chire tok yixchʼo akʼanij riqʼuin rijaʼ: Katataʼ ri at cʼo chilaʼ chicaj, xtilokʼobex ta cʼa ri abiʼ."
                },
                {
                    "number": 10,
                    "text": "Xtibanatej ta cʼa ri arayibal, achiʼel ri chilaʼ chicaj, queriʼ ta cʼa chukaʼ chuvech ri ruvachʼulef."
                },
                {
                    "number": 11,
                    "text": "Xqueʼacuy ta cʼa ri kacʼas, achiʼel roj chukaʼ yekacuy ri aj cʼasiʼ kiqʼuin."
                },
                {
                    "number": 12,
                    "text": "Chukaʼ man ta xkojacʼuaj pa tejtobebelriʼil, xa xkojacol ta chuvech ri itzel."
                },
                {
                    "number": 13,
                    "text": "Roma can xa avichin vi rat ri ajavaren, y ri uchukʼa, y ri cʼojlemal benek ruvech. Amen."
                },
                {
                    "number": 14,
                    "text": "Roma vi rix yeʼicuy ri quimac ri vinakiʼ, ri chicajel Itataʼ chukaʼ xquixrucuy rix."
                },
                {
                    "number": 15,
                    "text": "Jacʼa vi xa man yeʼicʼuy ta quimac ri vinakiʼ, chukaʼ ri Itataʼ man xtucuy ta ri imac rix."
                },
                {
                    "number": 16,
                    "text": "Chukaʼ, tok yixmevayin, man tiben cʼa achiʼel ri caʼiʼ quipalej. Rijeʼ nibison, nibison ri quipalej, roma xa can niquijel vi ka ri quipalej, richin niquinabej ri vinakiʼ chi rijeʼ yemevayin. Can kitzij ninbij chive chi rijeʼ niquicʼul yan ri cajel."
                },
                {
                    "number": 17,
                    "text": "Jacʼa rat, tok yamevayin, queʼayalaʼ akʼom pan aviʼ y tachʼajaʼ cʼa ri apalej."
                },
                {
                    "number": 18,
                    "text": "Queriʼ cʼa, man cavachin chi yamevayin chiquivech ri vinakiʼ, xaxe chuvech ri Atataʼ ri cʼo pan evel. Cʼariʼ, ri Atataʼ ri nutzʼet ronojel pan evel, xtuyaʼ ri avajel chuvech sakil."
                },
                {
                    "number": 19,
                    "text": "Man queʼimololej cʼa beyomel vaveʼ chuvech re ruvachʼulef, acuchi xa nichicopir y xa nipusir, y acuchi ri elekʼomaʼ niquicʼot y niquelekʼaj."
                },
                {
                    "number": 20,
                    "text": "Xa ticanoj cʼa ri beyomel richin chicaj, acuchi man nichicopir ta, ni man nipusir ta, ni ta cʼa ri elekʼomaʼ man xtiquicʼot ta richin niquelekʼaj."
                },
                {
                    "number": 21,
                    "text": "Roma cʼa xa acuchi cʼo vi ri ibeyomal, can chiriʼ vi xticojeʼ ri ivánima chukaʼ."
                },
                {
                    "number": 22,
                    "text": "Ri rusakil ri chʼaculaj ja ri runakʼ ruvech. Roma cʼariʼ, vi ri runakʼ avech ri choj oc, jariʼ nibanon chi chijun ri achʼacul nojinek che sakil."
                },
                {
                    "number": 23,
                    "text": "Jacʼa, vi ri runakʼ avech rat xa itzel, ja cʼariʼ nibanon kʼekuʼm chire ri achʼacul. Roma cʼariʼ, vi xa manek ri sakil aviqʼuin rat, xa kʼekuʼm cʼariʼ, ¡y can janíla vi ri kʼekuʼm riʼ!"
                },
                {
                    "number": 24,
                    "text": "Manjun vinek nitiquir yerusamajij e caʼiʼ rajaf, roma xtretzelaj ri jun y xtrajoʼ ri jun chic, o xticʼojeʼ can riqʼuin ri jun y xtuxovaj ri jun chic. Man yixtiquir ta cʼa nisamajij ri Dios y chukaʼ ri beyomel richin ri ruvachʼulef."
                },
                {
                    "number": 25,
                    "text": "Xcʼulvachitej cʼa chi tok ri Jesús xtaneʼ chubixic re chʼabel reʼ, xerutzuʼ apon ri cablajuj ri e ruchaʼon y quereʼ xubij chique: Man timestaj cʼa ronojel ri chʼabel ninbij chive. Roma cʼa vacami, ja rix ri ix nuchaʼon richin niben lokʼolej samaj pa ruviʼ re vinakul reʼ. Vacami cʼa ninbij chive chi man cʼa tisach icʼuʼx chire ri icʼaslen rix richin nikukaʼ achique cʼa xtitij y achique cʼa xtikum, ni ta cʼa chukaʼ roma ri ichʼacul chucanoxic achique tziek xticusaj. ¿La man ja ta cami ri cʼaslen icʼovinek rajel chuvech ri yetij, y ri chʼaculaj icʼovinek rajel chuvech ri tziek?"
                },
                {
                    "number": 26,
                    "text": "Queʼitzuʼ ri aj xicʼ tak chicopiʼ, rijeʼ man yeticon ta, ni man yekʼaton ta, ni man yequinojisaj ta ri quicʼujay. Man riqʼuin vi riʼ, ri chicajel Itataʼ yerilij. ¿La man cami icʼovinek ta ivajel rix chiquivech rijeʼ?"
                },
                {
                    "number": 27,
                    "text": "¿Achique ta cami chive rix nitiquir cʼa nuvik ta chic jubaʼ ruviʼ ri rupalen vi xaxe ta oc queriʼ nunojij?"
                },
                {
                    "number": 28,
                    "text": "¿Achique cʼa roma janíla nitij ikʼij chucanoxic ri itziak? Queʼitzʼetaʼ cʼa jubaʼ ri quiqʼuiyirinen ri tak cotzʼiʼj pa juyuʼ. Rijeʼ man yesamej ta, ni man yebatzʼin ta."
                },
                {
                    "number": 29,
                    "text": "Man riqʼuin vi riʼ, yin ninbij chive chi ni ta ri Salomón, riqʼuin ronojel ri rubeyomal, man xtiquir ta cʼa xuvik riʼ achiʼel jun chique ri cotzʼiʼj riʼ."
                },
                {
                    "number": 30,
                    "text": "Roma cʼariʼ, vi queriʼ ri Dios yeruvik ri kʼayis ri e cʼo pa tak juyuʼ, ri e jebel vacami y chuvaʼk xa xquetorix ka pa kʼakʼ, que cʼariʼ xquixruvik chukaʼ rix, vi ta man ta xa jubaʼ oc ri icukubabel cʼuʼx."
                },
                {
                    "number": 31,
                    "text": "Man cʼa tikukaʼ janíla tok nibij: ¿Achique cʼa xtikatij o achique cʼa xtikakum o achique cʼa xtoc katziak."
                },
                {
                    "number": 32,
                    "text": "Roma ri chicajel Itataʼ xa can retaman vi chi ronojel riʼ yecʼatzin chive."
                },
                {
                    "number": 33,
                    "text": "Ticanoj cʼa nabey ri rajavaren ri Dios y ri ruchojmilal, y ronojel cʼariʼ xa xquetzʼakatisex apon chive."
                },
                {
                    "number": 34,
                    "text": "Roma cʼariʼ, man tikukaʼ cʼa apon janíla ri xa cʼa richin chuvaʼk, roma xa ri kʼij richin chuvaʼk cʼo vi richin nisamajix ronojel richin ri kʼij riʼ. Ri cʼayeval chupan jun kʼij nuben riʼ richin ri kʼij riʼ."
                }
            ]
        },
        "/study/scriptures/bofm/3-ne/14": {
            "uri": "/study/scriptures/bofm/3-ne/14",
            "title": "3 Nefi 14",
            "data_type": "chapter",
            "chapter_name": "Tanaj 14",
            "chapter_summary": [
                "Ri Colonel cʼa nitzijon na. Yerupixabaj jubaʼ chic ri nimalej molaj vinakiʼ. Tajunumaj cʼa riqʼuin ri Mateo 7."
            ],
            "verses": [
                {
                    "number": 1,
                    "text": "Xcʼulvachitej cʼa chi tok xtaneʼ chubixic re chʼabel reʼ, ri Jesús xerutzuʼ jun bey chic ri nimalej molaj vinakiʼ, y tok xujek chic ri ruchiʼ, quereʼ xubij chique: Can kitzij, kitzij ninbij chive, chi man tikʼet tzij pa quiviʼ ri chʼakaʼ chic, richin queriʼ man cʼa xtikʼat ta tzij pan iviʼ rix."
                },
                {
                    "number": 2,
                    "text": "Roma xa riqʼuin ri kʼatoj tzij achojiqʼuin nikʼet vi tzij rix, can riqʼuin vi riʼ xtikʼat cʼa tzij chukaʼ pan iviʼ rix. Y riqʼuin ri etabel achojiqʼuin yixetan vi, can riqʼuin vi chukaʼ riʼ xquixetabex rix."
                },
                {
                    "number": 3,
                    "text": "Chukaʼ, ¿achique cʼa roma tok rat natzuʼ apon ri tzʼil cʼo pa runakʼ ruvech ri avachʼalal, y xa man nanaʼ ta ri qʼuim kʼeʼel pa runakʼ avech rat?"
                },
                {
                    "number": 4,
                    "text": "¿La yatiquir ta vacami cʼa nabij chire jun avachʼalal; Tayaʼ kʼij chuve richin ninvelesaj ri tzʼil cʼo pa runakʼ avech, y jacʼa rat xa jun qʼuim cʼo pa runakʼ avech rat?"
                },
                {
                    "number": 5,
                    "text": "¡Caʼiʼ apalej! Tavelesaj cʼa el nabey ri qʼuim cʼo pa runakʼ avech rat, richin queriʼ yatzuʼun cʼa jebel, richin xtavelesaj cʼa el ri tzʼil cʼo pa runakʼ ruvech ri avachʼalal."
                },
                {
                    "number": 6,
                    "text": "Man tiyaʼ cʼa ri e lokʼolej chique ri tzʼiʼ, ni man queʼiyaʼ cʼa ri abej jotol cajel chique ri ak. Riqʼuin cʼa jubaʼ xa xquequipalibelaʼ can riqʼuin caken, y xquetzolin pe chivij, y xquixquisoc."
                },
                {
                    "number": 7,
                    "text": "Ticʼutuj cʼa, y xtiyatej chive. Ticanoj cʼa, y xtivil. Ticʼoscʼa pe cʼa, y xtijak chivech."
                },
                {
                    "number": 8,
                    "text": "Xa roma cʼariʼ, achique xticʼutun, xtucʼul. Ri xticanon, xtril. Ri xticʼoscʼa pe, xtijak chuvech."
                },
                {
                    "number": 9,
                    "text": "O ¿achique cʼa chiʼicojol rix, vi cʼo ta jun ralcʼual y rijaʼ xtucʼutuj ta cʼa jun rucaxlan vay chire, la xtuyaʼ ta cami jun abej chire?"
                },
                {
                    "number": 10,
                    "text": "O vi xtucʼutuj ta jun quer chire, ¿la xtuyaʼ ta cʼa cami jun cumetz chire?"
                },
                {
                    "number": 11,
                    "text": "Rix cʼa xa ix itzel, y vi ivetaman yeʼiyaʼ utzilej tak sipanic chique ri ivalcʼual, ¡can icʼovinek chic cʼa ruviʼ nuben ri Itataʼ ri cʼo chilaʼ chicaj, richin xtuyaʼ ri utz chique ri xquecʼutun chire!"
                },
                {
                    "number": 12,
                    "text": "Roma cʼariʼ, achique xtivajoʼ rix chi ri vinakiʼ niquiben chive, can que cʼa chukaʼ riʼ tibanaʼ rix quiqʼuin rijeʼ. Roma can ja vi reʼ ri pixaʼ y achique ri quibin can ri e yaʼol lokʼolej rutzijol."
                },
                {
                    "number": 13,
                    "text": "Quixoc cʼa apon chupan ri ruchiʼ jay ri ti latzʼ oc. Roma nim ruvech ri ruchiʼ jay y nim ruvech ri bey ri nucʼuan pa sachibel, y can e janíla vi ri veʼocyaj chupan."
                },
                {
                    "number": 14,
                    "text": "Roma cʼa xa ti latzʼ oc ri ruchiʼ jay y coʼol oc ruvech ri bey ri nucʼuan pa ri cʼaslen, y xa e jubaʼ oc ri yeʼilon richin."
                },
                {
                    "number": 15,
                    "text": "Tinaʼ iviʼ chiquivech ri kʼolonel tak yaʼol lokʼolej rutzijol ri yepe iviqʼuin rix. Rijeʼ quicusan pe rutzʼumal carneʼl, y pa quipan xa e achiʼel cʼuxunel tak utivaʼ."
                },
                {
                    "number": 16,
                    "text": "Xa roma cʼa ri quibanobal xtivetamaj quivech. ¿La yechʼup cami ri ruvech utzilej kʼayis pa ruviʼ tak xuluquiej, o ruvech ri víquix pa ruviʼ tak qʼuix?"
                },
                {
                    "number": 17,
                    "text": "Can que cʼa chukaʼ riʼ, ronojel ri utzilej cheʼ nuyaʼ utzilej ruvech. Jacʼa ri itzel cheʼ nuyaʼ itzel tak ruvech."
                },
                {
                    "number": 18,
                    "text": "Ri utzilej cheʼ man xtitiquir ta xtuyaʼ itzel tak ruvech, ni ta cʼa ri itzel cheʼ xtuyaʼ ta utzilej tak ruvech."
                },
                {
                    "number": 19,
                    "text": "Chenojel cheʼ ri man nuyaʼ ta utzilej ruvech, nichoy el y nitorix ka pa kʼakʼ."
                },
                {
                    "number": 20,
                    "text": "Roma cʼariʼ, xa roma ri quibanobal xtivetamaj quivech."
                },
                {
                    "number": 21,
                    "text": "Man checonojel ta ri xtiquibij chuve Ajaf, Ajaf, xqueʼoc ta apon pa rajavaren ri caj. Xa can xaxe vi ri xquebanon ri rurayibal ri Nataʼ ri cʼo chilaʼ chicaj."
                },
                {
                    "number": 22,
                    "text": "E janíla xtiquibij chuve chupan ri kʼij riʼ: Ajaf, Ajaf, ¿man cami kayaʼon ta lokʼolej rutzijol pan abiʼ rat, y pan abiʼ rat e kelesan el ri aj tzayiʼ, y pan abiʼ rat e kabanon qʼuiy meyel tak banobel?"
                },
                {
                    "number": 23,
                    "text": "Ja cʼariʼ tok quereʼ xtinbij chique: Manjun bey xinvetamaj ivech rix. Tijechʼej cʼa el iviʼ viqʼuin, xa ix rusamajelaʼ ri itzel."
                },
                {
                    "number": 24,
                    "text": "Roma cʼariʼ, achique cʼa xtacʼaxan ronojel re tzij reʼ ri yenbilaʼ, y xquerubanalaʼ, xtinjunumaj cʼa riqʼuin jun novinek achin ri xupabaʼ ri rachoch pa ruviʼ abej."
                },
                {
                    "number": 25,
                    "text": "Xkaka cʼa pe ri job, y can nimajob cʼa xpe, y janíla xjumin ri cakʼikʼ, y xquipojalaʼ cʼa qui riqʼuin ri jay, y man xtzak ta, roma xa tiquil ka pa ruviʼ abej."
                },
                {
                    "number": 26,
                    "text": "Checonojel cʼa ri xqueʼacʼaxan ronojel re tzij reʼ ri yenbilaʼ, y man xquequibanalaʼ ta, xquejunumex cʼa riqʼuin jun achin ri man ninojin ta, y rijaʼ xupabaʼ ri rachoch pa ruviʼ sanayiʼ."
                },
                {
                    "number": 27,
                    "text": "Xkaka cʼa pe ri job, y can nimajob cʼa xpe, y janíla xjumin ri cakʼikʼ, y xquipojalaʼ cʼa riqʼuin ri jay, y xtzak ca ka ri jay, y can nim vi ri rutzakic xbanatej."
                }
            ]
        },
        "/study/scriptures/bofm/3-ne/15": {
            "uri": "/study/scriptures/bofm/3-ne/15",
            "title": "3 Nefi 15",
            "data_type": "chapter",
            "chapter_name": "Tanaj 15",
            "chapter_summary": [
                "Ri rupixaʼ ri Moisés nijalatej el. Ri xyaʼon ri pixaʼ nutzʼakatisaj ri pixaʼ chukaʼ. Ri carneʼlaʼ e richin jun chic molaj."
            ],
            "verses": [
                {
                    "number": 1,
                    "text": "Xcʼulvachitej cʼa chi tok ri Jesús xtaneʼ ka chire ri rutzij, xerutzuʼ apon ri nimalej molaj vinakiʼ. Quereʼ cʼa xubij chique: Vacami cʼa, xivacʼaxaj ronojel ri nutijonic xinben tok cʼa manjani quijoteʼ riqʼuin ri Nataʼ. Roma cʼariʼ, achique cʼa ri xtokaʼ chucʼuʼx re nuchʼabel yin, y xtutakej, jareʼ cʼa xtinnimirisaj chupan ri ruqʼuisibel kʼij."
                },
                {
                    "number": 2,
                    "text": "Xcʼulvachitej cʼa chi tok ri Jesús xubij re chʼabel reʼ, xunabej chi e cʼo jujun chiquicojol rijeʼ niquimey y niquicʼutulaʼ cʼa chiquivech rijeʼ ri achique xtuben rijaʼ chire ri rupixaʼ ri Moisés. Xquiben queriʼ roma man xkʼax ta chiquivech ri chʼabel ri nubij chi ronojel richin ojer e kʼaxinek chic y ronojel xeʼoc cʼacʼaʼ."
                },
                {
                    "number": 3,
                    "text": "Rijaʼ quereʼ cʼa xubij chique: Man timey re xinbij chive chi ronojel richin ojer e kʼaxinek chic y ronojel xeʼoc cʼacʼaʼ."
                },
                {
                    "number": 4,
                    "text": "Vacami cʼa ninbij chive chi ri pixaʼ ri xyatej chire ri Moisés can xkʼajer vi."
                },
                {
                    "number": 5,
                    "text": "Vacami cʼa, xa can ja vi yin xiyaʼon pe ri pixaʼ y ja chukaʼ yin ri xibanon ri cʼulanen tzij quiqʼuin ri nuvinak quibiniʼan Israel. Roma cʼariʼ, ri pixaʼ xkʼajer viqʼuin yin, roma yin xipe cʼa richin ninben chi xkʼajer ri pixaʼ y romariʼ, vacami xtaneʼ cʼa can chiriʼ."
                },
                {
                    "number": 6,
                    "text": "Kitzij cʼa, chi yin man in petenek ta richin ninyoj ri quibin can ri e yaʼol lokʼolej rutzijol. Roma can jampeʼ vi cʼa ri man xekʼajer ta viqʼuin yin can kitzij ninbij chive chi cʼo chi xquekʼajer na."
                },
                {
                    "number": 7,
                    "text": "Tok xinbij chive chi ronojel ri richin ojer xekʼax can, yin xa man ninvulaj ta ri bitajinek can chirij ri cʼa cʼo na chi yebecʼulvachitej."
                },
                {
                    "number": 8,
                    "text": "Vacami cʼa, manjani tikʼajer ri cʼulanen tzij nubanon can chique ri nuvinak. Jacʼa ri pixaʼ ri xyatej chire ri Moisés, jariʼ xtaneʼ can viqʼuin yin."
                },
                {
                    "number": 9,
                    "text": "Can kitzij vi cʼa chi xa ja yin ri in pixaʼ y ri sakil. Quinitzuʼ cʼa pe y ticochʼoʼ, cʼa pa ruqʼuisibel kʼij, richin queriʼ yixcʼaseʼ. Roma can achique vi ri xticochʼon, cʼa pa ruqʼuisibel kʼij, xtinyaʼ cʼa chire ri cʼaslen richin jumul."
                },
                {
                    "number": 10,
                    "text": "Vacami cʼa, nuyaʼon chic pe chive ri pixaʼ. Queʼitakej cʼa ri nupixaʼ. Jareʼ cʼa ri pixaʼ y chukaʼ ri quibin can ri e yaʼol lokʼolej rutzijol, roma rijeʼ can xejiquiban vi chuvij yin."
                },
                {
                    "number": 11,
                    "text": "Xcʼulvachitej cʼa chi tok ri Jesús xubij ka re chʼabel reʼ, quereʼ xubij chique ri e cablajuj ri e ruchaʼon can:"
                },
                {
                    "number": 12,
                    "text": "Ja rix ix nutijoxelaʼ. Rix ix jun sakil richin re vinakul reʼ, y re vinakul reʼ xa can rutzʼakat vi ri rujayul ri José."
                },
                {
                    "number": 13,
                    "text": "Vaveʼ cʼa, ja re ruvachʼulef reʼ ri ivichinan can rix, y ri Tataʼixel ruyaʼon can chive."
                },
                {
                    "number": 14,
                    "text": "Manjun bey in rutakon ta cʼa ri Tataʼixel richin ta ninkʼalajirisaj reʼ chiquivech ri ivachʼalal chiriʼ pa Jerusalem."
                },
                {
                    "number": 15,
                    "text": "Chukaʼ manjun bey in rutakon ta ri Tataʼixel richin ta yitzijon chique rijeʼ chiquij ri chʼakaʼ chic rijaʼtzul ri rujayul ri Israel, ri e rucʼuan el nej ri Tataʼixel."
                },
                {
                    "number": 16,
                    "text": "Jareʼ ri xirutek ri Tataʼixel richin ninbij chique:"
                },
                {
                    "number": 17,
                    "text": "E cʼo chukaʼ chʼakaʼ chic nucarneʼl ri man e aj re kʼataj ta reʼ. Cʼa cʼo chukaʼ chi yebencʼamaʼ pe rijeʼ. Riqʼuin cʼariʼ xticacʼaxaj cʼa ri nuchʼabel, y xa xticʼojeʼ cʼa xaxe jun kʼataj y xaxe jun yukʼunel."
                },
                {
                    "number": 18,
                    "text": "Y roma cʼa man xcajoʼ ta, ni man xquinimaj ta, xa man xkʼax ta cʼa chiquivech rijeʼ ri nuchʼabel. Xa romariʼ, ri Tataʼixel xubij chuve chi manjun chic tinbij chique chirij re naʼoj reʼ."
                },
                {
                    "number": 19,
                    "text": "Man riqʼuin vi riʼ, kitzij ninbij chive chi ja ri Tataʼixel biyon pe chuve. Roma cʼariʼ tok ninbij chive chi rix xixchʼar el quiqʼuin rijeʼ xa roma ri quetzelal. Roma cʼariʼ tok rijeʼ manjun quetaman chivij rix xa roma cʼa ri quetzelal."
                },
                {
                    "number": 20,
                    "text": "Can kitzij vi ninbij cʼa chukaʼ chive, chi ri Tataʼixel e relesan el quiqʼuin rijeʼ ri chʼakaʼ chic ijaʼtzul. Rijeʼ xa man quetaman ta chukaʼ chiquij ri ijaʼtzul riʼ, xa roma cʼa ri quetzelal."
                },
                {
                    "number": 21,
                    "text": "Kitzij ninbij chive chi ja rix riʼ achojchij xinbij vi can quereʼ: E cʼo chukaʼ chʼakaʼ chic nucarneʼl ri man e aj re kʼataj ta reʼ. Cʼa cʼo chuka, chi yebencʼamaʼ pe rijeʼ. Riqʼuin cʼariʼ xticacʼaxaj cʼa ri nuchʼabel, y xa xticʼojeʼ cʼa xaxe jun kʼataj y xaxe jun yukʼunel."
                },
                {
                    "number": 22,
                    "text": "Riʼ xa man xkʼax ta cʼa chiquivech rijeʼ, roma rijeʼ xquinojij chi xichʼo cʼa chiquij ri Gentiliʼ. Man xkʼax ta cʼa chiquivech chi xa roma cʼa ri quichʼabalinic rijeʼ tok xtiquipachkʼomij cʼa pe quiʼ ri Gentiliʼ."
                },
                {
                    "number": 23,
                    "text": "Xa man xkʼax ta chiquivech tok xinbij chique chi ja ri chʼakaʼ chic carneʼl, jeriʼ ri xqueʼacʼaxan cʼa ri nuchʼabel. Chukaʼ man xkʼax ta chiquivech chi ri Gentiliʼ manjun bey xticacʼaxaj ri nuchʼabel, o chi man xtincʼut ta viʼ chiquivech rijeʼ, xaxe vi roma ri Uxlabixel."
                },
                {
                    "number": 24,
                    "text": "Vacami cʼa, kitzij chi ivacʼaxan chic ri nuchʼabel y chukaʼ in itzʼeton chic y rix ix nucarneʼl, y natan ri ibiʼ chiquicojol ri e ruyaʼon ri Tataʼixel chuve."
                }
            ]
        },
        "/study/scriptures/bofm/3-ne/16": {
            "uri": "/study/scriptures/bofm/3-ne/16",
            "title": "3 Nefi 16",
            "data_type": "chapter",
            "chapter_name": "Tanaj 16",
            "chapter_summary": [
                "Cʼa cʼo chic jun kʼataj ri xtracʼaxaj ri Colonel. Xqueturusex ri Gentiliʼ ri yeniman. Nutzijoj ri xtiquicʼulvachij ri xtiquixutuj ri utzilej rutzijol. Nutzijoj jubaʼ ri xubij ri Isaías."
            ],
            "verses": [
                {
                    "number": 1,
                    "text": "Can kitzij, kitzij ninbij chive chi cʼa e cʼo na chʼakaʼ chic nucarneʼl ri man e aj vaveʼ ta, ni ta chukaʼ man e aj ri ruvachʼulef Jerusalem ta, ni ta man e aj xabachique chic cʼojlibel ta acuchi in kʼaxinek vi can richin ninben ri lokʼolej nusamaj."
                },
                {
                    "number": 2,
                    "text": "Roma cʼa je rijeʼ ri achojchiquij yichʼo vi vacami ri manjani ticacʼaxaj ri nuchʼabel. Chukaʼ manjun bey nukʼalajirisan viʼ chiquivech."
                },
                {
                    "number": 3,
                    "text": "Man riqʼuin vi riʼ, nucʼulun pe jun pixaʼ riqʼuin ri Tataʼixel richin xquibiyin cʼa quiqʼuin rijeʼ, y rijeʼ xticacʼaxaj cʼa ri nuchʼabel, y xqueʼajilex cʼa quiqʼuin ri nucarneʼl, richin queriʼ xticʼojeʼ xaxe jun kʼataj y xaxe jun yukʼunel. Roma cʼariʼ, cʼo chi ninbekʼalajirisaj viʼ chiquivech."
                },
                {
                    "number": 4,
                    "text": "Yin ninbij cʼa chive chi queʼitzʼibaj cʼa re chʼabel reʼ tok in benek chic el. Queriʼ cʼa, vi ri nuvinak ri e cʼo pa Jerusalem (ri in quitzʼeton chic y ri e cʼo viqʼuin tok xinben ri lokʼolej nusamaj), vi rijeʼ xa man cʼa niquicʼutuj ta chire ri Tataʼixel pa nubiʼ yin, richin chi niquetamaj chivij rix roma ri Uxlabixel, y chukaʼ chiquij ri chʼakaʼ chic ijaʼtzul achojchiquij manjun vi quetaman, cʼa cʼariʼ, re chʼabel reʼ ri xtitzʼibaj rix can xtichajix vi cʼa, y xtikʼalajirisex cʼa chiquivech ri Gentiliʼ. Queriʼ cʼa roma ri tzʼakatisanic ri cʼo quiqʼuin ri Gentiliʼ, ri rutzʼakat ri quijaʼtzul ri e aj Judá xquecʼamer cʼa pe, o pa jun chic chʼabel, xquetijox cʼa chi ja yin ri in Lokʼolej Quelesanel rijeʼ. Jecʼa rijeʼ ri xquequiratej cʼa chuvech chijun re ruvachʼulef roma xa man cʼa yinquinimaj ta."
                },
                {
                    "number": 5,
                    "text": "Ja cʼariʼ tok xquenmol pe chuvech chijun re ruvachʼulef, y ja cʼariʼ tok xtinben chi xtikʼajer ri cʼulanen tzij ri xuben can ri Tataʼixel quiqʼuin conojel ri vinakiʼ ri e aj rujayul ri Isreal."
                },
                {
                    "number": 6,
                    "text": "Nim cʼa ruva quikʼij ri Gentiliʼ roma cʼa ri quicukubabel cʼuʼx viqʼuin yin, ri elenek pe riqʼuin y roma ri Uxlabixel ri nijiquiban chiquivech rijeʼ chuvij yin y chirij ri Tataʼixel."
                },
                {
                    "number": 7,
                    "text": "Can kitzij vi chi roma ri quicukubabel cʼuʼx viqʼuin yin nichaʼ ri Tataʼixel, y roma rix ri ix aj rujayul ri Israel, man yixniman ta, cʼariʼ cʼa, chupan ri ruqʼuisibel kʼij ri kitzij xtapon cʼa quiqʼuin ri Gentiliʼ richin queriʼ checonojel reʼ can tzʼaket vi xquekʼalajirisex cʼa chiquivech."
                },
                {
                    "number": 8,
                    "text": "Jacʼa ri Tatʼixel nubij chi xa joʼoc quivech ri Gentiliʼ ri man yeniman ta. Roma rijeʼ can e petenek vi cʼa chuvech re ruvachʼulef reʼ, y e quiquiran ri nuvinak ri e aj rujayul ri Israel. Y ri nuvinak ri e aj rujayul ri Israel e elesan el quiqʼuin rijeʼ y e paliben coma."
                },
                {
                    "number": 9,
                    "text": "Ronojel cʼareʼ xa roma cʼa ri rujoyovabal ri Tataʼixel chiquivech ri Gentiliʼ y chukaʼ roma ri rucʼajisabel ri Tataʼixel ri e cʼo pa quiviʼ ri nuvinak ri e aj rujayul ri Israel. Can kitzij, kitzij ninbij chive chi tok xtibanatej yan can ronojel reʼ, chukaʼ xtinben chi ri nuvinak ri e aj rujayul ri Israel xquesocotej, y xquechʼitatej, y xquecamisalox, y xqueʼokotex el chiquicojol, y xqueʼetzelatej coma, y xtiyaloj cʼa xquexilkʼotix y xqueyokʼ."
                },
                {
                    "number": 10,
                    "text": "Quereʼ cʼa nubij chuve ri Tataʼixel chi tinbij cʼa chive: Yin xtinvelesaj cʼa el quiqʼuin ri Gentiliʼ ri rutzʼakatisanic ri utzilej nutzijol, tok xtapon ri kʼij chi rijeʼ xquemacun chirij ri utzilej nutzijol, y xtiquinimirisaj quiʼ pa quiviʼ conojel chic tinamit, y pa quiviʼ conojel chic vinakiʼ chuvech chijun re ruvachʼulef. Que cʼa chukaʼ riʼ tok xquenoj riqʼuin ronojel ruvech tzʼucuj tzij, y kʼoloj, y itzel novinek tak naʼoj, y ronojel ruvech rubanic caʼiʼ quipalej, y camisanic, y ri samaj quichin ri itzel tak yukenelaʼ pa tak kʼataj, y tzʼiʼinic, y nimalej tak mac pan evel, y yequiben cʼa ronojel reʼ y niquixovaj ri utzilej nutzijol, nichaʼ ri Tataʼixel."
                },
                {
                    "number": 11,
                    "text": "Cʼa cʼariʼ, xtokaka chinucʼuʼx ri cʼulanen tzij ri xinben quiqʼuin ri nuvinak e aj rujayul ri Israel, y xtincʼuaj cʼa ri utzilej nutzijol chique rijeʼ."
                },
                {
                    "number": 12,
                    "text": "Xtincʼut cʼa chivech rix, ri ix rujayul ri Israel, chi ri Gentiliʼ man xticʼojeʼ ta chic cuchukʼaʼ pan iviʼ. Xa xtokaka chinucʼuʼx ri cʼulanen tzij ri xinben iviqʼuin rix, ri ix rujayul ri Israel. Cʼariʼ xquixtijox cʼa chire ri rutzʼakatisanic ri utzilej nutzijol."
                },
                {
                    "number": 13,
                    "text": "Jacʼa, vi ri Gentiliʼ nitzolin pe quicʼuʼx y yepe chic viqʼuin, nichaʼ ri Tataʼixel, can kitzij vi chi xqueʼajilex quiqʼuin ri nuvinak, ri e rujayul ri Israel."
                },
                {
                    "number": 14,
                    "text": "Man xtinyaʼ ta cʼa kʼij richin chi ri nuvinak, ri e aj rujayul ri Israel, xquebe ta cʼa chiquicojol ri Gentiliʼ richin xquequipalibej ta, nichaʼ ri Tataʼixel."
                },
                {
                    "number": 15,
                    "text": "Jacʼa vi man yepe ta viqʼuin y man nicacʼaxaj ta ri nuchʼabel, can xtinyaʼ vi cʼa kʼij chique, jaʼ, can xtinyaʼ vi cʼa kʼij chique ri nuvinak, ri e aj rujayul ri Israel, richin chi yepe cʼa chiquicojol y yequipalibej. Rijeʼ xqueʼoc achiʼel ri atzʼan ri qʼuisinek chic ri rutzʼamil, ri manek chic nicʼatzin, xaxe chic richin nitorix el y nipalibelox coma ri nuvinak, ri e aj rujayul ri Israel."
                },
                {
                    "number": 16,
                    "text": "Can kitzij, kitzij ninbij chive chi can que vi reʼ, ja ri Tataʼixel rubin can chuve chi tinyaʼ cʼa re ruvachʼulef reʼ chique re vinakiʼ reʼ richin chi xtiquichinaj."
                },
                {
                    "number": 17,
                    "text": "Cʼa cʼariʼ, xquekʼajer cʼa ri ruchʼabel ri yaʼol lokʼolej rutzijol Isaías, ri quereʼ niquibij:"
                },
                {
                    "number": 18,
                    "text": "Ri ichajinelaʼ xtiquiyec cʼa ri quichʼabel y xaxe pa jun chʼabel xquebixan junan, roma xtiquitzulubelaʼ cʼa quiʼ tok ri Ajaf xtutzolij pe chic ri Sión chique rijeʼ."
                },
                {
                    "number": 19,
                    "text": "Quixel cʼa pe riqʼuin quicoten y quixbixan cʼa junan, ja rix ri ix cʼojlibel tolan can richin ri Jerusalem, roma cʼa ri Ajaf e rubochiʼin chic pe ri ruvinak y relesan chic pe ri Jerusalem chupan rucʼayeval."
                },
                {
                    "number": 20,
                    "text": "Ri Ajaf rukʼalajirisan pe chijun ri lokʼolej rukʼaʼ chiquivech conojel tinamit, y ri e cʼo chuvech chijun re ruvachʼulef xtiquitzʼet cʼa ri colotajic ri xtuben ri Dios."
                }
            ]
        },
        "/study/scriptures/bofm/3-ne/17": {
            "uri": "/study/scriptures/bofm/3-ne/17",
            "title": "3 Nefi 17",
            "data_type": "chapter",
            "chapter_name": "Tanaj 17",
            "chapter_summary": [
                "Ri Colonel cʼa nitzijon na. Nitzijon chiquij ri ijaʼtzul e sachinek. Ri Colonel yerakʼomaj ri yavaʼiʼ y yeruturusaj ri alcʼualaʼ. Niban jun meyel y joyovanel cʼulvachitajic."
            ],
            "verses": [
                {
                    "number": 1,
                    "text": "Vaveʼ cʼa, xcʼulvachitej chi tok ri Jesús e rubin chic re chʼabel reʼ, rijaʼ xerutzulaʼ ri nimalej molaj vinakiʼ y quereʼ xubij chique: Can kitzij vi chi ri nukʼij ninakajub pe."
                },
                {
                    "number": 2,
                    "text": "Yin ninnaʼ chi xa manek ivuchukʼaʼ y man nikʼax ta chivech ronojel ri chʼabel ri xuchilabej chuve ri Tataʼixel richin ninbij chive vacami."
                },
                {
                    "number": 3,
                    "text": "Roma cʼariʼ, quixbiyin cʼa chivachoch y tichʼoboʼ rij ri e nubin can. Chukaʼ ticʼutuj chire ri Tataʼixel, pa ri nubiʼ yin, chi ticʼojeʼ cʼa banel richin nikʼax chivech. Chukaʼ tinucʼuʼ cʼa ri inojibal richin chuvaʼk, y cʼariʼ xquipe chic cʼa iviqʼuin."
                },
                {
                    "number": 4,
                    "text": "Vacami cʼa, yibe riqʼuin ri Tataʼixel y chukaʼ ninbekʼalajirisaj viʼ chiquivech ri e sachinek ijaʼtzul richin ri Israel. Roma cʼa rijeʼ xa man e sachinek ta chuvech ri Tataʼixel, roma rijaʼ retaman acuchi e rucʼuan vi el."
                },
                {
                    "number": 5,
                    "text": "Xcʼulvachitej cʼa chi tok ri Jesús rubin chic quereʼ, rijaʼ xerutzulaʼ cʼa chic ri nimalej molaj vinakiʼ y xutzʼet chi elenek ri ruyaʼal runakʼ quivech y can xquitzuʼ vi pe rijaʼ, achiʼel cʼa xcajoʼ ta xcanej ta can rijaʼ jubaʼ chic quiqʼuin."
                },
                {
                    "number": 6,
                    "text": "Que cʼareʼ xubij rijaʼ chique: Can kitzij chi ri nucʼuʼx can nojinek vi riqʼuin joyovabel chive rix."
                },
                {
                    "number": 7,
                    "text": "¿La e cʼo cami yava? chiʼicojol? Queʼicʼamaʼ cʼa pe vaveʼ. ¿La e cʼo cami chiʼicojol rix ri e jetzʼ, o ri e moy, o ri e cut, o ri e socotajinek, o ri e saʼl, o ri chakirinek ri quitzʼumal, o ri e tʼoj, o ri e cʼo xabachique ruvech kʼaxomal chique? Queʼicʼamaʼ cʼa pe vaveʼ y yin xquencʼachojirisaj conojel roma ninjoyovaj ivech, y ri nucʼuʼx can nojinek vi riqʼuin joyovabel."
                },
                {
                    "number": 8,
                    "text": "Roma yin ninnaʼ cʼa chi rix nirayij chi nincʼut chivech ri achique nubanon quiqʼuin ri ivachʼalal ri e cʼo pa Jerusalem. Roma yin nintzʼet cʼa chi janíla nicukubaʼ icʼuʼx richin chi yixinvakʼomaj."
                },
                {
                    "number": 9,
                    "text": "Xcʼulvachitej cʼa chi tok quereʼ xubij ka rijaʼ, ri nimalej molaj vinakiʼ, riqʼuin junan quinojibal, xequicʼuaj apon ri quiyavaʼiʼ, y ri e cʼo quikʼaxomal y, ri e quijetzʼ, y ri e quimoyiʼ, y ri e quimemaʼ, y ri e cʼo xabachique ruvech quikʼaxomal. Cʼariʼ rijaʼ xerakʼomaj cʼa chiquijujunal tok xeʼucʼuex riqʼuin."
                },
                {
                    "number": 10,
                    "text": "Conojel cʼa ri xeʼakʼomex y conojel ri can utz vi quivech, xexuqueʼ ka cʼa chuvech ri raken, y xquiyaʼ rukʼij rijaʼ. Checonojel chique ri niamalej molaj vinakiʼ riʼ, ri xetiquir xepe, xquitzʼubaj ri raken, y riqʼuin cʼariʼ, rijeʼ janíla xquichʼekebaʼ ri raken riqʼuin ri ruvaʼal quivech."
                },
                {
                    "number": 11,
                    "text": "Xcʼulvachitej cʼa chi rijaʼ xubij chique chi quequicʼamaʼ pe ri tak calcʼual riqʼuin."
                },
                {
                    "number": 12,
                    "text": "Roma cʼariʼ, rijeʼ xequiqʼuen pe ri tak calcʼual y xequitzʼuyubaʼ ka pa ri ulef pa ri rusutilen rijaʼ. Cʼariʼ, ri Jesús xpaʼeʼ pa quinicʼajal. Ri nimalej molaj vinakiʼ riʼ xquijechʼej jubaʼ quiʼ richin chi conojel ri alcʼualaʼ xecʼamer pe riqʼuin."
                },
                {
                    "number": 13,
                    "text": "Xcʼulvachitej cʼa chi tok conojel ri alcʼualaʼ e cʼamon pe chic y ri Jesús paʼel chic pa quinicʼajal, jariʼ tok rijaʼ xubij chique ri nimalej molaj vinakiʼ chi quexuqueʼ ka pa ri ulef."
                },
                {
                    "number": 14,
                    "text": "Xcʼulvachitej cʼa chi tok rijeʼ xexuqueʼ ka pa ri ulef, ri Jesús xsiqʼuin pa ránima y quereʼ xubij: Nataʼ, janíla nitʼujtʼut ri vánima, roma ri quetzelal ri vinakiʼ ri e aj rujayul ri Israel."
                },
                {
                    "number": 15,
                    "text": "Tok rijaʼ xubij cʼa re chʼabel reʼ, chukaʼ rijaʼ xuqueʼ ka pa ri ulef. Kitzij cʼa, rijaʼ xchʼo akʼanij riqʼuin ri Tataʼixel y ri xubij rijaʼ manek banel richin ta nitzʼibex can, y ri nimalej molaj vinakiʼ riʼ, ri xcacʼaxaj, can xquijiquibaʼ vi."
                },
                {
                    "number": 16,
                    "text": "Quereʼ cʼa ri xquijiquibaʼ rijeʼ: Ri runakʼ vachaj manjun bey e rutzʼeton ta, y ri xiquin manjun bey e racʼaxan ta, ri nimalej y jebel tak naʼoj achiʼel ri xekatzʼet y ri xekacʼaxaj roj ri xerubilaʼ ri Jesús chire ri Tataʼixel."
                },
                {
                    "number": 17,
                    "text": "Manjun akʼ nitiquir ta yerutzijoj, y manjun vinek nitiquir ta yerutzʼibaj, y chukaʼ ri cánima ri vinakiʼ man yetiquir ta yequinaʼ ri nimalej y meyel tak naʼoj achiʼel ri xekatzʼet roj y ri xekacʼaxaj ri xerubij ri Jesús. Manjun nitiquir ta cʼa chic nunaʼ ri quicoten ri xunojisaj ri kánima roj tok xkacʼaxaj rijaʼ tok xchʼo akʼanij riqʼuin ri Tataʼixel koma roj."
                },
                {
                    "number": 18,
                    "text": "Xcʼulvachitej cʼa chi tok ri Jesús xuqʼuis ri lokʼolej ruchʼoven riqʼuin ri Tataʼixel, rijaʼ xyacatej. Man riqʼuin vi riʼ, can janíla vi nim ri quiquicoten ri nimalej molaj vinakiʼ y rijeʼ can xemayamo vi ka."
                },
                {
                    "number": 19,
                    "text": "Cʼa cʼariʼ xcʼulvachitej chi ri Jesús xchʼo quiqʼuin rijeʼ y xubij chi queyacatej cʼa."
                },
                {
                    "number": 20,
                    "text": "Rijeʼ xeyacatej cʼa pe pa ri ulef y rijaʼ quereʼ chic xubij chique: Nim ruva ikʼij rix roma ri icukubabel cʼuʼx. Vacami cʼa, kitzij chi ri nuquicoten can xtzʼaket vi."
                },
                {
                    "number": 21,
                    "text": "Tok rubin chic re chʼabel reʼ, rijaʼ xokʼ, y ri nimalej molaj vinakiʼ xejiquiban chirij ri xuben. Rijaʼ xeruqʼuen cʼa apon ri tak calcʼual ri e cʼo chiriʼ, y xeruturusaj chiquijujunal, y xchʼo akʼanij riqʼuin ri Tataʼixel coma rijeʼ."
                },
                {
                    "number": 22,
                    "text": "Tok que chic cʼariʼ rubanon can, xokʼ cʼa rijaʼ jun bey chic."
                },
                {
                    "number": 23,
                    "text": "Xchʼo cʼa chi quiqʼuin ri nimalej molaj vinakiʼ y quereʼ xubij chique: Queʼitzuʼ cʼa pe ri ivalcʼual."
                },
                {
                    "number": 24,
                    "text": "Tok rijeʼ xequitzuʼ apon ri calcʼual, ja cʼariʼ tok xquichojmij chukaʼ ri quitzubal chicaj, y xquitzʼet chi xejakatej ri caj, y xequitzʼet takonaxelaʼ ri xekaka pe chicaj, achiʼel vi ta xa pa runicʼajal jun kʼakʼ e petenek vi. Xekaka pe y xesutin chiquij ri tak alcʼualaʼ. Rijeʼ e sutivinek roma jun kʼakʼ y ri takonaxelaʼ xquiben lokʼolej samaj pa quiviʼ."
                },
                {
                    "number": 25,
                    "text": "Ri nimalej molaj vinakiʼ can xquitzʼet vi cʼa y xcacʼaxaj y xquijiquibaʼ ronojel riʼ. Rijeʼ quetaman chi can kitzij vi ri quijiquibanic xquiben, roma can checonojel vi rijeʼ xquitzʼet y xcacʼaxaj, chiquijujunal ri e cʼo chiriʼ. E cʼo cʼa laʼek vakakʼo vocʼal vinakiʼ, y rijeʼ e achiʼaʼ, ixokiʼ y alcʼualaʼ."
                }
            ]
        },
        "/study/scriptures/bofm/3-ne/18": {
            "uri": "/study/scriptures/bofm/3-ne/18",
            "title": "3 Nefi 18",
            "data_type": "chapter",
            "chapter_name": "Tanaj 18",
            "chapter_summary": [
                "Ri lokʼolej vaʼin riqʼuin caxlan vey y ruyaʼal ruvech utzilej kʼayis xkʼalajirisex chiquivech ri Nefiʼiʼ. Yalan cʼatzinel chi ri vinakiʼ yechʼo akʼanij riqʼuin ri Dios. Yaʼon ri kʼatbel tzij richin nikʼaxex ri Uxlabixel."
            ],
            "verses": [
                {
                    "number": 1,
                    "text": "Xcʼulvachitej cʼa chi ri Jesús xubij chique ri rutijoxelaʼ chi tiquicʼamaʼ pe chire caxlan vey y ruyaʼal ruvech utzilej kʼayis."
                },
                {
                    "number": 2,
                    "text": "Tok rijeʼ xebequicʼamaʼ pe ri caxlan vey y ri ruyaʼal ruvech utzilej kʼayisʼ xubij chique ri nimalej molaj vinakiʼ chi quetzʼuyeʼ ka pa ri ulef."
                },
                {
                    "number": 3,
                    "text": "Tok ri tijoxelaʼ xequiqʼuen cʼa pe ri caxlan vey y ri ruyaʼal ruvech utzilej kʼayis, rijaʼ xuchop cʼa ri caxlan vey y xuperelaʼ ka. Cʼa cʼariʼ, xuturusaj. Jariʼ tok xuyaʼ cʼa chique ri rutijoxelaʼ y xubij chique chi tiquitijaʼ."
                },
                {
                    "number": 4,
                    "text": "Tok rijeʼ quitijon cʼa chic y xquinaʼ chi xenoj, rijaʼ xubij chique chi tiquiyaʼ cʼa chukaʼ chique ri nimalej molaj vinakiʼ."
                },
                {
                    "number": 5,
                    "text": "Tok ri nimalej molaj vinakiʼ quitijon cʼa chic y xquinaʼ chi xenoj, jariʼ tok ri Jesús quereʼ chic xubij chique ri rutijoxelaʼ: Can kitzij vi cʼa chi cʼo jun xtitak chiʼicojol rix. Chire cʼa rijaʼ xtinyaʼ vi ri uchukʼaʼ richin chi xtuperelaʼ cʼa ri caxlan vey, y xtuturusaj cʼa, y xtuyaʼ chique ri vinakiʼ ri e richin ri nukʼataj, o pa jun chic chʼabel, chique checonojel ri xqueniman y xquekasex chuxeʼ yaʼ pa nubiʼ yin."
                },
                {
                    "number": 6,
                    "text": "Cʼo cʼa chi rix niben reʼ jutakel, achiʼel cʼa ri xinben yin vacami. Nuperon cʼa chic ri caxlan vey, y nuturusan, y nuyaʼon chic chive rix."
                },
                {
                    "number": 7,
                    "text": "Reʼ xtiben cʼa richin ri runatabal ri nuchʼacul ri xinkʼalajirisaj yan chivech. Jareʼ jun kʼalajirisanic chuvech ri Tataʼixel chi yin junelic yinokaka chiʼicʼuʼx. Vi yininataj cʼa junelic, can xticʼojeʼ vi ri Vuxlabal iviqʼuin."
                },
                {
                    "number": 8,
                    "text": "Xcʼulvachitej cʼa chi tok xubij yan can re chʼabel reʼ cʼariʼ xubij chique ri rutijoxelaʼ chi quecʼuluman apon riqʼuin ri ruyaʼal ruvech utzilej kʼayis ri cʼo chupan ri kumbel y tiquikumuʼ cʼa. Xubij chukaʼ chi tiquiyaʼ cʼa chique ri nimalej molaj vinakiʼ, richin queriʼ rijeʼ xtiquikum cʼa chukaʼ."
                },
                {
                    "number": 9,
                    "text": "Xcʼulvachitej cʼa chi queriʼ xquiben, y can xquikum vi cʼa y xenoj. Cʼa cʼariʼ, xquiyaʼ chique ri nimalej molaj vinakiʼ y rijeʼ chukaʼ xquikum y xenoj."
                },
                {
                    "number": 10,
                    "text": "Tok ri tijoxelaʼ queriʼ quibanon chic, ri Jesús quereʼ xubij chique: Nim ruva ikʼij rix roma ri ibanon. Roma cʼa re reʼ can nutakej vi ri nupixaʼ, y reʼ nujiquibaʼ chuvech ri Tataʼixel chi can nirayij vi niben ri xinbij chive."
                },
                {
                    "number": 11,
                    "text": "Jutakel cʼa xtiben reʼ quiqʼuin ri vinakiʼ ri nitzolin pe quicʼuʼx y yekasex ka chuxeʼ yaʼ pa nubiʼ yin. Cʼo cʼa chi xtiben richin ri runatabal ri nuquiqʼuel ri nuquiran ivoma rix, richin queriʼ xtikʼalajirisaj cʼa apon chuvech ri Tataʼixel chi yininataj junelic. Vi yininataj cʼa junelic, can xticʼojeʼ vi cʼa ri Vuxlabal iviqʼuin."
                },
                {
                    "number": 12,
                    "text": "Yixintek cʼa chi queʼibanalaʼ ronojel reʼ. Vi yeʼiben ronojel reʼ junelic, can nim vi ruva ikʼij, roma cʼa ix paban ka pa ruviʼ ri nuxeʼel."
                },
                {
                    "number": 13,
                    "text": "Man riqʼuin vi riʼ, ri e cʼo chiʼicojol ri nicʼo chic ruviʼ niquiben chire o can jubaʼ chic oc niquiben chire, rijeʼ riʼ xa man e paban ta cʼa pa ruviʼ ri cof nuxeʼel yin, xa pa ruviʼ sanayiʼ. Tok nikaka pe ri job y nipe ri kʼekel job y nixicʼan pe ri cakʼikʼ y yerucajij, ja cʼariʼ tok xquetzak ka rijeʼ y ri ruchiʼ ri xibalbay e jakatajinek chic richin yequicʼul ka."
                },
                {
                    "number": 14,
                    "text": "Roma cʼariʼ, nim ruva ikʼij rix vi yeʼitakej ri nupixaʼ ri rubin pe chuve ri Tataʼixel chi cʼo chi yenyaʼ chive."
                },
                {
                    "number": 15,
                    "text": "Can kitzij, kitzij ninbij chive chi cʼo chi nichajij iviʼ y yixchʼo akʼanij riqʼuin ri Dios jutakel, richin queriʼ man ta xquixyukex cʼa el roma ri itzel vinek y man ta cʼa quixucʼuex el roma rijaʼ."
                },
                {
                    "number": 16,
                    "text": "Achiʼel cʼa nubanon yin tok in chʼovinek akʼanij riqʼuin ri Dios chiʼicojol rix, que cʼa chukaʼ riʼ rix quixchʼo cʼa akʼanij riqʼuin ri Dios chupan ri nukʼataj, chiquicojol ri nuvinak ri nitzolin pe quicʼuʼx y yekasex chuxeʼ yaʼ pa nubiʼ yin. Can kitzij vi cʼa chi ja yin ri in sakil. Nukʼalajirisan cʼa chivech riqʼuin ri nubanobal yin ri achique rucʼamon niben rix."
                },
                {
                    "number": 17,
                    "text": "Xcʼulvachitej cʼa chi tok ri Jesús e rubin chic re chʼabel reʼ chique ri rutijoxelaʼ, cʼariʼ rijaʼ xerutzuʼ cʼa chic apon ri nimalej molaj vinakiʼ y quereʼ xubij chique:"
                },
                {
                    "number": 18,
                    "text": "Vaveʼ cʼa, can kitzij, kitzij ninbij chive chi cʼo chi nichajij iviʼ y yixchoʼ akʼanij riqʼuin ri Dios jutakel, richin queriʼ man ta cʼa xquixoc cʼa pa itzel yukʼbel. Roma ri Satanás nurayij yixruchop richin xquixruchayuj ta cʼa, achiʼel cʼa niban chire ri sek ruvech qʼuimal."
                },
                {
                    "number": 19,
                    "text": "Roma cʼariʼ, cʼo chi yixchʼo akʼanij jutakel riqʼuin ri Tataʼixel pa nubiʼ yin."
                },
                {
                    "number": 20,
                    "text": "Xabachique cʼa ri nicʼutuj chire ri Tataʼixel pa nubiʼ yin, vi choj riʼ, y vi can ninimaj vi chi niyatej chive, jariʼ tok can xtiyaʼox vi cʼa chive."
                },
                {
                    "number": 21,
                    "text": "Quixchʼo cʼa akʼanij riqʼuin ri Tataʼixel quiqʼuin ri ichinamit junelic pa nubiʼ yin, richin queriʼ xqueturusex cʼa ri ivixjayil y ri ivalcʼual."
                },
                {
                    "number": 22,
                    "text": "Vacami, timoloʼ cʼa iviʼ binakel. Man tikʼet cʼa manjun vinek richin chi man ta cʼa xtoc apon iviqʼuin rix tok nimol iviʼ, xa can tiyaʼ vi kʼij chique richin yepe iviqʼuin y man cʼa queʼiket."
                },
                {
                    "number": 23,
                    "text": "Xa quixchʼo cʼa akʼanij riqʼuin ri Dios pa quiviʼ rijeʼ, y man cʼa queʼivelesaj el. Vi xquepe cʼa iviqʼuin binakel, quixchʼo cʼa akʼanij riqʼuin ri Tataʼixel coma rijeʼ pa nubiʼ yin."
                },
                {
                    "number": 24,
                    "text": "Roma cʼariʼ, tiyacaʼ cʼa akʼanij ri isakil richin chi nisakirisan pe chiquivech ri vinakiʼ ri e cʼo chuvachʼulef. Can kitzij vi cʼa chi xa ja yin ri in sakil ri xtiyec akʼanij y chukaʼ ronojel ri itzʼeton chi nubanon yin. Can kitzij vi chi rix itzʼeton chi yin in chʼovinek akʼanij riqʼuin ri Tataʼixel, y chiʼivonojel rix ivetaman riʼ."
                },
                {
                    "number": 25,
                    "text": "Chukaʼ nitzʼet chi yin nubin can chi man rucʼamon ta chi manjun chive rix nel ta cʼa el vaveʼ. Xa nubin cʼa chive chi quixjel pe viqʼuin, richin quereiʼ can xtinaʼ vi cʼa y xtitzʼet. Que cʼa chukaʼ reʼ tibanaʼ cʼa rix quiqʼuin ri vinakiʼ vaveʼ chuvachʼulef. Ri nikʼajon richin re pixaʼ reʼ xa nuyaʼ ka kʼij chi niyukex el pa itzel yukʼbel."
                },
                {
                    "number": 26,
                    "text": "Vacami cʼa, xcʼulvachitej chi tok ri Jesús e rutzijon chic re chʼabel reʼ, rijaʼ xerutzuʼ cʼa chic ri tijoxelaʼ ri e ruchaʼon, y quereʼ xubij chique:"
                },
                {
                    "number": 27,
                    "text": "Vaveʼ cʼa, can kitzij, kitzij ninbij chive chi xtinyaʼ cʼa jun chic pixaʼ chive. Cʼa cʼariʼ, cʼo chi yibe riqʼuin ri Nataʼ, richin chi yentakej chʼakaʼ chic pixaʼ ri e ruyaʼon pe rijaʼ chuve."
                },
                {
                    "number": 28,
                    "text": "Vacami, can kitzij vi cʼa chi jareʼ ri pixaʼ ri ninyaʼ can chive, chi man tiyaʼ kʼij chire jun vinek richin nicʼuluman apon riqʼuin ri nuchʼacul y ri nuquiqʼuel tok rix niben ri samaj riʼ, vi ivetaman chi rijaʼ xa man rucʼamon ta."
                },
                {
                    "number": 29,
                    "text": "Roma cʼa, achique nitijon ri nuchʼacul y nikumun ri nuquiqʼuel y xa man rucʼamon ta, can nutij vi y nukum ka etzelanic pa ránima. Roma cʼariʼ, vi rix ivetaman cʼa chi jun vinek xa man rucʼamon ta richin nivaʼ y nuqʼuiyaʼ riqʼuin ri nuchʼacul y ri nuquiqʼuel, can tikʼataʼ vi cʼa rijaʼ."
                },
                {
                    "number": 30,
                    "text": "Man riqʼuin vi riʼ, man tivelesaj cʼa el chiʼicojol rix, xa titolaʼ cʼa rijaʼ y quixchʼo cʼa akʼanij riqʼuin ri Tataʼixel roma rijaʼ pa nubiʼ yin. Vi rijaʼ xa nitzolin cʼa pe ri rucʼuʼx y nikasex ka chuxeʼ yaʼ pa nubiʼ yin, cʼa cʼariʼ, ticʼulu cʼa y tiyaʼ cʼa chire rijaʼ ri nuchʼacul y ri nuquiqʼuel."
                },
                {
                    "number": 31,
                    "text": "Vi rijaʼ xa man nitzolin ta pe rucʼuʼx, man xtajilex ta cʼa chiquicojol ri nuvinak, richin queriʼ man cʼa xqueruvulaj ta ri nuvinak. Kitzij cʼa chi yin vetaman cʼa quivech ri nucarneʼl y rijeʼ can e ajilan vi."
                },
                {
                    "number": 32,
                    "text": "Man riqʼuin vi riʼ, man tivelesaj cʼa el chupan ri jay richin nolojriʼil y ri chʼakaʼ chic cʼojlibel richin ruyaʼic rukʼij ri Ajaf. Xa titolaʼ cʼa jutakel ri queriʼ rubanon. Roma cʼa rix xa man ivetaman ta vi rijeʼ xtiquitzalkʼomij pe quiʼ, y xtitzolin pe quicʼuʼx, y xquepe viqʼuin yin riqʼuin tzʼaket rurayibal ri cánima, y yin xquenvakʼomaj. Queriʼ cʼa xa ivoma rix xticʼamer pe ri colotajic chique."
                },
                {
                    "number": 33,
                    "text": "Roma cʼariʼ, queʼitakej cʼa re pixaʼ reʼ ri e nuyaʼon can chive, richin queriʼ man xquixetzelex ta. Roma xa joʼoc ruvech ri netzelex roma ri Tataʼixel."
                },
                {
                    "number": 34,
                    "text": "Yin yenyaʼ cʼa re pixaʼ reʼ chive xa roma tok yixtojojen chiʼicojol. Nim ruva ikʼij vi manek chic tojojenic chiʼicojol."
                },
                {
                    "number": 35,
                    "text": "Vacami cʼa, yibe riqʼuin ri Tataʼixel, roma cʼa nicʼatzin chi yibe riqʼuin ri Tataʼixel ivoma rix."
                },
                {
                    "number": 36,
                    "text": "Xcʼulvachitej cʼa chi tok ri Jesús xutanabaʼ re chʼoven reʼ, rijaʼ xuyaʼ rukʼaʼ pa quiviʼ ri tijoxelaʼ chiquijujunal ri e ruchaʼon, cʼa tok ruyaʼon chic ri rukʼaʼ pa quiviʼ checonojel rijeʼ y rijaʼ xchʼo quiqʼuin tok queriʼ xuben chique."
                },
                {
                    "number": 37,
                    "text": "Ri nimalej molaj vinakiʼ man xcacʼaxaj ta cʼa ri chʼabel ri xubij chique rijeʼ. Roma cʼariʼ, man xejiquiban ta chirij riʼ. Jacʼa ri tijoxelaʼ xquijiquibaʼ chi rijaʼ xuyaʼ chique rijeʼ ri uchukʼaʼ richin niquikʼaxaj cʼa ri Uxlabixel. Vaveʼ cʼa, yin xtincʼut jubaʼ chic chivech chi kitzij re juquibanic reʼ."
                },
                {
                    "number": 38,
                    "text": "Xcʼulvachitej chi tok ri Jesús ruyaʼon chic ri rukʼaʼ pa quiviʼ checonojel rijeʼ, xkaka cʼa pe jun sutzʼ y xmukeʼ ka pa quiviʼ ri nimalej molaj vinakiʼ riʼ, richin queriʼ man xetiquir ta chic xquitzʼet el ri Jesús."
                },
                {
                    "number": 39,
                    "text": "Tok mukuvinek cʼa pa quiviʼ ri vinakiʼ, rijaʼ xel el chiquicojol y xjoteʼ el chicaj. Xaxe cʼa ri tijoxelaʼ xquitzʼet el y xquijiquibaʼ chi rijaʼ can xjoteʼ vi chic el chicaj."
                }
            ]
        },
        "/study/scriptures/bofm/3-ne/19": {
            "uri": "/study/scriptures/bofm/3-ne/19",
            "title": "3 Nefi 19",
            "data_type": "chapter",
            "chapter_name": "Tanaj 19",
            "chapter_summary": [
                "Nunataj ri quibiʼ ri cablajuj tijoxelaʼ e aj Nefiʼiʼ. Yekasex chuxeʼ ri yaʼ. Niyaʼox ri Uxlabixel. Ri Colonel nipe jun bey chic. Can janíla vi yechʼo akʼanij riqʼuin ri Tataʼixel."
            ],
            "verses": [
                {
                    "number": 1,
                    "text": "Vacami cʼa, xcʼulvachitej chi tok ri Jesús xbe chic el chicaj, ri nimalej molaj vinakiʼ xquitaluj el quiʼ. Chiquijununal ri achiʼaʼ xecachibilaj el ri quixjayilal, y ri calcʼual, y xetzolin chicachoch."
                },
                {
                    "number": 2,
                    "text": "Chaʼnin cʼa xyaʼox rutzijol chiquicojol ri chʼakaʼ chic vinakiʼ, tok manjani tikʼekumer ka, chi ri nimalej molaj vinakiʼ xquitzʼet ri Jesús, y chi rijaʼ xuben ri lokʼolej rusamaj pa quiviʼ rijeʼ, y chi can xtucʼut vi riʼ jun bey chic pa rucaʼn kʼij chiquivech ri nimalej molaj vinakiʼ."
                },
                {
                    "number": 3,
                    "text": "Kitzij cʼa chi xyatej rutzijol chirij ri Jesús chijun ri tocokʼaʼ riʼ. Roma cʼa qʼuiy rutzijol xyatej chique ri vinakiʼ, e qʼuiy, jaʼ, can janíla vi e qʼuiy exquitij quikʼij chijun ri tocokʼaʼ riʼ richin chi xqueʼapon cʼa pa rucaʼn kʼij acuchi xtucʼut vi riʼ ri Jesús chiquivech ri nimalej molaj vinakiʼ."
                },
                {
                    "number": 4,
                    "text": "Xcʼulvachitej cʼa chi pa rucaʼn kʼij ri nimalej molaj vinakiʼ xquimol chic quiʼ. Chiriʼ cʼa, e cʼo vi ri Nefi y ri ruchakʼ rubiniʼan Timoteo, ri xucʼasoj pe tok caminek chic. Cʼo chukaʼ ri rucʼajol rubiniʼan Jonás, chukaʼ cʼa ri Matoni y ri Matonia ri ruchakʼ, chukaʼ ri Kumen, ri Kumenoni, ri Jeremías, ri Xemnon, ri Jonás, ri Sedecías, y ri Isaías. Can ja vi rijeʼ ri tijoxelaʼ ri xeruchaʼ can ri Jesús. Xcʼulvachitej cʼa chi rijeʼ xebe apon y xepaʼeʼ pa quinicʼajal ri nimalej molaj vinakiʼ."
                },
                {
                    "number": 5,
                    "text": "Kitzij cʼa, chi ri nimalej molaj vinakiʼ riʼ can nim vi y xa romariʼ tok cʼo chi xquiben cablajuj tak molaj vinakiʼ."
                },
                {
                    "number": 6,
                    "text": "Cʼariʼ ri cablajuj tijoxelaʼ xequitijoj cʼa ri nimalej molaj vinakiʼ riʼ. Can kitzij vi cʼa chi rijeʼ xquiben chi ri nimalej molaj vinakiʼ xexuqueʼ ka chuvachʼulef y xechʼo akʼanij riqʼuin ri Tataʼixel pa rubiʼ ri Jesús."
                },
                {
                    "number": 7,
                    "text": "Ri tijoxelaʼ chukaʼ xechʼo akʼanij riqʼuin ri Tataʼixel pa rubiʼ ri Jesús. Cʼa cʼariʼ, xepaʼeʼ y xquiben lokʼolej samaj pa quiviʼ ri vinakiʼ."
                },
                {
                    "number": 8,
                    "text": "Rijeʼ xquikʼalajirisaj chiquivech ri chʼabel ri xubij can ri Jesús y can manjun xjaletej riqʼuin ri xubij ri Jesús. Ja cʼariʼ tok rijeʼ xexuqueʼ chic y xechʼo akʼanij riqʼuin ri Tataʼixel pa rubiʼ ri Jesús."
                },
                {
                    "number": 9,
                    "text": "Xquicʼutuj cʼa akʼanij ri janíla xcajoʼ. Ri janíla xcajoʼ ja ta ri tiyaʼox cʼa chique rijeʼ ri Uxlabixel."
                },
                {
                    "number": 10,
                    "text": "Tok quicʼutun chic ri xcajoʼ, rijeʼ xebe cʼa chuchiʼ ri yaʼ y ri nimalej molaj vinakiʼ xequitzekelbej ka."
                },
                {
                    "number": 11,
                    "text": "Xcʼulvachitej cʼa chi ri Nefi xoc ka chupan ri yaʼ y xkasex ka chuxeʼ yaʼ."
                },
                {
                    "number": 12,
                    "text": "Cʼa cʼariʼ, rijaʼ xel pe chupan ri yaʼ y xuchop rubanic ri kasaxic chuxeʼ yaʼ chique. Rijaʼ xerukasaj cʼa chuxeʼ yaʼ conojel ri xeruchaʼ can ri Jesús."
                },
                {
                    "number": 13,
                    "text": "Xcʼulvachitej cʼa chi tok checonojel rijeʼ xekasex chuxeʼ yaʼ y xeʼel pe chic chiquijujunal chupan ri yaʼ, jariʼ tok ri Uxlabixel xkaka pa quiviʼ y rijeʼ xenoj riqʼuin ri Uxlabixel y riqʼuin kʼakʼ."
                },
                {
                    "number": 14,
                    "text": "Can kitzij vi cʼa chi rijeʼ xesutix achiʼel cʼa roma jun kʼakʼ y riʼ xa xkaka pe chicaj y ri nimalej molaj vinakiʼ can xquitzʼet vi y xquijiquibaʼ. Chukaʼ takonaxelaʼ xekaka pe chicaj y xquiben lokʼolej samaj pa quiviʼ."
                },
                {
                    "number": 15,
                    "text": "Xcʼulvachitej cʼa chi tok ri takonaxelaʼ yetajin chubanic lokʼolej samaj pa quiviʼ ri tijoxelaʼ, can ja vi cʼariʼ tok ri Jesús xpe y xpaʼeʼ ka pa quinicʼajal, y xuben lokʼolej samaj pa quiviʼ."
                },
                {
                    "number": 16,
                    "text": "Xcʼulvachitej cʼa chi rijaʼ xchʼo quiqʼuin ri nimalej molaj vinakiʼ y xubij chi quexuqueʼ cʼa ka chic chuvachʼulef, y chukaʼ chi ri rutijoxelaʼ quexuqueʼ cʼa chuvachʼulef."
                },
                {
                    "number": 17,
                    "text": "Cʼariʼ, xcʼulvachitej chi tok checonojel rijeʼ e xucul chic chuvachʼulef, rijaʼ xubij chique ri rutijoxelaʼ chi quechʼo cʼa akʼanij riqʼuin ri Dios."
                },
                {
                    "number": 18,
                    "text": "Vaveʼ cʼa, rijeʼ xquichop lokʼolej chʼoven. Xechʼo cʼa akʼanij riqʼuin ri Jesús y xquibilaʼ chi ja rijaʼ ri Cajaf y ri qui Dios."
                },
                {
                    "number": 19,
                    "text": "Cʼa cʼariʼ, ri Jesús xel el jubaʼ quiqʼuin y xuxuc riʼ chuvachʼulef y quereʼ xubij:"
                },
                {
                    "number": 20,
                    "text": "Nataʼ, ninmatioxij chave roma ayaʼon pe ri Uxlabixel chique ri e nuchaʼon pe. Xa roma cʼa ri quicukubabel cʼuʼx viqʼuin yin, tok e nuchaʼon pe rijeʼ chiquicojol ri e aj re ruvachʼulef."
                },
                {
                    "number": 21,
                    "text": "Nataʼ, nincʼutuj chave chi xtayaʼ cʼa ri Uxlabixel chique ri xqueniman ri xtiquibij rijeʼ."
                },
                {
                    "number": 22,
                    "text": "Nataʼ, rat ayaʼon pe ri Uxlabixel chique rijeʼ roma yinquinimaj. Rat natzʼet cʼa chi yinquinimaj roma yeʼavacʼaxaj, y rijeʼ yechʼo akʼanij viqʼuin. Rijeʼ yechʼo akʼanij viqʼuin yin roma in cʼo quiqʼuin."
                },
                {
                    "number": 23,
                    "text": "Vacami cʼa, Nataʼ, yin nincʼutuj akʼanij chave rat coma rijeʼ y chukaʼ coma checonojel ri xqueniman ri xtiquibij. Nincʼutuj chi quinquinimaj na cʼa yin, richin queriʼ yin xquicʼojeʼ cʼa quiqʼuin, achiʼel rat, Nataʼ, at cʼo cʼa viqʼuin yin, richin queriʼ roj xa oj junan."
                },
                {
                    "number": 24,
                    "text": "Xcʼulvachitej cʼa chi tok ri Jesús queriʼ xucʼutuj cʼa chire ri Tataʼixel, xapon cʼa quiqʼuin ri rutijoxelaʼ, y can kitzij vi chi rijeʼ cʼa xechʼo na akʼanij riqʼuin rijaʼ, y man xquikʼil ta quiʼ chubanic. Man xequicamululaʼ ta cʼa quitzij, roma xa xyaʼox cʼa chique achique rucʼamon chi xquicʼutuj, y e nojinek riqʼuin utzilej rayibel pa cánima."
                },
                {
                    "number": 25,
                    "text": "Xcʼulvachitej cʼa chi ri Jesús xeruturusaj rijeʼ tok cʼa xechʼo na akʼanij riqʼuin, y xtzuʼun riqʼuin quicoten pa quiviʼ, y ri rusakil ri ruvech rijaʼ xchʼichʼan chiquivech, y can kitzij vi chi rijeʼ e sek xquiben, achiʼel ri ruvech y ri rutziak ri Jesús. Kitzij cʼa chi ri sakil riʼ nicʼo ruviʼ chiquivech ronojel chic sakil, y manek chic banel richin nicʼojeʼ ta chuvachʼulef janíla sakil junan ta riqʼuin riʼ."
                },
                {
                    "number": 26,
                    "text": "Stapeʼ cʼa rijeʼ man xquitanabaʼ ta ri lokʼolej chʼoven, ri Jesús quereʼ xubij chique: Man titanabaʼ cʼa ri lokʼolej ichʼoven."
                },
                {
                    "number": 27,
                    "text": "Xutzalabaʼ el riʼ quiqʼuin, y xbe el jubaʼ, y xuxuc riʼ chuvachʼulef. Cʼariʼ, rijaʼ xchʼo akʼanij riqʼuin ri Tataʼixel jun chic bey y quereʼ xubij:"
                },
                {
                    "number": 28,
                    "text": "Nataʼ, ninmatioxij chave roma e achʼajchʼojirisan ri e nuchaʼon pe roma cʼa ri quicukubabel cʼuʼx rijeʼ. Yin nincʼutuj akʼanij chave coma rijeʼ y chukaʼ coma ri xqueniman ri chʼabel xtiquibij rijeʼ, chi rijeʼ chakaʼ xquechʼajchʼojirsex cʼa viqʼuin yin, roma ri quicukubabel cʼuʼx quiqʼuin ri quichʼabel achiʼel cʼa ri tijoxelaʼ e chʼajchʼojirisan pe viqʼuin."
                },
                {
                    "number": 29,
                    "text": "Nataʼ, man nincʼutuj ta akʼanij chave coma ri xa e richin re ruvachʼulef, xa coma cʼa ri e ayaʼon pe chuve chupan re ruvachʼulef. Ninben riʼ roma ri quicukubabel cʼuʼx, richin queriʼ xquechʼajchʼojirisex cʼa viqʼuin yin, richin queriʼ xquicʼojeʼ cʼa quiqʼuin rijeʼ, achiʼel rat, Nataʼ, at cʼo viqʼuin, richin queriʼ roj xa oj junan y richin queriʼ xtibanatej cʼa ri nucʼojlemal quiqʼuin."
                },
                {
                    "number": 30,
                    "text": "Tok ri Jesús xerubij can re chʼabel reʼ, rijaʼ xapon jun bey chic quiqʼuin ri rutijoxelaʼ. Vaveʼ cʼa, rijeʼ cʼa xechʼo na akʼanij riqʼuin rijaʼ chi utzil y man xetaneʼ ta. Rijaʼ xtzuʼun cʼa chic riqʼuin quicoten pa quiviʼ, y can kitzij vi chi rijeʼ e sek xquiben, achiʼel cʼa ri Jesús."
                },
                {
                    "number": 31,
                    "text": "Xcʼulvachitej cʼa chi xbe chic el jubaʼ quiqʼuin y xchʼo akʼanij riqʼuin ri Tataʼixel."
                },
                {
                    "number": 32,
                    "text": "Ri rakʼ jun vinek man nitiquir ta yerutzijoj cʼa ri chʼabel ri xerubij akʼanij rijaʼ, y chukaʼ manek banel chi yetzʼibex ta roma jun vinek ri lokʼolej ruchʼoven xuben."
                },
                {
                    "number": 33,
                    "text": "Ri nimalej molaj vinakiʼ xcacʼaxaj cʼa y niquijiquibaʼ. Xjakatej cʼa ri cánima rijeʼ, y can xekʼax vi chiquivech pa cánima ri chʼabel xerubij akʼanij."
                },
                {
                    "number": 34,
                    "text": "Man riqʼuin vi riʼ, can janíla vi nimaʼk y meyel ri chʼabel ri xerubij akʼanij, y romariʼ tok manek banel richin chi yetzʼibex o yetzijox roma jun vinek."
                },
                {
                    "number": 35,
                    "text": "Xcʼulvachitej cʼa chi tok ri Jesús xutanabaʼ ri lokʼolej chʼoven, rijaʼ xapon chic quiqʼuin ri rutijoxelaʼ y quereʼ xubij chique: Manjun bey nutzʼeton janíla ta nim cukubabel cʼuʼxʼ chiquicojol ri e aj Judaʼ, achiʼel re vaveʼ. Roma cʼariʼ, manek banel richin xencʼut ta chiquivech rijeʼ nimalej tak meyel samaj, achiʼel re vaveʼ, roma cʼa man xquinimalaʼ ta."
                },
                {
                    "number": 36,
                    "text": "Kitzij ninbij chive chi manjun chique rijeʼ rutzʼeton ta janíla nim banobel, achiʼel ri itzʼeton rix. Chukaʼ man cacʼaxan ta janíla nim naʼoj, achiʼel ri ivacʼaxan rix."
                }
            ]
        },
        "/study/scriptures/bofm/3-ne/20": {
            "uri": "/study/scriptures/bofm/3-ne/20",
            "title": "3 Nefi 20",
            "data_type": "chapter",
            "chapter_name": "Tanaj 20",
            "chapter_summary": [
                "Roma jun meyel samaj, ri caxlan vey y ri ruyaʼal ruvech utzilej kʼayis xebanatej y xejachatej. Nitzijon chirij ri rutzʼakat ri Jacob. Ri Colonel nukʼalajirisaj chi ja rijaʼ ri yaʼol lokʼolej rutzijol ri xjunumex jubaʼ riqʼuin ri Moisés. Nubij ri xequibij can e qʼuiy e yaʼol lokʼolej rutzijol."
            ],
            "verses": [
                {
                    "number": 1,
                    "text": "Xcʼulvachitej cʼa chi rijaʼ xubij chique ri nimalej molaj vinakiʼ chi tiquitanabaʼ cʼa ri lokʼolej quichʼoven. Que cʼa chukaʼ riʼ xubij cʼa chique ri rutijoxelaʼ. Chukaʼ xubij chique chi xa man tiquitanabaʼ ri lokʼolej quichʼoven pa cánima."
                },
                {
                    "number": 2,
                    "text": "Cʼa cʼariʼ, rijaʼ xubij chique chi queyacatej y quepaʼeʼ. Que cʼariʼ, can xeyacatej vi y xepaʼeʼ chiriʼ."
                },
                {
                    "number": 3,
                    "text": "Xcʼulvachitej cʼa chi rijaʼ xuper ri caxlan vey jun bey chic y xuturusaj. Cʼariʼ xuyaʼ chique ri rutijoxelaʼ richin xquitij."
                },
                {
                    "number": 4,
                    "text": "Tok rijeʼ quitijon chic, rijaʼ xerutek richin tiquiperaʼ cʼa ri caxlan vey, y tiquiyaʼ cʼa chique ri nimalej molaj vinakiʼ."
                },
                {
                    "number": 5,
                    "text": "Cʼa cʼariʼ, tok rijeʼ quiyaʼon chic chique ri nimalej molaj vinakiʼ, rijaʼ xuyaʼ chukaʼ chique ri ruyaʼal ruvech utzilej kʼayis richin xquikum. Cʼariʼ, xubij chique chi tiquiyaʼ cʼa chique ri nimalej molaj vinakiʼ."
                },
                {
                    "number": 6,
                    "text": "Manjun cʼa caxlan vey ni ruyaʼal ruvech utzilej kʼayis xeʼucʼuex ta el chiriʼ coma ri tijoxelaʼ, ni ta chukaʼ coma ri nimalej molaj vinakiʼ."
                },
                {
                    "number": 7,
                    "text": "Man riqʼuin vi riʼ, rijaʼ can kitzij vi chi xuyaʼ caxlan vey chique richin xquitij, chukaʼ ruyaʼal ruvech utzilej kʼayis richin xquikum."
                },
                {
                    "number": 8,
                    "text": "Chukaʼ quereʼ xubij cʼa chique: Ri nitijon re caxlan vey reʼ, can nutij vi ri nuchʼacul richin ri ránima. Chukaʼ ri nukum re ruyaʼal ruvech utzilej kʼayis reʼ, can nukum vi ri nuquiqʼuel richin ri ránima. Ri ránima manek chic xtinum cʼa ni man chic xtichaker ta ruchiʼ, xa can xtinoj vi."
                },
                {
                    "number": 9,
                    "text": "Vacami cʼa, tok checonojel ri nimalej molaj vinakiʼ quitijon y quikumun chic, can xenoj vi riqʼuin ri Uxlabixel. Cʼariʼ, xesiqʼuin cʼa riqʼuin xaxe jun quichʼabel y xquiyaʼ rukʼij ri Jesús ri can xquitzʼet vi y xcacʼaxaj."
                },
                {
                    "number": 10,
                    "text": "Xcʼulvachitej cʼa chi tok checonojel rijeʼ quiyaʼon chic rukʼij ri Jesús, rijaʼ quereʼ xubij chique: Vaveʼ cʼa, yin nintakej can ri pixaʼ ri xuyaʼ ri Tataʼixel chuve yin chirij re vinakul reʼ, ri can jun rutzʼakat vi ri rujayul ri Israel."
                },
                {
                    "number": 11,
                    "text": "Nokaʼ cʼa chiʼicʼuʼx chi xichʼo iviqʼuin. Xinbij cʼa chive chi xtikʼajer na vi ri chʼabel richin ri Isaías, y can kitzij vi cʼa chi e tzʼiban can y e cʼo chivech rix. Roma cʼariʼ tinicʼoj cʼa rupan ri e tzʼibatajinek can."
                },
                {
                    "number": 12,
                    "text": "Can kitzij, kitzij ninbij chive chi tok xtikʼajer ronojel riʼ, ja cʼariʼ tok can xquekʼajer vi ri cʼulanen tzij ri rubanon ri Tataʼixel quiqʼuin ri ruvinak, ri e rujayul ri Israel."
                },
                {
                    "number": 13,
                    "text": "Ja cʼariʼ tok ri rutzʼakat ri e quiratajinek el chuvech chijun re ruvachʼulef, xquemolotej pe chic pa relebal kʼij, y rukajibal kʼij, y pa rajxocon, y pa rajquikʼaʼ kʼij. Can xquetijox vi cʼa chirij ri Ajaf qui Dios ri elesayon pe quichin."
                },
                {
                    "number": 14,
                    "text": "Chukaʼ ri Tataʼixel can rubin vi chuve chi tinyaʼ re ruvachʼulef reʼ chive rix richin nivichinaj."
                },
                {
                    "number": 15,
                    "text": "Ninbij cʼa chi vi ri Gentiliʼ man nitzolin ta pe quicʼuʼxʼ, tok quicʼulun chic ri turusanic ri can xtiquicʼul vi, y tok e quiquiran chic el ri nuvinak,"
                },
                {
                    "number": 16,
                    "text": "Ja cʼariʼ tok rix, ri ix rutzʼakat ri rujayul ri Jacob, xquixbe cʼa chiquicojol. Xquixcʼojeʼ cʼa pa quinicʼajal rijeʼ ri can e qʼuiy vi. Xquixoc cʼa achiʼel jun coj chiquicojol ri aj qʼuechelaj chicopiʼ, y achiʼel cʼa jun cʼajol coj chiquicojol ri molaj carneʼl. Ri cʼajol coj riʼ vi nibe chiquicojol ri molaj carneʼl, yerupalibej y yeruxil, y manjun nitiquir ta cʼa yerucol ri carneʼl riʼ."
                },
                {
                    "number": 17,
                    "text": "Ri akʼaʼ xtiyac chiquij ri yecʼulaʼan avichin y conojel ri yeʼetzelan avichin xquecʼuk el."
                },
                {
                    "number": 18,
                    "text": "Xquenmol cʼa ri nuvinak, achiʼel jun achin tok numol ri ruchiʼ ri ruticoʼn chupan ri chʼeybel."
                },
                {
                    "number": 19,
                    "text": "Ri Tataʼixel xuben jun cʼulanen tzij iviqʼuin rix ri ix nuvinak. Yin xtinben cʼa chive chi chʼichʼ ri ivucʼaʼ, y ri ivaken xa cʼakoʼj chʼichʼ. Xqueʼicʼajij cʼa e qʼuiy vinakiʼ. Cʼariʼ, xtinyaʼ ri quichʼacoj chire ri Ajaf y xtinyaʼ ri cʼo quiqʼuin rijeʼ chire ri Rajaf chijun re ruvachʼulef. Can kitzij vi cʼa chi ja yin ri yibanon richin."
                },
                {
                    "number": 20,
                    "text": "Xticʼulvachitej cʼa, nichaʼ ri Tataʼixel, chi ri rutzaqʼuibal ri nukʼatoj tzij xtijequeʼ ka pa quiviʼ chupan ri kʼij riʼ. Cʼa cʼariʼ, xtikaka ka pa quiviʼ can conojel vi ri tinamit quichin ri Gentiliʼ, nichaʼ ri Tataʼixel, vi xa man nitzolin ta pe quicʼuʼx."
                },
                {
                    "number": 21,
                    "text": "Cʼariʼ, xticʼulvachitej chi xquentiquibaʼ ri nuvinak, ri rujayul cʼa ri Israel."
                },
                {
                    "number": 22,
                    "text": "Can kitzij vi cʼa chi xquentiquibaʼ ri nuvinak chupan re ruvachʼulef reʼ richin chi nikʼajer ri cʼulanen tzij ri xinben quiqʼuin ri Jacob, ri itataʼ, y ri vaveʼ xtoc cʼa jun Cʼacʼaʼ Jerusalem. Chiriʼ cʼa ri tak ruchukʼaʼ ri caj xquecʼojeʼ pa quinicʼajal re vinakul reʼ. Kitzij cʼa chi ja yin ri xquicʼojeʼ pan inicʼajal."
                },
                {
                    "number": 23,
                    "text": "Vaveʼ cʼa, ja yin riʼ achojchij xchʼo vi ri Moisés tok quereʼ xubij: Ri Ajaf i Dios xtuyec pe jun yaʼol lokʼolej rutzijol ivichin rix, chiquicojol ri ivachʼalal, junan viqʼuin yin. Can ja vi cʼa rijaʼ ri xtivacʼaxaj riqʼuin ronojel ri xtubij chive. Cʼariʼ xticʼulvachitej chi conojel ri man xticacʼaxaj ta ri yaʼol lokʼolej rutzijol riʼ, can xquecʼuk vi el chiquicojol ri vinakiʼ riʼ."
                },
                {
                    "number": 24,
                    "text": "Can kitzij vi ninbij chive chi conojel ri e yaʼol lokʼolej rutzijol, xtiquiribex pe riqʼuin ri Samuel, y can conojel vi ri quitzekelben pe rijaʼ, jampeʼ ri e chʼovinek cʼa, can quijiquiban vi chuvij yin."
                },
                {
                    "number": 25,
                    "text": "Can kitzij vi chi ja rix ri ix calcʼual ri e yaʼol lokʼolej rutzijol, y rix ix aj rujayul ri Israel. Ja rix ix richin ri cʼulanen tzij ri xuben ri Tataʼixel quiqʼuin ri itataʼ ojer. Quereʼ cʼa xubij chire ri Abraham: Riqʼuin cʼa ri avijaʼtzul rat, can conojel vi ri ijaʼtzul chuvech re ruvachʼulef xqueturusex vi."
                },
                {
                    "number": 26,
                    "text": "Ri Tataʼixel xiruyec richin yipe iviqʼuin rix nabey, y xirutek pe richin chi yixinturusaj, richin queriʼ chiʼijujunal xtijechʼej cʼa el iviʼ chiquicojol ri imac. Reʼ xbanatej xa roma rix ix ralcʼual ri cʼulanen tzij rubanon can."
                },
                {
                    "number": 27,
                    "text": "Que cʼariʼ, tok ix turusan chic, jariʼ tok ri Tataʼixel rubanon chi xkʼajer ri cʼulanen tzij ri xuben riqʼuin ri Abraham tok quereʼ xubij chire: Riqʼuin cʼa ri avijaʼtzul rat, conojel ri ijaʼtzul chuvech re ruvachʼulef xqueturusex vi. Riqʼuin cʼa chukaʼ riʼ, ri Uxlabixel xtikʼejtej pa quiviʼ ri Gentiliʼ voma yin. Roma ri turusanic riʼ pa quiviʼ ri Gentiliʼ, rijeʼ can nicʼo vi ruviʼ xquenimirisex chiquivech conojel chʼakaʼ chic. Riqʼuin cʼariʼ, xquequiquiraj cʼa ri nuvinak, ri e rujayul ri Israel."
                },
                {
                    "number": 28,
                    "text": "Rijeʼ xqueʼoc cʼa jun nakonbel quichin ri vinakiʼ chuvech re ruvachʼulef reʼ. Man riqʼuin vi riʼ, vi rijeʼ niquicovirisaj ri cánima chuvij yin, tok quicʼulun chic ri tzʼakatisanic richin ri utzilej nutzijol, jariʼ tok xtintzolij ka chiquij rijeʼ ri itzel quibanobal, nichaʼ ri Tataʼixel."
                },
                {
                    "number": 29,
                    "text": "Cʼa cʼariʼ, xtokaʼ cʼa chinucʼuʼx ri cʼulanen tzij ri nubanon quiqʼuin ri nuvinak. Xucʼul ka riʼ ri katzij quiqʼuin rijeʼ, richin xquenmol chic jun bey pa ri kʼij ri ninbij yin, y richin xtinyaʼ chique jun bey chic ri ruvachʼulef quichin can ri ojer catiʼt quimamaʼ, richin chi niquichinaj. Ri ruvachʼulef riʼ can ja vi ri Jerusalem ri sujun can chique rijeʼ benek ruvech, nichaʼ ri Tataʼixel."
                },
                {
                    "number": 30,
                    "text": "Xticʼulvachitej cʼa chi xtapon ri kʼij tok ri tzʼakatisanic richin ri utzilej nutzijol xtichʼabalix chique."
                },
                {
                    "number": 31,
                    "text": "Cʼa cʼariʼ, rijeʼ can xquinquinimaj cʼa yin, y xtiquinimaj chi can ja vi yin ri Jesucristo, ri Rucʼajol ri Dios, y xquechʼo akʼanij riqʼuin ri Tataʼixel pa nubiʼ yin."
                },
                {
                    "number": 32,
                    "text": "Ja cʼariʼ tok ri quichajinelaʼ xtiquiyec ri quichʼabel, y riqʼuin jun chʼabel, xquebixan cʼa rijeʼ, roma can xtiquitzulaʼ cʼa quiʼ chiquivech."
                },
                {
                    "number": 33,
                    "text": "Ja cʼariʼ tok ri Tataʼixel xquerumol chic jun bey, y xtuyaʼ ri Jerusalem chique rijeʼ richin niquichinaj ri ruvachʼulef riʼ."
                },
                {
                    "number": 34,
                    "text": "Cʼa cʼariʼ, can janíla vi xquequicot rijeʼ. Quixbixan cʼa junan, rix ri ix tolan tak cʼojlibel richin ri Jerusalem, roma ri Tataʼixel e rubochiʼin chic ri ruvinak, y relesan pe chic ri Jerusalem."
                },
                {
                    "number": 35,
                    "text": "Ri Tataʼixel ruchʼanaban chijun ri lokʼolej rukʼaʼ chiquivech checonojel tinamit. Chironojel ri ruchiʼ re ruvachʼulef xtiquitzʼet ri colotajic xtuben ri Tataʼixel, y ri Tataʼixel y yin xa oj junan."
                },
                {
                    "number": 36,
                    "text": "Cʼa cʼariʼ, xticʼulvachitej achique ri tzʼiban can. Cacʼastej cʼa, cacʼastej jun bey chic, y ticʼojeʼ avuchukʼaʼ, rat Sión. Tavikaʼ cʼa aviʼ riqʼuin ri jebelilej atziak, rat Jerusalem, ri at lokʼolej tinamit, roma vacami manek cʼa chic xqueʼoc ta aviqʼuin ri man e chʼuchʼuj ta ni ta ri e tzʼil."
                },
                {
                    "number": 37,
                    "text": "Tatotaj cʼa el ri pokolaj chavij. Cayacatej cʼa, catzʼuyeʼ cʼa rat Jerusalem. Tasoloʼ el ri ruximibal akul, rat ri at rumiʼal ri Sión ri at chapatajinek can."
                },
                {
                    "number": 38,
                    "text": "Roma quereʼ cʼa nubij ri Ajaf: Rix icʼayin iviʼ y manek ivajel xicʼul, y can xquixelesex vi pe y xa man roma ta puek."
                },
                {
                    "number": 39,
                    "text": "Can kitzij, kitzij ninbij chive chi ri nuvinak xtiquetamaj ri nubiʼ. Kitzij cʼa chi chupan ri kʼij riʼ, can xtiquetamaj vi chi ja yin ri yichʼo pe."
                },
                {
                    "number": 40,
                    "text": "Cʼa cʼariʼ, xtiquibij quereʼ: Can jebel vi oc pa ruviʼ ri tak juyuʼ ri raken ri vinek ri nicʼamon pe ri utzilej rutzijol, ri nichʼabalin ri uxlanibel cʼuʼx. Xtuqʼuen pe cʼa chique rijeʼ utzilej rutijol richin ri utz, y xtuchʼabalij ri colotajic, y xtubij quereʼ chire ri Sión: Ri i Dios nukʼet tzij."
                },
                {
                    "number": 41,
                    "text": "Cʼa cʼariʼ xtacʼaxatej ri rutzijol quereʼ: Tijechʼej, tijechʼej cʼa iviʼ y quixel pe chiriʼ, y man tichop ri tzʼil. Quixel pe pa runicʼajal. Quixoc chʼajchʼoj rix ri ix cʼuayon quichin ri lokʼolej sispanic richin ri Ajaf."
                },
                {
                    "number": 42,
                    "text": "Roma rix xa man xquixel ta el aninek y xa man xquixanimej ta el. Roma xa ja ri Ajaf xtinabiyej chivech y ri Dios richin Israel xquixrutzekelbej el."
                },
                {
                    "number": 43,
                    "text": "Can kitzij vi chi ri nusamajel xtisamej riqʼuin utz runojibal. Xtinimirisex cʼa, y xtiyaʼox rukʼij, y xtijotobex."
                },
                {
                    "number": 44,
                    "text": "Can e qʼuiy vi xemeyon avichin. Rijaʼ, janíla nicʼo ruviʼ yojotajinek nitzuʼun cʼa chuvech xabachique chic achin, y chukaʼ janíla yojotajinek ri rubaniquil chiquivech ri quicʼajol ri achiʼaʼ."
                },
                {
                    "number": 45,
                    "text": "Que cʼa chukaʼ riʼ, rijaʼ xtuquiraj cʼa pa quiviʼ e qʼuiy tinamit. Ri tak rutataʼal ri tinamit xtiquikʼil cʼa quichiʼ, roma can xtiquitzʼet vi ri manjun bey tzijon ta can chique. Chukaʼ xtiquichʼob rij ri manjun bey xcacʼaxaj ta can."
                },
                {
                    "number": 46,
                    "text": "Can kitzij kitzij ninbij chive chi can xquecʼulvachitej vi conojel reʼ, achiʼel cʼa rubin can ri Tataʼixel chuve. Cʼa cʼariʼ, cʼo chi xtikʼajer re cʼulanen tzij reʼ ri rubanon ri Tataʼixel quiqʼuin ri ruvinak. Ja cʼari tok xa ja ri nuvinak yin ri xquecʼojeʼ can pa Jerusalem. Can ja vi cʼariʼ ri ruvachʼulef ri xtiquichinaj rijeʼ."
                }
            ]
        },
        "/study/scriptures/bofm/3-ne/21": {
            "uri": "/study/scriptures/bofm/3-ne/21",
            "title": "3 Nefi 21",
            "data_type": "chapter",
            "chapter_name": "Tanaj 21",
            "chapter_summary": [
                "Ri retal ri rusamaj ri Tataʼixel. Ri jebelilej quichʼacoj ri Gentiliʼ ri nitzolin pe quicʼuʼx. Niyaʼox ri rutzijol ri nubij chi xqueʼetzelex ri man nitzolin ta pe quicʼuʼx. Nitzijon chirij ri Cʼacʼaʼ Jerusalem."
            ],
            "verses": [
                {
                    "number": 1,
                    "text": "Kitzij ninbij chi ninyaʼ chive jun etal richin xtinabej cʼa tok xa jubaʼ chic man xquecʼulvachitej ronojel reʼ. Ja cʼariʼ tok yin xquenmol pe chic ri nuvinak, ri e aj rujayul ri Israel, pa ri nimalej quitalutajic y xtinpabaʼ cʼa jun bey chic ri nu Sión chiquicojol."
                },
                {
                    "number": 2,
                    "text": "Vaveʼ cʼa jareʼ ri ninyaʼ chive achiʼel jun etal. Kitzij cʼa chi can ja vi yin ninkʼalajirisaj ronojel reʼ chivech rix, y cʼa cʼo na chʼakaʼ chic ri xtinkʼalajirisaj apon chivech. Roma cʼa ri ruchukʼaʼ ri Uxlabixel ri xtuyaʼ ri Tataʼixel chive, can xquekʼalajirisex vi ronojel reʼ chiquivech ri Gentiliʼ chukaʼ, richin chi xtiquetamaj chirij re vinakul reʼ, ri e rutzʼakat ri rujayul ri Jacob, y chiquij re nuvinak reʼ ri xquequiratej coma rijeʼ."
                },
                {
                    "number": 3,
                    "text": "Can kitzij, kitzij ninbij chive chi ronojel reʼ xquekʼalajirisex chiquivech roma ri Tataʼixel. Xqueʼel cʼa pe riqʼuin ri Tataʼixel, cʼariʼ xqueʼel pe quiqʼuin rijeʼ, cʼa iviqʼuin rix."
                },
                {
                    "number": 4,
                    "text": "Jareʼ cʼa ri utzilej runojibal ri Tataʼixel, roma rijeʼ xquetiquibex chuvech re ruvachʼulef reʼ y xqueʼoc e jun vinakul solcopin roma ri ruchukʼaʼ ri Tataʼixel. Riqʼuin cʼariʼ, ronojel reʼ xtibe el quiqʼuin rijeʼ chire ri rutzʼakat ri ivijaʼtzul, richin queriʼ xtikʼajer ri cʼulanen tzij xuben ri Tataʼixel quiqʼuin ri ruvinak ri aj rujayul ri Israel."
                },
                {
                    "number": 5,
                    "text": "Roma cʼariʼ, re samaj reʼ y ri chʼakaʼ chic samaj ri xquebanatej chiʼicojol rix can xqueʼucʼuex vi coma ri Gentiliʼ chique ri ivijaʼtzul. Ri ivijaʼtzul xa xquesachiyaj can roma manjun niquinimalaʼ roma ri itzel quibanobal."
                },
                {
                    "number": 6,
                    "text": "Roma reʼ, can utz vi chire ri Tataʼixel chi ronojel reʼ xtel el quiqʼuin ri Gentiliʼ, richin queriʼ rijaʼ xtucʼut ri ruchukʼaʼ chiquivech ri Gentiliʼ. Roma cʼariʼ, vi ri Gentiliʼ man xtiquicovirisaj ta ri cánima, xa xtitzolin ta pe quicʼuʼx, y yejel pe viqʼuin, y xquekasex ta chuxeʼ yaʼ pa nubiʼ yin, y xtiquetamaj ta ri nutijonic, jariʼ tok xqueʼajilex cʼa chiquicojol ri nuvinakul, ri aj rujaul ri Israel."
                },
                {
                    "number": 7,
                    "text": "Tok xticʼulvachitej cʼareʼ, jariʼ tok ri ivijaʼtzul xtiquichop cʼa retamaxic ronojel reʼ. Can ja vi cʼa ronojel reʼ jun etal chique rijeʼ, richin chi xtiquetamaj chi ri Tataʼixel rutiquiriban chic ri rusamaj, richin queriʼ nuben chi nikʼajer ri cʼulanen tzij ri xuben quiqʼuin ri vinakiʼ ri aj rujayul ri Israel."
                },
                {
                    "number": 8,
                    "text": "Tok napon ri kʼij riʼ, xticʼulvachitej cʼa chi ri tak tataʼal quichin ri tinamit xtiquikʼil ri quichiʼ, roma can xtiquitzʼet vi ri manjun bey tzijon ta can chique. Chukaʼ xtiquichʼob rij ri manjun bey xcacʼaxaj ta can."
                },
                {
                    "number": 9,
                    "text": "Chupan ri kʼij riʼ, can voma vi yin, ri Tataʼixel xtuben jun samaj y jariʼ jun nimalej y meyel samaj chiquicojol rijeʼ. Xquecʼojeʼ cʼa chʼakaʼ chiquicojol rijeʼ man xtiquinimaj ta, stapeʼ cʼa cʼo jun achin nikʼalajirisan pe chiquivech."
                },
                {
                    "number": 10,
                    "text": "Can kitzij vi cʼa chi ri rucʼaslen ri nusamajel xticʼojeʼ pa nukʼaʼ yin. Roma cʼariʼ tok rijeʼ man xtiquiyoj ta, stapeʼ cʼa rijaʼ xtisocotej can coma rijeʼ. Man riqʼuin vi riʼ, yin xtinvakʼomaj roma can xtincʼut vi chiquivech chi ri utzilej nunojibal janíla vi nim chuvech ri kʼolonel naʼoj richin ri itzel vinek."
                },
                {
                    "number": 11,
                    "text": "Ri Tataʼixel xtuben chi ri samajel riʼ xtucʼuaj ri nuchʼabel chique ri Gentiliʼ y xtuyaʼ uchukʼaʼ chire richin queriʼ xtucʼuaj cʼa chique ri Gentiliʼ. Roma cʼariʼ, xticʼulvachitej chi ri man xqueniman ta ri nuchʼabel yin, ri in Jesucristo, can xquecʼuk vi el quiqʼuin ri nuvinak achojiqʼuin xinben vi jun cʼulanen tzij. Xtibanatej cʼa chique achiʼel xubij can ri Moisés."
                },
                {
                    "number": 12,
                    "text": "Chukaʼ ri nuvinak, ri e rutzʼakat ri Jacob, xquecʼojeʼ cʼa pa quinicʼajal ri Gentiliʼ, jaʼ, pa ri quinicʼajal rijeʼ, achiʼel jun coj chiquicojol ri aj pa qʼuechelaj tak chicopiʼ, y achiʼel cʼa jun cʼajol coj chiquicojol ri tak molaj carneʼl, ri vi noc chiquicojol ri molaj, yerupalibej y yeruxil ta, y can manjun vi chic nitiquir ta yerucol ri carneʼl riʼ."
                },
                {
                    "number": 13,
                    "text": "Ri quikʼaʼ xtiquiyec chiquij ri yecʼulaʼan quichin, y conojel ri yeʼetzelan quichin xquecʼuk el."
                },
                {
                    "number": 14,
                    "text": "Joʼoc quivech ri Gentiliʼ vi man nitzolin ta pe quicʼuʼx. Roma ja chupan ri kʼij riʼ, xticʼulvachitej chi yin xquenmej el ri aquiej aviqʼuin y xquenvulaj ri acʼuajbal, nichaʼ ri Tataʼixel."
                },
                {
                    "number": 15,
                    "text": "Chukaʼ xquenvulaj ri tinamit chupan re aruvachʼulef y xquenvulaj ronojel ri acʼojlibel ri cof quibanic."
                },
                {
                    "number": 16,
                    "text": "Xquencʼuk el ri itz chupan ri aruvachʼulef y manek chic xquecʼojeʼ cʼa labajinelaʼ aviqʼuin."
                },
                {
                    "number": 17,
                    "text": "Xquenvulaj chukaʼ ri tak atiox y xquencʼuk el aviqʼuin ri e paʼel tak tiox y manek chic xtayaʼ cʼa quikʼij ri xa rat at banayon riqʼuin ri akʼaʼ."
                },
                {
                    "number": 18,
                    "text": "Chukaʼ xquenqʼuis el ri aqʼuechelaj pan anicʼajal y xquenvulaj ri atinamit."
                },
                {
                    "number": 19,
                    "text": "Xticʼulvachitej chukaʼ chi xqueqʼuis conojel ri tzʼucuj tzij, y ri kʼoloj, y ri xochʼinic, y ri cʼaxinic, y ri samaj quichin ri itzel tak yukenelaʼ pa tak kʼataj, y ri tzʼiʼinic."
                },
                {
                    "number": 20,
                    "text": "Roma xticʼulvachitej chupan ri kʼij riʼ, nichaʼ ri Tataʼixel, chi yin xquencʼuk el quiqʼuin ri nuvinak aj rujayul ri Israel conojel ri man xtitzolin ta pe quicʼuʼx y man xqueʼapon ta riqʼuin ri Nucʼajol Nulokʼokʼen."
                },
                {
                    "number": 21,
                    "text": "Chukaʼ xtinben oyoval y chʼaʼoj chique, achiʼel cʼa ri ninben chique ri manjun niquinimaj. Ri oyoval riʼ can man vi junan ta riqʼuin xabachique chic oyoval ri cacʼaxan rijeʼ."
                },
                {
                    "number": 22,
                    "text": "Man riqʼuin vi riʼ, vi xtitzolin pe quicʼuʼx y xticacʼaxaj ri nuchʼabel y man niquicovirisaj ta ri cánima, jariʼ tok xtinpabaʼ ri nukʼataj chiquicojol, y xqueʼoc pe riqʼuin ri cʼulanen tzij, y xqueʼajilex riqʼuin re rutzʼakat reʼ ri Jacob, achojcheʼ nuyaʼon vi re ruvachʼulef reʼ richin niquichinaj."
                },
                {
                    "number": 23,
                    "text": "Cʼa cʼariʼ xquequitoʼ ri nuvinak, ri e rutzʼakat ri Jacob y jampeʼ na cʼa chire ri rujayul ri Israel ri xquepe richin xtiquipabaʼ cʼa jun tinamit ri xtubiniʼaj ri Cʼacʼaʼ Jerusalem."
                },
                {
                    "number": 24,
                    "text": "Ja cʼariʼ tok xquequitoʼ ri nuvinak ri e talutajinek chuvech chijun re ruvachʼulef, richin chi xtiquimol quiʼ chupan ri Cʼacʼa Jerusalem."
                },
                {
                    "number": 25,
                    "text": "Cʼa cʼariʼ, ri ruchukʼaʼ ri caj xtikaʼ pe quiqʼuin, y yin chukaʼ xquicʼojeʼ pa quinicʼajal."
                },
                {
                    "number": 26,
                    "text": "Jacʼa chupan ri kʼij riʼ tok xtichap cʼa ri samaj richin ri Tataʼixel, y re utzilej rutzijol reʼ xtichʼabalix chiquicojol ri rutzʼakat re vinakul reʼ. Can kitzij ninbij chive chi can chupan vi ri kʼij riʼ, jari tok xtichap ri rusamaj ri Tataʼixel chiquicojol ri nuvinak ri e talun el, jaʼ, can ja vi riʼ ri ijaʼtzul ri e sachinek el, ri xerelesaj el ri Tataʼixel pa Jerusalem."
                },
                {
                    "number": 27,
                    "text": "Kitzij cʼa chi ri samaj xtichapatej cʼa riqʼuin ri Tataʼixel chiquicojol checonojel ri nuvinak ri e quiran el, richin queriʼ xtichojmirisex cʼa ri rubeyal achojchupan xquepe vi cʼa viqʼuin richin queriʼ xticoyoj ta cʼa akʼanij ri Tataʼixel pa nubiʼ yin."
                },
                {
                    "number": 28,
                    "text": "Kitzij cʼa chi jariʼ tok ri samaj xtichapatej cʼa riqʼuin ri Tataʼixel chiquicojol checonojel ri tinamit. Queriʼ cʼa nichojmirisex ri rubeyal achojiqʼuin xquemol ta pe chic ri ruvinak chupan ri ruvachʼulef quichinan."
                },
                {
                    "number": 29,
                    "text": "Cʼa cʼariʼ, xquebe el pa conojel ri tinamit, y man xquebe ta aninek ni man xqueʼanimej ta. Roma ja yin xquinabiyej chiquivech, nichaʼ ri Ajaf, y chukaʼ xquixintzekelbej el."
                }
            ]
        },
        "/study/scriptures/bofm/3-ne/22": {
            "uri": "/study/scriptures/bofm/3-ne/22",
            "title": "3 Nefi 22",
            "data_type": "chapter",
            "chapter_name": "Tanaj 22",
            "chapter_summary": [
                "Ri Colonel nutzijoj jubaʼ chic ri lokʼolej rutzijol ri xuyaʼ can ri Isaías. Tajunumaj cʼa riqʼuin ri Isaías 54."
            ],
            "verses": [
                {
                    "number": 1,
                    "text": "Jariʼ tok xticʼulvachitej ri tzʼiban can: Cabixan cʼa rat ri man yatalan ta. Ja rat ri man xcʼojeʼ ta aval. Cabixan cʼa y tarakaʼ cʼa achiʼ, rat ri man xatij ta rukʼaxomal ri alanic. Janíla cʼa qʼuiy ri ral ri man xalan ta, chuvech ri ral ri cʼulan ixjayilal, nichaʼ ri Ajaf."
                },
                {
                    "number": 2,
                    "text": "Tanimirisaj cʼa ri rucʼojlibal ri amoʼc. Tiyukuʼ cʼa el ri tziakilej cuchbel ri cʼo pa ruchiʼ ri avachoch. Man tayec cʼa can chic. Tanimirisaj cʼa ri raken ri cʼan ri niximon y tachʼiquibaʼ cof ri chapayon tak cheʼel."
                },
                {
                    "number": 3,
                    "text": "Rat xtaquiraj cʼa aviʼ pa rajquikʼaʼ y pa rajxocon. Ri avijaʼtzul xtiquichinaj cʼa acuchi e cʼo vi ri Gentiliʼ. Xtiquiben cʼa chi yecʼojeʼ vinakiʼ jun bey chic chupan ri tinamit ri e malin can."
                },
                {
                    "number": 4,
                    "text": "Man cʼa taxibij aviʼ. Rat man xcaqʼuix ta. Chukaʼ man cʼa tisach acʼuʼx. Man xticʼojeʼ cʼa ri aqʼuixibal. Rat xtamestaj cʼa ri aqʼuixibal xacʼovisaj chupan ri achʼutinal. Xtamestaj cʼa ri chʼolinic xacʼul chupan ri achʼutinal. Man tokaʼ cʼa chic chacʼuʼx ri chʼolinic xacʼul tok rat at malcaʼn ixok."
                },
                {
                    "number": 5,
                    "text": "Ri atzʼucunel rat, ri avachijil, rubiniʼan cʼa ri Ajaf quichin ri E Janíla. Ja rijaʼ ri Lokʼolej Avelesanel y ri Lokʼolaxel richin ri Israel. Xtubiniʼaj cʼa rijaʼ ri ru Dios chijun re ruvachʼulef."
                },
                {
                    "number": 6,
                    "text": "Ri Ajaf at royon cʼa achiʼel vi ta noyox vi pe jun ixok malin can, ri nibison ri ruxlabal. Reʼ xa achiʼel vi ta noyox pe chic jun cʼacʼaʼ ixjayilal tok xa xilkʼotin chic can, nichaʼ ri Ajaf."
                },
                {
                    "number": 7,
                    "text": "At nuxilkʼotin cʼa can jubaʼ. Man riqʼuin vi riʼ, xa xcatincʼol cʼa pe chic riqʼuin nimlej nujoyovabal."
                },
                {
                    "number": 8,
                    "text": "Chupan cʼa ri voyoval, xinvevaj cʼa jubaʼ viʼ chavech rat. Man riqʼuin vi riʼ, xa riqʼuin junelic ajovabel, xtinjoyovaj chic avech, nichaʼ ri Ajaf, ri Lokʼolej Avelesanel."
                },
                {
                    "number": 9,
                    "text": "Reʼ junan riqʼuin ri nimalej job chupan ri rukʼij ri Noé. Yin nujiquiban cʼa can chi ri nimalej yaʼ riʼ man xtucuch ta chic ruviʼ re ruvachʼulef. Can que vi cʼareʼ nujiquiban pe chukaʼ, chi man xtipe ta chic ri voyoval chavij."
                },
                {
                    "number": 10,
                    "text": "Ri tzuputzuc tak juyuʼ xqueʼel el. Ri loman tak juyuʼ xqueʼelesex cʼa el chukaʼ. Man riqʼuin vi riʼ, ri vajovabal yin man xtel ta chic el aviqʼuin. Chukaʼ ri cʼulanen tzij ri nubanon can quiqʼuin ri nuvinak, man xtelesex ta cʼa el. Queriʼ cʼa nubij ri Ajaf ri nujoyovaj avech."
                },
                {
                    "number": 11,
                    "text": "Pokon cʼa acʼuʼx rat. Rat at pojin roma ri cakʼikʼ job y man at bochiʼin ta. Can kitzij vi cʼa, xtinnucʼ ri abej pan abey riqʼuin jebelilej kʼolinbel. Xtinnucʼ cʼa ri apalibel riqʼuin jebel tak rex abej."
                },
                {
                    "number": 12,
                    "text": "Ri mayjabel tak jay pa ruviʼ atzʼak xquenben riqʼuin covilej tak quiek abej. Ri ruchiʼ atzʼak xtinben riqʼuin jun chic ruvech covilej quiek abej. Chukaʼ xtinben ri acʼulbaʼt riqʼuin jebelilej tak abej."
                },
                {
                    "number": 13,
                    "text": "Checonojel cʼa ri aval xquetijox roma ri Ajaf. Nim xtuben ri uxlanibel cʼuʼx quichin ri aval."
                },
                {
                    "number": 14,
                    "text": "Xcapabex cʼa pa chojmilal. Cʼanej xcacʼojeʼ vi riqʼuin ri kasanibel kʼij, roma man xtaxibij ta chic aviʼ. Xcacʼojeʼ cʼanej chukaʼ riqʼuin ri xinbinriʼil, roma ri riʼ xa man xtijel ta apon aviqʼuin."
                },
                {
                    "number": 15,
                    "text": "Kitzij cʼa chi xtiquimol cʼa quiʼ chavij. Man riqʼuin vi riʼ, xa man viqʼuin ta cʼa yin e elenek vi pe. Xabachique cʼa ri niquimol quiʼ chavij rat, xa xquetzak cʼa avoma."
                },
                {
                    "number": 16,
                    "text": "Can kitzij vi chi yin in tzʼucuyon ri banoy samajibel. Ja rijaʼ ri nixupun richin ri kʼakʼ y ri nibanon chire ri samajibel chi cʼo ricʼaʼtz. Yin nutzʼucun cʼa chukaʼ ri turunel richin chi niturun."
                },
                {
                    "number": 17,
                    "text": "Manjun rusamajibel ri oyoval xtiban chavij xcaruchʼec ta. Rat xqueʼavetzelaj can checonojel rakʼ vinek ri xquetzijon chavij richin yatquixovaj. Ja cʼareʼ ri niquichinaj ri rusamajelaʼ ri Ajaf. Ri quichojmilal rijeʼ xa elenek cʼa el viqʼuin, nichaʼ ri Ajaf."
                }
            ]
        },
        "/study/scriptures/bofm/3-ne/23": {
            "uri": "/study/scriptures/bofm/3-ne/23",
            "title": "3 Nefi 23",
            "data_type": "chapter",
            "chapter_name": "Tanaj 23",
            "chapter_summary": [
                "Ri Colonel nuben chi nitzʼibex cʼa ri e mestan chupan ri retal banobel quichin ri Nefiʼiʼ. Ri lokʼolej rutzijol richin ri Samuel aj Lamaniʼ nitzʼibex cʼa chiriʼ."
            ],
            "verses": [
                {
                    "number": 1,
                    "text": "Vacami cʼa, can kitzij ninbij chive chi janíla rucʼamon ninicʼoj ronojel reʼ. Kitzij cʼa chi jareʼ jun pixaʼ ninyaʼ chive, tinicʼoj cʼa chi utzil ronojel reʼ. Roma can nim vi ri ruchʼabel ri Isaías."
                },
                {
                    "number": 2,
                    "text": "Roma cʼa rijaʼ can xchʼo vi pa ruviʼ ronojel quichin ri nuvinak ri aj rujayul ri Israel. Roma cʼariʼ, cʼatzinel chi rijaʼ xchʼo cʼa chukaʼ quiqʼuin ri Gentiliʼ."
                },
                {
                    "number": 3,
                    "text": "Ronojel cʼa ri xubij rijaʼ cʼulvachitajinek chic can, y xticʼulvachitej na apon, can achiʼel vi ri ruchʼabel ri xutzijoj can."
                },
                {
                    "number": 4,
                    "text": "Roma cʼariʼ, tiyaʼ cʼa ixiquin che ri nuchʼabel. Queʼitzʼibaj cʼa ri xenbij can chive. Cʼa cʼariʼ, ri chʼabel riʼ xquebe quiquin ri Gentiliʼ xa junan riqʼuin ri nukʼijuj y ri nurayij ri Tataʼixel."
                },
                {
                    "number": 5,
                    "text": "Conojel ri nicacʼaxaj cʼa ri nuchʼabel y nitzolin pe quicʼuʼx y yekasex chuxeʼ yaʼ, can xquecolotej vi. Tinicʼoj cʼa ri quibin can ri e yaʼol lokʼolej rutzijol, roma can e cʼo vi qʼuiy ri niquijiquibaʼ ronjel reʼ."
                },
                {
                    "number": 6,
                    "text": "Vacami cʼa, tok ri Jesús e rubin chic re chʼabel reʼ, y tok rusolon chic quij ronojel ri lokʼolej tzʼibanic ri cʼo quiqʼuin, jariʼ tok rijaʼ quereʼ xubij chique: Can kitzij nivajoʼ chi nitzʼibaj chʼakaʼ chic lokʼolej tzʼibanic ri manjani titzʼibaj."
                },
                {
                    "number": 7,
                    "text": "Xcʼulvachitej cʼa chi quereʼ xubij chire ri Nefi: Tacʼamaʼ cʼa pe ri retal banobel ri itzʼiban rix."
                },
                {
                    "number": 8,
                    "text": "Cʼa cʼariʼ, ri Nefi xuqʼuen pe ri retal banobel y xujek chuvech ri Jesús. Jariʼ tok ri Jesús xunicʼoj ruvech y quereʼ xubij:"
                },
                {
                    "number": 9,
                    "text": "Can kitzij vi ninbij chive chi yin xinbij chire ri nusamajel Samuel, ri aj Lamaniʼ, chi tujiquibaʼ chiquivech re vinakul reʼ chi chupan ri kʼij tok ri Tataʼixel xtuyaʼ rucʼojlemal ri rubiʼ viqʼuin, can jic e cʼo na qʼuiy chojlaxelaʼ ri xquecʼastej cʼa pe chiquicojol ri caminakiʼ. Rijeʼ xtiquicʼut ta quiʼ chiquivech e qʼuiy vinakiʼ y xtiquiben ta lokʼolej samaj pa quiviʼ. Cʼa cʼariʼ, xucʼutuj chique quereʼ: ¿La man que ta cami riʼ xcʼulvachitej can?"
                },
                {
                    "number": 10,
                    "text": "Cʼariʼ, ri rutijoxelaʼ xechʼo riqʼuin y quereʼ xquibij chire: Jaʼ, Kajaf, ri Samuel xuyaʼ lokʼolej rutzijol achiʼel cʼa ri nabij rat, y can checonojel xekʼajer vi."
                },
                {
                    "number": 11,
                    "text": "Cʼariʼ, ri Jesús quereʼ xucʼutuj chique: ¿Achique cami roma tok man itzʼiban ta reʼ, chi e qʼuiy chojlaxelaʼ can xecʼastej vi pe, y xquicʼut quiʼ chiquivech e qʼuiy, y xquiben lokʼolej samaj pa quiviʼ?"
                },
                {
                    "number": 12,
                    "text": "Xcʼulvachitej cʼa chi xokaʼ cʼa chucʼuʼx ri Nefi chi riʼ xa man tzʼibatajinek ta."
                },
                {
                    "number": 13,
                    "text": "Xcʼulvachitej cʼa chi ri Jesús xubij chi titzʼibex cʼa can ri cʼulvachitajic riʼ. Roma cʼariʼ tok can xtzʼibatej vi, achiʼel cʼa xubij can rijaʼ."
                },
                {
                    "number": 14,
                    "text": "Xcʼulvachitej cʼa chi tok ri Jesús xusol can quij jumul ri lokʼolej tzʼibanic ri quitzʼiban can, jariʼ tok rijaʼ xubij chi quequitijoj cʼa ri chʼakaʼ chic chire ri xukʼalajirisaj can chiquivech."
                }
            ]
        },
        "/study/scriptures/bofm/3-ne/24": {
            "uri": "/study/scriptures/bofm/3-ne/24",
            "title": "3 Nefi 24",
            "data_type": "chapter",
            "chapter_name": "Tanaj 24",
            "chapter_summary": [
                "Ri ruchʼabel ri Malaquías yechʼabalix chique ri Nefiʼiʼ. Nutzijoj ri pixaʼ quichin ri lajujitakil y ri sujubel. Tajunumaj cʼa riqʼuin ri Malaquías 3."
            ],
            "verses": [
                {
                    "number": 1,
                    "text": "Xcʼulvachitej cʼa chi rijaʼ xubij chique chi quequitzʼibaj cʼa ri chʼabel ri xeruyaʼ ri Tataʼixel chire ri Malaquías, ri yerubij na cʼa rijaʼ chique rijeʼ. Xcʼulvachitej cʼa chi tok xetzʼibatej can riʼ, jariʼ tok rijaʼ xusol quij. Jareʼ cʼa ri chʼabel ri xerutzijoj chique, y quereʼ xubij: Quereʼ cʼa xubij ri Tataʼixel chire ri Malaquías: Can kitzij vi chi yin xtintek nutakonaxel y rijaʼ xtuchojmirisaj apon ri bey chinuvech, y ri Ajaf ri nicanoj rix xtapon chek cʼateʼ chupan ri lokʼolej runimajay. Jacʼa rijaʼ ri takonaxel richin ri cʼulanen tzij achojiqʼuin yixquicot vi. Jariʼ cʼa, can xtipe vi, nichaʼ ri Ajaf quichin ri E Janíla."
                },
                {
                    "number": 2,
                    "text": "Man riqʼuin vi riʼ, ¿achique cami cʼa xticochʼon ri kʼij richin ri rupetebal? ¿Achique cʼa xtipaʼeʼ tok rijaʼ xtucʼut riʼ? Roma rijaʼ can achiʼel vi ri rukʼakʼ ri nichʼajchʼojirisan y ri ruchʼupek ri chʼajonel."
                },
                {
                    "number": 3,
                    "text": "Rijaʼ xtitzʼuyeʼ cʼa achiʼel jun chayunel y jun ruchʼajchʼojirisanel saka chʼichʼ. Xqueruchʼajchʼojirisaj cʼa ri rucʼajol ri Levi y xqueruchʼej achiʼel cʼa nibantej chire ri kʼana chʼichʼ y ri saka chʼichʼ, richin chi rijeʼ xtiquiben riqʼuin ruchojmilal jun sujubel chire ri Ajaf."
                },
                {
                    "number": 4,
                    "text": "Ja cʼariʼ tok ri sujubel richin ri Judá y ri Jerusalem jebel xtikaʼ chuvech ri Ajaf, achiʼel cʼa rubanon can chupan ri ojer tak kʼij."
                },
                {
                    "number": 5,
                    "text": "Yin xquijel cʼa apon iviqʼuin richin ninkʼet tzij pan iviʼ. Chaʼnin xquijiquiban chiquij ri e aj itzʼ y ri yetzʼiʼin y ri yekʼaban tzij. Que cʼa chukaʼ riʼ, xtinben chique ri man niquiyaʼ ta utzilej ri rutojbal chire ri samajel. Chukaʼ queriʼ xtinben chique ri niquikasaj rukʼij ri malcaʼn ixok y ri mebaʼiʼ alcʼualaʼ, y ri niquixilkʼotij ka ri achin nej nipe vi, y chique chukaʼ ri man niquiyaʼ ta nukʼij yin, nichaʼ ri Ajaf quichin ri E Janíla."
                },
                {
                    "number": 6,
                    "text": "Can ja vi yin ri Ajaf y man yijalatej ta. Roma cʼariʼ, tok rix ri ix rucʼajol ri Jacob man ix vulatajinek ta."
                },
                {
                    "number": 7,
                    "text": "Cʼa chupan can ri quikʼij ri ivatiʼt, imamaʼ, rix ix elenek cʼa el chic riqʼuin ri nutakbal y man e itaken ta chic pe. Quixtzolin cʼa pe viqʼuin yin y yin xquitzolin cʼa chic iviqʼuin rix, nichaʼ ri Ajaf quichin ri E Janíla. Rix quereʼ nibij: ¿Achojiqʼuin xkojtzolin vi cʼa?"
                },
                {
                    "number": 8,
                    "text": "¿La xtelekʼ el cami jun achin riqʼuin ri Dios? Rix ix elekʼavinek cʼa chic el viqʼuin yin. Vacami cʼa, quereʼ nibij rix: ¿Achojiqʼuin cami oj elekʼavinek vi el chavech rat? Xa quiqʼuin cʼa ri lajujitakil y ri sujubel."
                },
                {
                    "number": 9,
                    "text": "Rix ix etzelan cʼa riqʼuin jun etzelanic. Riʼ xa roma rix chiʼivonojel ri ix cʼo chupan re tinamit reʼ xa ix elekʼavinek cʼa el viqʼuin."
                },
                {
                    "number": 10,
                    "text": "Queʼicʼamaʼ cʼa pe ronojel ri lajujitakil chupan ri cʼujay, richin queriʼ nicʼojeʼ tiʼij chupan ri vachoch. Quinitejtobej cʼa vacami, nichaʼ ri Ajaf quichin ri E Janíla. Titzʼetaʼ cʼa vi man xtinjek ta ri ruchiʼ ri caj y xtinchoxoxej cʼa ka jun turusanic, xa cʼa tok nupulisaj."
                },
                {
                    "number": 11,
                    "text": "Xtintorij cʼa el ri turunel ivoma rix. Cʼa cʼariʼ, man xtuvulaj ta ri ticoʼn pa ri ivulef. Manjun xtiban ta cʼa chique ri cʼanilej kʼayis, richin queriʼ jebel nivachin pa juyuʼ, nichaʼ ri Ajaf quichin ri E Janíla."
                },
                {
                    "number": 12,
                    "text": "Checonojel ri tinamit xtiquibij chi nim ruva ikʼij rix. Riʼ xa roma can jebel vi ri iruvachʼulef, nichaʼ ri Ajaf quichin ri E Janíla."
                },
                {
                    "number": 13,
                    "text": "Rix ix chʼovinek cʼa cof chuvij yin, nichaʼ ri Ajaf. Man riqʼuin vi riʼ, cʼa que na reʼ nibij: ¿Achique cami kabin cʼa chavij?"
                },
                {
                    "number": 14,
                    "text": "Rix quereʼ ibin cʼa can: Xa manek rejkalen cʼa chike richin nikasamajij ri Dios. ¿Achique cami cʼa kachʼacon tok kabanalon ri rutakbal rijaʼ y tok chʼuchʼuj oj biyirinek chuvech ri Ajaf quichin ri E Janíla?"
                },
                {
                    "number": 15,
                    "text": "Vacami cʼa nikabij chi ri niquinimirisaj quiʼ xa yequicot. Jaʼ, ri niquiben ri itzel e jotoban. Jaʼ, ri niquiyokʼ ri Dios, e solcopin."
                },
                {
                    "number": 16,
                    "text": "Cʼa cʼariʼ ri xquixibij quiʼ chuvech ri Ajaf xetzijon ka binakel chiquivech. Jariʼ tok ri Ajaf xuyaʼ cʼa ruxiquin y xracʼaxaj. Cʼa cʼariʼ xtzʼibex jun vuj richin natabel, chuvech rijaʼ. Ri vuj riʼ xucʼuaj ri quibiʼ ri xquixibij quiʼ chuvech ri Ajaf, y ri xquichʼob rij ri rubiʼ."
                },
                {
                    "number": 17,
                    "text": "Rijeʼ xqueʼoc ri e vichin yin chupan ri kʼij tok ninben ri jebelilej abej, nichaʼ ri Ajaf quichin ri E Janíla. Yin xquencuy rijeʼ, achiʼel cʼa jun achin nucuy ri rucʼajol ri nusamajij pe rijaʼ."
                },
                {
                    "number": 18,
                    "text": "Ja cʼariʼ tok xquixtzolin pe. Xtivetamaj cʼa quivech ri e choj y ri e itzel. Xtivetamaj cʼa ruvech ri nusamajij pe ri Dios y ri man nusamajij ta pe."
                }
            ]
        },
        "/study/scriptures/bofm/3-ne/25": {
            "uri": "/study/scriptures/bofm/3-ne/25",
            "title": "3 Nefi 25",
            "data_type": "chapter",
            "chapter_name": "Tanaj 25",
            "chapter_summary": [
                "Yerutzijoj jubaʼ chic ri ruchʼabel ri Malaquías. Nitzijon chirij ri Elías y ri rutakonic rijaʼ. Nitzijon chirij ri nimalej y cʼayevilej kʼij richin ri Ajaf. Tajunumaj cʼa riqʼuin ri Malaquías 4."
            ],
            "verses": [
                {
                    "number": 1,
                    "text": "Can kitzij vi cʼa, petenek ri kʼij ri xtibecʼat achiʼel jun porobel. Checonojel cʼa ri niquinimirisaj quiʼ y ri niquiben ri itzel, xqueʼoc achiʼel chakirinek raken aven. Ri kʼij ri petenek xqueruporoj cʼa rijeʼ, nichaʼ ri Ajaf quichin ri E Janíla. Man xtiyaʼox ta can manjun quixeʼ, ni manjun quikʼaʼ."
                },
                {
                    "number": 2,
                    "text": "Man riqʼuin vi riʼ, ri Rucʼajol ri Ruchojmilal xtiyacatej cʼa pe riqʼuin akʼomanic chive rix ri nixibij iviʼ chuvech ri nubiʼ. Cʼa cʼariʼ, xquixbe cʼa y xquixqʼuiyer, achiʼel jun ti alaj váquix pa jun xoral."
                },
                {
                    "number": 3,
                    "text": "Xqueʼipalibej cʼa ka ri e itzel. Rijeʼ xa xqueʼoc chaj chuxeʼ ri ivaken, chupan ri kʼij tok xtinben ronojel reʼ, nichaʼ ri Ajaf quichin ri E Janíla."
                },
                {
                    "number": 4,
                    "text": "Man cʼa timestaj ri rupixaʼ ri Moisés, ri nusamajel, riqʼuin ronojel ri rupixabanic y rukʼatoj tzij ri xinyaʼ chire rijaʼ chupan Oreb, roma chijun ri Israel."
                },
                {
                    "number": 5,
                    "text": "Kitzij chi xtintek cʼa iviqʼuin rix ri Elías ri yaʼol lokʼolej rutzijol, tok cʼa manjani nokaʼ ri nimalej y cʼayevilej kʼij richin ri Ajaf."
                },
                {
                    "number": 6,
                    "text": "Rijaʼ xtutzolij ri quicʼuʼx ri teʼej tataʼaj, cʼa quiqʼuin ri alcʼualaʼ. Chukaʼ xtutzolij ri quicʼuʼx ri alcʼualaʼ quiqʼuin ri teʼej tataʼaj, richin queriʼ man ta cʼa xtinsoc re ruvachʼulef riqʼuin jun etzelanic."
                }
            ]
        },
        "/study/scriptures/bofm/3-ne/26": {
            "uri": "/study/scriptures/bofm/3-ne/26",
            "title": "3 Nefi 26",
            "data_type": "chapter",
            "chapter_name": "Tanaj 26",
            "chapter_summary": [
                "Ri Colonel nusol rij ronojel, cʼa pa tok rutiquiribel pe. Yeʼel nimalej tak chʼabel pa quichiʼ ri tak neʼy. Nitzijox ri quisamaj ri tijoxelaʼ."
            ],
            "verses": [
                {
                    "number": 1,
                    "text": "Xcʼulvachitej cʼa chi tok ri Jesús xeruchol ronojel reʼ chique ri nimalej molaj vinakiʼ, jariʼ tok xusol rij chiquivech. Can xusol vi quij checonojel ri nimaʼk y chukaʼ chʼutiʼk tak naʼoj."
                },
                {
                    "number": 2,
                    "text": "Quereʼ cʼa xubij rijaʼ: Ri Tataʼixel xubij chuve chi tinyaʼ cʼa chive rix re lokʼolej tzʼibanic reʼ, roma cʼa manek iviqʼuin rubanon can. Jareʼ cʼa ri utzilej runojibal rijaʼ, richin queriʼ xqueyaʼox cʼa chique ri iyaj mamaj ijaʼtzul apon."
                },
                {
                    "number": 3,
                    "text": "Cʼa cʼariʼ, rijaʼ xusol rij ronojel, cʼa pa tok rutiquiribel pe, y cʼa chupan ri kʼij tok xtipe riqʼuin ri rucʼojlemal. Xukʼalajirisaj cʼa ronojel ri cʼo chi xtibecʼulvachitej pe chuvech re ruvachʼulef, cʼa tok xquechʼub ri rutiquiribel re ruvachʼulef roma nimalej cʼaten, y re ruvachʼulef xtubol riʼ, achiʼel cʼa jun bolon vuj, y ri caj y re ruvachʼulef xquekʼax el."
                },
                {
                    "number": 4,
                    "text": "Chukaʼ xchʼo cʼa chirij ri ruqʼuisibel kʼij tok conojel vinakul, ijaʼtzul tinamit y chʼabel xqueʼapon chuvech ri Dios, richin chi xtikʼat tzij pa quiviʼ chiquij ri quibanobal, stapeʼ cʼa e utz o xa e itzel."
                },
                {
                    "number": 5,
                    "text": "Vi can e utz, xquecʼastej cʼa pe richin ri cʼaslen jumul, y vi e itzel, can xquecʼastej vi pe richin ri etzelanic. Reʼ nibanatej cʼa junan, roma ri jun nibe riqʼuin ri jun, y ri jun chic nibe riqʼuin ri jun chic, achiʼel cʼa ri niquikʼalajirisaj ri joyovabel y ri kʼatoj tzij y ri chʼajchʼojriʼil ri e cʼo riqʼuin ri Cristo, ri cʼo pe tok cʼa manjani titzʼucutej ri ruvachʼulef."
                },
                {
                    "number": 6,
                    "text": "Vacami cʼa, manek banel richin yetzʼibatej can chupan re vuj reʼ ri jun vocʼal ramaj ri can xuchʼabalij vi ri Jesús chique ri vinakiʼ."
                },
                {
                    "number": 7,
                    "text": "Kitzij cʼa, can janíla vi qʼuiy chire ri xuchʼabalij chique ri vinakiʼ, nicʼojeʼ can chuvech ri xaxilej tak chʼichʼ richin ri Nefi."
                },
                {
                    "number": 8,
                    "text": "Yin nutzʼiban cʼa can ri nicʼojeʼ vaveʼ, y jareʼ xa jubaʼ chire ri xuchʼabalij chique ri vinakiʼ. Nutzʼiban cʼa can reʼ, richin queriʼ xticʼam cʼa pe chic jun bey quiqʼuin re vinakul reʼ, coma ri Gentiliʼ, achiʼel cʼa ri ruchʼabel ri xutzijoj can ri Jesús."
                },
                {
                    "number": 9,
                    "text": "Xtiquicʼul cʼa nabey re vuj reʼ, roma nicʼatzin chi nicʼojeʼ can quiqʼuin, richin queriʼ nitejtobex ri quicukubabel cʼuʼx. Cʼa cʼariʼ, vi rijeʼ xquequinimaj re tijonic reʼ, jariʼ tok xtikʼalajirisex cʼa chiquivech rijeʼ ri icʼovinek ruviʼ nim chuvech reʼ."
                },
                {
                    "number": 10,
                    "text": "Vi xa man xquequinimaj ta re tijonic reʼ, jariʼ tok achique ri janíla nim chuvech reʼ, can xtevatej vi chiquivech, y xqueʼetzelex can riqʼuin."
                },
                {
                    "number": 11,
                    "text": "Can kitzij vi chi xa jubaʼ chic man xentzʼibaj ri chʼakaʼ ri e tzʼibatel can chuvech ri xaxilej tak chʼichʼ richin ri Nefi. Xa ja ri Ajaf xkʼaton vichin, y que cʼariʼ xubij chuve: Yin xtintejtobej ri quicukubabel cʼuʼx ri nuvinaki."
                },
                {
                    "number": 12,
                    "text": "Xa roma cʼariʼ tok yin Mormon, nintzʼibaj ri nubij cʼa ri Ajaf chi tintzʼibaj. Vaveʼ cʼa, yin Mormon nintanbaʼ nutzijonen, y ninchop rutzʼibaxic ri bitajinek can chi tintzʼibaj."
                },
                {
                    "number": 13,
                    "text": "Roma cʼariʼ, yin ninvajoʼ chi ninabej chi xaxe pa oxiʼ kʼij ri Ajaf can xerutijoj vi ri vinakiʼ. Chirij cʼariʼ, rijaʼ binakel xucʼut riʼ chiquivech y binakel xuperelaʼ ri caxlan vey, xuturusaj, y xuyaʼ chique."
                },
                {
                    "number": 14,
                    "text": "Xcʼulvachitej chukaʼ chi rijaʼ xerutijoj ri alcʼualaʼ quichin ri nimalej molaj vinakiʼ riʼ, achojchij xtzijox vi yan, y xuben lokʼolej samaj pa quiviʼ. Xucoropij cʼa ri cakʼ y xequichʼabalij nimalej y meyel tak naʼoj chique ri quiteʼ quitataʼ. Ri naʼoj riʼ janíla nim chuvech ri xukʼalajirisaj can rijaʼ chiquivech ri vinakiʼ. Quereʼ cʼa xucoropij ri cakʼ richin queriʼ xetiquir xetzijon."
                },
                {
                    "number": 15,
                    "text": "Cʼariʼ, xcʼulvachitej chi ri Cristo xjoteʼ chic el chicaj. Jacʼa rucaʼn bey riʼ tok xucʼut riʼ chiquivech y xtzolin chic riqʼuin ri Tataʼixel. Que cʼariʼ xuben tok xerakʼomaj yan ri quiyavaʼiʼ y ri e jetzʼ, y xujek ri runakʼ quivech ri moyiʼ, y ri quixiquin ri tʼojiʼ, y xuben rononjel ruvech akʼomanic chiquicojol, y xucʼasoj pe jun achin caminek chic, y xukʼalajirisaj ri ruchukʼaʼ chiquivech. Cʼariʼ, xbe chic riqʼuin ri Tataʼixel."
                },
                {
                    "number": 16,
                    "text": "Can kitzij vi cʼa, chi pa rucaʼn kʼij, ri nimalej molaj vinakiʼ xquimol chic quiʼ, y xequitzʼet y xecacʼaxaj ri tak alcʼualaʼ chiriʼ. Jaʼ, ri tak neʼy chukaʼ xquijek quichiʼ, y xequitzijoj nimalej tak naʼoj. Ri xequitzijoj rijeʼ can xekʼat vi richin queriʼ manjun achin xerutzʼibaj ta can."
                },
                {
                    "number": 17,
                    "text": "Xcʼulvachitej cʼa chi chupan ri kʼij riʼ, ri tijoxelaʼ ri xeruchaʼ ri Jesús, xquichop rubanic ri kasanic chuxeʼ yaʼ y xequitijoj conojel ri xeʼapon quiqʼuin. Cʼariʼ, conojel ri xekasex chuxeʼ yaʼ pa rubiʼ ri Jesús can xenoj vi riqʼuin ri Uxlabixel."
                },
                {
                    "number": 18,
                    "text": "E qʼuiy chique rijeʼ xequitzʼet y xecacʼaxaj ri achique manek banel richin yetzijox, y can chʼaʼoj vi richin yetzʼibex can."
                },
                {
                    "number": 19,
                    "text": "Chukaʼ xquitijolaʼ ka qui chiquivech, y xquibanalaʼ lokʼolej samaj pa quiviʼ chiquijujunal. Ronojel xa junan ruvech cʼo quiqʼuin checonojel, y conojel ri vinakiʼ choj xquibanalaʼ quiqʼuin ri chʼakaʼ chic."
                },
                {
                    "number": 20,
                    "text": "Xcʼulvachitej cʼa chi xequibanalaʼ ronojel achiʼel cʼa ri Jesús xubij yan chique."
                },
                {
                    "number": 21,
                    "text": "Cʼa cʼariʼ, ri xekasex chuxeʼ yaʼ pa rubiʼ ri Jesús xquibiniʼaj ri Rukʼataj ri Cristo."
                }
            ]
        },
        "/study/scriptures/bofm/3-ne/27": {
            "uri": "/study/scriptures/bofm/3-ne/27",
            "title": "3 Nefi 27",
            "data_type": "chapter",
            "chapter_name": "Tanaj 27",
            "chapter_summary": [
                "Ri Jesucristo nuyaʼ rubiʼ ri rukʼataj. Ronojel can e tzʼiban vi roma ri Tataʼixel. Xtikʼat tzij pa quiviʼ ri vinakiʼ quiqʼuin ri e tzʼiban can chupan ri vuj."
            ],
            "verses": [
                {
                    "number": 1,
                    "text": "Xcʼulvachitej cʼa chi ri rutijoxelaʼ ri Jesús xebiyaj, y xequichʼabalij ri xecacʼaxaj y ri xequitzʼet, y xquibanalaʼ ri kasanic chuxeʼ yaʼ pa rubiʼ ri Jesús. Cʼa cʼariʼ, xcʼulvachitej chi ri tijoxelaʼ quimolon quiʼ, y can xemevayin vi junan, y xechʼo akʼanij chi utzil riqʼuin ri Dios."
                },
                {
                    "number": 2,
                    "text": "Ja cʼariʼ tok ri Jesús xucʼut chic riʼ jun bey chiquivech rijeʼ, roma can xechʼo vi akʼanij riqʼuin ri Tataʼixel pa rubiʼ. Ri Jesús xpe cʼa y xpaʼeʼ ka pa quinicʼajal, quereʼ cʼa xubij chique: ¿Achique cʼa nivajoʼ chi yin ninyaʼ chive?"
                },
                {
                    "number": 3,
                    "text": "Cʼa cʼariʼ, rijeʼ quereʼ xquibij chire: Kajaf, nikajoʼ chi rat nabij ta chike achique cʼa biʼaj xtikayaʼ can chire re kʼataj reʼ. Roma e cʼo e qʼuiy tojojenic chikacojol chirij re naʼoj reʼ."
                },
                {
                    "number": 4,
                    "text": "Jariʼ tok ri Ajaf quereʼ xubij chique: Can kitzij, kitzij ninbij chive, ¿achique cami cʼa roma tok re vinakul reʼ yexebeloj y yetojojen chirij re naʼoj reʼ?"
                },
                {
                    "number": 5,
                    "text": "¿La man quitzʼeton ta cami ri lokʼolej tzʼibanic, ri nubij chi cʼo chi niqʼuen ka pan iviʼ ri rubiʼ ri Cristo? Jariʼ ri nubiʼ yin. Roma xa riqʼuin re biʼaj reʼ xquixoyox pe pa ruqʼuisibel kʼij."
                },
                {
                    "number": 6,
                    "text": "Ri nuqʼuen ka chire ri nubiʼ y nicochʼon chi utzil, cʼa pa ruqʼuisibel, jariʼ, can xticolotej vi pa ri ruqʼuisibel kʼij."
                },
                {
                    "number": 7,
                    "text": "Roma cʼariʼ, ronjel cʼa ri niben rix, tibanaʼ cʼa pa nubiʼ yin. Roma cʼariʼ tok rix can ja vi ri nubiʼ yin xtiyaʼ cʼa chire ri kʼataj. Chukaʼ xticʼutuj akʼanij chire ri Tataʼixel pa nubiʼ yin richin queriʼ xtuturusaj cʼa ri kʼataj voma yin."
                },
                {
                    "number": 8,
                    "text": "¿Achique ta cami cʼa rubaniquil ri nukʼataj, vi xa man ta nucʼuaj cʼa ri nubiʼ? Roma vi jun kʼataj niyatej ri rubiʼ ri Moisés chire, xa richin cʼa ri Moisés riʼ. Chukaʼ, vi niyatej xabachique chic rubiʼ jun achin chire, xa richin cʼa ri achin riʼ. Jacʼa, vi niyatej ri nubiʼ yin chire, can vichin vi cʼa yin riʼ, vi rijeʼ e paban pa ruviʼ ri utzilej nutzijol."
                },
                {
                    "number": 9,
                    "text": "Kitzij cʼa ninbij chive chi rix xa can ix paban vi pa ruviʼ ri utzilej nutzijol. Roma cʼariʼ, xabachique niyaʼ na jun rubiʼ chire, tibanaʼ cʼa pa nubiʼ yin chire. Roma cʼariʼ, vi nivoyoj akʼanij ri Tataʼixel, roma ri kʼataj, vi niben cʼa akʼanij pa nubiʼ yin, jariʼ tok ri Tataʼixel xquixracʼaxaj cʼa pe."
                },
                {
                    "number": 10,
                    "text": "Vi ri kʼataj can paban vi pa ruviʼ ri utzilej nutzijol, ja cʼariʼ tok ri Tataʼixel nukʼalajirisaj ri rusamaj riqʼuin."
                },
                {
                    "number": 11,
                    "text": "Vi xa man paban ta cʼa pa ruviʼ ri utzilej nutzijol, vi xa paban cʼa pa ruviʼ ri quisamaj ri achiʼaʼ, y ri rusamaj ri itzel vinek, can kitzij cʼa ninbij chive chi xquequicot riqʼuin ri quisamaj xa jubaʼ oc kʼij. Man riqʼuin vi riʼ, xa ninakajub cʼa pe ri ruqʼuisibel chique, tok rijeʼ xquecʼuk el y xquetorix pa kʼakʼ, acuchi can manjun vi chic nitiquir ta nitzolin pe."
                },
                {
                    "number": 12,
                    "text": "Roma xa ja ri quisamaj yequitzekekelbej el, y xa roma cʼa ri quisamaj, tok rijeʼ yecʼuk cʼa el. Roma cʼariʼ, man timestaj ri nubin can chive."
                },
                {
                    "number": 13,
                    "text": "Vaveʼ cʼa, yin nuyaʼon chic chive ri utzilej nutzijol, y can ja vi reʼ ri utzilej nutzijol ri nuyaʼon can chive, chi yin in petenek chuvachʼulef chubanic ri rurayibal ri Nataʼ, roma ja rijaʼ takayon pe vichin."
                },
                {
                    "number": 14,
                    "text": "Ri Nataʼ xirutek cʼa pe, richin chi xiyac ta chuvech ri paban kʼeban cheʼ. Cʼa cʼari tok in yacon ta chic chuvech ri paban kʼeban cheʼ, xenqʼuen ta pe viqʼuin conojel vinakiʼ. Riqʼuin cʼariʼ, can achiʼel vi yin xiyac cʼa coma ri achiʼaʼ, que cʼa chukaʼ riʼ, ri vinakiʼ xqueyac ta cʼa roma ri Tataʼixel, richin queriʼ xqueʼokaʼ ta cʼa chinuvech yin. Chiriʼ cʼa, xtikʼat cʼa tzij pa quiviʼ chirij ri quibanobal, stapeʼ cʼa e utz o e itzel."
                },
                {
                    "number": 15,
                    "text": "Xa roma cʼariʼ tok yin xiyac cʼa el. Roma cʼariʼ, riqʼuin ri ruchukʼaʼ ri Tataʼixel, yin xquenqʼuen pe viqʼuin conojel ri vinakiʼ richin queriʼ xtikʼat tzij pa quiviʼ chiquij ri quibanobal."
                },
                {
                    "number": 16,
                    "text": "Xticʼulvachitej cʼa chukaʼ, chi ri nitzolin pe rucʼuʼx, y nikasex chuxeʼ yaʼ pa nubiʼ yin, can xtinoj vi. Cʼa cʼariʼ, vi rijaʼ nicochʼon, cʼa pa ruqʼuisibel, can kitzij vi chi yin, riqʼuin ri Nataʼ, xtikatzʼet chi rijaʼ can chʼajchʼoj vi, chupan ri kʼij tok yin xtinkʼet tzij pa quiviʼ ri vinakiʼ ri e aj re ruvachʼulef."
                },
                {
                    "number": 17,
                    "text": "Jacʼa ri man xticochʼon ta, cʼa pa ri ruqʼuisibel kʼij, jacʼa rijaʼ ri xtichoy el y xtitorix ka chupan ri kʼakʼ, acuchi can man vi xtitzolin ta pe jun chic bey, roma cʼa ri rukʼatoj tzij nuben ri Tataʼixel."
                },
                {
                    "number": 18,
                    "text": "Can ja vi cʼareʼ ri ruchʼabel ruyaʼon can chique ri calcʼual ri achiʼaʼ. Xa roma cʼariʼ, tok rijaʼ nuben chi yekʼajer ri ruchʼabel ri ruyaʼon can y man nutzʼuc ta tzij, xa can nuben vi chi yekʼajer ronojel ri ruchʼabel."
                },
                {
                    "number": 19,
                    "text": "Manjun cʼa tzʼil nitiquir noc chupan ri rajavaren ri Dios. Roma cʼariʼ, tok manjun noc pa ri ruxlanibel rijaʼ, xaxe cʼa ri quichʼajon can ri quitziak riqʼuin ri nuquiqʼuel, roma cʼa ri quicukubabel cʼuʼx, y ri quitzolibel cʼuʼx chupan ri quimac, y roma niquitij quikʼij, cʼa pa ruqʼuisibel."
                },
                {
                    "number": 20,
                    "text": "Vacami cʼa, jareʼ ri pixaʼ: Titzolin cʼa pe icʼuʼx chiʼivonojel rix ri ix cʼo chuvachʼulef y quixampe cʼa viqʼuin y xquixkasex cʼa chuxeʼ yaʼ pa nubiʼ yin, richin queriʼ xquixchʼajchʼojirisex cʼa roma ri rucʼulic ri Uxlabixel, richin queri ʼ ix cʼo na cʼa ix chʼakchʼoj chinuvech, pa ri ruqʼuisibel kʼij."
                },
                {
                    "number": 21,
                    "text": "Can kitzij, kitzij ninbij chive chi can ja vi reʼ ri utzilej nutzijol. Vacami cʼa, rix ivetaman chic achique cʼo chi niben chupan ri nukʼataj. Ri samaj itzʼeton chi nubanon yin, ja cʼariʼ ri xtiben rix chukaʼ. Ri itzʼeton chi nubanon can yin, can ja vi riʼ ri xtiben chukaʼ rix."
                },
                {
                    "number": 22,
                    "text": "Roma cʼariʼ, vi niben cʼa ronojel reʼ, can nim vi ruva ikʼij, roma cʼa can xquixyacatej vi pe chupan ri ruqʼuisibel kʼij."
                },
                {
                    "number": 23,
                    "text": "Titzʼibaj cʼa ri xeʼitzʼet y ri xeʼivacʼaxaj. Xaxe cʼa man titzʼibaj can ri xa chʼaʼoj rij."
                },
                {
                    "number": 24,
                    "text": "Titzʼibaj cʼa apon ri xtiquibanalaʼ re vinakul reʼ, achiʼel cʼa tzʼibatajinek can ri quibanalon rijeʼ."
                },
                {
                    "number": 25,
                    "text": "Roma can kitzij vi chi quiqʼuin ri vuj ri e tzʼibatajinek can, y chukaʼ ri xquetzʼibex na apon, can xtikʼat vi tzij pa quiviʼ re vinakul reʼ. Roma cʼa, quiqʼuin ri vuj riʼ, can xquekʼalajirisex vi ri quibanobal chiquivech ri achiʼaʼ."
                },
                {
                    "number": 26,
                    "text": "Can kitzij vi cʼa chi ronojel ri e tzʼiban can, xa roma vi ri Tataʼixel. Roma cʼariʼ tok xa quiqʼuin ri vuj ri xquetzʼibex can, xtikʼat cʼa tzij pa quiviʼ ri vinakiʼ ri e aj re ruvachʼulef."
                },
                {
                    "number": 27,
                    "text": "Tivetamaj chi ja rix ri xquixoc kʼatoy tzij quichin re vinakul reʼ, achiʼel cʼa ri kʼatoj tzij ri xtinyaʼ chive, y can choj vi ri kʼatoj tzij riʼ. Roma cʼariʼ, ¿achique cʼa ruvech achiʼaʼ rucʼamon chi yixoc vi rix? Can kitzij vi ninbij chive chi nicʼatzin chi yixoc xa junan cʼa viqʼuin yin."
                },
                {
                    "number": 28,
                    "text": "Vacami xa cʼa yibe riqʼuin ri Tataʼixel. Kitzij cʼa ninbij chive, chi xabachique ri nicʼutuj chire ri Tataʼixel pa nubiʼ, can xtiyatej vi chive."
                },
                {
                    "number": 29,
                    "text": "Roma cʼariʼ, ticʼutuj cʼa, y can xticʼul vi. Ticʼoscʼa, y can xtijak vi chivech. Roma cʼa, ri nicʼutun, can nicʼulun vi, y chuvech ri nicʼoscʼa, can xtijak vi."
                },
                {
                    "number": 30,
                    "text": "Vacamiʼ cʼa, can kitzij vi chi janíla nim ri nuquicoten, y can tzʼakatisan vi ivoma rix, y chukaʼ coma re iyaj mamaj ijaʼtzul reʼ. Kitzij cʼa chi ri Tataʼixel niquicot. Chukaʼ yequicot conojel ri chʼajchʼojilej tak takonaxelaʼ. Jareʼ xa ivoma rix y coma re iyaj mamaj ijaʼtzul reʼ, roma manjun chique rijeʼ sachinek ta."
                },
                {
                    "number": 31,
                    "text": "Vaveʼ cʼa, ninvajoʼ chi nikʼax ta cʼa chivech re reʼ. Roma yin yichʼo ka chiquij ri e qʼues vacami, chupan re iyaj mamaj ijaʼtzul reʼ. Manjun cʼa chique rijeʼ sachinek ta, y can tzʼakatisan vi ri nuquicoten coma rijeʼ."
                },
                {
                    "number": 32,
                    "text": "Can kitzij vi chi yibison roma ri rucaj iyaj mamaj ijaʼtzul ri elenek el riqʼuin re iyaj mamaj ijaʼtzul reʼ. Rijeʼ e cʼuan cʼa el e chapatajinek el roma rijaʼ, achiʼel cʼa ri ralcʼual ri sachel. Rijeʼ xquinquicʼayij cʼa roma ri saka puek y ri kʼana puek, richin queriʼ niquil cʼa ri xa nichicopir y ri cʼo rubanel chi ri elekʼomaʼ xtiquicʼot y niquelekʼaj el. Chupan cʼa ri kʼij riʼ, yin xquenkʼejelaʼ richin yenpiscolij ka ri quisamaj pa quiviʼ rijeʼ."
                },
                {
                    "number": 33,
                    "text": "Xcʼulvachitej cʼa chi tok ri Jesús xutanabaʼ re chʼoven reʼ, quereʼ cʼa xubij chique ri rutijoxelaʼ: Quixoc cʼa apon chupan ri ruchiʼ jay ti latzʼ oc, roma ti latzʼ oc ruchiʼ ri jay, y coʼol oc ruvech, ri bey, ri xa jariʼ rucʼuan chupan ri cʼaslen, y xa e jubaʼ oc ri yeʼilon richin. Jacʼa nim ruvech ruchiʼ ri jay, y nim ruvech ri ey ri rucʼuan ka pa camic, y can e janíla vi yeʼocyaj ka chupan, cʼa tok xtokaʼ ri akʼaʼ tok manjun achin nitiquir chic nisamej."
                }
            ]
        },
        "/study/scriptures/bofm/3-ne/28": {
            "uri": "/study/scriptures/bofm/3-ne/28",
            "title": "3 Nefi 28",
            "data_type": "chapter",
            "chapter_name": "Tanaj 28",
            "chapter_summary": [
                "Chiquijujunal ri cablajuj niyaʼox chique ri nurayij ri cánima. E oxiʼ nicajoʼ yecʼojeʼ can chuvachʼulef, cʼa tok nipe ri Ajaf riqʼuin ri rucʼojlemal. Meyel tak cʼutbel yekʼalajirisex chi quivech ri oxiʼ. Rijeʼ e chʼaron chuvech ri camic y ri vulatajic."
            ],
            "verses": [
                {
                    "number": 1,
                    "text": "Xcʼulvachitej cʼa chi tok ri Jesús xubij re chʼabel reʼ, jariʼ tok xchʼo quiqʼuin ri rutijoxelaʼ chiquijujunal, y quereʼ cʼa xubij chique: ¿Achique cʼa nicʼatzin chive richin yixintoʼ pe tok in benek chic riqʼuin ri Nataʼ?"
                },
                {
                    "number": 2,
                    "text": "Belejeʼ chique rijeʼ xechʼo, y quereʼ cʼa xquibij chire: Roj nikarayij chi tok oj qʼues, cʼa tok xtitzʼaket ri kajunaʼ vaveʼ, xtiqʼuis cʼa ri lokʼolej kasamaj achojche oj avoyon vi, y xkojbe cʼa aviqʼuin chaʼnin chupan ri avajavaren."
                },
                {
                    "number": 3,
                    "text": "Cʼa cʼariʼ, rijaʼ quereʼ xubij chique: Nim ruva ikʼij rix roma ri irayin viqʼuin. Roma cʼariʼ, tok cʼo chic oxcʼal cablajuj ijunaʼ, can xquixpe vi viqʼuin chupan ri vajavaren. Chiriʼ cʼa, xquixuxlan ka viqʼuin yin."
                },
                {
                    "number": 4,
                    "text": "Tok rijaʼ xchʼo yan can quiqʼuin rijeʼ, xerutzuʼ apon ri oxiʼ chic, y quereʼ cʼa xubij chique: ¿Achique cʼa nivajoʼ chi yin ninben pe ivoma rix, tok in benek chic el riqʼuin ri Tataʼixel?"
                },
                {
                    "number": 5,
                    "text": "Ja cʼariʼ tok xebison pa cánima, roma xquixibij quiʼ y man xetiquir ta xquibij chire rijaʼ ri xquirayij rijeʼ."
                },
                {
                    "number": 6,
                    "text": "Jariʼ tok quereʼ xubij rijaʼ chique: Can kitzij vi chi yin vetaman ri inojibal, y rix irayin ri can xurayij cʼa chukaʼ ri Juan viqʼuin yin. Ja ri Juan riʼ, ri nulokʼokʼen, ri cʼo viqʼuin chupan ri lokʼolej nusamaj, tok cʼa manjani quibajix akʼanij coma ri e aj Jadá."
                },
                {
                    "number": 7,
                    "text": "Roma cʼariʼ, can janíla vi nim ruva ikʼij rix, roma manjun bey xtixʼovisaj ri camic. Xa xquixcʼaseʼ cʼa richin yeʼitzʼet ronojel ri rubanobal ri Tataʼixel quiqʼuin ri calcʼual ri achiʼaʼ. Queriʼ cʼa ibanon, cʼa tok can ronojel xquekʼajer, achiʼel cʼa nrajoʼ ri Tataʼixel. Ja cʼariʼ tok xquipe cʼa riqʼuin ri nucʼojlemal y riqʼuin ri ruchukʼaʼ ri caj."
                },
                {
                    "number": 8,
                    "text": "Manjun bey xticʼovisaj ri rupokonal ri camic. Xa tok xquipe cʼa yin riqʼuin ri nucʼojlemal, jariʼ tok xquixjalatej cʼa pe riqʼuin ri camel, cʼa chupan ri man camel ta chic, achiʼel cʼa rumer ri runakʼ ivech. Ja cʼariʼ tok can xquixturusex vi chupan ri rajavaren ri Tataʼixel."
                },
                {
                    "number": 9,
                    "text": "Ninbij cʼa chukaʼ chive chi man xtitij ta manjun kʼaxoʼn tok cʼa ix qʼues na riqʼuin ri ichʼacul. Chukaʼ man xquixbison ta, xaxe cʼa roma ri quimac ri vinakiʼ chuvachʼulef. Ronojel cʼareʼ, xtinyaʼ can chive roma ri irayin pe viqʼuin. Rix irayin cʼa chi yeʼiqʼuen pe viqʼuin ri quicʼaslemal ri vinakiʼ tok cʼa cʼo na re ruvachʼulef."
                },
                {
                    "number": 10,
                    "text": "Roma cʼariʼ, can xtitzʼaket vi ri iquicoten, y xquixtzʼuyeʼ cʼa chupan ri rajavaren ri Nataʼ. Kitzij cʼa chi ri iquicoten rix can xtitzʼaket vi, achiʼel cʼa ri tzʼaket nuquicoten ri ruyaʼon pe chuve ri Tataʼixel. Xquixoc cʼa achiʼel yin, y yin xa in junan cʼa achiʼel yin, y yin xa in junan cʼa riqʼuin ri Tataʼixel, y ri Tataʼixel, y yin xa oj junan."
                },
                {
                    "number": 11,
                    "text": "Ri Uxlabixel nijiquiban cʼa chirij ri Tataʼixel, y chukaʼ chuvij yin. Ri Tataʼixel, y chukaʼ chuvij yin. Ri Tataʼixel nuyaʼ ri Uxlabixel chique ri calcʼual ri achiʼaʼ xa voma yin."
                },
                {
                    "number": 12,
                    "text": "Xcʼulvachitej cʼa chi tok ri Jesús xubij can chique rije re chʼabel reʼ, xeruchop cʼa rijeʼ chiquijujunal riqʼuin ri ruviʼ rukʼaʼ. Xaxe cʼa man xeruchop ta ri oxiʼ ri cʼa xquecʼojeʼ na can. Cʼa cʼariʼ, xel el chiquicojol."
                },
                {
                    "number": 13,
                    "text": "Can kitzij vi cʼa chi xejakatej ri caj. Cʼariʼ, ri oxiʼ riʼ xeʼucʼuex akʼanij chicaj, y xequitzʼet y xecacʼaxaj achique ri xa manek banel richin yetzijox."
                },
                {
                    "number": 14,
                    "text": "Can chʼaʼoj vi rij richin yequitzijoj ri xequitzʼet y ri xecacʼaxaj. Chukaʼ, xa man xyaʼox ta kʼij chique richin yequitzijoj."
                },
                {
                    "number": 15,
                    "text": "Man xquinaʼ ta cʼa vi e cʼo riqʼuin ri quichʼacul, o xa manek. Xquinaʼ cʼa rijeʼ chi xjalatej ri quibaniquil, o chi xjalatej riqʼuin ri quichʼacul richin tiojil, cʼa pa jun baniquil ri man camel ta chic, richin queriʼ xetiquir cʼa xequitzʼet ronojel ri richin ri Dios."
                },
                {
                    "number": 16,
                    "text": "Xcʼulvachitej cʼa chi rijeʼ xquiben jun bey chic ri lokʼolej quisamaj chuvachʼulef. Man riqʼuin vi riʼ, man xequitzijoj ta ri xequitzʼet y ri xecacʼaxaj, roma can que vi riʼ ri pixaʼ xyaʼox chique rijeʼ chilaʼ chicaj."
                },
                {
                    "number": 17,
                    "text": "Vacami cʼa, yin man vetaman ta vi rijeʼ man chic e camel ta pe chupan ri kʼij tok xjalatej ri quibaniquil, o xa man que ta riʼ."
                },
                {
                    "number": 18,
                    "text": "Xaxe oc vetaman achiʼel ri nutzijoj ri retal banobel ri yaʼon can. Xebe cʼa rijeʼ chuvachʼulef, y xquiben lokʼolej samaj pa quiviʼ conojel ri vinakiʼ, y xequiqʼuen pe chupan ri kʼataj e jampeʼ cʼa ri xquinimaj ri xquichʼabalij rijeʼ. Xequikasaj cʼa chuxeʼ yaʼ, y checonojel ri xekasex chuxeʼ yaʼ can xquicʼul vi ri Uxlabixel."
                },
                {
                    "number": 19,
                    "text": "Rijeʼ xetzʼapix cʼa can pa cheʼ, coma ri man e cʼo ta chupan ri kʼataj. Ri tak cheʼ riʼ, man xetiquir ta cʼa xequitzʼapij, roma xa xekʼajalan ka pa nicʼaj."
                },
                {
                    "number": 20,
                    "text": "Chukaʼ xemukutej ka chuxeʼ ri ulef. Cʼa cʼariʼ, xquisoc cʼa ri ruvachʼulef riqʼuin ri ruchʼabel ri Dios. Riqʼuin cʼariʼ, xetiquir xejachatej pe chic, cʼanej ka chuxeʼ ri ulef, roma ri ruchukʼaʼ rijaʼ. Roma cʼariʼ, manek banel chi ri jul ri xequicʼot ri vinakiʼ xequichop ta can jumul."
                },
                {
                    "number": 21,
                    "text": "Oxiʼ mul xeyaʼox can chupan jun porobel y manjun xquicʼulvachij."
                },
                {
                    "number": 22,
                    "text": "Chukaʼ xeyaʼox caʼiʼ mul chupan quicʼojlibel cʼuxunelaʼ tak chicopiʼ. Chiriʼ cʼa, rijeʼ, xa xeʼetzan quiqʼuin ri chicopiʼ riʼ, achiʼel nuben jun alcʼual tok netzan riqʼuin jun alaj carneʼl, y can manjun vi xban chique."
                },
                {
                    "number": 23,
                    "text": "Xcʼulvachitej cʼa chi queriʼ cʼa xebe chiquicojol ri vinakul Nefiʼiʼ. Xquichʼabalij cʼa ri utzilej rutzijol ri Cristo chique conojel ri vinakiʼ chuvech re ruvachʼulef reʼ. Cʼa cʼariʼ, ri vinakiʼ xetzolin cʼa pe riqʼuin ri Ajaf y xeʼoc chupan ri Rukʼataj ri Cristo. Can que vi cʼariʼ, xeturusex cʼa ri vinakiʼ chupan ri iyaj mamaj ijaʼtzul riʼ, achiʼel cʼa ri chʼabel xubij ri Jesús."
                },
                {
                    "number": 24,
                    "text": "Vacami cʼa, yin Mormon, nintanabaʼ ri nutzijonen chiquij re naʼoj reʼ."
                },
                {
                    "number": 25,
                    "text": "Can kitzij vi chi xa jubaʼ chic man xentzʼibaj ri quibiʼ ri manjun bey xtiquicʼovisaj ri camic. Xa ja cʼariʼ tok ri Ajaf xirukʼet. Roma cʼariʼ, man yentzʼibaj ta can, roma xa e evan chiquivech ri vinakiʼ chuvachʼulef."
                },
                {
                    "number": 26,
                    "text": "Can kitzij vi cʼa chi yin e nutzʼeton chic. Rijeʼ quibanon lokʼolej samaj pa nuviʼ."
                },
                {
                    "number": 27,
                    "text": "Kitzij chukaʼ chi rijeʼ xquecʼoje chiquicojol ri Gentiliʼ, y ri Gentiliʼ man xtiquetamaj ta quivech."
                },
                {
                    "number": 28,
                    "text": "Chukaʼ xquecʼojeʼ chiquicojol ri e aj Judá, y rijeʼ man xtiquetamaj ta quivech chukaʼ."
                },
                {
                    "number": 29,
                    "text": "Xticʼulvachitej cʼa chukaʼ chi rijeʼ xtiquiben lokʼolej samaj pa quiviʼ conojel ri rijaʼtzul ri Israel ri e quiran el. Jariʼ, xa tok ri Ajaf, riqʼuin ri utzilej runojibal, nukʼijuj chi rucʼamon chic chubanic. Chukaʼ xtiquiben lokʼolej samaj pa quiviʼconojel ri tinamit, ri ijaʼtzul, ri chʼabel, y ri vinakul. Xquequiqʼuen cʼa pe riqʼuin ri Jesús e qʼuiy cʼaslemal chiquicojol rijeʼ. Jariʼ, roma ri yukenel ruchukʼaʼ ri Dios ri cʼo quiqʼuin. Riqʼuin cʼariʼ, can xtikʼajer vi ri quirayibal ri oxiʼ tijoxelaʼ riʼ."
                },
                {
                    "number": 30,
                    "text": "Rijeʼ e junan cʼa quiqʼuin ri takonaxelaʼ richin ri Dios. Vi niquicʼutuj cʼa akʼanij chire ri Tataʼixel pa rubiʼ ri Jesús, can yetiquir vi niquicʼut quiʼ chuvech xabachique achin ri nicajoʼ rijeʼ."
                },
                {
                    "number": 31,
                    "text": "Roma cʼariʼ, xquebanatej nimalej y meyel tak samaj coma rijeʼ. Jariʼ, xa tok cʼa manjani napon ri nimalej kʼij ri petenek tok conojel ri vinakiʼ cʼo chi yecʼojeʼ apon chuvech ri rukʼatbel tzij ri Cristo."
                },
                {
                    "number": 32,
                    "text": "Kitzij chukaʼ chi rijeʼ xquequiben nimalej y meyel tak banobel chiquicojol ri Gentiliʼ, tok cʼa manjani napon ri kʼij riʼ richin ri kʼatonic tzij."
                },
                {
                    "number": 33,
                    "text": "E cʼo e qʼuiy lokʼolej tzʼibanic ri yequitzijoj ronojel ri nimalej tak banobel richin ri Cristo. Vi ta e cʼo iviqʼuin rix ronojel ri lokʼolej tzʼibanic riʼ xtivetamaj ta chi xquebecʼulvachitej cʼa ronojel reʼ, achiʼel cʼa rubin can ri Cristo."
                },
                {
                    "number": 34,
                    "text": "Joʼoc ruvech ri man nunimaj ta ri ruchʼabel ri Jesús, chukaʼ ri quichʼabel ri e ruchaʼon, y ri e rutakon can chiquicojol. Roma ri xa man nucʼul ta ri ruchʼabel ri Jesús, ni ta chukaʼ man yerucʼul ta ri e rutakon pe, man cʼa chukaʼ xtucʼul ta rijaʼ. Roma cʼariʼ, chupan ri ruqʼuisibel kʼij, rijaʼ can man xquerucʼul ta vi rijeʼ."
                },
                {
                    "number": 35,
                    "text": "Xa can janíla ta utz chique rijeʼ vi man ta xeʼalex pe. Ri achiʼaʼ e macuvinek chirij ri Dios, achiʼel vi ta niquipalibej rijaʼ. ¿La ninojij cami cʼa chi yixtiquir nivelesaj el ri kʼatoj tzij richin ri Dios, richin queriʼ cʼa nipe na ta ri colotajic?"
                },
                {
                    "number": 36,
                    "text": "Vaveʼ cʼa, xichʼo jubaʼ chiquij ri xeruchaʼ can ri Ajaf. Jaʼ, ri oxiʼ ri xeʼucʼuex chilaʼ chicaj. Xinbij cʼa chi man vetaman ta vi rijeʼ xejalatej el chuvech ri camel, cʼa chupan ri man camel ta."
                },
                {
                    "number": 37,
                    "text": "Vaveʼ cʼa, jubaʼ chirij tok xintzʼibaj riʼ, jariʼ tok, xincʼutuj cʼa chire ri Ajaf. Rijaʼ rukʼalajirisan cʼa pe chinuvech chi can cʼo vi chi xjalatej ri quichʼacul, o cʼo ta chi xecom."
                },
                {
                    "number": 38,
                    "text": "Roma cʼariʼ, xa can xjalatej vi ri quichʼacul, richin queriʼ man yecom ta, y richin man niquitij ta kʼaxoʼn, y man yebison ta, xaxe cʼa roma ri quimac ri e aj re ruvachʼulef."
                },
                {
                    "number": 39,
                    "text": "Re jalatajic reʼ man junan ta cʼa riqʼuin ri jalatajic ri xtibanatej pa ri ruqʼuisibel kʼij. Man riqʼuin vi cʼariʼ, cʼo chi xjalatej ri quibaniquil rijeʼ. Riqʼuin cʼariʼ, ri Satanás man cʼo ta ruchukʼaʼ pa quiviʼ, y man nitiquir ta cʼa yerutejtobej pa ri itzel. Rijeʼ xechʼajchʼojirisex riqʼuin ri quichʼacul, richin queriʼ can e lokʼolej vi. Riqʼuin cʼariʼ, ri ruchukʼaʼ ri ruvachʼulef manek banel richin xeruchop."
                },
                {
                    "number": 40,
                    "text": "Can que vi cʼariʼ yecanej can, cʼa chupan ri kʼij richin ri rukʼatonic tzij ri Cristo. Chupan ri kʼij riʼ, xtiquicʼulvachij jun chic jalatajic, janíla nim chuvech ri rubanon can. Cʼa cʼariʼ, xquecʼul cʼa chupan ri rajavaren ri Tataʼixel, man xqueʼel ta chic, xa xquecʼaseʼ cʼa benek ruvech riqʼuin ri Dios chilaʼ chicaj."
                }
            ]
        },
        "/study/scriptures/bofm/3-ne/29": {
            "uri": "/study/scriptures/bofm/3-ne/29",
            "title": "3 Nefi 29",
            "data_type": "chapter",
            "chapter_name": "Tanaj 29",
            "chapter_summary": [
                "Ri Mormon yerupixabaj ri yexovan quichin ri ruchʼabel y ri rusamaj ri Ajaf."
            ],
            "verses": [
                {
                    "number": 1,
                    "text": "Vacami cʼa, can kitzij ninbij chive chi re chʼabel reʼ xqueʼapon quiqʼuin ri Gentiliʼ achiʼel rubin can ri Ajaf. Jariʼ xtiicʼulvachitej tok rijaʼ riqʼuin ri utzilej runojibal, nukʼijuj chi can rucʼamon vi chi nicʼulvachitej. Ja cʼariʼ tok xtivetamaj chi najin che kʼajirinen ri cʼulanen tzij ri rubanon can ri Tataʼixel quiqʼuin ri ralcʼual ri Israel. Xquicʼul quiʼ ri quitzij chi xquetzolin cʼa chupan ri ruvachʼulef ri quichinan can."
                },
                {
                    "number": 2,
                    "text": "Xtivetamaj chukaʼ chi can xquekʼajer vi checonojel ri ruchʼabel ri Ajaf, ri e quichʼabalin can ri chʼajchʼojilej e yaʼol lokʼolej rutzijol. Roma cʼariʼ, man rucʼamon ta chic nibij chi ri Ajaf cʼa niyaloj nipe quiqʼuin ri ralcʼual ri Israel."
                },
                {
                    "number": 3,
                    "text": "Man rucʼamon ta chukaʼ chi cʼa ninojij na pan ivánima, chi xa manek rejkalen ri chʼabel e tzijon can. Roma can kitzij vi chi ri Ajaf man xtumestaj ta ri cʼulanen tzij ri xuben can quiqʼuin ri ruvinak ri e rujayul ri Israel."
                },
                {
                    "number": 4,
                    "text": "Tok nitzʼet cʼa chi re tzijonic reʼ nicʼulvachitej chiʼicojol, man rucʼamon ta chic chi cʼa yeʼixovaj na ri rubanobal ri Ajaf. Roma cʼariʼ, ri rutzaqʼuibal ri rukʼatoj tzij xa cʼo chic pa rajquikʼaʼ. Can kitzij vi cʼa, chi vi cʼa yeʼixovaj na ri rubanobal rijaʼ chupan ri kʼij ri, can xtuben vi chi ri tzaqʼuibel riʼ yixrukʼiʼ chaʼnin."
                },
                {
                    "number": 5,
                    "text": "¡Joʼoc ruvech ri nixovan ri rubanobal ri Ajaf! ¡Joʼoc cʼa ruvech ri nixutun ri Cristo y ri rubanobal!"
                },
                {
                    "number": 6,
                    "text": "Kitzij cʼa, chi joʼoc ruvech ri nuxutuj ri rukʼalajirisanic ri Ajaf, y nubij chi ri Ajaf xa man nisamej ta chic riqʼuin ri kʼalajirisanic, y ruyaʼic lokʼolej rutzijol, y ri lokʼolej sipanic, y ri chʼabel, y ri cʼachojirisabel, y riqʼuin ri ruchukʼaʼ ri Uxlabixel."
                },
                {
                    "number": 7,
                    "text": "Chupan ri kʼij riʼ, xquecʼojeʼ ri yetzijon xa richin yechʼacon. Joʼoc ruvech ri xtibanon queriʼ, y xtubij chi ri Jesucristo xa man nitiquir ta chic nuben manjun nimalej samaj. ¡Roma ri xa queriʼ nuben, xtoc cʼa junan riqʼuin jun ralcʼual ri sachel, achojcheʼ man niyaʼox ta manjun joyovabel, achiʼel cʼa rubin can ri Cristo!"
                },
                {
                    "number": 8,
                    "text": "Kitzij cʼa chi man rucʼamon ta chi chek cʼa yeʼiyokʼ na, y yeʼixovaj, y yeʼitzeʼej ri e aj Judá, ni ta chukaʼ xabachique chic rutzʼakat ri rujayul ri Israel. Roma can kitzij vi, chi ri Ajaf man rumestan ta ri cʼulanen tzij ri xuben can quiqʼuin, y rijaʼ can xtuben vi quiqʼuin rijeʼ, achiʼel cʼa ri rujiquiban can."
                },
                {
                    "number": 9,
                    "text": "Roma cʼariʼ, man rucʼamon ta ninojij chic chi yixtiquir nijechʼej el ri rajquikʼaʼ ri Ajaf, cʼa pa ri rajxocon, richin queriʼ man ta nusamajij chic ri kʼatoj tzij, y man ta nuben chi nikʼajer ri cʼulanen tzij ri xuben can, riqʼuin ri rujayul ri Israel."
                }
            ]
        },
        "/study/scriptures/bofm/3-ne/30": {
            "uri": "/study/scriptures/bofm/3-ne/30",
            "title": "3 Nefi 30",
            "data_type": "chapter",
            "chapter_name": "Tanaj 30",
            "chapter_summary": [
                "Ri Mormon nubij chique ri Gentiliʼ chi titzolin pe quicʼuʼx."
            ],
            "verses": [
                {
                    "number": 1,
                    "text": "Tiyaʼ cʼa ixiquin, rix Gentiliʼ, y queʼivacʼaxaj cʼa ri ruchʼabel ri Jesucristo, ri Rucʼajol ri cʼaslic Dios. Rijaʼ xubij pe chuve chi quenchʼabalij re chʼabel re chivij rix. Can kitzij vi cʼa chi rijaʼ xubij chi tintzʼibaj quereʼ:"
                },
                {
                    "number": 2,
                    "text": "Tijechʼej cʼa el iviʼ chiquivech ronojel ri ivetzelal, ivonojel rix ix Gentiliʼ. Titzolin cʼa pe icʼuʼx chupan ri itzel tak ibanobal, ri itzʼucuj tzij, ri ikʼoloj, ri itzʼiʼinic, ri imac pan evel, ri itioxinic, ri icamisanic, ri samaj quichin ri itzel tak yukenelaʼ pa tak kʼataj, ri ixochʼinic, ri icʼaxinic, y ronojel ri ivetzelal, y ri nimalej tak imac. Quixámpe cʼa viqʼuin y quixkasex chuxeʼ yaʼ pa nubiʼ yin, richin queriʼ xticuyutej cʼa ri imac, y xquixnoj cʼa riqʼuin ri Uxlabixel, richin queriʼ xquixajilex quiqʼuin ri nuvinak, ri e rujayul ri Israel."
                }
            ]
        },
        "/study/scriptures/bofm/4-ne/1": {
            "uri": "/study/scriptures/bofm/4-ne/1",
            "title": "4 Nefi 1",
            "data_type": "chapter",
            "chapter_name": "Tanaj 1",
            "chapter_summary": [
                "Ri Rukʼataj ri Cristo niqʼuiyir. Ri Nefiʼiʼ y ri Lamaniʼ niquipachkʼomij pe quicʼuʼx. Ronojel ri cʼo quiqʼuin, xa e quichin conojel. Xkʼax lajuj cʼal junaʼ richin chojmilal tok xchap cʼa chic chʼaronic y yojotajic. Ri Amos y chukaʼ ri Amaron yequitzʼibaj ri retal banobel."
            ],
            "book_title": "Rucaj Nefi",
            "book_intro": [
                "Jareʼ ri tzijonic quichin ri ruvinakul ri Nefi, achiʼel cʼa ri nubij ri retal banobel richin rijaʼ."
            ],
            "verses": [
                {
                    "number": 1,
                    "text": "Xcʼulvachitej cʼa chi xkʼax cʼa ri juvinek cajlajuj junaʼ y chukaʼ ri juvinek volajuj junaʼ y can kitzij vi chi ri rutijoxelaʼ ri Jesús xquitiquiribaʼ ri Rukʼataj ri Cristo chuvech ronojel ri ruvachʼulef ri e cʼo nakaj. E jampeʼ xeʼapon quiqʼuin y can xtzolin vi pe quicʼuʼx chupan ri quimac, xekasex cʼa chuxeʼ yaʼ pa rubiʼ ri Jesús, y chukaʼ xquicʼul ri Uxlabixel."
                },
                {
                    "number": 2,
                    "text": "Xcʼulvachitej cʼa chupan ri juvinek vaklajuj junaʼ chi checonojel ri vinakiʼ chuvech re ruvachʼulef, ri Nefiʼiʼ y chukaʼ ri Lamaniʼ, e pachkʼomin pe chic riqʼuin ri Ajaf. Manjun cʼa cʼaxinic, ni ta chukaʼ tojonen chiquicojol, y checonojel ri vinakiʼ xquibanalaʼ ri chojmilal quiqʼuin ri chʼakaʼ chic."
                },
                {
                    "number": 3,
                    "text": "Ronojel ri cʼo quiqʼuin, xa e quichin conojel. Roma cʼariʼ, manek beyomaʼ ni mebaʼiʼ, ni ta chukaʼ e tzʼapel ni e solcopin, xa checonojel yaʼon kʼij chique y yecʼuluman apon riqʼuin ri aj chicajel sipanic."
                },
                {
                    "number": 4,
                    "text": "Xcʼulvachitej cʼa chi xkʼax el chukaʼ ri juvinek vuklajuj junaʼ y cʼa cʼo na uxlanibel cʼuʼx chupan ri ruvachʼulef riʼ."
                },
                {
                    "number": 5,
                    "text": "Chukaʼ xebanatej nimalej y meyel tak banobel coma ri rutijoxelaʼ ri Jesús. Xecakʼomaj cʼa ri yavaʼiʼ y xequicʼasbaʼ cʼa ri caminakiʼ. Xquiben chi ri e jetzʼ xebiyin, y chi ri e moy xetzuʼun, y chi ri e tʼoj xcacʼaxaj. Xequiben cʼa ronojel ruvech meyel tak samaj chiquicojol ri calcʼual ri achiʼaʼ, y manjun cʼa meyel samaj xquiben, xaxe cʼa vi xbanatej pa rubiʼ ri Jesús."
                },
                {
                    "number": 6,
                    "text": "Queriʼ cʼa xkʼax can ri juvinek vakxaklajuj junaʼ y chukaʼ ri juvinek belejlajuj junaʼ y chukaʼ ri cavinek jun y ri cavinek caʼiʼ junaʼ quereʼ xekʼax can, cʼa tok cavinek belejeʼ junaʼ e kʼaxinek chic. Xkʼax can chukaʼ ri cavinek julajuj junaʼ y ri cavinek cablajuj junaʼ. Queriʼ cʼa xekʼax ri junaʼ, cʼa tok e kʼaxinek chic cavinek belejlajuj junaʼ."
                },
                {
                    "number": 7,
                    "text": "Ri Ajaf janíla xerubeyomirisaj rijeʼ chupan ri ruvachʼulef riʼ. Kitzij cʼa chi xequipabaʼ chic ri tinamit acuchi xecʼat vi ri tinamit tok rubanon can."
                },
                {
                    "number": 8,
                    "text": "Kitzij cʼa chi xquiben chi ri nimalej tinatmit Zarajemla xpabatej chic jun bey."
                },
                {
                    "number": 9,
                    "text": "Man riqʼuin vi riʼ, e qʼuiy tinamit xesobosoʼ ka y ri yaʼ xpe pa quivi. Roma cʼariʼ tok ri tinamit riʼ manek chic banel xepabatej."
                },
                {
                    "number": 10,
                    "text": "Vacami cʼa, can kitzij vi chi ri ruvinakul ri Nefi xquicovirisaj quiʼchi utzil, y xeqʼuiyer chaʼnin, y xeʼoc jun vinakul sek y jebel."
                },
                {
                    "number": 11,
                    "text": "Rijeʼ xecʼuleʼ el, y xquicʼulubalaʼ quiʼ, y xeturusalox achiʼel cʼa quibin ri qʼuiy tak sujunic ri xeruyaʼ can ri Ajaf chique."
                },
                {
                    "number": 12,
                    "text": "Cʼariʼ, man xequitakej ta chic ri rubanic y ri rupixaʼ ri Moisés, xa xequitakej cʼa ri pixaʼ ri xequicʼul riqʼuin ri Ajaf ri qui Dios. Romariʼ tok jutakel xemevayin, y xquibanalaʼ lokʼolej chʼoven riqʼuin ri Ajaf, y xquimololaʼ qui binakel richin chi yechʼo akʼanij riqʼuin ri Ajaf y nicacʼaxaj ri ruchʼabel ri Ajaf."
                },
                {
                    "number": 13,
                    "text": "Xcʼulvachitej cʼa chi manek chic cʼaxinic cʼo chiquicojol checonojel ri vinakiʼ chuvech chijun ri ruvachʼulef riʼ, xa xebanatej cʼa nimalej tak meyel samaj coma ri rutijoxelaʼ ri Jesús."
                },
                {
                    "number": 14,
                    "text": "Xcʼulvachitej cʼa chi xkʼax ri oxcʼal julajuj junaʼ y chukaʼ ri oxcʼal cablajuj junaʼ. Queriʼ cʼa xekʼax el ri tak junaʼ, cʼa tok ri oxcʼal belejlajuj junaʼ kʼaxinek chic el. Kitzij cʼa chi vocʼal junaʼ xekʼax cʼa el y ri rutijoxelaʼ ri Jesús, ri xeruchaʼ can rijaʼ, e benek chic pa ri lokʼolej cʼojlibel richin quicoten richin ri Dios. Xaxe cʼa e cʼo na ri oxiʼ ri xquecanej na can. Chʼakaʼ chic tijoxelaʼ xetak chi utzil pa quiqʼuexel ri xecom. Queriʼ cʼa, e qʼuiy chire ri iyaj mamaj ijaʼtzul riʼ xecom yan el."
                },
                {
                    "number": 15,
                    "text": "Xcʼulvachitej cʼa chi manek cʼaxinic chupan ri ruvachʼulef riʼ, roma ri rajovabal ri Dios qʼues chupan ri cánima ri vinakiʼ riʼ."
                },
                {
                    "number": 16,
                    "text": "Chukaʼ manek chic xochʼinic, ni ta cʼaxinic, ni ta chʼaʼoj, ni ta tzʼiʼinic, ni ta tzʼucuj tzij, ni ta camisanic, ni ta manjun ruvech itzel naʼoj. Can jic vi cʼa chi manek rubeyal chi nicʼojeʼ jun chic vinakul chiquicojol conojel ri vinakiʼ ri xerutzʼuc pe ri Dios, ri nicʼo ruviʼ quiquicoten chuvech ri vinakul riʼ."
                },
                {
                    "number": 17,
                    "text": "Manek elekʼomaʼ, ni ta chukaʼ camisanelaʼ. Chukaʼ manek Lamaniʼ, ni manjun ruvech iʼ. Xa checonojel e junan ri ralcʼual ri Cristo, ichinanelaʼ richin ri rajavaren ri Dios."
                },
                {
                    "number": 18,
                    "text": "¡Can janíla vi nim ruva quikʼij! Ri Ajaf xeruturusaj cʼa riqʼuin ronojel ri xequibanalaʼ. Kitzij cʼa chi xeturusex y xebeyomirisex, cʼa tok xekʼax vocʼal lajuj junaʼ. Cʼa cʼariʼ, ri nabey iyaj mamaj ijaʼtzul riqʼuin ri Cristo e kʼaxinek chic el y manek cʼaxinic chuvech chijun ri ruvachʼulef riʼ."
                },
                {
                    "number": 19,
                    "text": "Xcʼulvachitej cʼa chi ri Nefi xcom. Ja ri Nefi riʼ ri xtzʼiban richin re ruqʼuisibel retal banobel reʼ. Xutzʼibaj cʼa ri retal banobel chuvech ri xaxilej tak chʼichʼ richin ri Nefi. Cʼa cʼariʼ, ri rucʼajol rijaʼ, rubiniʼan Amos, xutzʼibaj ri retal banobel pa ruqʼuexel rijaʼ. Rijaʼ chukaʼ xutzʼibaj cʼa chuvech ri xaxilej tak chʼichʼ richin ri Nefi."
                },
                {
                    "number": 20,
                    "text": "Rijaʼ xutzʼibaj jumuchʼ cajiʼ junaʼ y cʼa cʼo na uxlanibel cʼuʼx chupan ri ruvachʼulef. Xaxe cʼa, cʼo jun ti molaj vinakiʼ ri xquipabaʼ quiʼ chuvech ri kʼataj, y xquibiniʼaj cʼa chic quiʼ Lamaniʼ. Roma cʼariʼ tok e cʼo chic jun bey Lamaniʼ chupan ri ruvachʼulef riʼ."
                },
                {
                    "number": 21,
                    "text": "Xcʼulvachitej cʼa chi xcom chukaʼ ri Amos. Vaveʼ cʼa, e kʼaxinek chic el belejcʼal cajlajuj junaʼ tok tipe ri Cristo. Cʼa cʼariʼ, ri rucʼajol rubiniʼan Amos chukaʼ, xutzʼibaj ri retal banobel pa ruqʼuexel. Rijaʼ chukaʼ xutzʼibaj cʼa chuvech ri xaxilej tak chʼichʼ richin ri Nefi. Ri xutzʼibaj rijaʼ cʼo cʼa chupan ri vuj richin ri Nefi y ja cʼareʼ ri vuj riʼ."
                },
                {
                    "number": 22,
                    "text": "Xcʼulvachitej cʼa chi e kʼaxinek chic lajuj cʼal junaʼ. Conojel cʼa ri rucaʼn iyaj mamaj ijaʼtzul e kʼaxinek chic el, xaxe e jujun chic oc cʼa e qʼues na."
                },
                {
                    "number": 23,
                    "text": "Vacami cʼa, yin Mormon ninvajoʼ ta chi nivetamaj chi ri vinakul riʼ can xeqʼuiyer vi y xequirex chuvech chijun ri ruvachʼulef riʼ. Janíla xebeyomer cʼa roma ri quiqʼuiyirinen riqʼuin ri Cristo."
                },
                {
                    "number": 24,
                    "text": "Vacami cʼa, chupan ri lajuj cʼal jun junaʼ, xecʼoje cʼa chiquicojol rijeʼ ri xquichop quinimirisaxic quiʼ. Xquicusaj cʼa quitziak jotol rajel, y ronojel ruvech jebelilej tak abej, y jebel tak lokʼoj xa richin re ruvachʼulef."
                },
                {
                    "number": 25,
                    "text": "Chupan ri kʼij riʼ, ri quibeyomal y ri nicʼatzin chique man junan ta cʼo quiqʼuin conojel."
                },
                {
                    "number": 26,
                    "text": "Cʼa cʼariʼ, xquichop quichʼaric quiʼ chupan jalojoj ruvech molaj. Xquitiquiribaʼ cʼa quibanic tak kʼataj xa quichin can rijeʼ. Riʼ xquiben xaxe richin chi yechʼacon, y rijeʼ xquichop ruxutuxic ri kitzij Rukʼataj ri Cristo."
                },
                {
                    "number": 27,
                    "text": "Xcʼulvachitej cʼa chi tok e kʼaxinek chic el lajuj cʼal lajuj junaʼ, qʼuiy cʼa chic ruvech kʼataj e cʼo chuvech ri ruvachʼulef riʼ. Kitzij cʼa chi e cʼo e qʼuiy kʼataj ri xquibij chi quetaman ruvech ri Cristo. Man riqʼuin vi riʼ, rijeʼ xequixutuj ri janíla cʼatzinel tak tijonic richin ri utzilej rutzijol. Riqʼuin cʼariʼ, rijeʼ xquicʼul ronojel ruvech itzel y xquiyaʼ ri achique can lokʼalej vi chique ri chʼaʼoj quij. Chʼaʼoj quij roma xa man e rucʼamon ta."
                },
                {
                    "number": 28,
                    "text": "Ri kʼataj riʼ janíla xnimirisex roma ri itzel banobel y roma ri ruchukʼaʼ ri Satanás ri xuchop ri cánima."
                },
                {
                    "number": 29,
                    "text": "Cʼo cʼa chukaʼ jun chic kʼataj ri xuxutuj ri Cristo. Rijeʼ xa xequiyokʼ cʼa ri e richin ri kitzij Rukʼataj ri Cristo roma chʼuchʼuj ri cánima y roma quiniman ri Cristo. Chukaʼ xequixovaj rijeʼ roma xebanatej qʼuiy meyel tak samaj chiquicojol."
                },
                {
                    "number": 30,
                    "text": "Roma cʼariʼ tok xquisamajij ri cuchukʼaʼ y ri quikʼatbel tzij pa quiviʼ ri rutijoxelaʼ ri Jesús ri e canajinek can chiquicojol, y xequiyaʼ cʼa pa tak tzʼapin cheʼ. Chiriʼ cʼa, roma ri ruchukʼaʼ ri ruchʼabel ri Dios ri cʼo quiqʼuin ri tijoxelaʼ riʼ, ri tak tzʼapin cheʼ xechʼaratej pa nicʼaj. Cʼa cʼariʼ, rijeʼ xeʼel chic el y xequibanalaʼ meyel tak samaj chiquicojol ri vinakiʼ."
                },
                {
                    "number": 31,
                    "text": "Man riqʼuin vi cʼariʼ, stapeʼ cʼa xebanatej ronojel re meyel tak samaj reʼ, ri vinakiʼ cʼa xquicovirisaj na ri cánima, y xquitij quikʼij richin chi yequicamisaj. Riʼ xa achiʼel cʼa ri e aj Judá ri e cʼo pa Jerusalem tok xquitj quikʼij richin chi xquicamisaj ri Jesús, achiʼel cʼa ri xubij can rijaʼ."
                },
                {
                    "number": 32,
                    "text": "Xequitorij cʼa chukaʼ chupan ri tak porobel. Chiriʼ cʼa, xa xeʼel pe chic chupan y manek rubanon chique."
                },
                {
                    "number": 33,
                    "text": "Chukaʼ xequiyaʼ cʼa chupan quicʼojlibal ri e cʼuxunelaʼ chicopiʼ. Chiriʼ cʼa xa xeʼetzʼan quiqʼuin ri chicopiʼ riʼ, achiʼel cʼa jun alcʼual netzʼan riqʼuin jun ti carneʼl. Cʼa cʼariʼ, xeʼ el pe chic quiqʼuin y manek rubanon chique."
                },
                {
                    "number": 34,
                    "text": "Man riqʼuin vi riʼ, ri vinakiʼ xquicovirisaj ri cánima, xa roma xeyukex cʼa el coma qʼuiy teuchunelaʼ y man kitzij ta e yaʼol lokʼolej rutzijol, richin xequipabalaʼ e qʼuiy ruvech kʼataj, y richin xquibanalaʼ ronojel ruvech etzelal. Xequisoc cʼa ri ruvinak ri Jesús. Man riqʼuin vi riʼ, ri ruvinak ri Jesús man xequisoc ta pe chic. Que cʼariʼ, rijeʼ xeyojyaj can roma manjun xquinimalaʼ y can xquibanalaʼ vi ri itzel, benek cʼa ri junaʼ, cʼa tok e kʼaxinek chic el julajuj cʼal lajuj junaʼ."
                },
                {
                    "number": 35,
                    "text": "Xcʼulvachitej cʼa chi xbanatej jun nimalej chʼarojriʼil chiquicojol ri vinakiʼ chupan ri junaʼ julajuj cʼal julajuj."
                },
                {
                    "number": 36,
                    "text": "Xcʼulvachitej cʼa chi chupan ri junaʼ riʼ, xyacataj jun vinakul ri xquibiniʼaj Nefiʼiʼ. Jacʼa rijeʼ ri can kitzij vi xquinimaj ri Cristo. Chiquicojol cʼa rijeʼ e cʼo vi ri vinakiʼ achojchique ri Lamaniʼ xquibij vi: Jacobiʼ, Joseʼiʼ, Zoramiʼ."
                },
                {
                    "number": 37,
                    "text": "Roma cʼariʼ, ri kitzij nimanelaʼ richin ri Cristo xquibiniʼaj Nefiʼiʼ, Jacobiʼ, Joseʼiʼ, Zoramiʼ. Jecʼa rijeʼ ri can kitzij vi xquiyaʼ rukʼij ri Cristo. Ri oxiʼ rutijoxelaʼ ri Jesús ri e canajinek can, chukaʼ e cʼo vi chiquicojol rijeʼ."
                },
                {
                    "number": 38,
                    "text": "Xcʼulvachitej cʼa chi ri xexutun ri utzilej rutzijol xquibiniʼaj cʼa Lamaniʼ, Lemueliʼ, Ismaeliʼ. Rijeʼ man xeyojyaj ta can roma manjun xquinimalaʼ. Xa can riqʼuin vi ri quirayibal xquipabaʼ cʼa quiʼ chuvech ri utzilej rutzijol ri Cristo. Xequitijoj cʼa chukaʼ ri calcʼual richin chi man xquinimaj ta, achiʼel cʼa ri catiʼt quimamaʼ xeyojyaj vi pe, pa tok rutiquiribel pe."
                },
                {
                    "number": 39,
                    "text": "Reʼ, xa roma cʼa ri quetzelal y ri itzel quibanobal ri catiʼt quimamaʼ, achiʼel cʼa pa tok rutiquiribel pe. Xetijox cʼa richin xequetzelaj ri ralcʼual ri Dios, achiʼel cʼa ri Lamaniʼ xetijox richin xequetzelaj ri ralcʼual ri Nefi, pa tok rutiquiribel pe."
                },
                {
                    "number": 40,
                    "text": "Xcʼulvachitej cʼa chi cablajuj cʼal cajiʼ junaʼ e kʼaxinek chic el, y que cʼariʼ quibanon cʼa ri vinakiʼ. Ri janíla e itzel chique ri vinakiʼ riʼ xquicovirisaj quiʼ, y janíla nicʼo cʼa ruviʼ e qʼuiy rijeʼ chiquivech cʼa ri ruvinak ri Dios."
                },
                {
                    "number": 41,
                    "text": "Rijeʼ jutakel xequipabaʼ tak jay quichin can rijeʼ richin ri ruyaʼic rukʼij ri Ajaf y xequivik riqʼuin ronojel ruvech jebelilej tak beyomel. Que cʼariʼ xekʼax cʼa el cablajuj cʼal lajuj junaʼ y que cʼa chukaʼ ri xekʼax el oxlajuj cʼal junaʼ."
                },
                {
                    "number": 42,
                    "text": "Xcʼulvachitej cʼa chi ri e itzel chique ri vinakiʼ xquichop rubanic ri pan evel sujunic y ri pan evel tak molaj richin ri Gadianton."
                },
                {
                    "number": 43,
                    "text": "Ri vinakiʼ ri xquibiniʼaj Nefiʼiʼ chukaʼ xquinimirisaj quiʼ pa cánima coma ri e janíla quibeyomal rijeʼ, y xeʼoc achiʼel ri Lamaniʼ, ri cachʼalal."
                },
                {
                    "number": 44,
                    "text": "Chupan cʼa ri tak kʼij riʼ, ri tijoxelaʼ xquichop pe bisonic coma ri quimac ri e cʼo chuvachʼulef."
                },
                {
                    "number": 45,
                    "text": "Xcʼulvachitej cʼa chi tok e kʼaxinek chic el volajuj cʼal junaʼ, ri ruvinakul ri Nefiʼ y chukaʼ ri Lamaniʼ e oquinek chic e itzel, xa e junan che caʼiʼ."
                },
                {
                    "number": 46,
                    "text": "Xcʼulvachitej cʼa chi ri elekʼomaʼ richin ri Gadianton xequiratej chuvech chijun ri ruvachʼulef. Manjun chic chique ri e choj xcʼojeʼ can xaxe cʼa ri rutijoxelaʼ ri Jesús. Ri vinakiʼ xequiyec can qʼuiy kʼana chiʼichʼ y saka chʼich, y xequicʼayilaʼ ronojel ruvech cʼayij."
                },
                {
                    "number": 47,
                    "text": "Xcʼulvachitej cʼa chi tok xekʼax can volajuj cʼal voʼoʼ junaʼ, jariʼ tok xcom ri Amos. Ri vinakiʼ cʼa xecʼojeʼ na chupan ri quetzelal. Cʼa cʼariʼ, ri Amaron, ri ruchakʼ ri Amos, xutzʼibaj cʼa ri retal banobel pa ruqʼuexel rijaʼ."
                },
                {
                    "number": 48,
                    "text": "Xcʼulvachitej cʼa chi xekʼax el vaklajuj cʼal junaʼ. Jariʼ tok ri Amaron xerevaj ka ronojel ri lokʼolej retal banobel, roma cʼa ri Uxlabixel queriʼ xubij pa ránima rijaʼ. Ja cʼariʼ, ronojel ri retal banobel ri e kʼaxinek pe riqʼuin jun iyaj mamaj ijaʼtzul, cʼa chire ri jun chic, cʼa tok chupan ri vaklajuj cʼal junaʼ chirij cʼa ri rupetebal ri Cristo."
                },
                {
                    "number": 49,
                    "text": "Rijaʼ xerevaj ka riqʼuin ri Ajaf richin xqueʼapon ta chic riqʼuin ri rutzʼakat ri rujayul ri Jacob, achiʼel niquibij can ri lokʼolej ta rutzijol y ri rusujunic ri Ajaf. Que cʼariʼ, xtaneʼ rutzʼibaxic ri retal banobel richin ri Amaron."
                }
            ]
        },
        "/study/scriptures/bofm/morm/1": {
            "uri": "/study/scriptures/bofm/morm/1",
            "title": "Mormon 1",
            "data_type": "chapter",
            "chapter_name": "Tanaj 1",
            "chapter_summary": [
                "Ri Amaron nupixabaj ri Mormon chirij ri lokʼolej retal banobel tzʼibatel can. Yeban camisanel tak oyoval y itzel tak banobel. Ri oxiʼ tijoxelaʼ e aj Nefiʼiʼ yʼel el. Nikʼil ri Mormon richin chi man nichʼabalin ta. Yekʼajer ri lokʼolej rutzijol quichin ri Abinadi y ri Samuel ri aj Lamaniʼ."
            ],
            "book_title": "Ri Vuj richin ri Mormon",
            "verses": [
                {
                    "number": 1,
                    "text": "Vacami cʼa, yin Mormon ninben jun retal banobel chiquij ri e nutzʼeton y ri e vacʼaxan, y ninyaʼ cʼa rubiʼ ri Vuj richin ri Mormon."
                },
                {
                    "number": 2,
                    "text": "Chupan cʼa laʼek ri kʼij tok ri Amaron xerevaj can riqʼuin ri Ajaf ri retal banobel, jariʼ tok rijaʼ xpe viqʼuin. Yin lajuj laʼek nujunaʼ y nuchapon nutijoxic viʼ chire ri etamanic quichin ri nuvinakul. Ja cʼariʼ tok ri Amaron quereʼ xubij cʼa chuve: Yin vetaman chi rat at jun alcʼual utz ajolon y at novinek richin natzuʼ ronojel."
                },
                {
                    "number": 3,
                    "text": "Roma cʼariʼ, ninvajoʼ cʼa chi nokaʼ cʼa chacʼuʼx ronojel ri atzʼeton chiquicojol re vinakul reʼ. Cʼa cʼariʼ, tok xtuben juvinek cajiʼ laʼek ajunaʼ, cabiyin cʼa pa ri ruvachʼulef Antum, acuchi cʼo vi jun ti loman juyuʼ rubiniʼan Xim. Chiriʼ cʼa, yin nuyacon can riqʼuin ri Ajaf ronojel ri lokʼolej retal banobel can quichin re vinakul reʼ."
                },
                {
                    "number": 4,
                    "text": "Can kitzij vi cʼa chi rat xtacʼuaj aviqʼuin ri xaxilej tak chʼichʼ richin ri Nefi, y ri chʼakaʼ chic xa xqueʼayaʼ can pa ri cʼojlibel acuchi e cʼo vi. Cʼa cʼariʼ, rat xtatzʼibaj chuvech ri xaxilej tak chʼichʼ richin ri Nefi ronojel ri atzʼeton chi xquibanalaʼ re vinakul reʼ."
                },
                {
                    "number": 5,
                    "text": "Vacami cʼa, yin Mormon in elenek cʼa pa ri rijaʼtzul ri Nefi. Ri nataʼ chukaʼ rubiniʼan Mormon. Chiriʼ cʼa, man xinmestaj ta ri xubij ri Amaron chuve."
                },
                {
                    "number": 6,
                    "text": "Xcʼulvachitej cʼa chi tok cʼo julajuj nujunaʼ, ri nataʼ xirucʼuaj cʼa pa ri ruvachʼulef pa rajxocon kʼij, cʼa chupan ri ruvachʼulef Zarajemla."
                },
                {
                    "number": 7,
                    "text": "Chijun ri ruvachʼulef riʼ nojinek che jay, y ri vinakiʼ can e janíla vi e cʼo, xa e achiʼel jubaʼ ri sanayiʼ richin ri nimalej yaʼ."
                },
                {
                    "number": 8,
                    "text": "Xcʼulvachitej cʼa chupan ri junaʼ riʼ, chi xyacatej jun camisanel oyoval acuchi e cʼo vi ri Nefiʼiʼ. Chupan cʼa ri vinakul riʼ e cʼo vi ri Nefiʼiʼ, ri Jacobiʼ, ri Joseʼiʼ, ri Zoramiʼ. Ri camisanel oyoval riʼ xbanatej cʼa chiquivech ri Nefiʼiʼ, y ri Lamaniʼ, ri Lemueliʼ, ri Ismaeliʼ."
                },
                {
                    "number": 9,
                    "text": "Vacami cʼa, ri Lamaniʼ, ri Lemueliʼ, ri Ismaeliʼ, xquibiniʼaj Lamaniʼ. Roma cʼariʼ, ri caʼiʼ ruvech molaj vinakiʼ ja ri Nefiʼiʼ y ri Lamaniʼ."
                },
                {
                    "number": 10,
                    "text": "Xcʼulvachitej cʼa chi xchapatej rubanic ri camisanel oyoval chiquicojol rijeʼ pa ri rucʼulbaʼt ri Zarajemla, chunakaj ri yaʼ rubiniʼan Sidon."
                },
                {
                    "number": 11,
                    "text": "Xcʼulvachitej cʼa chi ri Nefiʼiʼ e quimolon janíla achiʼaʼ ri can xicʼo quiviʼ oxochuvi volajuj kʼo achiʼaʼ. Chupan cʼa ri junaʼ riʼ, xcʼulvachitej chi xequiben e qʼuiy chʼaʼoj. Chiriʼ cʼa, ri Nefiʼiʼ xequichʼec ka ri Lamaniʼ y xequicamisaj janíla chique rijeʼ."
                },
                {
                    "number": 12,
                    "text": "Cʼariʼ, xcʼulvachitej chi ri Lamaniʼ xquijel ri man utz ta quirayibal, y xcʼojeʼ chic uxlanibel cʼuʼx chuvech ri ruvachʼulef riʼ. Cʼo laʼek cajiʼ junaʼ xcʼojeʼ cʼa ri xulanibel cʼuʼx y manek chic camisanic."
                },
                {
                    "number": 13,
                    "text": "Man riqʼuin vi riʼ, cof chʼiquiban ri etzelal chuvech chijun ri ruvachʼulef ri. Xa romariʼ tok ri Ajaf xerelesaj el ri rutijoxelaʼ ri e rulokʼokʼen. Cʼa cʼariʼ, xtaneʼ cʼa rubanic ri meyel tak samaj y akʼomanic, roma cʼa ri nimalej quetzelal ri vinakiʼ."
                },
                {
                    "number": 14,
                    "text": "Chukaʼ manek chic lokʼolej sipanic elenek pe riqʼuin ri Ajaf, y ri Uxlabixel man xkaka chic ta pa ruviʼ manjun, roma xquibanalaʼ ri itzel y man xquinimalaʼ ta."
                },
                {
                    "number": 15,
                    "text": "Cʼa cʼariʼ, yin cʼo volajuj nujunaʼ y choj jubaʼ ri nunojibal. Roma cʼariʼ tok xikʼejelox pe roma ri Ajaf, y xinnaʼ y xinvetamaj chirij ri rutzil ri Jesús."
                },
                {
                    "number": 16,
                    "text": "Cʼariʼ, yin xintij nukʼij richin xichʼabalin chique re vinakul reʼ. Man riqʼuin vi riʼ, xkʼat nuchʼabel y yin xikʼil can richin chi man xichʼabalin ta chic chique. Roma chi kitzij, rijeʼ riqʼuin ronojel quirayibal quipaban quiʼ chuvech ri qui Dios. Chukaʼ ri tijoxelaʼ e lokʼokʼen xeʼelesex cʼa el chupan ri ruvachʼulef riʼ, roma nim ri quetzelal ri vinakiʼ."
                },
                {
                    "number": 17,
                    "text": "Yin xicanej cʼa can chiquicojol. Man riqʼuin vi riʼ, xikʼil richin man xichʼabalin ta chique roma cʼa ri rucovil ri cánima. Chukaʼ cʼa, xa roma ri rucovil ri cánima rijeʼ, ri ruvachʼulef xetzelex can chiquivech."
                },
                {
                    "number": 18,
                    "text": "Ri elekʼomaʼ riʼ richin ri Gadianton, ri e cʼo chiquicojol ri Lamaniʼ, xecʼojlan cʼa chic chuvech chijun ri ruvachʼulef riʼ. Roma cʼariʼ tok ri vinakiʼ xequevaj ka ri quibeyomal pan ulef. Cʼa cʼariʼ, ri quibeyomal xquiben likʼ, roma ri Ajaf xretzelaj ri ruvachʼulef richin chi man xetiquir ta xequichop, ni ta chukaʼ xequichʼojij."
                },
                {
                    "number": 19,
                    "text": "Xcʼulvachitej cʼa chukaʼ chi e cʼo itzel meyel tak cʼutbel, y itzinic, y itzel man etaman ta banobel, y ri ruchukʼaʼ ri itzel vinek can samajinek vi chuvech chijun ri ruvachʼulef riʼ. Riqʼuin cʼariʼ, xekʼajer cʼa ronojel ri chʼabel richin ri Abinadi y chukaʼ richin ri Samuel ri aj Lamaniʼ."
                }
            ]
        },
        "/study/scriptures/bofm/morm/4": {
            "uri": "/study/scriptures/bofm/morm/4",
            "title": "Mormon 4",
            "data_type": "chapter",
            "chapter_name": "Tanaj 4",
            "chapter_summary": [
                "Ri Nefiʼiʼ niquichop rubanic jun camisanel oyoval richin tzolibel cʼulaʼanic chique ri Lamaniʼ. Man yechʼacon ta chic ri Nefiʼiʼ. Ri lokʼolej retal banobel yeʼelesex el chupan ri loman ri juyuʼ rubiniʼan Xim."
            ],
            "verses": [
                {
                    "number": 1,
                    "text": "Xcʼulvachitej cʼa chi chupan ri vakxaklajuj cʼal oxiʼ junaʼ, ri Nefiʼiʼ xeʼel el pa ri ruvachʼulef rubiniʼan Tolanic, quiqʼuin ri molaj coyovanelaʼ, richin niquichop quiʼ quiqʼuin ri Lamaniʼ."
                },
                {
                    "number": 2,
                    "text": "Cʼariʼ, xcʼulvachitej chi ri molaj oyovanelaʼ quichin ri Nefiʼiʼ xeʼokotex pe, cʼa pa ri ruvachʼulef Tolanic. Chiriʼ cʼa, tok rijeʼ cʼa e cosinek na, jun cʼacʼaʼ molaj oyovanelaʼ quichin ri Lamaniʼ xepe cʼa chiquij. Cʼa cʼariʼ, xbanatej jun cʼayevilej chʼaʼoj, y ri Lamaniʼ can xquichʼec vi ri tinamit rubiniʼan Tolanic, y xequicamisaj e qʼuiy Nefiʼiʼ, y xequichop e qʼuiy richin yequitzʼapij."
                },
                {
                    "number": 3,
                    "text": "Cʼariʼ ri quitzʼakat ri Nefiʼiʼ xeʼanimej el y xquitun quiʼ quiqʼuin ri e cʼo chupan ri tinamit Teancum. Ri tinamit Teancum cʼo cʼa pa ri cʼulbaʼt chunakaj cʼa ri tinamit Tolanic."
                },
                {
                    "number": 4,
                    "text": "Vaveʼ cʼa, ri molaj oyovanelaʼ quichin ri Nefiʼiʼ xebe cʼa chiquij ri Lamaniʼ, y can xaxe vi romariʼ tok xchap quicamisaxic ri Nefiʼiʼ. Roma ri Lamaniʼ man ta xetiquir cʼa xequichʼec, vi xa man ta romariʼ."
                },
                {
                    "number": 5,
                    "text": "Kitzij cʼa chi ri cʼajisabel ri nuben ri Dios xquequikʼiʼ ri e itzel, y can coma vi ri e itzel, yecʼajisex cʼa quivech ri e itzel. Roma can ja vi cʼa ri e itzel ri niquikʼakʼirisaj ri cánima ri calcʼual ri achiʼaʼ richin chi yecamisan."
                },
                {
                    "number": 6,
                    "text": "Xcʼulvachitej cʼa chi ri Lamaniʼ xquinucʼ apon quiʼ, richin yebe ka chirij ri tinamit Teancum."
                },
                {
                    "number": 7,
                    "text": "Xcʼulvachitej cʼa chi chupan ri junaʼ vakxaklajuj cʼal cajiʼ, jariʼ tok ri Lamaniʼ xebe ka chirij ri tinamit Teancum richin niquichʼec ri tinamit riʼ chukaʼ."
                },
                {
                    "number": 8,
                    "text": "Xcʼulvachitej cʼa chi rijeʼ xekʼatatej y xeʼokotex coma ri Nefiʼiʼ. Cʼa cʼariʼ, tok ri Nefiʼiʼ xquitzʼet chi rijeʼ xecokotaj el ri Lamaniʼ, rijeʼ xebananen cʼa chic roma ri cuchukʼaʼ. Jariʼ tok xebe riqʼuin ri cuchukʼaʼ rijeʼ y xquichʼec jun bey chic ri tinamit Tolanic."
                },
                {
                    "number": 9,
                    "text": "Vacami cʼa, tok e cʼulvachitajinek chic ronojel reʼ, e caminek cʼa chic e qʼuiy lajujitek vocʼal vinakiʼ quiqʼuin ri caʼiʼ vinakul, quiqʼuin cʼa ri Nefiʼiʼ, achiʼel cʼa quiqʼuin ri Lamaniʼ."
                },
                {
                    "number": 10,
                    "text": "Xcʼulvachitej cʼa chi xkʼax el ri junaʼ vakxaklajuj cʼal vakiʼ. Cʼariʼ, ri Lamaniʼ xeʼapon ka chic quiqʼuin ri Nefiʼiʼ richin chi niquichop quiʼ quiqʼuin. Man riqʼuin vi riʼ, ri Nefiʼiʼ man xtzolin ta pe quicʼuʼx chupan ri itzel ri quibanalon, xa jutakel xquitakej el rubanic itzel."
                },
                {
                    "number": 11,
                    "text": "Vaveʼ cʼa, man tiquirel ta richin chi ri rakʼ jun achin nutzijoj, o richin chi jun achin nutzʼibaj jun tzʼaket kʼalajirisanic chirij ri xibinel vachibel richin quiqʼuel y vulatajic tiojil ri xtzuʼun chiquicojol ri vinakiʼ. Reʼ quiqʼuin cʼa ri Nefiʼiʼ, achiʼel chukaʼ ri Lamaniʼ. Checonojel ánima covirisan chic. Xa roma cʼariʼ tok xequicot richin yecamisan jutakel."
                },
                {
                    "number": 12,
                    "text": "Ri ruchʼabel ri Ajaf niquibij chi manjun chi bey can xcʼojeʼ cʼa janíla etzelal chiquicojol ri ralcʼual ri Leʼi, ni ta chukaʼ chiquicojol ri rujayul ri Israel, achiʼel cʼa re etzelal reʼ chiquicojol re vinakul reʼ."
                },
                {
                    "number": 13,
                    "text": "Xcʼulvachitej cʼa chi ri Lamaniʼ xquichʼec chic ri tinamit Tolanic, xa roma nicʼo quiviʼ e qʼuiy rijeʼ chiquivech ri Nefiʼiʼ."
                },
                {
                    "number": 14,
                    "text": "Chukaʼ xebiyin chirij ri tinamit Teancum, y xecolotaj el ri e cʼo chupan, y xequichop e qʼuiy ixokiʼ y alcʼualaʼ, y xequisuj achiʼel camelabel chique ri tioxilej tak qui dios."
                },
                {
                    "number": 15,
                    "text": "Xcʼulvachitej cʼa chi chupan ri junaʼ vakxaklajuj cʼal vukuʼ, jariʼ tok ri Nefiʼiʼ xeʼoyover, roma ri Lamaniʼ xequicamisaj chi camelabel ri quixokiʼ y ri calcʼual. Roma cʼariʼ, xebe cʼa chiquij ri Lamaniʼ riqʼuin janíla nim coyoval. Riqʼuin cʼariʼ, rijeʼ xequichʼec chic jun bey ri Lamaniʼ, y xecokotaj el chupan ri quiruvachʼulef."
                },
                {
                    "number": 16,
                    "text": "Cʼa cʼariʼ, ri Lamaniʼ man xepe ta chic chiquij ri Nefiʼiʼ, cʼa tok chupan ri junaʼ vakxaklajuj cʼal volajuj."
                },
                {
                    "number": 17,
                    "text": "Chupan cʼa ri junaʼ riʼ xepe ka chic chiquij ri Nefiʼiʼ quiqʼuin ronojel ri cuchukʼaʼ. Chiriʼ cʼa, man xeʼajilex ta roma can janíla vi e qʼuiy."
                },
                {
                    "number": 18,
                    "text": "Pa ri tak kʼij riʼ, ri Nefiʼiʼ manjun chic bey xcʼojeʼ cuchukʼaʼ pa quiviʼ ri Lamaniʼ, xa can xejamajoʼ vi el chiquivech, achiʼel cʼa ri tef kajinek pe nanimej chuvech ri kʼij."
                },
                {
                    "number": 19,
                    "text": "Xcʼulvachitej cʼa chi ri Lamaniʼ xepe ka chirij ri tinamit Tolanic. Chiriʼ cʼa xbanatej jun janíla cʼayevilej chʼaʼoj chupan ri ruvachʼulef Tolanic, y ri Lamaniʼ xequichʼec cʼa ri Nefiʼiʼ."
                },
                {
                    "number": 20,
                    "text": "Cʼariʼ, ri Nefiʼiʼ xeʼanimej el chiquivech ri Lamaniʼ y xeʼapon pa ri tinamit Boaz. Chiriʼ cʼa riqʼuin janíla quicovil xepaʼeʼ chiquivech ri Lamaniʼ. Roma cʼariʼ, ri Lamaniʼ man xequichʼec ta, xa cʼa tok xepe chiquij rucaʼn mul."
                },
                {
                    "number": 21,
                    "text": "Tok xepe cʼa pa rucaʼn mul, ri Nefiʼiʼ xeʼokotex, y xecamisex riqʼuin nimalej itzelilej camisaxic. Jun chic bey cʼa ri quixokiʼ y ri calcʼual xecamisex chi sujubel chiquivech tak tiox."
                },
                {
                    "number": 22,
                    "text": "Xcʼulvachitej cʼa chi ri Nefiʼiʼ xeʼanimej chic el chiquivech, y xequicʼuaj el quiqʼuin rijeʼ conojel ri vinakiʼ ri e cʼo chupan ri nimaʼk tak tinamit y chukaʼ ri e cʼo chupan ri chuʼutiʼk tak tinamit."
                },
                {
                    "number": 23,
                    "text": "Vacami cʼa, yin Mormon xintzʼet chi ri Lamaniʼ jubaʼ chic man niquichʼec chijun ri ruvachʼulef riʼ. Roma cʼariʼ tok xibe pa ri ti loman juyuʼ rubiniʼan Xim, y xenvelesaj cʼa el ronojel ri retal banobel ri revan can ri Amaron riqʼuin ri Ajaf."
                }
            ]
        },
        "/study/scriptures/bofm/morm/6": {
            "uri": "/study/scriptures/bofm/morm/6",
            "title": "Mormon 6",
            "data_type": "chapter",
            "chapter_name": "Tanaj 6",
            "chapter_summary": [
                "Nitzijon chirij ri loman juyuʼ rubiniʼan Cumora y ri retal banobel ri e cʼo chiriʼ. Nutzijoj ri ruqʼuisibel chʼeyonic quichin ri caʼiʼ vinakul. Ri Lamaniʼ yechʼacon. E cʼo can juvinek cajiʼ Nefiʼiʼ."
            ],
            "verses": [
                {
                    "number": 1,
                    "text": "Vacami cʼa ninqʼuis ri nutzijonic chirij ri quivulatajic ri nuvinakul, ri Nefiʼiʼ. Xcʼulvachitej cʼa chi roj xojbiyin el chiquivech ri Lamaniʼ."
                },
                {
                    "number": 2,
                    "text": "Yin Mormon xintzʼibaj cʼa jun vuj chire ri rutataʼal tinamit quichin ri Lamaniʼ, y xincʼutuj chire chi tuyaʼcʼa kʼij chike richin yekamol ronojel ri kavinakiʼ pa ri ruvachʼulef rubiniʼan Cumora, chunakaj jun loman juyuʼ rubiniʼan Cumora, y chiriʼ xtikachop cʼa ki quiqʼuin rijeʼ."
                },
                {
                    "number": 3,
                    "text": "Xcʼulvachitej cʼa chi ri rutataʼal ri tinamit quichin ri Lamaniʼ xuyaʼ cʼa chike ri xincʼutuj chire."
                },
                {
                    "number": 4,
                    "text": "Cʼariʼ, xcʼulvachitej cʼa chi xojbe cʼa pa ri ruvachʼulef Cumora, y xkaben ri kamoʼc chuxeʼ ri loman juyuʼ Cumora. Riʼ cʼo chupan jun ruvachʼulef riqʼuin qʼuiy tak yaʼ, raken tak yaʼ, y tzʼucubel tak yaʼ. Vaveʼ cʼa, xkarayij chi nicʼoje ta kuchukʼaʼ richin xkachʼec ta ri Lamaniʼ."
                },
                {
                    "number": 5,
                    "text": "Tok xa e kʼaxinek chic el belejlajuj cʼal cajiʼ junaʼ, jariʼ tok roj e kamolon pe chic conojel ri kavinak chupan ri ruvachʼulef Cumora."
                },
                {
                    "number": 6,
                    "text": "Xcʼulvachitej cʼa chi tok xekamol yan pe conojel ri kavinak chupan ri ruvachʼulef Cumora, can kitzij vi chi yin Mormon xiruchop rijixinen, y can vetaman vi chi jareʼ ri ruqʼuisibel chʼaʼoj quichen ri nuvinak. Ri Ajaf xubij can chuve chi man tinyaʼ cʼa kʼij richin chi ri lokʼolej retal banobel ri kʼaxinek pe coma ri katataʼ, xquetzak ta cʼa pa quikʼaʼ ri Lamaniʼ. Roma cʼa ri Lamaniʼ xtiquivulaj ta cʼa. Roma cʼariʼ, xinben re retal banobel reʼ riqʼuin ri tzʼiban can chuvech ri xaxilej tak chʼichʼ richin ri Nefi. Cʼariʼ, xenvevaj can chupan ri loman juyuʼ Cumora ronojel ri retal banobel ri e yaʼon can chuve roma ri rukʼaʼ ri Ajaf. Xaxe man xenvevaj ta re jun, caʼiʼ, oxiʼ xaxilej tak chʼichʼ reʼ ri xenyaʼ chire ri nucʼajol Moroni."
                },
                {
                    "number": 7,
                    "text": "Xcʼulvachitej cʼa chi ri nuvinak quiqʼuin ri quixjayilal y ri calcʼual, vacami xequitzʼet ri molaj oyovanelaʼ quichin ri Lamaniʼ e petenek chiquij. Riqʼuin cʼa ri cʼayevilej xibinriʼil riʼ richin ri camic ri nunojisaj ri cánima checonojel ri e itzel, rijeʼ xcoyobej cʼa chi xeʼokaʼ pe."
                },
                {
                    "number": 8,
                    "text": "Xcʼulvachitej cʼa chi rijeʼ xepe chikij richin niquichop quiʼ kiqʼuin, y chiquijujunal ri vinek xenoj riqʼuin xibinriʼil, roma can janíla vi e qʼuiy rijeʼ."
                },
                {
                    "number": 9,
                    "text": "Cʼariʼ, xcʼulvachitej chi xquiqʼuek cʼa quiʼ chiquij ri nuvinak riqʼuin ri tzaqʼuibel, y ri cʼakbel chʼab, y ri chʼab, y ri iquiej, y riqʼuin ronojel ruvech rusamijibel ri camisanel oyoval."
                },
                {
                    "number": 10,
                    "text": "Xcʼulvachitej cʼa chi checonojel ri achiʼaʼ vichin yin xecamisex ka, jaʼ, checonojel ri juchuvi vokʼo achiʼaʼ ri e cʼo viqʼuin, y yin xisoc y xitzak pa quinicʼajal. Ja cʼariʼ, ri Lamaniʼ xekʼax acuchi in cʼo vi yin y man xinquicamisaj ta chiriʼ."
                },
                {
                    "number": 11,
                    "text": "Cʼa cʼariʼ, tok rijeʼ e icʼovinek chic chikacojol, y e quicamisan checonojel ri nuvinak, jariʼ tok xaxe juvinek cajiʼ chike xojcʼojeʼ can. Chikacojol cʼa roj cʼo vi chukaʼ ri nucʼajol Moroni. Man xojcom ta cʼa quiqʼuin ri nuvinak. Pa ri rucaʼn kʼij tok ri Lamaniʼ e tzolinek chic pa ri quimoʼc, roj oj cʼo pa ruviʼ ri loman juyuʼ Cumora, y xekatzʼet e camisatajinek can ri juchuvi vokʼo chique ri nuvinakul ri xinabiyej yin chiquivech."
                },
                {
                    "number": 12,
                    "text": "Xekatzʼet chukaʼ ri juchuvi vokʼo chique ri nuvinakul ri xeyukex roma ri nucʼajol Moroni."
                },
                {
                    "number": 13,
                    "text": "Vaveʼ cʼa, chukaʼ xetzak ri juchuvi vokʼo vinakiʼ richin ri Gidgidona, y chukaʼ rijaʼ pa quinicʼajal."
                },
                {
                    "number": 14,
                    "text": "Chukaʼ xtzak ri Lama quiqʼuin ri juchuvi vokʼo ruvinak rijaʼ. Chukaʼ xtzak ri Gilgal quiqʼuin ri juchuvi vokʼo ruvinak. Chukaʼ ri Lima xtzak quiqʼuin ri juchuvi vokʼo ruvinak. Chukaʼ xtzak ri Joneam quiqʼuin ri juchuvi vokʼo ruvinak. Chukaʼ cʼa xetzak ri Camania, ri Moronia, ri Antionum, ri Xiblom, ri Xem, ri Jos, chiquijujunal quiqʼuin ri juchuvi vokʼo quivinak rijeʼ."
                },
                {
                    "number": 15,
                    "text": "Xcʼulvachtiej cʼa chi e cʼo lajuj chic ri xetzak roma ri tzaqʼuibel, chiquijujunal quiqʼuin ri juchuvi vokʼo quivinak rijeʼ. Kitzij cʼa chi ronojel ri nuvinakul xetzak. Ri quichʼacul, ri quibakil, ri quiquiqʼuel ri caminakiʼ e cʼo can chuvech re ruvachʼulef. Xa e yaʼon can chiriʼ coma ri xecamisan can quichin richin chi yechuvir pa ruviʼ ri ruvachʼulef, y yekʼey, y yetzolin chic pa ri ulef acuchi xeʼel vi pe. Xaxe cʼa e qʼues na ri juvinek cajiʼ ri e cʼo viqʼuin y chukaʼ e jubaʼ ri xeʼanimej cʼa chupan ri tak ruvachʼulef pa ri rajxocon kʼij y e jujun ri xquitun qui quiqʼuin ri Lamaniʼ."
                },
                {
                    "number": 16,
                    "text": "Xpax cʼa ri vánima roma ri bis coma ri nuvinakul ri xecom. Xinrek nuchiʼ y xinbij:"
                },
                {
                    "number": 17,
                    "text": "Rix ri ix vinakul jebel, ¿achique cami roma tok ix elenek cʼa el chupan ri rubeyal ri Ajaf? Rix ri ix vinakul jebel, ¿achique cami rubeyal tok xixovaj ri Jesús ri xpaʼeʼ, e jakel pe ri rukʼaʼ richin yixrucʼul?"
                },
                {
                    "number": 18,
                    "text": "Can kitzij vi, man ta cʼa xiben queriʼ, man ta xixtzak cʼa. Man riqʼuin vi cʼariʼ, can ix tzakinek vi y yin ninvokʼej ri isachonic."
                },
                {
                    "number": 19,
                    "text": "Rix ri ix jebel tak cʼajol y miʼal, rix ri ix teʼej tataʼaj, rix ri ix achijilal y ixjayilal, rix ri ix vinakul jebel, ¿achique cami banel tok xixtzak ka?"
                },
                {
                    "number": 20,
                    "text": "Can kitzij vi cʼa, rix xixqʼuis cʼa, y ri nubis man xquix rutzolij ta pe chic."
                },
                {
                    "number": 21,
                    "text": "Chaʼnin cʼa xtokaʼ ri kʼij chi ri camel ri icʼuan rix, nuqʼuen ka ri man camel ta chic Re chʼaculaj reʼ ri yeyojtej y yechuvir, cʼo chi yeʼoc chʼaculaj ri man yecom ta chic. Cʼa cʼariʼ, cʼo chi yixapon chuvech ri kʼatbel tzij richin ri Cristo richin chi nikʼat tzij pan iviʼ chirij ri isamaj. Vi can ix choj vi cʼa cʼariʼ xquixbe quiqʼuin ri ivatiʼt imamaʼ ri xenabiyej el chivech rix."
                },
                {
                    "number": 22,
                    "text": "Cʼateʼ ta xtzolin yan pe icʼuʼx tok cʼa manjani tikaʼ chivij re nimalej vulatajic reʼ. Vacami cʼa, ix benek chic y ri Tataʼixel, ri can Jumul Tataʼixel chicaj, retaman ri ibanon. Rijaʼ xtuben cʼa iviqʼuin, achiʼel ri rukʼatoj tzij y ri rujoyovabel."
                }
            ]
        },
        "/study/scriptures/bofm/morm/7": {
            "uri": "/study/scriptures/bofm/morm/7",
            "title": "Mormon 7",
            "data_type": "chapter",
            "chapter_name": "Tanaj 7",
            "chapter_summary": [
                "Ri Mormon nujiquibaʼ chiquivech ri Lamaniʼ chi rijeʼ e aj rujayul ri Israel. Yerupixabaj chi quecolotej."
            ],
            "verses": [
                {
                    "number": 1,
                    "text": "Vacami cʼa, yin ninvajoʼ yichʼo quiqʼuin ri vinakiʼ ri e rutzʼakat re ruvinakul reʼ ri cʼa yecʼojeʼ can. Jariʼ ri Dios cʼa xtuyaʼ na ri nuchʼabel chique rijeʼ, richin chi xtiquetamaj chiquij ri catiʼt quimamaʼ. Jaʼ, yin yichʼo chive rix ri ix rutzʼakat ri rujayul ri Israel. Jareʼ cʼa ri chʼabel ri ninbij chive:"
                },
                {
                    "number": 2,
                    "text": "Tivetamaj cʼa chi rix ix aj rujayul ri Israel."
                },
                {
                    "number": 3,
                    "text": "Tivetamaj cʼa chukaʼ chi cʼo chi nitzolin pe icʼuʼx, o manek banel yixcolotej."
                },
                {
                    "number": 4,
                    "text": "Tivetamaj cʼa chi cʼo chi niyaʼ can ri samajibel richin camisanel oyoval, y man niqʼuen ta pe chic, y man yixquicot ta chic riqʼuin ri quicʼ nitix riqʼuin ri camisanic xaxe cʼa vi queriʼ nubij ri Dios chive."
                },
                {
                    "number": 5,
                    "text": "Tivetamaj cʼa chi can nicʼatzin vi chi nivetamaj chiquij ri ivatiʼt imamaʼ, y nitzolin pe icʼuʼx chupan ronojel ri imac y ri itzel ibanobal, y ninimaj ri Jesucristo. Cʼo cʼa chi nivetamaj chi ja rijaʼ ri Rucʼajol ri Dios, y chi can xcamisex vi coma ri e aj Judá, y riqʼuin ri ruchukʼaʼ ri Tataʼixel rijaʼ cʼastajinek pe chic. Riqʼuin cʼariʼ, rijaʼ rukasan ri rukʼij ri camic, y chukaʼ riqʼuin cʼa rijaʼ ri kʼaxoʼn richin ri camic niyojtej."
                },
                {
                    "number": 6,
                    "text": "Rijaʼ can nuben vi ri cʼastajibel quichin ri caminakiʼ. Riqʼuin riʼ, ri vinakiʼ xqecʼastej y xqueʼapon, chuvech ri kʼatbel tzij richin rijaʼ."
                },
                {
                    "number": 7,
                    "text": "Rijaʼ chukaʼ xuben can ri quicolotajic ri e aj ruvachʼulef. Roma cʼariʼ, ri man nrejkalej ta manjun mac tok xtapon chuvech ri Ajaf chupan ri kʼij tok xtukʼet tzij pa ruviʼ, xtiyaʼox cʼa kʼij chire richin nicʼojeʼ riqʼuin ri Dios chupan ri rajavaren riqʼuin quicoten richin jantapeʼ. Chiriʼ cʼa xquerubixaj bix man e qʼuisel ta quiqʼuin ri molaj bixanelaʼ aj chicaj. Xquerubixaj chire ri Tataʼixel, y chire ri Cʼajolaxel, y chire ri Uxlabixel ri can e jun Dios vi."
                },
                {
                    "number": 8,
                    "text": "Roma cʼariʼ, titzolin pe icʼuʼx y quixkasex chuxeʼ yaʼ pa rubiʼ ri Jesús y titakej ri utzilej rutzijol ri Cristo ri xtikʼalajirisex apon chivech. Man xaxe ta chupan re vuj reʼ xticʼut chivech, xa chukaʼ chupan ri vuj ri benek el quiqʼuin ri e aj Judaʼ chique ri Gentiliʼ. Ri vuj riʼ xtapon iviqʼuin rix coma ri Gentiliʼ."
                },
                {
                    "number": 9,
                    "text": "Roma can kitzij vi chi tzʼiban can re jun reʼ richin chi xtinimaj ri jun chic. Vi ninimaj cʼa ri jun chic, xtinimaj cʼa chukaʼ re jun chic, xtinimaj cʼa chukaʼ re jun reʼ. Cʼariʼ, vi ninimaj re jun reʼ, can xtivetamaj vi chiquij ri ivatiʼt imamaʼ. Chukaʼ xtivetamaj chiquij ri nimalej tak samaj ri xebanatej can chiquicojol rijeʼ roma ri ruchukʼaʼ ri Dios."
                },
                {
                    "number": 10,
                    "text": "Xtivetamaj chukaʼ chi rix can ix rutzʼakat rijaʼtzul ri Jacob. Roma cʼariʼ tok ix ajilan quiqʼuin ri vinakiʼ richin ri nabey cʼulanen tzij. Can utz vi xtuben chive chupan ri kʼij tok ri Cristo xtukʼet tzij pan iviʼ, vi ninimaj cʼa rijaʼ, y yixkasex chuxeʼ yaʼ, y yixturusex riqʼuin kʼak y ri Uxlabixel. Que cʼariʼ xuben ri Kacolonel, y rijaʼ xubij cʼa chike chi tikabanaʼ cʼa chukaʼ. Amen."
                }
            ]
        },
        "/study/scriptures/bofm/morm/8": {
            "uri": "/study/scriptures/bofm/morm/8",
            "title": "Mormon 8",
            "data_type": "chapter",
            "chapter_name": "Tanaj 8",
            "chapter_summary": [
                "Ri Moroni nuqʼuis ri rutzijonic ri rutataʼ. Nitzijon chirij ri camisanic pa Cumora. Ri Mormon cʼo can chiquicojol ri caminakiʼ. Ri ruvachʼulef xcʼojeʼ can pa quikʼaʼ ri Lamaniʼ y ri elekʼomaʼ. Ri vuj richin ri Mormon xtel pe chupan ri ulef. Niyaʼox rutzijol chiquij ri cʼulvachitajic y ri cʼayeval chupan ri ruqʼuisibel tak kʼij."
            ],
            "verses": [
                {
                    "number": 1,
                    "text": "Can kitzij vi chi yin Moroni ninqʼuis rutzʼibaxic ri retal banobel richin ri nataʼ Mormon. Can kitzij vi chi xaxe e cʼo jubaʼ chic ri nintzʼibaj. Jariʼ ri xubij pe ri nataʼ chi quentzʼibaj."
                },
                {
                    "number": 2,
                    "text": "Can kitzij vi chi e cʼo ri Nefiʼiʼ ri xeʼanimej pa ri ruvachʼulef pa ri rajxocon kʼij. Xcʼulvachitej cʼa chi chirij cʼa ri nimalej y cʼayevilej chʼaʼoj riʼ chiriʼ pa Cumora, ri Lamani xequicanoj ri Nefiʼiʼ riʼ y xequicamisaj checonojel rijeʼ."
                },
                {
                    "number": 3,
                    "text": "Ri nataʼ chukaʼ xcamisex coma rijeʼ, y yin in cʼo can nuyon oc richin nintzʼibaj ri bisel tzijonic chirij ri quivulatajic ri nuvinakul. Can kitzij vi cʼa, chi rijeʼ e qʼuisinek chic y yin nintakej cʼa ri rupixaʼ ri nataʼ. Man vetaman ta cʼa vi xquinquicamisaj yin chukaʼ, o xa manek."
                },
                {
                    "number": 4,
                    "text": "Roma cʼariʼ, yin xtintzʼibaj ri retal banobel y xtinvevaj chupan ri ulef. Cʼariʼ can manek vi rubanon ri xtincʼulvachij."
                },
                {
                    "number": 5,
                    "text": "Can kitzij vi chi ri nataʼ rubanon re retal banobel reʼ y rutzʼiban can ri ricʼaʼtz. Yin chukaʼ xtintzʼibaj ta can, vi ta cʼo cʼojlibel chuvech ri xaxilej tak chʼichʼ. Man riqʼuin vi riʼ, can manek vi cʼojlibel, y maneck cʼa chʼichʼ cʼo viqʼuin, roma xa nuyon chic in cʼo. Ri nataʼ xcamisex cʼa chupan ri chʼaʼoj, achiʼel cʼa chukaʼ ronojel ri nuvinakul. Manek cʼa ri vachibil y manek chukaʼ acuchi yibe vi. Man vetaman ta cʼa jampeʼ chic kʼij xtuyaʼ ri Ajaf ri nucʼaslen."
                },
                {
                    "number": 6,
                    "text": "Can kitzij vi chi e kʼaxinek can jukʼo junaʼ tok tipe ri Kajaf, ri Kacolonel."
                },
                {
                    "number": 7,
                    "text": "Can kitzij vi cʼa chi ri Lamaniʼ e quicanalon pe ri nuvinakul ri Nefiʼiʼ pa ronojel tinamit, y pa ronojel cʼojlibel. Vacami e manek vi ri nuvinakul. Janíla cʼa nim ri quitzakinen. Jaʼ, nim y cʼayef ri vulatajic quichin ri nuvinakul yin, ri Nefiʼiʼ."
                },
                {
                    "number": 8,
                    "text": "Can kitzij vi cʼa chi ja ri rukʼaʼ ri Ajaf ri banayon richin. Chukaʼ cʼa, vacami ri Lamaniʼ cʼa niquichapalaʼ na queʼ chiquivech rijeʼ. Chuvech chijun re ruvachʼulef, can jutakel vi rijeʼ yecamisalon y niquibiyinirisaj quiqʼuel. Can manjun vi etamayon jampeʼ xtiqʼuis ri camisanel oyoval."
                },
                {
                    "number": 9,
                    "text": "Vaveʼ cʼa, vacami manjun chic ninbij cʼa chiquij rijeʼ, roma manjun vi chic, xaxe ri Lamaniʼ y ri elekʼomaʼ cʼa e cʼo chuvachʼulef."
                },
                {
                    "number": 10,
                    "text": "Chukaʼ cʼa, manek chic ri etamayon ruvech ri kitzij Dios. Xaxe ri rutijoxelaʼ ri Jesús ri xecanej can chupan re ruvachʼulef, cʼa tok can janíla vi nim ri quetzelal ri vinakiʼ. Ja cʼariʼ tok ri Ajaf man xuyaʼ ta chic kʼij richin chi xecanej can quiqʼuin ri vinakiʼ, y manjun achin retaman acuchi e cʼo vi chuvech re ruvachʼulef."
                },
                {
                    "number": 11,
                    "text": "Can kitzij vi chi ri nataʼ, chukaʼ yin, e katzʼeton, y rijeʼ quibanon lokʼolej samaj pa kaviʼ."
                },
                {
                    "number": 12,
                    "text": "Ri xticʼulun richin re retal banobel reʼ y man xtretzelaj ta, roma achique ri man choj ta rubanon ri cʼo chupan, can xtretamaj vi chʼakaʼ chic naʼoj e nim chiquivech re naʼoj reʼ. Vaveʼ cʼa, yin in Moroni, y vi ta cʼo banel, xtinkʼalajirisaj ta ronojel chivech."
                },
                {
                    "number": 13,
                    "text": "Can kitzij vi chi ninqʼuis ri nutzijonic chiquij re vinakul reʼ. Yin in rucʼajol ri Mormon y ri nataʼ aj ri rijaʼtzul ri Nefi."
                },
                {
                    "number": 14,
                    "text": "Ja yin ri yinevan can richin re retal banobel reʼ riqʼuin ri Ajaf. Ri xaxilej tak chʼichʼ xa manek quicʼaʼtz roma ri rubin can ri Ajaf. Roma rijaʼ can xubij vi chi manjun xticʼojeʼ cʼa quiqʼuin ri xaxilej tak chʼichʼ richin ta nichʼacon. Man riqʼuin vi riʼ, janíla nim rejkalen ri retal banobel. Ri xtelesan pe richin pa sakil can xtiturusex vi roma ri Ajaf."
                },
                {
                    "number": 15,
                    "text": "Roma manjun xticʼojeʼ ruchukʼaʼ richin xtrelesaj pe pa sakil, xaxe vi ri Dios xtuyaʼ cʼa chire. Roma ri Dios nurayij chi nibanatej riqʼuin ri tzuʼbel jiquiban riqʼuin ri rucʼojlemal rijaʼ. Chukaʼ jiquiban riqʼuin ri rutzil quivech ri ojer ruvinak ri Ajaf ri can e quiran vi. Ja quiqʼuin can rijeʼ xuben vi rijaʼ ri cʼulanen tzij."
                },
                {
                    "number": 16,
                    "text": "Nim cʼa ruva rukʼij ri xtelesan pe re retal banobel reʼ pa sakil, roma cʼa rijaʼ xtrelesaj pe pa kʼekuʼm, cʼa pa sakil, achiʼel cʼa nubij ri ruchʼabel ri Dios. Kitzij cʼa chi xtelesex pe chupan ri ulef y xtichʼichʼan pe chupan ri kʼekuʼm. Cʼariʼ, ri vinakiʼ xtiquetamaj chirij. Ronojel reʼ xtibanatej can roma ri ruchukʼaʼ ri Dios."
                },
                {
                    "number": 17,
                    "text": "Vacami, vi e cʼo chupan re etal banobel reʼ ri man choj ta rubanon, jariʼ xa richin jun achin. Can kitzij vi chi roj man ketaman ta chirij manjun ri man choj ta rubanaon chupan. Man riqʼuin vi riʼ, ri Dios retaman ronojel. Roma cʼariʼ, ri xtetzelan richin reʼ, tuchajij cʼa riʼ, roma xa riqʼuin cʼa juba, xticʼojeʼ pa rukʼaʼ ri kʼakʼ richin ri xibalbay."
                },
                {
                    "number": 18,
                    "text": "Tok cʼo cʼa jun ri nubij quereʼ: Ticʼutuʼ chinuvech o xquixinsoc, tuchajij cʼa riʼ, roma riqʼuin jubaʼ rijaʼ nucʼutuj ri xa can kʼilon vi roma ri Dios."
                },
                {
                    "number": 19,
                    "text": "Roma can kitzij vi chi ri xtikʼaton tzij chek chaʼnin, can que vi chukaʼ riʼ xtikʼat tzij chek chaʼnin pa ruviʼ rijaʼ. Roma ri rutojbal xa can junan vi riqʼuin ri rusamaj. Roma cʼariʼ, ri nisocon can xtisocotej vi roma ri Ajaf."
                },
                {
                    "number": 20,
                    "text": "Titzuʼ pe cʼa ri nubij ri lokʼolej tzʼibanic: Ri vinek man xtisocon ta y man xtikʼaton ta tzij. Roma cʼa, ri kʼatoj tzij xa vichin yin, nichaʼ ri Ajaf. Ri tzolibel banobel xa vichin yin chukaʼ, y can ja vi yin ri xquiyaʼon rajel ruqʼuexel."
                },
                {
                    "number": 21,
                    "text": "Ri Ajaf rubanon jun cʼulanen tzij quiqʼuin ri ruvinak. Jecʼa rijeʼ ri e rujayul ri Israel. Ri xtitzijon cʼa oyoval o cʼaxinic chirij ri rusamaj ri Ajaf, y chiquij ri ruvinak ri Ajaf, xa jubaʼ chic man nicʼuk el y nitorix ka pa ri kʼakʼ. Xtubij cʼa quereʼ: Roj xtikuvulaj ri rusamaj ri Ajaf y ri Ajaf xa xtumestaj can ri cʼulanen tzij ri xuben can quiqʼuin ri e aj rujayul ri Israel. Jacʼa ri yebanon queriʼ, xa jubaʼ chic man yecʼuk el y yetorix ka pa ri kʼakʼ."
                },
                {
                    "number": 22,
                    "text": "Roma cʼa ri jumul rurayibal ri Ajaf can xquetzʼakatisex vi, cʼa tok ronojel ri rusujunic xquekʼajer can."
                },
                {
                    "number": 23,
                    "text": "Tinicʼoj cʼa quipan ri lokʼolej rutzijol ri xeruyaʼ ri Isaías. Vaveʼ cʼa, manjun banel richin yentzʼibaj can. Can kitzij vi chi ninbij chive chi ri chojlaxelaʼ ri xenabiyej chinuvech yin ri xecʼojeʼ cʼa chupan re ruvachʼulef reʼ, rijeʼ xquechʼo cʼa akʼanij, jaʼ, can chupan vi ri pokolaj xquechʼo vi akʼanij riqʼuin ri Ajaf. Cʼa cʼariʼ, can jic vi chi qʼues ri Ajaf y que cʼa chukaʼ riʼ rijaʼ can jic vi man xtumestaj ta ri cʼulanen tzij ri xuben can quiqʼuin."
                },
                {
                    "number": 24,
                    "text": "Rijaʼ retaman cʼa ri lokʼolej quichʼoven rijeʼ, y chukaʼ chi xquiben ri chʼoven riʼ xaxe pa quiviʼ ri cachʼalal. Rijaʼ chukaʼ retaman ri quicukubabel cʼuʼx rijeʼ, roma pa rubiʼ rijaʼ, rijeʼ xetiquir xequelesaj el tzuputzuc tak juyuʼ, y pa rubi rijaʼ, rijeʼ xetiquir xquiben chi xsilon ri ruvachʼulef. Riqʼuin cʼa ri ruchukʼaʼ ri ruchʼabel rijaʼ, rijeʼ xetiquir xquiben chi tzʼapibel tak jay xetzak cʼa pa ri ulef. Kitzij cʼa, chi ri porobel man xtiquir ta xerunek, ni ta chukaʼ ri cʼuxunel tak chicopiʼ, ni ta chukaʼ ri camisanel tak cumatziʼ, roma cʼa ri ruchukʼaʼ ri ruchʼabel ri Ajaf."
                },
                {
                    "number": 25,
                    "text": "Can kitzij vi cʼa chi rijeʼ can xechʼo vi akʼanij riqʼuin ri Ajaf, pa ruviʼ ri vinek achojche xtuyaʼ vi kʼij ri Ajaf richin xtrelesaj pe re vuj reʼ."
                },
                {
                    "number": 26,
                    "text": "Man rucʼamon ta cʼa chi manjun nubij chi man xtipe ta re vuj reʼ. Roma can jic vi xtipe, roma ri Ajaf rubin can. Xtel cʼa pe chupan ri ulef roma cʼa ri rukʼaʼ ri Ajaf, y manjun ta nitiquir nikʼaton richin. Xtipe cʼa chupan ri jun kʼij tok xtibitej chi manek chic nimalej tak samaj y xtipe cʼa achiʼel vi ta cʼo jun ri xtichʼo pe chiquicojol ri caminakiʼ."
                },
                {
                    "number": 27,
                    "text": "Xtipe cʼa chupan jun kʼij tok ri quiquiqʼuel ri chojlaxelaʼ can xtichʼo vi akʼanij riqʼuin ri Ajaf chiquij ri evan tak molaj y ri samaj richin kʼekuʼm."
                },
                {
                    "number": 28,
                    "text": "Kitzij cʼa, chi xtipe pa jun kʼij tok xtixutux ri ruchukʼaʼ ri Dios. Chukaʼ ri tak kʼataj xquetzʼilopisatej y xtiquinimirisaj quiʼ pa cánima. Kitzij cʼa chi chupan ri kʼij riʼ, ri yukenelaʼ quichin tak kʼataj y ri tijonelaʼ xtiquinimirisaj quiʼ. Jaʼ, y xquequixochʼij ri e cʼo chupan ri quikʼataj."
                },
                {
                    "number": 29,
                    "text": "Xtipe cʼa pa jun kʼij tok xtacʼaxatej ka rutzijol chiquij tak kʼakʼ y nimalej tak cakʼikʼ y sibilej tak sutzʼ pa chʼakaʼ chic ruvachʼulef."
                },
                {
                    "number": 30,
                    "text": "Chukaʼ xtacʼaxatej ka chiquij ri camisanel tak oyoval, y ri rutzijol chiquij camisanel tak oyoval, y ri silonel pa jalajoj ruvech cʼojlibel."
                },
                {
                    "number": 31,
                    "text": "Kitzij cʼa, chi xtipe pa jun kʼij tok e cʼo nimalej tak tzʼilol chuvech re ruvachʼulef. Xquebanatej camisanic, elekʼ, tzʼucuj tak tzij, kʼoloj, tzʼiʼinic, y ronojel ruvech itzel banobel. Pa ri kʼij riʼ e qʼuiy xtiquibij quereʼ: Tabanaʼ reʼ, o tabanaʼ laʼ, y xa manek rubanon, roma ri Ajaf xtucol ri nibanon queriʼ pa ri ruqʼuisibel kʼij. Joʼcʼa oc quivech ri yebin can queriʼ, roma e cʼo cʼa pa ri yaʼal richin qʼueyilel y chupan ri ximibel richin etzelal."
                },
                {
                    "number": 32,
                    "text": "Jaʼ, xtipe cʼa pa jun kʼij tok xquepabex tak kʼataj ri xtiquibij quereʼ: Quixámpe viqʼuin y pa ruqʼuexel ri ipuak, xticuyutej can ri imac."
                },
                {
                    "number": 33,
                    "text": "Rix ri ix vinakiʼ ix itzel, ix tzakinek, y covirisan chic ri ivánima. ¿Achique cʼa roma tok e ipaban ka chive tak kʼataj richin chi yixchʼacon? ¿Achique cami roma tok ijalon rubaniquil ri lokʼolej ruchʼabel ri Dios, richin queriʼ xtetzelex ka ri ivánima? Vaveʼ cʼa, queʼitzuʼ ri kʼalajirisanic richin ri Dios, roma can petenek vi ri kʼij tok checonojel cʼo chi xquekʼajer."
                },
                {
                    "number": 34,
                    "text": "Can kitzij vi chi ri Ajaf e rukʼalajirisan pe chinuvech nimalej y jebel tak naʼoj chiquij ri xa jubaʼ chic man nipe. Jariʼ, chupan cʼa ri kʼij tok ronojel reʼ xquecʼulvachitej chiʼicojol."
                },
                {
                    "number": 35,
                    "text": "Can kitzij vi chi yichʼo iviqʼuin achiʼel vi ta xa ix cʼo vaveʼ viqʼuin, stapeʼ xa man ix cʼo ta pe. Man riqʼuin vi riʼ, kitzij chi ri Jesucristo ix rucʼutun can chinuvech, y yin vetaman ri nibanalaʼ."
                },
                {
                    "number": 36,
                    "text": "Vetaman cʼa chi rix ninimirisalaʼ iviʼ, y man e cʼo ta manjun, xaxe e jubaʼ oc, ri man niquinimirisaj ta quiʼ, y man niquicusaj ta tziek jotol oc rajel, y man niquiben ta ri xochʼinic, ri cʼaxinic, ri itzel rayibel, ri okotanic, y ronojel ruvech itzel banobel. Ri ikʼataj, jaʼ, can checonojel vi ri kʼataj e tzʼilopisan chic roma ri runimirinen ri ivánima."
                },
                {
                    "number": 37,
                    "text": "Roma can kitzij vi, nipokonaj ri ipuak, y ri cʼo iviqʼuin, y ri jebelilej itziak, y ri quivikobel ri ikʼataj. Janíla nipokonaj cʼa ronojel reʼ chiquivech ri mebaʼiʼ, y ri e cʼo nicʼatzin chique, y ri yavaʼiʼ, y ri pokon cʼa quicʼuʼx."
                },
                {
                    "number": 38,
                    "text": "Rix ri ix tzʼil, ri xa caʼiʼ ipalej, ri ix tijonelaʼ ri nicʼayij cʼa iviʼ roma ri achique nikʼey. ¿Achique cʼa roma tok itzʼilopisan ri lokʼolej rukʼataj ri Dios? ¿Achique cami roma tok yixqʼuix niqʼuen ka pan iviʼ ri rubiʼ ri Cristo? Ri vinakiʼ ri e cʼo chuvachʼulef niquiyaʼ ikʼij rix. Romariʼ tok man ninojij ta chi janíla nim rejkalen ri jumul quicoten chuvech cʼa ri kʼaxomal ri man qʼuisel ta. ¿Achique cami roma tok queriʼ ibanon?"
                },
                {
                    "number": 39,
                    "text": "Rix xa nivik cʼa iviʼ riqʼuin ri manek rucʼaslen. Cʼariʼ, niyaʼ kʼij chi ri yenum, y ri e chʼanayiʼ, y ri yavaʼiʼ, y ri e chʼanayiʼ, y ri yavaʼiʼ, y ri pokon ri quicʼuʼx, y ri e cʼo nicʼatzin chique, yekʼax pe chivech y xa manjun ninaʼ ta rix. ¿Achique roma tok queriʼ niben?"
                },
                {
                    "number": 40,
                    "text": "Yeʼiben ri evan tak man richin chi yixchʼacon. Riqʼuin cʼariʼ, niben chi ri malcaniʼ ixokiʼ yeʼokʼ chuvech ri Ajaf. Riqʼuin cʼa chukaʼ riʼ, niben chi ri mebaʼiʼ tak alcʼualaʼ yeʼokʼ chuvech ri Ajaf chukaʼ. Queriʼ cʼa niben chi ri ruquiqʼuel ri quitataʼ y ri cachijilal niquicʼutuj akʼanij chire ri Ajaf chupan ri ruvachʼulef chi tutzolij cʼa ri itzel banobel pan iviʼ rix. ¿Achique cami roma tok queriʼ ibanon?"
                },
                {
                    "number": 41,
                    "text": "Can kitzij vi chi ri rutzaqʼuibel ri kʼatoj tzij jekel chic pan iviʼ. Petenek cʼa ri kʼij tok rijaʼ cʼo chi xtutzolij ka pan iviʼ rix ri quiquiqʼuel ri chojlaxelaʼ, roma man xtucochʼ ta chic ri cokʼen rijeʼ."
                }
            ]
        },
        "/study/scriptures/bofm/morm/9": {
            "uri": "/study/scriptures/bofm/morm/9",
            "title": "Mormon 9",
            "data_type": "chapter",
            "chapter_name": "Tanaj 9",
            "chapter_summary": [
                "Ri Moroni nitzijon quiqʼuin ri man yeniman ta. Nuyaʼ ri rujiquibanic chirij ri Cristo. Ri quichʼabel ri Nefiʼiʼ rubiniʼan ri egipcio jalatajinek."
            ],
            "verses": [
                {
                    "number": 1,
                    "text": "Vacami cʼa, yichʼo chukaʼ chiquij ri man yeniman ta richin ri Cristo."
                },
                {
                    "number": 2,
                    "text": "¿La xtinimaj cami chupan ri kʼij richin ri ikʼaxomal? Ja ri kʼij riʼ tok xtipe ri Ajaf. Ja kʼij riʼ tok ri ruvachʼulef xtubol riʼ, achiʼel cʼa jun bolon vuj. Ri tak tiquiribel richin re ruvachʼulef xquechʼub roma nimalej cʼaten. Ja kʼij riʼ tok xquixucʼuex cʼa chuvech ri Rucarneʼl ri Dios. Chupan cʼa ri kʼij riʼ, ¿la cʼa xtibij na cami chi manek Dios?"
                },
                {
                    "number": 3,
                    "text": "¿La cʼa xtixutuj na ri Cristo, o la yixtiquir cami nitzuʼ apon ri Rucarneʼl ri Dios? ¿La ninojij chi yixtiquir cami yixcʼaseʼ riqʼuin rija tok can ninaʼ vi ri imac? Nipokonatej ri ivánima roma xtinabelaʼ ri imac, y xtinabelaʼ chi e ixovan jumul ri rupixaʼ. Queriʼ cʼa ibanon, ¿la ninojij cami chi xquixquicot na richin yixcʼaseʼ riqʼuin ri Lokʼolaxel riʼ?"
                },
                {
                    "number": 4,
                    "text": "Can kitzij vi ninbij chive chi xtitij ta kʼaxomal vi xquixcʼojeʼ ta riqʼuin jun lokʼolej y chojmilej Dios tok can ivetaman vi chi ix tzʼil chuvech. Janíla kʼaxomal xtitij ta vi queriʼ ibanon, chuvech cʼa vi ta xa xquixcʼaseʼ ta quiqʼuin ri cʼaslemal e etzelan can pa xibalbay."
                },
                {
                    "number": 5,
                    "text": "Roma can kitzij vi chi xtitzʼet chi ix chʼanay chuvech ri Dios. Chukaʼ xtitzʼet ri rucʼojlemal ri Dios, y ri ruchʼajchʼojil ri Jesucristo. Jariʼ tok can xtutzij vi iviqʼuin rix jun ruxak ri kʼakʼ ri man chuputjinek ta chic."
                },
                {
                    "number": 6,
                    "text": "Roma cʼariʼ, ivonojel rix ri man yixniman ta, quixjel cʼa pe riqʼuin ri Ajaf. Quixchʼo akʼanij chi utzil riqʼuin ri Tataʼixel pa rubiʼ ri Jesús, richin queriʼ xquixoc chʼajchʼoj, choj, jebel, y sek chupan ri nimalej y ruqʼuisibel kʼij riʼ, roma cʼa ix chʼajon chic roma ri ruquiqʼuel ri Carneʼl."
                },
                {
                    "number": 7,
                    "text": "Yichʼo cʼa chukaʼ iviqʼuin rix ri nixutuj ri rukʼalajirisanic ri Dios. Rix nibij chi xa e kʼilon can y chi manek chic kʼalajirisanic, ni ta chukaʼ ruyaʼic lokʼolej rutzijol, ni lokʼolej sipanic, ni akʼomanic, ni chʼoven pa jalajoj ruvech chʼabel, ni ri rukʼaxaxic tak chʼabel."
                },
                {
                    "number": 8,
                    "text": "Kitzij ninbij cʼa chive chi ri nixutun quichin ronojel reʼ, xa man retaman ta ri utzilej rutzijol ri Cristo. Kitzij cʼa chi man rutzʼeton ta ruvech ri lokʼolej tzʼibanic, o vi rutzʼeton can, xa man kʼaxinek ta chuvech."
                },
                {
                    "number": 9,
                    "text": "¿La man nikatzʼet ta cami chi ri Dios xa junan ivir, vacami y benek ruvech apon y chi riqʼuin rijaʼ manek jalatajic, ni ta chukaʼ rumujal ri jaloj?"
                },
                {
                    "number": 10,
                    "text": "Vacami cʼa, vi rix itzʼucun pa ri inojibal jun dios jalatajinek y achojiqʼuin cʼo vi rumujal ri jaloj, can itzʼucun vi cʼa pa ri inojibal jun dios ri man ja ta jun Dios ri nubanalaʼ nimalej tak samaj."
                },
                {
                    "number": 11,
                    "text": "Can kitzij vi cʼa chi xtincʼut cʼa chivech rix jun Dios ri nubanalaʼ nimalej tak samaj. Ja cʼariʼ, ri Dios richin ri Abrahám, richin ri Isaac, y richin ri Jacob. Can ja vi rijaʼ ri Dios ri tzʼucuyon ri caj y re ruvachʼulef y ronojel ri cʼo chupan."
                },
                {
                    "number": 12,
                    "text": "Can kitzij vi, rijaʼ xutzʼuc ri Adán. Y roma ri Adán, xpe ri rutzakinen ri vinek. Y roma cʼa ri rutzakinen ri vinek, xpe ri Jesucristo. Jacʼa rijaʼ ri Tataʼixel y ri Cʼajolaxel. Roma cʼa ri Jesucristo, xpe ri colotajic quichin ri vinakiʼ."
                },
                {
                    "number": 13,
                    "text": "Cʼa cʼariʼ, xa roma ri quicolotajic ri vinakiʼ ri xban roma ri Jesucristo, rijeʼ yecʼamer cʼa pe chuvech ri Ajaf. Jaʼ, romariʼ, checonojel ri vinakiʼ yecolotej pe, roma cʼa ri rucamic ri Cristo ri nuben ri cʼastajibel. Ri cʼastajibel riʼ xtuben chi xqueʼelesex pe chupan jun jumul varan. Chupan cʼa ri varan riʼ, can xquecʼasox vi pe conojel ri vinakiʼ roma ri ruchukʼaʼ ri Dios tok xtisilon pe ri xupunel kʼojoʼm. Ja cʼariʼ tok xquepeteyaj cʼa ri e chʼutiʼk, e nimaʼk, y checonojel xquecʼojeʼ chuvech ri rucʼojlibal, e elesan chic pe, y e solon el chuvech ri jumul ruximibal ri camic. Jariʼ ri camic richin ri chʼaculaj."
                },
                {
                    "number": 14,
                    "text": "Ja cʼariʼ tok ri Lokʼolaxel xtukʼet tzij pa quiviʼ rijeʼ. Ja cʼariʼ tok ri tzʼil, xa tzʼil nicanej vi can. Ri choj, xa choj nicanej vi can. Ri niquicot, cʼa niquicot na can, y ri nibison, cʼa nibison na can."
                },
                {
                    "number": 15,
                    "text": "Vacami cʼa, ivonojel rix ri itzʼucun pa ri inojibal jun dios ri man nitiquir ta nuben nimalej tak samaj, ninvajoʼ nincʼutuj cʼa chive quereʼ: ¿La e kʼaxinek can chic ronojel reʼ, achojchij in chʼovinek vi? ¿La apovinek chic cami ri ruqʼuisibel? Kitzij ninbij chive chi cʼa manjani, y ri Dios man rukʼilon ta riʼ, xa cʼa yerubanalaʼ na ri nimalej tak samaj."
                },
                {
                    "number": 16,
                    "text": "Vaveʼ cʼa, ¿la man ta nikamey cʼa roj achique ri xuben can ri Dios? ¿Achique cami vinek etamayon ri nimalej tak rubanobal ri Dios?"
                },
                {
                    "number": 17,
                    "text": "Roma cʼa ri ruchʼabel rijaʼ, can xetzʼucutej vi ri caj y re ruvachʼulef. Que cʼa chukaʼ riʼ, xtzʼucutej pe ri vinek riqʼuin ri rupokolaj re ruvachʼulef, roma ri ruchukʼaʼ ri ruchʼabel rijaʼ. ¿Achique cami cʼa xtibin chi man je ta reʼ nimalej tak banobel, y chi xa man e banon ta chʼakaʼ chic nimalej tak banobel roma ri ruchukʼaʼ ri ruchʼabel?"
                },
                {
                    "number": 18,
                    "text": "¿Achique cʼa xtibin chi ri Jesucristo man xeruben ta e qʼuiy nimalej tak jebel banobel? Xebanatej cʼa chukaʼ e qʼuiy nimalej tak jebel banobel coma ri lokʼolej jiquibanelaʼ."
                },
                {
                    "number": 19,
                    "text": "Can e qʼuiy nimalej tak banobel xebanatej pa ri kʼij riʼ. ¿Achique cʼa roma tok xukʼil ta riʼ ri Dios, richin man ta chic rijaʼ jun Dios ri nubanalaʼ cʼa nimalej tak banobel vi rijaʼ xa man jalatajinek ta? Can kitzij cʼa ninbij chive chi ri Dios can man nujel ta riʼ. Vi ta nujel cʼariʼ, xa xtukʼil ta riʼ richin man ta chic rijaʼ ri Dios. Xa jacʼa rijaʼ can cʼa vi na ri Dios, y rijaʼ jun Dios ri nubanalaʼ nimalej tak banobel."
                },
                {
                    "number": 20,
                    "text": "Yetaneʼ cʼa ri nimalej tak banobel chiquicojol ri calcʼual ri achiʼaʼ xa roma rijeʼ yeyojyaj can roma manjun niquinimalaʼ. Yeʼel cʼa el chupan ri chojmilej rubeyal y man quetaman ta ruvech ri Dios achojiqʼuin rucʼamon vi niquicukubaʼ quiʼ."
                },
                {
                    "number": 21,
                    "text": "Can kitzij vi ninbij chive chi xabachique ri niniman richin ri Cristo y man nuben ta caʼiʼ rucʼuʼx, xtiyaʼox cʼa chire xabachique ri xtucʼutuj chire ri Tataʼixel pa rubiʼ ri Cristo. Queriʼ rusujun can chique checonojel ri vinakiʼ chijun re ruvachʼulef."
                },
                {
                    "number": 22,
                    "text": "Roma can kitzij vi cʼa, ri Jesucristo, ri Rucʼajol ri Dios, xchʼo cʼa quiqʼuin ri rutijoxelaʼ ri xecanej can. Chukaʼ xchʼo quiqʼuin checonojel ri rutijoxelaʼ tok cʼa xcacʼaxaj na ri nimalej molaj vinakiʼ, y quereʼ xubij chique: Quixbiyin cʼa chuvech chijun re ruvachʼulef y tichʼabalij ri utzilej rutzijol chique checonojel."
                },
                {
                    "number": 23,
                    "text": "Cʼa cʼariʼ, ri niniman y nikasex chuxeʼ yaʼ, can xticolotej vi. Jacʼa ri man xtiniman ta, xa xtetzelex can."
                },
                {
                    "number": 24,
                    "text": "Ri retal ri xquequitzekelbej ri yeniman e jareʼ: Pa nubiʼ yin, xtiquelesaj el aj tzayiʼ, xquechʼo pa chʼakaʼ chic chʼabel, y xquequichop tak cumetz. Vi xticuqʼuiyaʼaj xabachique camisanel yaʼ, xa man xquerunek ta cʼa. Xtiquiyaʼ cʼa quikʼaʼ pa quiviʼ ri yavaʼiʼ, y rijeʼ xquecʼachoj."
                },
                {
                    "number": 25,
                    "text": "Chukaʼ ri niniman richin ri nubiʼ yin, y man nuben ta caʼiʼ rucʼuʼx, chuvech rijaʼ xquenjiquibaʼ ronojel ri nuchʼabel, cʼa pa ruchiʼ re ruvachʼulef."
                },
                {
                    "number": 26,
                    "text": "Vaveʼ cʼa, ¿achique nitiquir nupabaʼ riʼ chuvech ri rusamaj ri Ajaf? ¿Achique nitiquir cʼa nuxutuj el ri ruchʼabel? ¿Achique cʼa xtuyec riʼ chirij ri ronojel tiquirel ruchukʼaʼ ri Ajaf? ¿Achique xtixovan ri rusamaj ri Ajaf? ¿Achique cami xtetzelan ri ralcʼual ri Cristo? Tichʼoboʼ cʼa rij, rix ivonojel ri yixetzelan richin ri rusamaj ri Ajaf, roma can xtimeyelaʼ vi, y xquixcom."
                },
                {
                    "number": 27,
                    "text": "Roma cʼariʼ, man cʼa tivetzelaj, y man timey. Xa tivacʼaxaj cʼa ri ruchʼabel ri Ajaf y ticʼutuj cʼa ri ruchʼabel ri Ajaf y ticʼutuj cʼa chire ri Tataʼixel, pa rubiʼ ri Jesús, xabachique ri nicʼatzin chive. Man cʼa ticʼojeʼ caʼiʼ icʼuʼx. Xa tinimaj, y tibanaʼ cʼa jun bey chic achiʼel pa ri ojer tak kʼij. Quixámpe cʼa riqʼuin ri Ajaf riqʼuin ronojel ri ivánima, y tichojmirisaj cʼa ri icolotajic riqʼuin xibinriʼil, y baybotriʼil chuvech rijaʼ."
                },
                {
                    "number": 28,
                    "text": "Tinojij cʼa chi utzil chupan ri kʼij richin ri itejtobenic. Tivelesaj cʼa el iviʼ chupan ronojel tzʼil. Man cʼa ticʼutuj kʼij richin nicukirisaj ri itzel irayibal. Xa ticʼutuj cʼa riqʼuin chʼiquiban covil chi man ta xtiyaʼ kʼij chi yixkaka chupan manjun itzel yukʼbel. Xa ticʼutuj cʼa richin xtisamajij ri kitzij y cʼaslic Dios."
                },
                {
                    "number": 29,
                    "text": "Tichajij cʼa iviʼ richin man yixkasex ta chuxeʼ yaʼ vi man ix rucʼamon ta. Tichajij cʼa iviʼ richin chi man yixcʼuluman ta apon riqʼuin ri lokʼolej vaʼin richin ri Cristo, vi xa man ix rucʼamon ta. Xa tichajij cʼa iviʼ richin niben ronojel, tok can ix rucʼamon vi. Tibanaʼ cʼa pa rubiʼ ri Jesucristo, ri Rucʼajol ri cʼaslic Dios. Vi niben cʼa quereʼ y yixcochʼon, cʼa pa ruqʼuisibel, can man xquixelesex ta vi el."
                },
                {
                    "number": 30,
                    "text": "Vaveʼ cʼa, yichʼo iviqʼuin, achiʼel vi ta yichʼo el chiquicojol ri caminakiʼ. Roma yin vetaman chi can xtivacʼaxaj vi ri nuchʼabel."
                },
                {
                    "number": 31,
                    "text": "Man cʼa quinivetzelaj roma ri man choj ta nubanon. Chukaʼ cʼa, man cʼa tivetzelaj ri nataʼ roma ri man choj ta rubanon rijaʼ, ni ta chukaʼ ri xetzʼiban can nabey chuvech rijaʼ. Xa timatioxij cʼa chire ri Dios, roma rijaʼ rukʼalajirisan pe chivech ri man choj ta kabanon richin queriʼ, ri utzilej inojibal rix xticʼo ruviʼ nim chuvech ri kanojibal roj."
                },
                {
                    "number": 32,
                    "text": "Vacami cʼa, roj katzʼiban re retal banobel reʼ achiʼel ri ketaman roj. Kacusan cʼa ri chʼutiʼk tak retal ri quibiniʼan chikacojol roj ri egipcio jalatajinek. Ri tak retal riʼ e kʼaxinek pe kiqʼuin, y e jalatajinek koma roj, achiʼel cʼa ri rubixiquil ri kachʼabel."
                },
                {
                    "number": 33,
                    "text": "Vaveʼ cʼa, vi ta ri xaxilej tak chʼichʼ ri kacʼuan xa jubaʼ ta cʼa nim, xojtzʼiban ta cʼa pan hebreo. Man riqʼuin vi cʼariʼ, ri hebreo jalatajinek can koma roj chukaʼ. Roma cʼariʼ, vi ta xojtzʼiban can pan hebreo, can kitzij vi chi man ta cʼa xtivil manjun ri man choj ta rubanon chupan ri retal banobel ri katzʼiban."
                },
                {
                    "number": 34,
                    "text": "Jacʼa ri Ajaf retaman ri katzʼiban can. Retaman chukaʼ chi manjun chic vinakul retaman ri kachʼabel roj. Romariʼ tok rijaʼ runucʼun apon ri rubaniquil richin xtikʼaxex re vuj reʼ pa jun chic chʼabel."
                },
                {
                    "number": 35,
                    "text": "Ronojel cʼareʼ, e tzʼiban can richin chi cʼo cʼa banel richin nikachʼej el ri katziak chuvech ri quiquiqʼuel ri kachʼalal ri yeyojyaj can, roma manjun niquinimalaʼ."
                },
                {
                    "number": 36,
                    "text": "Vaveʼ cʼa, queriʼ karayin chique ri kachʼalal, richin queriʼ, yetzolitej pe chic riqʼuin ri etamabel chirij ri Cristo. Jariʼ xa can junan vi riqʼuin ri xquicʼutuj akʼanij chire ri Dios conojel ri chojlaxelaʼ ri xecʼaseʼ chupan re ruvachʼulef reʼ."
                },
                {
                    "number": 37,
                    "text": "Tuyaʼ cʼa kʼij ri Ajaf Jesucristo chi xtibanatej ri xquicʼutuj akʼanij chire ri Dios, achiʼel cʼa ri quicukubabel cʼuʼx rijeʼ. Man cʼa tumestaj na ri Dios ri Tataʼixel ri cʼulanen tzij ri rubanon can quiqʼuin ri rujayul ri Israel. Queruturusaj cʼa rijeʼ jantapeʼ, roma ri cukubabel cʼuʼx riqʼuin ri rubiʼ ri Jesucristo. Amen."
                }
            ]
        },
        "/study/scriptures/bofm/moro/1": {
            "uri": "/study/scriptures/bofm/moro/1",
            "title": "Moroni 1",
            "data_type": "chapter",
            "chapter_name": "Tanaj 1",
            "chapter_summary": [
                "Ri Moroni ruyonil oc cʼo. Rijaʼ nitzʼiban, y nroyobej pa ránima ri rutzil quivech ri Lamaniʼ."
            ],
            "book_title": "Ri Vuj richin ri Moroni",
            "verses": [
                {
                    "number": 1,
                    "text": "Vacami cʼa, yin Moroni xinqʼuis ruchʼutinirisaxic ri tzijonic quichin ri runinakul ri Jared. Vaveʼ cʼa, xinnojij chi man xtintzʼibaj ta jubaʼ chic. Man riqʼuin vi cʼariʼ, manjani quicom. Vacami man nincʼut ta cʼa viʼ chiquivech ri Lamaniʼ richin man yinquicamisaj yan ta."
                },
                {
                    "number": 2,
                    "text": "Can kitzij vi cʼa chi yalan e cʼayef ri camisanel tak oyoval chiquicojol rijeʼ. Xa roma cʼa ri quetzelal rijeʼ, can yequicamisaj vi checonojel ri Nefiʼiʼ ri man niquixutuj ta ri Cristo."
                },
                {
                    "number": 3,
                    "text": "Yin Moroni can man xtinxutuj ta vi ri Cristo. Roma cʼariʼ, yibiyajalan cʼa xabacuchi yitiquir vi richin ninchajij ri nucʼaslen."
                },
                {
                    "number": 4,
                    "text": "Roma cʼariʼ, nintzʼibaj can jubaʼ chic, stapeʼ cʼa man que ta riʼ xinkʼijuj. Roma can xinkʼijuj vi yan chi man xtintzʼibaj ta chic. Man riqʼuin vi riʼ, nintzʼibaj jubaʼ chic. Riqʼuin cʼa jubaʼ re xtintzʼibaj vaveʼ xticʼojeʼ rejkalen chique ri vachʼalal ri Lamaniʼ pa jun chic kʼij apon, achiʼel cʼa xtukʼijuj apon ri Ajaf."
                }
            ]
        },
        "/study/scriptures/bofm/moro/2": {
            "uri": "/study/scriptures/bofm/moro/2",
            "title": "ri nabey ruxak ri vuj",
            "data_type": "chapter",
            "book_title": "Ri Molaj Tanaj richin Ri Vuj richin ri Mormon",
            "subtitle": [
                "Jareʼ Jun Chic Retal Tzij richin ri Jesucristo"
            ],
            "text": [
                "Chupan re jun vuj reʼ, e tzʼiban jujun chique ri tanaj ri e cʼo can chupan ri Vuj richin ri Mormon. Man jumul ta xticusex re jun vuj reʼ. Xa jubaʼ chic apon, chijun ri Vuj richin ri Mormon xtikʼaxex pa Cakchiquel y xtiban pa vuj. Ja cʼarí tok manek chic xticusex re jun vuj reʼ.",
                "Ri Vuj richin ri Mormon rucʼuan rutzʼakatisanic ri utzilej rutzijol ri Jesucristo. Chupan re molaj tanaj reʼ e cʼo cʼatzinel tak tijonic ri e cʼamon pe chupan ri lokʼolej vuj riʼ. Utz cʼa chi niquicusaj re vuj reʼ ri chʼabalinelaʼ y ri vinakiʼ ri e cʼo chupan ri Rukʼataj ri Jesucristo quichin ri Chojlaxelaʼ chupan ri Ruqʼuisibel tak Kʼij. Utz cʼa chukaʼ vi chʼakaʼ chic vinek niquicusaj re vuj ré vi can nicajoʼ vi niquinicʼoj ri utzilej rutzijol ri Jesucristo ri tzolitajinek pe chic.",
                "Banon cʼa pe chuvech vuj roma Ri Rukʼataj ri Jesucristo quichin ri Chojlaxelaʼ chupan ri Ruqʼuisibel tak Kʼij",
                "Salt Lake City, Utah, U.S.A.",
                "© 2013 by Intellectual Reserve, Inc. All rights reserved. Source: 2015/03/24"
            ]
        },
        "/study/scriptures/bofm/moro/3": {
            "uri": "/study/scriptures/bofm/moro/3",
            "title": "Moroni 3",
            "data_type": "chapter",
            "chapter_name": "Tanaj 3",
            "chapter_summary": [
                "Nutzijoj ri rubaniquil ri takonic quichin ri Teuchunelaʼ y ri Tijonelaʼ."
            ],
            "verses": [
                {
                    "number": 1,
                    "text": "Jareʼ cʼa ri rubanic xquiben ri tijoxelaʼ ri quibiniʼan e Runimakul ri Kʼataj tok xequitek chi utzil ri Teuchunelaʼ y ri Tijonelaʼ."
                },
                {
                    "number": 2,
                    "text": "Tok e chʼovinek chic akʼanij riqʼuin ri Tataʼixel pa rubiʼ ri Cristo, jariʼ tok xquiyaʼ quikʼaʼ pa quiviʼ y quereʼ xquibij chique:"
                },
                {
                    "number": 3,
                    "text": "Pa rubiʼ ri Jesucristo, yatintek chi utzil richin yatoc jun Teuchunel, (o vi rijaʼ jun Tijonel), yatintek richin yatoc jun Tijonel richin queriʼ nachʼabalij ri tzolibel cʼuʼx y ri rucuyubel mac ri nuben ri Jesucristo, riqʼuin ri cukubabel cʼuʼx riqʼuin ri rubiʼ rijaʼ, cʼa pa ruqʼuisibel. Amen."
                },
                {
                    "number": 4,
                    "text": "Queriʼ cʼa xquiben tok xequitek chi utzil Teuchunelaʼ y Tijonelaʼ, achiʼel cʼa nrajoʼ ri lokʼolej sipanic y oyonic richin ri Dios chique ri achiʼaʼ. Xequitek cʼa chi utzil roma ri ruchukʼaʼ ri Uxlabixel ri cʼo quiqʼuin."
                }
            ]
        },
        "/study/scriptures/bofm/moro/4": {
            "uri": "/study/scriptures/bofm/moro/4",
            "title": "Moroni 4",
            "data_type": "chapter",
            "chapter_name": "Tanaj 4",
            "chapter_summary": [
                "Jareʼ ri rubaniquil ri ruturusaxic ri caxlan vey richin ri lokʼolej vaʼin."
            ],
            "verses": [
                {
                    "number": 1,
                    "text": "Vaveʼ cʼa, ri e Runimakul y ri Teuchunelaʼ can que vi reʼ xquisamajij chi utzil ri ruchʼacul y ri ruquiqʼuel ri Cristo chiquivech ri Kʼataj. Rijeʼ xquisamajij achiʼel cʼa niquibij ri rupixaʼ ri Cristo. Roma cʼariʼ, ketaman chi ri rubaniquil riʼ can kitzij vi, y ja ri Runimakul o ri Teuchunel can xsamajin vi richin."
                },
                {
                    "number": 2,
                    "text": "Rijeʼ xexuqueʼ cʼa quiqʼuin ri Kʼataj y xechʼo akʼanij riqʼuin ri Tataʼixel, pa rubiʼ ri Cristo, y quereʼ xquibij:"
                },
                {
                    "number": 3,
                    "text": "Lokʼolej Dios, Jumul Tataʼixel, pa rubiʼ ri Jesucristo, ri Acʼajol, nikacʼutuj chave chi taturusaj cʼa y tachʼajchʼojirisaj re caxlan vey reʼ richin ri cánima checonojel ri xquecʼuluman apon riqʼuin, richin chi xtiquitij richin ri runatabal ri ruchʼacul ri Acʼajol, y xtiquikʼalajirisaj apon chavech rat, Lokʼolej Dios, Jumul Tataʼixel, chi niquirayij niquiqʼuen pa quiviʼ ri rubiʼ ri Acʼajol, y chi rijaʼ nokaʼ ka chiquicʼuʼx junelic y chukaʼ chi yequitakej ri rupixaʼ ri e ruyaʼon can rijaʼ chique, richin queriʼ junelic xticʼojeʼ cʼa ri Ruxlabal quiqʼuin. Amen."
                }
            ]
        },
        "/study/scriptures/bofm/moro/5": {
            "uri": "/study/scriptures/bofm/moro/5",
            "title": "Moroni 5",
            "data_type": "chapter",
            "chapter_name": "Tanaj 5",
            "chapter_summary": [
                "Jareʼ ri rubaniquil ri ruturusaxic ri ruyaʼal ruvech utzilej kʼayis richin ri lokʼolej vaʼin."
            ],
            "verses": [
                {
                    "number": 1,
                    "text": "Jareʼ cʼa ri rubaniquil ri rusamajixic ri ruyaʼal ruvech utzilej kʼayis. Xquiqʼuen cʼa pe ri kumubel y quereʼ xquibij:"
                },
                {
                    "number": 2,
                    "text": "Lokʼolej Dios, Jumul Tataʼixel, pa rubiʼ ri Jesucristo, ri Acʼajol, nikacʼutuj chave chi taturusaj cʼa tachʼajchʼojirisaj re ruyaʼal ruvech utzilej kʼayis reʼ richin ri cánima checonojel ri xquekumun richin, richin chi xtiquiben richin ri runatabal ri ruquiqʼuel ri Acʼajol ri xbiyin can coma rijeʼ, richin chi xtiquikʼalajirisaj apon chavech rat, Lokʼolej Dios, Jumul Tataʼixel, chi rijaʼ nokaʼ ka chiquicʼuʼx junelic, richin queriʼ xticʼojeʼ cʼa ri Ruxlabal quiqʼuin. Amen."
                }
            ]
        },
        "/study/scriptures/bofm/moro/6": {
            "uri": "/study/scriptures/bofm/moro/6",
            "title": "Moroni 6",
            "data_type": "chapter",
            "chapter_name": "Tanaj 6",
            "chapter_summary": [
                "Nutzijoj ri rubaniquil y ri nicʼatzin chire ri kasanic chuxeʼ yaʼ, y chukaʼ ri ruchʼolinic ri nibanatej chupan ri Kʼataj."
            ],
            "verses": [
                {
                    "number": 1,
                    "text": "Vacami cʼa, yitzijon chirij ri kasanic chuxeʼ yaʼ. Can kitzij vi chi ri e Runimakul y ri Teuchunelaʼ y ri Tijonelaʼ xekasex chuxeʼ yaʼ. Y man xekasex ta chuxeʼ yaʼ chek queriʼ, can xaxe vi xquikʼalajirisaj chi e rucʼamon chic richin yekasex chuxeʼ yaʼ."
                },
                {
                    "number": 2,
                    "text": "Chukaʼ man xequicʼul ta ri vinakiʼ richin yekasex chuxeʼ yaʼ, xaxe vi paxinek cánima, y chʼuchʼuj ri cuxlabal, y vi xquikʼalajirisaj chiquivech ri vinek ri e cʼo chupan ri Kʼataj chi can xtzolin vi pe quicʼuʼx chupan ronojel ri quimac."
                },
                {
                    "number": 3,
                    "text": "Man xecʼul ta cʼa ri vinakiʼ ri man xquiqʼuen ta ka pa quiviʼ ri rubiʼ ri Cristo, riqʼuin jun covilej rayibel richin niquisamajij cʼa rijaʼ, cʼa pa ruqʼuisibel."
                },
                {
                    "number": 4,
                    "text": "Tok rijeʼ e kasan chic chuxeʼ yaʼ, y ri ruchukʼaʼ ri Uxlabixel kajinek chic pa quiviʼ, y e ruchʼajchʼojirisan chic jariʼ tok rijeʼ xeʼajilex quiqʼuin ri vinakiʼ richin ri Rukʼataj ri Cristo. Cʼa cʼariʼ, xeyac can ri quibiʼ, richin queriʼ yenatex rijeʼ, y richin queriʼ xqueʼilix apon roma ri utzilej ruchʼabel ri Dios. Riqʼuin cʼareʼ, xquecʼojeʼ can chupan ri chojmilej bey, richin queriʼ junelic xtiquitakej rubanic ri lokʼolej chʼoven. Chukaʼ, xtiquicukubaʼ quicʼuʼx xaxe riqʼuin ri rutzil ri Cristo. Jacʼa rijaʼ ri Tzʼucunel y achojiqʼuin cukul vi ri quicʼuʼx."
                },
                {
                    "number": 5,
                    "text": "Chukaʼ ri Kʼataj xquimol quiʼ binakel richin yemevayin y niquiben lokʼolej chʼoven riqʼuin ri Dios. Chukaʼ richin yetzijon ka chiqivech chirij ri rutzil quivech ri quicʼaslemal."
                },
                {
                    "number": 6,
                    "text": "Chukaʼ xquimol quiʼ binakel richin chi yecʼuluman apon riqʼuin ri caxlan vey y ri ruyaʼal ruvech utzilej kʼayis richin ri runatabal ri Ajaf Jesús."
                },
                {
                    "number": 7,
                    "text": "Chukaʼ rijeʼ can xquichajij vi quiʼ, richin queriʼ man noc ta ri itzel chiquicojol. Cʼo cʼa bey tok xnabex chi cʼo jun ri xuben can ri itzel. Cʼa cʼariʼ, oxiʼ jiquibanelaʼ richin ri Kʼataj xcʼatzin chi xquisuju rijaʼ chiquivech ri e Runimakul. Vi xa man xtzolin ta pe rucʼuʼx ri vinek aj mac y man xukʼalajirisaj ta ri rumac, ja cʼariʼ tok xyoj el ri rubiʼ, y man xajilex ta chic chiquicojol ri ruvinak ri Cristo."
                },
                {
                    "number": 8,
                    "text": "Jacʼa chironojel mul tok xtzolin pe quicʼuʼx, y xquicʼutuj ri cuyubel mac riqʼuin kitzij rayibel, jariʼ tok xecuyutej."
                },
                {
                    "number": 9,
                    "text": "Ri vinakiʼ ri e cʼo chupan ri Kʼataj xequibanalaʼ ri quimolojriʼil achiʼel cʼa ri rusamaj ri Uxlabel y riqʼuin ri ruchukʼaʼ ri Uxlabixel. Roma can xbanatej vi achiʼel cʼa xeyukex roma ri ruchukʼaʼ ri Uxlabixel, stapeʼ cʼa xechʼabalin, o xepixaban, o xechʼo akʼanij riqʼuin ri Dios, o xecʼutun akʼanij, o xebixan."
                }
            ]
        },
        "/study/scriptures/bofm/moro/7": {
            "uri": "/study/scriptures/bofm/moro/7",
            "title": "Moroni 7",
            "data_type": "chapter",
            "chapter_name": "Tanaj 7",
            "chapter_summary": [
                "Ri Moroni nukʼalajirisaj ri rutijonic ri Mormon, ri rutataʼ rijaʼ, chiquij ri cukubabel cʼuʼx, ri oyobenic pa ánima, y ri lokʼokʼebel."
            ],
            "verses": [
                {
                    "number": 1,
                    "text": "Vaveʼ cʼa, yin Moroni yentzʼibaj jujun chique ri ruchʼabel ri nataʼ Mormon chiquij ri cukubabel cʼuʼx, ri oyobenic pa ánima, y ri lokʼokʼebel. Rijaʼ quereʼ cʼa xubij chique ri vinakiʼ tok rijaʼ xerutijoj rijeʼ chupan ri jay richin ri molojriʼil. Rijeʼ xquipabaʼ cʼa ri jay riʼ richin nicʼojeʼ jun cʼojlibel acuchi niquiyaʼ vi rukʼij ri Dios."
                },
                {
                    "number": 2,
                    "text": "Vacami cʼa, yin Mormon yichʼo iviqʼuin rix, vachʼalal ri ix nucʼuʼxlan. Xaxe cʼa roma ri cutzil ri Dios ri Tataʼixel y ri Kajaf Jesucristo y ri lokʼolej rurayibal rijaʼ, y roma chukaʼ ri sipanic richin ri oyonic ri ruyaʼon chuve tok niyaʼox kʼij chuve richin yichʼo iviqʼuin vacami."
                },
                {
                    "number": 3,
                    "text": "Queriʼ cʼa, ninvajoʼ yichʼo iviqʼuin rix ri ix cʼo chupan ri Kʼataj ri nitzekelbej chi utzil ri Cristo. Jacʼa rix ri icʼulun jun jebel oyobenic pan ivánima, achojiqʼuin yixtiquir yixcʼuluman vi riqʼuin ri uxlanibel richin ri Ajaf vacami yan, y chukaʼ tok xquixuxlan apon riqʼuin rijaʼ chilaʼ chicaj."
                },
                {
                    "number": 4,
                    "text": "Vacami cʼa vachʼalal, yin queriʼ ninnojij chivij rix, roma xa riqʼuin ri uxlanibel cʼuʼx nicʼuaj iviʼ quiqʼuin ri calcʼual ri achiʼaʼ."
                },
                {
                    "number": 5,
                    "text": "Yin nokaʼ chinucʼuʼx ri ruchʼabel ri Dios ri nubij quereʼ: Roma cʼa ri quibanobal, xtivetamaj quivech. Roma vi ri quibanobal e utz, can e utz vi chukaʼ rijeʼ."
                },
                {
                    "number": 6,
                    "text": "Roma can kitzij vi chi ri Dios rubin can chi jun itzel achin man nitiquir ta nuben ri utz. Roma vi rijaʼ nusuj akʼanij jun sipanic, o nichʼo akʼanij riqʼuin ri Dios, vi man nuben ta riqʼuin choj rurayibal, xa manek chic rejkalen ri nuben."
                },
                {
                    "number": 7,
                    "text": "Roma can kitzij vi chi ri rusipanic rijaʼ xa man choj ta xnojix chirij."
                },
                {
                    "number": 8,
                    "text": "Roma cʼariʼ, vi jun itzel achin nuyaʼ jun sipanic, rijaʼ xa chek nuchʼij pa ránima richin nuben ri sipanic. Roma cʼariʼ, ninojix cʼa chirij rijaʼ achiʼel vi xa can man xuyaʼ ta ri sipanic. Roma cʼariʼ tok rucʼamon ninojix chi rijaʼ xa itzel chuvech ri Dios."
                },
                {
                    "number": 9,
                    "text": "Que cʼa chukaʼ reʼ, ninojix cʼa chirij jun achin chi xa itzel, vi rijaʼ nichʼo akʼanij riqʼuin ri Dios, y xa man riqʼuin ta ronojel rurayibal ri ránima. Kitzij cʼa chi xa manek rejkalen ri nuben, roma ri Dios man yerucʼul ta ri yebanon quereʼ."
                },
                {
                    "number": 10,
                    "text": "Roma cʼariʼ, jun itzel achin man nitiquir ta nuben ri utz. Chukaʼ can man vi xtuyaʼ ta jun utzilej sipanic."
                },
                {
                    "number": 11,
                    "text": "Can kitzij vi cʼa chi jun qʼueyilej tzʼucubel yaʼ man nitiquir ta nuqʼuen pe utzilej yaʼ. Chukaʼ cʼa, jun utzilej tzʼucubel yaʼ man nitiquir ta nuqʼuen pe qʼueyilej yaʼ. Que cʼariʼ, vi jun achin xa jun rusamajel ri itzel vinek, man nitiquir ta cʼa nutzekelbej ri Cristo. Vi nutzekelbej cʼa ri Cristo, man nitiquir ta cʼa noc jun rusamajel ri itzel vinek."
                },
                {
                    "number": 12,
                    "text": "Can que vi cʼariʼ, ronojel ri utz elenek cʼa pe riqʼuin ri Dios. Jacʼa ri itzel can elenek vi pe riqʼuin ri itzel vinek. Ri itzel vinek xa jun etzelanel richin ri Dios, y nicʼaxin chirij benek ruvech. Rijaʼ noyon y niyukʼun, richin queriʼ ri vinek nimacun y nuben ri itzel benek ruvech."
                },
                {
                    "number": 13,
                    "text": "Kitzij cʼa, chi jacʼa ri Dios noyon pe y niyukʼun richin queriʼ ri vinek nuben ri utz benek ruvech. Roma cʼariʼ, can ronojel vi ri noyon y niyukʼun richin chi ri vinek nuben ri utz, y nrajoʼ cʼa ri Dios, y nusamajij rijaʼ, jariʼ can sakirisan vi pe roma ri Dios."
                },
                {
                    "number": 14,
                    "text": "Roma cʼariʼ, tichajij cʼa iviʼ vachʼalal, ri ix nucʼuʼxlan, richin chi man ninojij ta chi ri itzel elenek vi pe riqʼuin ri Dios, o chi ri utz y ri ronojel ri richin ri Dios elenek vi pe riqʼuin ri itzel vinek."
                },
                {
                    "number": 15,
                    "text": "Roma can kitzij vi, vachʼalal, chi yaʼon can kʼij chive richin ninicʼoj y nivetamaj ruvech ri utz y ri itzel. Ri rubanquil richin ninicʼoj can choj vi, richin queriʼ xtivetamaj riqʼuin choj etamabel, achiʼel cʼa ivetaman ruvech ri sakil pa kʼij y ri kʼekuʼm chakʼaʼ."
                },
                {
                    "number": 16,
                    "text": "Can kitzij vi cʼa chi ri Ruxlabal ri Cristo niyaʼox chique checonojel ri vinakiʼ richin queriʼ yetiquir niquetamaj ruvech ri utz y ri itzel. Que cʼariʼ, ninkʼalajirisaj chivech ri rubaniquil richin ninicʼoj. Roma cʼa ronojel ri noyon richin chi ri vinek nuben ri utz y nuyukʼ richin nunimaj ri Cristo, can takon vi pe roma ri ruchukʼaʼ ri Cristo y ri lokʼolej rusipanic. Roma cʼariʼ, yixtiquir nivetamaj riqʼuin tzʼaket etamabel chi elenek vi pe riqʼuin ri Dios."
                },
                {
                    "number": 17,
                    "text": "Jacʼa ronojel ri niyukʼun ri vinek richin nuben ri itzel, y man nunimaj ta ri Cristo, y nuxutuj can, y man nusamajij ta ri Dios, ja cʼariʼ tok yixtiquir nivetamaj riqʼuin tzʼaket etamabel chi xa elenek vi pe riqʼuin ri itzel vinek. Roma can que vi cʼariʼ nisamej ri itzel vinek, roma rijaʼ man nuyukʼ ta can manjun vi vinek richin nuben ri utz, ni ta stapeʼ vi xa ta jun. Can que vi chukaʼ riʼ ri rutakonaxelaʼ rijaʼ y chukaʼ ri niquikasaj quiʼ pa rukʼaʼ."
                },
                {
                    "number": 18,
                    "text": "Vacami cʼa vachʼalal, ivetaman chic ruvech ri sakil, achojiqʼuin xtincʼoj vi, y jariʼ ri rusakil ri Cristo. Roma cʼariʼ, titijaʼ cʼa ikʼij richin queriʼ man xquixsachalan ta tok xtinicʼoj. Roma can riqʼuin vi ri nicʼobel achojiqʼuin yixnicʼon vi rix, can que vi chukaʼ riʼ ri nicʼobel xticusex chive rix."
                },
                {
                    "number": 19,
                    "text": "Roma cʼariʼ yixinbochiʼij, vachʼalal, chi tinicʼoj cʼa chi utzil riqʼuin ri rusakil ri Cristo, richin queriʼ xtivetamaj ruvech ri utz y ri itzel. Cʼa cʼariʼ, vi nitun iviʼ riqʼuin ronojel ruvech utz y man nivetzelaj ta chic, can xquixoc vi ix ralcʼual ri Cristo."
                },
                {
                    "number": 20,
                    "text": "Vacami cʼa vachʼalal, ¿achique cami banel richin nitun cʼa iviʼ riqʼuin ronojel ruvech utz?"
                },
                {
                    "number": 21,
                    "text": "Vacami cʼa xquichʼo chirij ri cukubabel cʼuʼx riʼ, achojchij xinbij vi chi xquibechʼo. Quereʼ cʼa xtinbij chive ri achique xtiben richin yixtiquir nitun iviʼ riqʼuin ronojel ruvech utz."
                },
                {
                    "number": 22,
                    "text": "Can kitzij vi cʼa, ri Dios retaman ronojel, roma rijaʼ can cʼo vi pe jantapeʼ, y xticʼojeʼ na apon, tibe kʼij tibe sek. Xa roma cʼariʼ tok xerutek pe ri rutakonaxelaʼ richin niquiben lokʼolej samaj pa quiviʼ ri calcʼual ri achiʼaʼ richin niquikʼalajirisaj can ri rupetebal ri Cristo chiquivech. Y riqʼuin ri Cristo xtipe cʼa ronojel ruvech utz."
                },
                {
                    "number": 23,
                    "text": "Ri Dios chukaʼ riqʼuin can ruchʼabel rijaʼ xukʼalajirisaj pe chiquivech ri e yaʼol lokʼolej rutzijol chi ri Cristo xtipe na."
                },
                {
                    "number": 24,
                    "text": "Can kitzij vi cʼa, quiqʼuin jalajoj ruvech rubaniquil rijaʼ xerukʼalajirisaj chiquivech ri calcʼual ri achiʼaʼ ronojel ruvech utz. Ronojel cʼa ri utz xa elenek pe riqʼuin ri Cristo. Vi man ta queriʼ, e tzakinek ta ri vinakiʼ, y manek ta banel richin nipe manjun utz quiqʼuin."
                },
                {
                    "number": 25,
                    "text": "Roma cʼariʼ, riqʼuin ri lokʼolej quisamaj ri takonaxelaʼ y riqʼuin ronojel chʼabel ri xeleyaj pe pa ri ruchiʼ ri Dios, ri vinakiʼ xquichop rusamajixic ri cukubabel cʼuʼx riqʼuin ri Cristo. Quereʼ cʼa riqʼuin ri cukubabel cʼuʼx riʼ, rijeʼ xquichop chiquitunic quiʼ riqʼuin ronojel ruvech utz y queriʼ xcʼulvachitej pe, cʼa tok xpe ri Cristo."
                },
                {
                    "number": 26,
                    "text": "Cʼariʼ, tok rijaʼ petenek chic, ri vinakiʼ xecolotej chukaʼ roma ri cukubabel cʼuʼx riqʼuin ri rubiʼ rijaʼ, y riqʼuin ri cukubabel cʼuʼx, xeʼoc cʼa ralcʼual ri Dios. Can jic vi qʼues cʼa ri Cristo y que cʼa chukaʼ riʼ can jic vi chi rijaʼ xutzijoj re chʼabel reʼ chique ri katiʼt kamamaʼ, quereʼ xubij chique: Xabachique ri nicʼutuj chire ri Tataʼixel pa nubiʼ yin, vi can choj vi ri nicʼutuj y vi nicukubaʼ icʼuʼx chi xticʼul, can kitzij cʼa chi xtiyaʼox pe chive."
                },
                {
                    "number": 27,
                    "text": "Que cʼariʼ vachʼalal ri ix nucʼuʼxlan, ¿la e manek chic cami ri meyel tak samaj xaxe roma ri Cristo xjoteʼ el chic chilaʼ chicaj? ¿La e tanaban cami ri meyel tak samaj xaxe roma xtzʼuyeʼ pa ri rajquikʼaʼ ri Dios, richin chi nuchʼojij pe riqʼuin ri Dios ri rukʼij richin rujoyovabal pa quiviʼ ri calcʼual ri achiʼaʼ?"
                },
                {
                    "number": 28,
                    "text": "Roma rijaʼ rubanon chi e kʼajirinek ri rurayibal ri pixaʼ y can yeruchʼojij vi pe ri niquicukubaʼ quicʼuʼx riqʼuin. Conojel cʼa ri niquicukubaʼ quicʼuʼx riqʼuin xquejeleyaj apon riqʼuin ronojel ruvech utz. Queriʼ cʼa, rijaʼ nucʼutuj pa quiviʼ ri calcʼual ri achiʼaʼ y nicʼaseʼ jumul chilaʼ chicaj."
                },
                {
                    "number": 29,
                    "text": "Vachʼalal ri ix nucʼuʼxlan, xa roma cʼa rubanon can rijaʼ ronojel reʼ, ¿la e tanaban chic cami ri meyel tak samaj? Can kitzij vi ninbij chive chi mani. Chukaʼ ri takonaxelaʼ man quitanaban ta rubanic lokʼolej samaj chiquicojol ri calcʼual ri achiʼaʼ."
                },
                {
                    "number": 30,
                    "text": "Roma can kitzij vi, rijeʼ e cʼo pa rukʼaʼ rijaʼ richin niquiben lokʼolej samaj, achiʼel cʼa nubij rijaʼ chique. Niquicʼut cʼa quiʼ chiquivech ri cʼo nimalej quicukubabel cʼuʼx y ri jiquiban can ri quinojibal riqʼuin ronojel rubaniquil ri lokʼobebel."
                },
                {
                    "number": 31,
                    "text": "Ri rubaniquil ri lokʼolej quisamaj xa richin niquibij chique ri vinakiʼ chi titzolin pe quicʼuʼx. Cʼo cʼa chukaʼ chi niquiben ri samaj quichin ri cʼulanen tzij ri xuben can ri Tataʼixel quiqʼuin ri calcʼual ri achiʼaʼ y niquiben chi yekʼajer. Cʼo cʼa chi niquinucʼ apon ri rubeyal chiquivech ri calcʼual ri achiʼaʼ y romariʼ tok niquikʼalajirisaj ri ruchʼabel ri Cristo chiquivech ri e chaʼon samajelaʼ richin ri Ajaf, richin queriʼ xtiquijiquibaʼ chirij rijaʼ."
                },
                {
                    "number": 32,
                    "text": "Can que vi cʼareʼ, ri Ajaf Dios nuchojmirisaj apon ri rubeyal, richin queriʼ ri rutzʼakat ri vinakiʼ xtiquicukubaʼ quicʼuʼx riquin ri Cristo, richin queriʼ ri Uxlabixel xticʼojeʼ na ri rucʼojlibal pa ri cánima, achiʼel cʼa ri ruchukʼaʼ ri quicukubabel cʼuʼx. Can que vi cʼariʼ ri Tataʼixel nuben chi yekʼajer ri rucʼulanen tzij ri xuben can rijaʼ quiqʼuin ri calcʼual ri achiʼaʼ."
                },
                {
                    "number": 33,
                    "text": "Ri Cristo rubin can quereʼ: Vi xticukubaʼ cʼa icʼuʼx viqʼuin yin, xticʼojeʼ cʼa ivuchukʼaʼ richin niben xabachique ri utz nintzʼet yin."
                },
                {
                    "number": 34,
                    "text": "Chukaʼ rubin can quereʼ: Titzolin cʼa pe icʼuʼx ivonojel rix ix cʼo cʼa pa tak ruchiʼ re ruvachʼulef, y quixkasex chuxeʼ yaʼ pa nubiʼ yin, y ticukubaʼ cʼa icʼuʼx viqʼuin yin, richin queriʼ xquixcolotej cʼa pe."
                },
                {
                    "number": 35,
                    "text": "Vacami cʼa vachʼalal ri ix nucʼuʼxlan, e kitzij ri nuchʼabalin can chive, y ri Dios chukaʼ xtukʼalajirisaj chivech riqʼuin ruchukʼaʼ y nimalej rucʼojlemal chupan ri ruqʼuisibel kʼij chi can e kitzij vi. Vi xa e kitzij cʼa, vachʼalal, ¿la qʼuisinek chic cami ri kʼij quichin ri meyel tak samaj?"
                },
                {
                    "number": 36,
                    "text": "¿La quikʼilon chic quiʼ cami ri takonaxelaʼ richin man ta chic niquicʼut quiʼ chiquivech ri calcʼual ri achiʼaʼ? ¿La revan can cami ri Dios ri ruchukʼaʼ ri Uxlabixel chiquivech rijeʼ? ¿La xtuben cami queriʼ tok cʼa benek na ri kʼij, o tok cʼa cʼo na re ruvachʼulef, o tok cʼa cʼo na jun achin chuvachʼulef richin nicol?"
                },
                {
                    "number": 37,
                    "text": "Can kitzij vi ninbij chive chi mani. Roma xa can roma vi ri cukubabel cʼuʼx tok yebanatej meyel tak samaj, y xa roma ri cukubabel cʼuʼx tok ri takonaxelaʼ niquicʼut quiʼ chiquivech ri vinakiʼ y niquiben lokʼolej samaj pa quiviʼ. Roma cʼariʼ, vi xa e tanaban re banobel reʼ, joʼoc quivech ri calcʼual ri achiʼaʼ, roma re banobel e tanaban ka xa roma man niquinimaj ta chi y ronojel can manek vi chic ri rejkalen."
                },
                {
                    "number": 38,
                    "text": "Achiʼel cʼa nubij ri ruchʼabel ri Cristo, manjun vinek xtitiquir xticolotej, xaxe cʼa vi niquicukubaʼ quicʼuʼx riqʼuin ri rubiʼ. Roma cʼariʼ, vi e tanaban re banobel reʼ, ri cukubabel cʼuʼx xa tanaban chic chukaʼ, y can cʼayef vi rubanon ri vinek riʼ, roma xa e junan achiʼel vi man ta banatjinek cʼa ri colotajic."
                },
                {
                    "number": 39,
                    "text": "Can kitzij vi cʼa, vachʼalal ri ix nucʼuʼxlan, yin nintzʼet chi man que ta riʼ iviqʼuin rix, roma yin nintzʼet chi cukul chic icʼuʼx riqʼuin ri Cristo, roma cʼa ri ichʼuchʼujil. Roma vi man ta cukul ri icʼuʼx riqʼuin rijaʼ, can man ta vi ix rucʼamon richin ix ajilan quiqʼuin ri vinakiʼ richin ri rukʼataj rijaʼ."
                },
                {
                    "number": 40,
                    "text": "Vachʼalal ri ix nucʼuʼxlan, ninvajoʼ yichʼo iviqʼuin chʼakaʼ chirij ri oyobenic pan ivánima. ¿Achique cʼa banel tok cukul icʼuʼx, vi man yixoyoben ta pan ivánima?"
                },
                {
                    "number": 41,
                    "text": "¿Achique cami cʼa xtivoyobej pan ivánima? Can kitzij ninbij chive chi xtivoyobej pan ivánima chi roma ri rutojbalil mac ri xuben ri Cristo y chukaʼ roma ri ruchukʼaʼ ri rucʼastajibel, rix xquixyacatej cʼa chupan ri cʼaslen richin jumul. Ronojel cʼareʼ xa roma cukul chic icʼuʼx riqʼuin rijaʼ, achiʼel cʼa nrajoʼ ri sujunic."
                },
                {
                    "number": 42,
                    "text": "Roma cʼariʼ, vi jun achin cukul rucʼuʼx, cʼo chukaʼ chi nroyobej pa ránima, roma vi xa manek rucukubabel cʼuʼx xa manek cʼa chukaʼ oyobenic pa ránima."
                },
                {
                    "number": 43,
                    "text": "Chukaʼ ninbij chive chi manek banel richin cukul cʼa rucʼuʼx, ni ta chukaʼ nroyobej pa ránima, vi man ta chʼuchʼuj rijaʼ y man ta ruchʼutinirisan chic ri rucʼuʼx."
                },
                {
                    "number": 44,
                    "text": "Vi ta cʼo cʼa banel, ri rucukubabel cʼuʼx y ri oyobenic pa ránima xa manek ta quejkalen, roma ri vinek man utz ta nitzuʼun chuvech ri Dios, xaxe vi chʼuchʼuj rijaʼ y can ruchʼutinirisan vi chic rucʼuʼx. Vi jun achin chʼuchʼuj y ruchʼutinirisan chic rucʼuʼx y nukʼalajirisaj roma ri ruchukʼaʼ ri Uxlabixel chi ri Jesús can ja vi rijaʼ ri Cristo, can cʼo vi chi cʼo chukaʼ ri rulokʼokʼebel, xa manjun ta rijaʼ. Roma cʼariʼ, cʼo chi nicʼojeʼ ri rulokʼokʼebel."
                },
                {
                    "number": 45,
                    "text": "Ri lokʼokʼebel janíla nicochʼon, y can utz vi ránima, man nixochʼin ta y man nibananen ta, y man nucanoj ta ri richin, man chaʼnin ta noyover, y man nunojij ta ri itzel, y man niquicot ta riqʼuin ri etzelal, xa niquicot cʼa riqʼuin ri kitzij. Nutij cʼa ronojel pokonal chi utzil, nunimaj ronojel, nroyobej ronojel pa ránima, y nucochʼ ronojel."
                },
                {
                    "number": 46,
                    "text": "Roma cʼariʼ vachʼalal, ri ix nucʼuʼxlan, vi xa manek ilokʼokʼebel, can ix manjun vi rix, roma ri lokʼokʼebel manjun bey niqʼuis. Roma cʼariʼ, titunubaʼ iviʼ ri riqʼuin ri lokʼokʼebel ri can janíla vi nim chuvech ronojel chic, roma ronojel xa cʼo chi niqʼuis."
                },
                {
                    "number": 47,
                    "text": "Jacʼa ri lokʼokʼebel jariʼ ri chʼajchʼoj rajovabal ri Cristo y can nicochʼon vi benek ruvech. Ri vinek ri cʼo ri lokʼokʼebel riqʼuin chupan ri ruqʼuisibel kʼij, can utz vi xtiban chire."
                },
                {
                    "number": 48,
                    "text": "Roma cʼariʼ vachʼalal ri ix nucʼuʼxlan, ticʼutuj cʼa akʼanij chire ri Tataʼixel riqʼuin ronojel ri ruchukʼaʼ ri ivánima richin xquixnoj cʼa riqʼuin re ajovabel reʼ ri ruyaʼon can rijaʼ chique checonojel ri kitzij tzekelbenelaʼ richin ri Jesucristo, ri Rucʼajol. Riqʼuin cʼariʼ, xquixoc ri ralcʼual ri Dios. Riqʼuin cʼa chukaʼ riʼ, tok rijaʼ xtucʼut riʼ, roj xkojoc junan riqʼuin rijaʼ, roma xtikatzʼet rijaʼ riqʼuin cʼa ri kitzij rubaniquil. Que cʼareʼ chukaʼ, cʼo banel richin nikil ri oyobenic riʼ pa kánima y chukaʼ xkojchʼajchʼojirisex achiʼel cʼa rijaʼ chʼajchʼoj. Amen."
                }
            ]
        },
        "/study/scriptures/bofm/moro/8": {
            "uri": "/study/scriptures/bofm/moro/8",
            "title": "Moroni 8",
            "data_type": "chapter",
            "chapter_name": "Tanaj 8",
            "chapter_summary": [
                "Jareʼ ri vuj ri xutek ri Mormon riqʼuin ri Moroni. Man nicʼatzin ta cʼa chi ri tak alcʼualaʼ nitzolin pe quicʼuʼx, ni ta chukaʼ yekasex chuxeʼ yaʼ."
            ],
            "verses": [
                {
                    "number": 1,
                    "text": "Jareʼ jun vuj richin ri nataʼ Mormon, tzʼiban pe chuve yin Moroni. Xutzʼibaj can chuve tok xa jubaʼ quinoyox pe pa ri lokʼolej samaj. Jariʼ cʼa tok xutzʼibaj can chuve y quereʼ xubij:"
                },
                {
                    "number": 2,
                    "text": "Moroni, rat at nucʼuajol nucʼuʼxlan, janíla yiquicot cʼa, roma ri Avajaf Jesucristo at runatan, y at royon pe chupan ri lokʼolej rusamaj y ri chojmilej rubanobal."
                },
                {
                    "number": 3,
                    "text": "Yin yatinnataj jutakel chupan ri lokʼolej nuchʼoven Nincʼutuj cʼa akʼanij chire ri Dios ri Tataʼixel pa rubiʼ ri Lokʼolej Rucʼajol Jesús chi rijaʼ, roma ri jumul nimalej ránima y rutzil, xcaruchajij na roma yatiqueʼ chupan ri cukubabel cʼuʼx riqʼuin ri rubiʼ rijaʼ, cʼa pa ri ruqʼuisisbel."
                },
                {
                    "number": 4,
                    "text": "Vacami cʼa nucʼajol, yin yichʼo aviqʼuin chirij ri nuyaʼ janíla nubis. Can yibison vi cʼa roma yeyacatej tak tojojenic chiʼicojol."
                },
                {
                    "number": 5,
                    "text": "Vi kitzij cʼa ri nunaben, e banon can chiʼicojol rix tojojenic chirij ri kasanic chuxeʼ yaʼ quichin ri tak ivalcʼual."
                },
                {
                    "number": 6,
                    "text": "Vacami cʼa nucʼajol, ninvajoʼ chi can yasamej vi chi utzil richin navelesaj el iviqʼuin re nimalej etzelal reʼ. Xa roma cʼariʼ tok nintzʼibaj re vuj reʼ."
                },
                {
                    "number": 7,
                    "text": "Tok cʼa oc riʼ xinvetamaj chirij ronojel reʼ, chaʼnin xincʼutuj akʼanij chire ri Ajaf pa ruviʼ re cʼayeval reʼ. Cʼa cʼariʼ, ri ruchʼabel ri Ajaf xokaʼpe viqʼuin, roma ri ruchukʼaʼ ri Uxlabixel, y quereʼ xubij chuve:"
                },
                {
                    "number": 8,
                    "text": "Tavacʼaxaj cʼa ri ruchʼabel ri Cristo ri Lokʼolej Avelesanel, ri Avajaf, y ri a Dios. Can kitzij vi chi xipe chuvachʼulef richin xenvoyoj pe chupan ri tzolibel cʼuʼx ri aj maquiʼ y man ta ri e choj. Ri e tzʼaket man nicʼatzin ta ri akʼomanel chique, xaxe cʼa chique ri yavaʼiʼ. Quereʼ cʼa, ri tak alcʼualaʼ e tzʼaket, roma xa man yetiquir ta yemacun. Romariʼ tok ri etzelanic richin ri Adán xa elesan chic el pa quiviʼ voma yin, richin queriʼ manek ruchukʼaʼ pa quiviʼ, y ri pixaʼ richin ri chʼajchʼojirinen chʼacul qʼuisisnek chic viqʼuin yin."
                },
                {
                    "number": 9,
                    "text": "Queriʼ cʼa ri Uxlabixel xukʼalajirisaj chinuvech ri ruchʼabel ri Dios. Roma cʼariʼ nucʼajol, yin vetaman chi janíla nixovaj ri Dios vi yeʼikasaj ri tak ivalcʼual chuxeʼ yaʼ."
                },
                {
                    "number": 10,
                    "text": "Can kitzij vi ninbij chive chi can xqueʼatijoj vi ri avinak chire re naʼoj reʼ, ja ri tzolibel cʼuʼx y ri kasanic chuxeʼ yaʼ quichin ri yeʼejkalen y ri yetiquir yemacun. Queʼatijoj cʼa ri teʼej tataʼaj chi titzolin pe quicʼuʼx y quekasex chuxeʼ yaʼ, y tiquichʼutinirisaj quiʼ achiʼel ri tak calcʼual y xa jariʼ tok xquecolotej pe quiqʼuin ri tak calcʼual."
                },
                {
                    "number": 11,
                    "text": "Ri tak calcʼual can man nicʼatzin ta chique chi nitzolin pe quicʼuʼx, ni ta chukaʼ yekasex chuxeʼ yaʼ. Can kitzij vi chi nibanatej ri kasanic chuxeʼ yaʼ roma ri tzolibel cʼuʼx richin yekʼajer ri pixaʼ, y queriʼ yecuyutej ri mac."
                },
                {
                    "number": 12,
                    "text": "Jacʼa ri tak alcʼualaʼ xa can e qʼues vi riqʼuin ri Cristo, cʼa pa rutiquiribel pe re ruvachʼulef. Vi man ta queriʼ, ri Dios xa man ta choj, y jalatajinek ta, y man ta junan yerutzʼet cʼa ri vinakiʼ, ¡roma xa can janíla vi qʼuiy tak alcʼualaʼ e caminek chic tok cʼa manjaniʼ tiquicʼul ri kasanic chuxeʼ yaʼ!"
                },
                {
                    "number": 13,
                    "text": "Queriʼ cʼa, vi ta manek banel richin yecolotej ri tak alcʼualaʼ tok cʼa manjaniʼ tiquicʼul ri kasanic chuxeʼ yaʼ, rijeʼ can cʼo vi ta chi yebe pa ri xibalbay man qʼuisel ta."
                },
                {
                    "number": 14,
                    "text": "Can kitzij vi ninbij chive chi ri nunojij chi ri tak alcʼualaʼ nicʼatzin cʼa ri kasanic chuxeʼ yaʼ chique, can cʼo vi chupan ri yaʼal richin ri qʼueyilel y chupan ri ruximibal ri etzelal. Rijaʼ manek cʼa ri cukubabel cʼuʼx riqʼuin, ni ri oyobenic pa ránima, ni ri lokʼokʼebel. Roma cʼariʼ, vi rijaʼ nicamisex tok cʼa nunojij na queriʼ na queriʼ, cʼo chi nibe pa xibalbay."
                },
                {
                    "number": 15,
                    "text": "Roma can cʼayef vi ri etzelal richin nunojij chi ri Dios nucol jun ti alcʼual roma ri kasanic chuxeʼ yaʼ, y ri jun chic cʼo chi nicom jumul roma vi xa man xucʼul ta el ri rukasanic chuxeʼ yaʼ."
                },
                {
                    "number": 16,
                    "text": "Joʼoc quivech ri niquijel queriʼ ri rubeyal ri Ajaf, roma can xquesach vi jumul vi man xtitzolin ta pe quicʼuʼx. Can kitzij vi chi yichʼo riqʼuin vuchukʼaʼ, roma cʼo viqʼuin ri rukʼatbel tzij ri Dios. Man ninxibij ta viʼ roma ri nitiquir nuben jun vinek, roma ri tzʼaket ajovabel xa nrelesaj el ronojel ri xibinriʼil."
                },
                {
                    "number": 17,
                    "text": "Yin in nojinek cʼa riqʼuin ri lokʼokʼebel y jariʼ ri tzʼaket ajovabel. Que cʼareʼ, conojel ri tak alcʼualaʼ e junan chinuvech yin. Roma cʼariʼ, yenvajoʼ ri tak alcʼualaʼ riqʼuin ri tzʼaket ajovabel y rijeʼ e junan checonojel y yecʼuluman apon riqʼuin ri colotajic."
                },
                {
                    "number": 18,
                    "text": "Yin vetaman cʼa chi ri Dios can choj vi y man ja ta rijaʼ jun vinek jalatajinek, xa man jalatajinek ta jumul, tibe kʼij tibe sek."
                },
                {
                    "number": 19,
                    "text": "Ri tak alcʼualaʼ xa man yetiquir ta nitzolin pe quicʼuʼx. Roma cʼariʼ, can itzel vi tok nixilkʼotix can ri chʼajchʼoj tak joyovabel richin ri Dios chiquivech. Roma can e qʼues vi riqʼuin rijaʼ roma ri rujoyovabal."
                },
                {
                    "number": 20,
                    "text": "Achique cʼa nibin chi ri kasanic chuxeʼ yaʼ nicʼatzin cʼa chique ri tak alcʼualaʼ xa can nuxilkʼotij vi ri joyovabel richin ri Cristo y nuxovaj rutojbalil mac uxben y ri ruchukʼaʼ ri lokʼolej elesanic pa mac."
                },
                {
                    "number": 21,
                    "text": "Joʼoc quivech ri queriʼ niquiben roma xa jubaʼ chic nrajoʼ man niquicʼulvachij ri camic, ri xibalbay, y ri kʼaxomal jumul. Jareʼ ninbij riqʼuin ri vuchukʼaʼ. Queriʼ cʼa rubin can ri Dios chuve. Tivacʼaxaj cʼa utz re chʼabel reʼ y tinimaj, o can xquejiquiban vi cʼa chivij chuvech ri rukʼatbel tzij ri Cristo."
                },
                {
                    "number": 22,
                    "text": "Can kitzij vi cʼa chi checonojel ri tak alcʼualaʼ e qʼues riqʼuin ri Cristo, y man e cʼo ta can pa ri rukʼaʼ ri pixaʼ. Ri ruchukʼaʼ ri lokʼolej elesanic pa mac e ruchapon conojel ri man yaʼon ta ri pixaʼ chique. Que cʼariʼ, ri man etzelan ta, o ri xa man cʼo ta chupan ri etzelanic, man nitiquir ta nitzolin pe rucʼuʼx y man nicʼatzin ta cʼa ri kasanic chuxeʼ yaʼ chire."
                },
                {
                    "number": 23,
                    "text": "Xa jariʼ jun tziʼenic chirij ri Dios, roma xa nuxilkʼotij ri rujoyovabal ri Cristo y ri ruchukʼaʼ ri Lokʼolej Ruxlabal y nucukubaʼ riʼ riqʼuin caminek tak samaj."
                },
                {
                    "number": 24,
                    "text": "Can kitzij vi cʼa nucʼajol, man rucʼamon ta chi naban reʼ, roma ri tzolibel cʼuʼx xa nicʼatzin chique ri e cʼo pan etzelanic y chupan ri cʼajisabel ri niban roma ri rukʼajic ri pixaʼ."
                },
                {
                    "number": 25,
                    "text": "Ri nabey retal richin ri tzolibel cʼuʼx jariʼ ri kasanic chuxeʼ yaʼ. Ri kasanic chuxeʼ ya nibanatej cʼa roma ri cukubabel cʼuʼx, richin queriʼ yetakex cʼa ri pixaʼ. Cʼa cʼariʼ, ri takenic niban chique ri pixaʼ nuqʼuen cʼa pe ri cuyubel mac."
                },
                {
                    "number": 26,
                    "text": "Cʼa cʼariʼ, ri cuyubel mac riʼ nuqʼuen pe ri chʼuchʼujil y ri chʼutinirisan cʼuʼx. Roma cʼa ri chʼuchʼujil y ri chʼutinirisan cʼuʼx riʼ, nokaʼ cʼa pe ri Uxlabixel. Ja ri Lokʼolej Bochiʼinel riʼ ninojisan riqʼuin oyobenic pa tak kánima y chukaʼ riqʼuin tzʼaket ajovabel. Ri ajovabel riʼ nicochʼon roma nikatij kakʼij richin yojchʼo akʼanij riqʼuin ri Dios, cʼa tok xtapon ri ruqʼuisibel tok conojel ri chojlaxelaʼ xquecʼaseʼ riqʼuin ri Dios."
                },
                {
                    "number": 27,
                    "text": "Vaveʼ cʼa nucʼajol, yin xtintzʼibaj chave jun bey chic vi man chaʼnin ta xquibe chiquij ri Lamaniʼ. Can ja cʼareʼ, ri itzel nimirinen quichin re nimalej tinamit reʼ, o pa jun chic chʼabel, quichin re vinakul reʼ, ri Nefiʼiʼ, ja cʼareʼ xtibanon richin xquevulatej cʼa, vi xa man xtitzolin ta pa quicʼuʼx."
                },
                {
                    "number": 28,
                    "text": "Tacʼutuj cʼa akʼanij, nucʼajol, chire ri Dios chi titzolin cʼa pe quicʼuʼx. Man riqʼuin vi riʼ, can kitzij vi, ninxibij viʼ chi ri Uxlabel man cʼo ta chic quiqʼuin rijeʼ. Chupan re rutzʼakat ruvachʼulef reʼ, rijeʼ chukaʼ niquitij quikʼij richin niquikasaj ronojel ri uchukʼaʼ y ri kʼatbel tzij ri elenek pe riqʼuin ri Dios y can niquixilkʼotij vi ri Uxlabixel."
                },
                {
                    "number": 29,
                    "text": "Vacami cʼa, nucʼajol, roma rijeʼ quixovan chic janíla etamabel, can xa jubaʼ chic man yevulatej, richin queriʼ xquekʼajer ri lokʼolej rutzijol y chukaʼ ri chʼabel ri can ja vi ri Kacolonel biyon can."
                },
                {
                    "number": 30,
                    "text": "Quiriʼ cʼa nucʼajol, cʼa tok xtintzʼibaj chic jubaʼ chave o cʼa tok xtincʼul chic viʼ aviqʼuin. Amen."
                }
            ]
        },
        "/study/scriptures/bofm/moro/9": {
            "uri": "/study/scriptures/bofm/moro/9",
            "title": "Moroni 9",
            "data_type": "chapter",
            "chapter_name": "Tanaj 9",
            "chapter_summary": [
                "Ri janíla itzel nibanatej coma ri Lamaniʼ y ri Nefiʼiʼ. Nitzijox ri ruqʼuisibel y ri ajovanel pixabanic richin jun tataʼaj."
            ],
            "book_intro": [
                "Jareʼ ri rucaʼn ruvuj ri Mormon ri takon pe riqʼuin ri Moroni, ri rucʼajol."
            ],
            "verses": [
                {
                    "number": 1,
                    "text": "Nucʼajol, ri at nucʼuʼxlan, yitzʼiban cʼa el jun chic bey chave richin queriʼ xtavetamaj chi cʼa in qʼues na. Man riqʼuin vi riʼ, nintzʼibaj jubaʼ chirij ri nuyaʼ nubis."
                },
                {
                    "number": 2,
                    "text": "Can kitzij vi cʼa, yin nucʼovisan jun cʼayef chʼaʼoj quiqʼuin ri Lamaniʼ y roj man xojchʼacon ta. Ri Arcanteo xcamisex cʼa roma ri tzaqʼuibel. Que cʼa chukaʼ riʼ, ri Luram y ri Emron. Kitzij cʼa chi e kasachon e qʼuiy chique ri janíla utzilej tak koyovanelaʼ."
                },
                {
                    "number": 3,
                    "text": "Vacami cʼa, nucʼajol, yin ninxibij viʼ roma xa riqʼuin jubaʼ ri Lamaniʼ xquequiqʼuis re vinakul reʼ. Roma rijeʼ xa man nitzolin ta pe quicʼuʼx y ri Satanás jutakel yerukʼakʼirisaj richin queriʼ yeʼoyover ka chiquivech."
                },
                {
                    "number": 4,
                    "text": "Can kitzij vi cʼa, yin yisamej quiqʼuin rijeʼ jutakel. Tok ninchʼabalij ri ruchʼabel ri Dios chique rijeʼ riqʼuin vuchukʼaʼ, jariʼ tok yebaybot y yeʼoyover viqʼuin. Jacʼa tok man yichʼo ta riqʼuin vuchukʼaʼ, rijeʼ niquicʼovirisaj ri cánima chirij ri chʼabel riʼ. Roma cʼariʼ tok ninxibij viʼ, roma xa riqʼuin jubaʼ ri Ruxlabal ri Ajaf man nutij ta chic rukʼij quiqʼuin rijeʼ."
                },
                {
                    "number": 5,
                    "text": "Janíla cʼa yeʼoyover y xa romariʼ tok yin ninojij chi man niquixibij ta chic quiʼ chuvech ri camic. Quereʼ cʼa chukaʼ, man nicajoʼ ta chic quiʼ. Xa jutakel niquimunij ri quiqʼuel y niquirayij niquitzolij ruqʼuexel ri itzel niban chique."
                },
                {
                    "number": 6,
                    "text": "Vacami cʼa, nucʼajol, ri at nucʼuʼxlan, stapeʼ cʼa e covirisan chic chupan ri itzel, cʼa kojsamej na cʼa chi utzil. Roma vi nikatanabaʼ ri kasamaj, can xkojetzelex vi cʼa. Cʼo cʼa ri kasamaj ri rucʼamon nikaben tok cʼa oj cʼo na riqʼuin re chʼaculaj reʼ richin chʼabek ulef, richin queriʼ xtikasaj rukʼij ri nicʼulaʼan richin ronojel chojmilal y xkojuxlan cʼa chupan ri rajavaren ri Dios."
                },
                {
                    "number": 7,
                    "text": "Vacami cʼa, nintzʼibaj chic jubaʼ chiquij ri kʼaxomal ri niquitij re vinakul reʼ. Ri rutzijol ri xincʼul cʼa riqʼuin ri Amoron nubij cʼa chi ri Lamaniʼ e quitzʼapin can e qʼuiy vinek ri xequichop pa ri tzʼurutzʼic jotolibel rubiniʼan Xeriza. Chiquicojol ri e quichapon e cʼo cʼa achiʼaʼ, ixokiʼ, y alcʼuala."
                },
                {
                    "number": 8,
                    "text": "Xequicamisaj can ri achijilal y ri tataʼaj quichin ri ixokiʼ y ri alcʼualaʼ riʼ. Vacami cʼa, yequilij ri ixokiʼ riqʼuin ri quitijul ri cachijilal, y yequilij ri alcʼualaʼ riqʼuin ri quitijul ri quitataʼ. Cʼa cʼariʼ, xaxe jun ti nitz yaʼ niquiyaʼ chique."
                },
                {
                    "number": 9,
                    "text": "Stapeʼ cʼa ri Lamaniʼ niquiben re nimalej etzelal reʼ, ri etzelal ri niquiben ri kavinakul roj ri e cʼo pa Moriantum can nicʼo vi ruviʼ chuvech reʼ. Can kitzij vi cʼa chi e quichapon e qʼuiy chique ri quimiʼal ri Lamaniʼ. Cʼa cʼariʼ, quelesan el chiquivech rijeʼ achique ri janíla niquipokonaj y niquilokʼokʼej chuvech xabachique chic. Jariʼ ri kʼopojil y ri chʼajchʼoj quinaʼoj."
                },
                {
                    "number": 10,
                    "text": "Cʼariʼ, tok xquiben yan queriʼ, itzel camisanic xquiben chique. Roma xquiben cʼa ronojel ruvech soconic chique ri quichʼacul, cʼa tok xecom. Cʼa cʼariʼ tok queriʼ quibanon rijeʼ, xquitij ri quitijul achiʼel ri e aj pa kʼayis chicopiʼ, roma cʼa ri rucovil ri cánima. Ronojel cʼareʼ niquiben cʼa achiʼel vi ta jun retal richin ri cuchukʼaʼ."
                },
                {
                    "number": 11,
                    "text": "Nucʼajol ri at nucʼuʼxlan, ¿achique cʼa roma tok jun vinakul queriʼ xa manek chic ri quinaʼoj?"
                },
                {
                    "number": 12,
                    "text": "Xaxe cʼa jun caʼiʼ oxiʼ junaʼ oc kʼaxinek can tok rijeʼ xa e jun choj y jebelilej vinakul."
                },
                {
                    "number": 13,
                    "text": "Nucʼajol, ¿achique cami roma tok jun vinakul quereʼ janíla niquipalakisaj quiʼ xa riqʼuin ri nimalej etzelal?"
                },
                {
                    "number": 14,
                    "text": "¿Achique cʼa banel richin nikanojij chi ri Dios man ta xtuyuk pe chikij roj ri rukʼaʼ riqʼuin kʼatoj tzij?"
                },
                {
                    "number": 15,
                    "text": "Can kitzij vi, ri vánima quereʼ nusiqʼuij: Joʼoc quivech re vinakul reʼ. Takʼataʼ cʼa tzij pa quiviʼ, rat ka Dios, y queʼavevaj cʼa chavech ri quimac y ri itzel quibanobal y ri quetzelal."
                },
                {
                    "number": 16,
                    "text": "Nucʼajol, chukaʼ e qʼuiy malcaʼn ixokiʼ quiqʼuin ri cal xecanej can pa Xeriza. Chiriʼ cʼa, ri quikʼutun ri man xquicʼuaj ta el ri Lamaniʼ, can kitzij vi, xucʼuex cʼa el coma ri royovanela ri Zenefi. Queriʼ cʼa, xequimalij can ri ixokiʼ riʼ richin yebiyajlan xabacuchi chucanoxic quikʼutun, y e qʼuiy tak rijtaʼk ixokiʼ yekʼitej chuchiʼ ri bey y yecamiyaj ka."
                },
                {
                    "number": 17,
                    "text": "Vacami cʼa, ri molaj oyovanelaʼ quichin ri Lamaniʼ e cʼo chikacojol roj riqʼuin ri tinamit Xeriza. Queriʼ cʼa, e jampeʼ na e animajinek cʼa quiqʼuin ri molaj oyovanelaʼ richin ri Aarón e tzakinek chic chupan ri cʼayevilej kʼaxomal ri yequibanalaʼ."
                },
                {
                    "number": 18,
                    "text": "¡Can janíla vi e tzʼil ri nuvinakul! Manek cʼa chic ri quichojlen, ni ta chukaʼ ri quijoyovabal. Can kitzij vi, yin xaxe in jun achin y xaxe cʼo viqʼuin ri ruchukʼaʼ juna achin y man yitiquir ta chic ninben chi niquinimaj nutzij."
                },
                {
                    "number": 19,
                    "text": "Rijeʼ can e covirisan vi chic chupan ri quitzʼilol. E junan cʼa chupan ri quetzelal y manjun niquicol ta, ni ta ri alcʼualaʼ, ni ta ri e riʼj chic. Yequicot riqʼuin ronojel ri itzel, xaxe cʼa man riqʼuin ta ri utz. Ri kʼaxomal ri niquitij ri kixokiʼ y ri kalcʼual, chuvech chijun re ruvachʼulef reʼ, can janíla vi nim chuvech xabachique chic. Jaʼ, ri rakʼ jun vinek man nitiquir ta nutzijoj, chukaʼ manek banel nitzʼibex can ri niquicʼulvachij."
                },
                {
                    "number": 20,
                    "text": "Vacami cʼa nucʼajol, man yitzijon ta chic chirij re cʼayevilej cʼulvachitajic reʼ. Can kitzij vi chi rat avetaman chic ruvech ri quetzelal re vinakul reʼ. Manek chic ri quichojmil y manjun chic niquinaʼ. Ri quitzelal rijeʼ can janíla vi nim chuvech ri quetzelal ri Lamaniʼ."
                },
                {
                    "number": 21,
                    "text": "Can kitzij vi cʼa chi man yitiquir ta yenvuxkanej riqʼuin ri Dios, roma vi ta queriʼ, xa xtucʼajisaj ta nuvech."
                },
                {
                    "number": 22,
                    "text": "Man riqʼuin vi riʼ, nucʼajol, yin yatinvuckanej rat riqʼuin ri Dios y nincukubaʼ viʼ riqʼuin ri Cristo chi xcacolotej. Nincʼutuj cʼa akʼanij chire ri Dios chi rijaʼ xtuyalojisaj cʼa ri acʼaslen, richin queriʼ xtatzʼet ri tzolitajic quichin re vinakul reʼ, o ri jumul quivulatajic. Yin vetaman cʼa chi cʼo chi yecom jumul vi man nitzolin ta pe quicʼuʼx y vi man yejel ta pe chic riqʼuin ri Dios."
                },
                {
                    "number": 23,
                    "text": "Vi rijeʼ xquecom cʼa jumul, xa xtiquicʼulvachij cʼa achiʼel ri Jarediʼ roma ri retzelal ri cánima y roma niquicanoj ri quiqʼuel y ri ruqʼuexel ri etzelal niban chique."
                },
                {
                    "number": 24,
                    "text": "Stapeʼ cʼa rijeʼ yevulatej cʼa, roj ketaman chi qʼuiy chique ri kachʼalal e benek chic quiqʼuin ri Lamaniʼ y e qʼuiy chukaʼ ri cʼa xquebe na quiqʼuin. Roma cʼariʼ, vi rat yacʼaseʼ na can y yin xa yicamisex y man yatintzʼet ta chic, tatzʼibaj cʼa jubaʼ. Jacʼa yin nincukubaʼ nucʼuʼx chi xa cʼa xcatintzʼet na jubaʼ chic apon. Cʼo cʼa viqʼuin ri lokʼolej tak retal banobel ri ninvajoʼ ninjech can chave."
                },
                {
                    "number": 25,
                    "text": "Nucʼajol, tatakej cʼa chi utzil ri Cristo, y man tuben cʼa chi yabison ri nutzʼiban can, richin queriʼ man ta xcacom roma janíla ri abis. Xa caruyacaʼ cʼa chic ri Cristo y tuxlan cʼa ri anojibal benek ruvech roma rukʼaxomal, ri rucamic, y ri rujoyovabal rijaʼ, y roma xucʼut riʼ riqʼuin ri ruchʼacul chiquivech ri katataʼ. Chukaʼ cʼa, roma man chaʼnin ta noyover y roma ri oyobenic pan avánima riqʼuin ri rucʼojlemal y ri cʼaslen jumul."
                },
                {
                    "number": 26,
                    "text": "Chukaʼ ticʼojeʼ cʼa can aviqʼuin y ticanej cʼa jutakel ri rutzil ri Dios ri Tataʼixel ri cʼo jun nimalej rutzʼuyulibel cʼanej akʼanij chicaj y chukaʼ ri rutzil ri Kajaf Jesucristo ri tzʼuyul pa rajquikʼaʼ ri ruchukʼaʼ ri Dios, cʼa tok ronojel nikasex ka pa rukʼaʼ rijaʼ. Amen."
                }
            ]
        },
        "/study/scriptures/bofm/moro/10": {
            "uri": "/study/scriptures/bofm/moro/10",
            "title": "Moroni 10",
            "data_type": "chapter",
            "chapter_name": "Tanaj 10",
            "chapter_summary": [
                "Ri Moroni nuyaʼ ri ruqʼuisibel ruchʼabel chique ri Lamaniʼ. Nubij achique rubaniquil richin jun vinek xtretamaj pa ránima chi can kitzij vi ri Vuj richin ri Mormon. Ri Moroni nutzʼapij cʼa ri retal banobel quichin ri ruvinakul."
            ],
            "verses": [
                {
                    "number": 1,
                    "text": "Vacamiʼ cʼa, yin Moroni nintzʼibaj can jubaʼ ri utz nintzʼet yin. Nintzʼibaj cʼa chique ri vachʼalal ri Lamaniʼ. Ninvajoʼ chi rijeʼ quetaman chi nicʼo ruviʼ jukʼo juvinek junaʼ ri e kʼaxinek el tok tiyaʼox ri retal ri rupetebal ri Cristo."
                },
                {
                    "number": 2,
                    "text": "Cʼa cʼariʼ tok xtinbij jun caʼiʼ oxiʼ chic tzij chive richin yixinpixabaj, xtintzʼapij cʼa el re retal banobel reʼ."
                },
                {
                    "number": 3,
                    "text": "Can kitzij vi, yixinpixabaj tok nitzʼet ronojel reʼ, vi xa nuyaʼ kʼij ri Dios chive richin nitzʼet, chi xtinataj cʼa chi ri Ajaf can rujoyovan quivech ri calcʼual ri achiʼaʼ. Quereʼ rubanon pe cʼa tok rutzʼuquic ri Adán, cʼa chupan cʼa chukaʼ ri kʼij tok xticʼul ronojel reʼ. Yixinpixabaj cʼa chukaʼ richin tichʼoboʼ cʼa rij pan ivánima."
                },
                {
                    "number": 4,
                    "text": "Tok xticʼul ronojel reʼ, yixinpixabaj chi ticʼutuj cʼa akʼanij chire ri Dios, ri Jumul Tataʼixel, pa rubiʼ ri Cristo, vi man kitzij ta cʼa ronojel reʼ. Cʼariʼ, vi xticʼutuj riqʼuin choj ivánima y riqʼuin kitzij irayibal, y vi cukul chic icʼuʼx riqʼuin ri Cristo, jariʼ tok rijaʼ xtukʼalajirisaj pe chivech ri kitzij richin ronojel reʼ, riqʼuin ri ruchukʼaʼ ri Uxlabixel."
                },
                {
                    "number": 5,
                    "text": "Roma cʼa ri ruchukʼaʼ ri Uxlabixel, cʼo banel richin xtivetamaj ronojel ri kitzij."
                },
                {
                    "number": 6,
                    "text": "Xabachique cʼa utz, xa choj y kitzij chukaʼ. Roma cʼariʼ, manjun cʼa ri utz nuxilkʼotij ri Cristo, xa nukʼalajirisaj cʼa chi can cʼo vi rijaʼ."
                },
                {
                    "number": 7,
                    "text": "Roma cʼa ri ruchukʼaʼ ri Uxlabixel, cʼo cʼa banel richin nivetamaj rix chi rijaʼ can cʼo vi. Roma cʼariʼ, ninvajo yixinpixabaj chi man cʼa tixovaj ri ruchukʼaʼ ri Dios. Roma rijaʼ nisamej riqʼuin uchukʼaʼ junan vacami, chuvaʼk, y benek ruvech, achiʼel cʼa ri quicukubabel cʼuʼx ri calcʼual ri achiʼaʼ."
                },
                {
                    "number": 8,
                    "text": "Chukaʼ, vachʼalal, yixinpixabaj chi man queʼivevaj ri lokʼolej sipanic richin ri Dios, roma e cʼo cʼa qʼuiy y xa riqʼuin ri Dios e elenek vi pe. E cʼo cʼa jalajoj ruvech rubaniquil richin yesamajix re lokʼolej sipanic reʼ. Xa can ja vi ri Dios ri nibanon quichin conojel y e yaʼon cʼa roma ri rukʼalajirisanic ri Ruxlabal ri Dios chiquivech ri achiʼaʼ richin yequitoʼ."
                },
                {
                    "number": 9,
                    "text": "Can kitzij vi cʼa chi niyaʼox chire jun vinek richin chi nitijon chire ri chʼabel richin utzilej nojibel roma ri Ruxlabal ri Dios."
                },
                {
                    "number": 10,
                    "text": "Chire cʼa jun chic vinek niyaʼox richin nitijon chire ri chʼabel richin ri etamabel roma ri Uxlabel riʼ."
                },
                {
                    "number": 11,
                    "text": "Niyaʼox cʼa chire jun chic janíla nim rucukubabel cʼuʼx, y chire jun chic niyaʼox ri lokʼolej tak sipanic richin cʼachojirisanic roma ri Uxlabel riʼ."
                },
                {
                    "number": 12,
                    "text": "Chire jun chic niyaʼox chi nuben nimalej tak samaj ri yekamey."
                },
                {
                    "number": 13,
                    "text": "Chukaʼ niyaʼox chire jun chic chi nuyaʼ lokʼolej rutzijol chirij ronojel."
                },
                {
                    "number": 14,
                    "text": "Chukaʼ niyaʼox chire chic jun vinek richin yerutzʼet takonaxelaʼ y toʼonelaʼ tak uxlabel."
                },
                {
                    "number": 15,
                    "text": "Niyaʼox chukaʼ chire jun chic vinek jalajoj ruvech chʼabel."
                },
                {
                    "number": 16,
                    "text": "Chukaʼ niyaʼox chire jun chic richin yerukʼaxaj pa tak chʼabel y jalajoj ruvech tzijobel."
                },
                {
                    "number": 17,
                    "text": "Ronojel re lokʼolej sipanic reʼ e elenek pe riqʼuin ri Ruxlabal ri Cristo. Yeyaʼox chique chiquijujunal ri vinakiʼ, achiʼel cʼa ri niquirayij."
                },
                {
                    "number": 18,
                    "text": "Ninvajoʼ cʼa yixinpixabaj vachʼalal, chi man cʼa timestaj chi ronojel ri utzilej tak lokʼolej sipanic xa e elenek pe riqʼuin ri Cristo."
                },
                {
                    "number": 19,
                    "text": "Vachʼalal ri ix nucʼuʼxlan, ninvajoʼ chukaʼ yixinpixabaj richin man cʼa timestaj chi rijaʼ xa junan ivir, vacami, y benek ruvech. Tokaʼ cʼa chukaʼ chiʼicʼuʼx chi ronojel re lokʼolej sipanic reʼ, achojchij in chʼovinek vi, e richin ri uxlabel y manjun bey xqueqʼuis tok cʼa cʼo na re ruvachʼulef, xaxe cʼa tok ri calcʼual ri achiʼaʼ man niquinimaj ta chic."
                },
                {
                    "number": 20,
                    "text": "Romariʼ tok nicʼatzin chi cʼo ri cukubabel cʼuʼx. Vi nicʼatzin chi cʼo ri cukubabel cʼuʼx, nicʼatzin cʼa chukaʼ chi cʼo ri oyobenic pa ánima. Cʼa cʼariʼ, vi nicʼatzin chi cʼo ri oyobenic pa ánima, nicʼatin cʼa chukaʼ chi cʼo ri lokʼokʼebel."
                },
                {
                    "number": 21,
                    "text": "Vi manek cʼa ri ilokʼokʼebel rix, can manek vi chic banel richin yixcolotej chupan ri rajavaren ri Dios. Manek cʼa chukaʼ banel richin yixcolotej chupan ri rajavaren ri Dios vi xa manek icukubabel cʼuʼx y vi manek chukaʼ ri oyobenic pan ivánima."
                },
                {
                    "number": 22,
                    "text": "Vi xa manek cʼa ri oyobenic pa ivánima, cʼo cʼa chi nixibij iviʼ y ri xibinriʼil xa elenek pe riqʼuin ri etzelal."
                },
                {
                    "number": 23,
                    "text": "Ri Cristo can xubij vi quereʼ chique ri katiʼt kamamaʼ ojer: Vi nicukubaʼ icʼuʼx, cʼo cʼa banel richin niben ronojel achique ri utz chuve yin."
                },
                {
                    "number": 24,
                    "text": "Vacami yichʼo cʼa quiqʼuin conojel ri vinakiʼ chuvech chijun re ruvachʼulef: Vi napon cʼa ri kʼij tok ri ruchukʼaʼ y ri lokʼolej tak rusipanic ri Dios xquechuputej ka chiʼicojol, xa xtibanatej cʼa queriʼ xa roma cʼa manjun chic ninimaj."
                },
                {
                    "number": 25,
                    "text": "Joʼoc quivech ri calcʼual ri achiʼaʼ vi queriʼ xtibanatej, roma ja cʼariʼ tok manjun chic xticʼojeʼ chiʼicojol rix ri xtibanon ta ri utz, can man vi ta jun chic. Vi cʼa cʼo na cʼa jun chiʼicojol rix ri xtuben ri utz, can xtisamej vi cʼa roma ri ruchukʼaʼ ri Dios y ri lokʼolej rusipanic."
                },
                {
                    "number": 26,
                    "text": "Joʼoc quivech ri xquechupan ka quichin reʼ y chek queriʼ xquecom ka. Roma xquecom quiqʼuin ri quimac y manek chic banel richin xquecolotej ta chupan ri rajavaren ri Dios. Ninchʼabalij cʼa achiʼel ri nubij ri ruchʼabel ri Cristo y man nintzʼuc ta tzij."
                },
                {
                    "number": 27,
                    "text": "Yixinpixabaj cʼa chi man queʼimestaj ronojel reʼ, roma xa can chaʼnin vi xtapon ri kʼij tok xtivetamaj chi man nintzʼuc ta tzij, roma can xquinitzʼet vi cʼa chupan ri rucʼojlibal ri Dios y quereʼ xtubij ri Ajaf Dios chive rix: ¿La man xinkʼalajirisaj ta cami chivech rix ri nuchʼabel ri xetzʼibatej can roma re achin reʼ? Rijaʼ xa achiʼel cʼa jun ri nichʼabalin pe chiquicojol ri caminakiʼ y achiʼel cʼa jun ri nichʼo pe chupan ri pokolaj."
                },
                {
                    "number": 28,
                    "text": "Yin ninkʼalajirisaj chivech rix re naʼoj reʼ richin queriʼ yekʼajer ri lokʼolej rutzijol. Can kitzij vi cʼa, xqueʼel pe pa ruchiʼ ri jumal Dios y ri ruchʼabel rijaʼ xtitzijox pe riqʼuin jun iyaj mamaj ijaʼtzul cʼa chire jun chic."
                },
                {
                    "number": 29,
                    "text": "Ri Dios xtucʼut cʼa chivech chi can kitzij vi ri rutzʼiban can."
                },
                {
                    "number": 30,
                    "text": "Ninvajoʼ cʼa chukaʼ yixinpixbaj chi quixjel cʼa pe riqʼuin ri Cristo y titunuʼ cʼa iviʼ quiqʼuin ronojel ri utzilej tak lokʼolej sipanic y man tichop cʼa ri itzel sipanic, ni ta chukaʼ xabachique ri tzʼil."
                },
                {
                    "number": 31,
                    "text": "Cacʼastej cʼa y cayacatej pe chupan ri pololaj, rat ri at Jerusalem. Tacusaj cʼa pe ri jebelilej atziak, rat ri at rumiʼal ri Sión. Tacovirisaj cʼa ri axatat y tanimirisaj cʼa el ri icʼulbaʼt benek ruvech richin chi man yasach ta chic, y richin queriʼ xquekʼajer cʼa ri cʼulanen tzij ri xuben ri Jumul Tataʼixel aviqʼuin rat, ri at rujayul ri Israel."
                },
                {
                    "number": 32,
                    "text": "Jaʼ, quixjel cʼa pe riqʼuin ri Cristo y titzʼakatisaj iviʼ riqʼuin rijaʼ, y tivevaj can iviʼ chuvech ronojel ri man e chʼajchʼoj ta. Nicʼatzin chi xtivevaj iviʼ riqʼuin ronojel ri man chʼajchʼoj ta, y xtivajoʼ cʼa ri Dios riqʼuin ronojel ri irayibal, ri inojibal, y ri ivuchukʼaʼ. Vi niben cʼa queriʼ, ri rutzil rijaʼ xquixruben cʼa richin queriʼ xquixtzʼakatisan cʼa riqʼuin ri Cristo. Cʼariʼ, vi ix tzʼaket riqʼuin ri Cristo roma ri rutzil ri Dios, can manek vi banel richin nixilkʼotij ri ruchukʼaʼ ri Dios."
                },
                {
                    "number": 33,
                    "text": "Chukaʼ cʼa, vi ix tzʼaket chic riqʼuin ri Cristo roma ri rutzil ri Dios y man nixilkʼotij ta ri ruchukʼaʼ rija, jariʼ tok xquixchʼajchʼojirisex riqʼuin ri Cristo. Jariʼ xa roma ri rutzil ri Dios roma xbiyin ri ruquiqʼuel ri Cristo. Ja cʼariʼ ri cʼulanen tzij ri xuben ri Tataʼixel richin nicuyutej ri imac richin queriʼ yixchʼajchʼojirisex y manek chic itzʼilol."
                },
                {
                    "number": 34,
                    "text": "Vacami cʼa ninbij chive rix ivonojel: Quiriʼ cʼa. Jubaʼ chic apon xquibeʼuxlan chupan ri lokʼolej cʼojlibel richin quicoten richin ri Dios. Chiriʼ cʼa xquicʼojeʼ vi, cʼa tok ri nuchʼacul y ri vuxlabal xtiquitun chic quiʼ y xquinucʼuex el riqʼuin uchukʼaʼ pa cakʼikʼ, richin queriʼ yixintzʼet rix chuvech ri jebelilej rucʼojlibal ri nimalej Jehová, ri Jumul Kʼatoy Tzij quichin ri e qʼues y chukaʼ ri e caminek chic. Amen."
                }
            ]
        }
    }
}