{
    "title": "Tzol’leb’ ut Sumwank",
    "uri": "/study/scriptures/dc-testament",
    "structure": [
        {
            "type": "content",
            "title": "Perel re xjolomil li aatin",
            "uri": "/study/scriptures/dc-testament/title-page"
        },
        {
            "type": "content",
            "title": "Xtikib’ankil",
            "uri": "/study/scriptures/dc-testament/introduction"
        },
        {
            "type": "section",
            "title": "Eb’ li Tasal",
            "entries": [
                {
                    "type": "content",
                    "title": "Tzol’leb’ ut Sumwank 1",
                    "uri": "/study/scriptures/dc-testament/dc/1"
                },
                {
                    "type": "content",
                    "title": "Tzol’leb’ ut Sumwank 2",
                    "uri": "/study/scriptures/dc-testament/dc/2"
                },
                {
                    "type": "content",
                    "title": "Tzol’leb’ ut Sumwank 3",
                    "uri": "/study/scriptures/dc-testament/dc/3"
                },
                {
                    "type": "content",
                    "title": "Tzol’leb’ ut Sumwank 4",
                    "uri": "/study/scriptures/dc-testament/dc/4"
                },
                {
                    "type": "content",
                    "title": "Tzol’leb’ ut Sumwank 5",
                    "uri": "/study/scriptures/dc-testament/dc/5"
                },
                {
                    "type": "content",
                    "title": "Tzol’leb’ ut Sumwank 6",
                    "uri": "/study/scriptures/dc-testament/dc/6"
                },
                {
                    "type": "content",
                    "title": "Tzol’leb’ ut Sumwank 7",
                    "uri": "/study/scriptures/dc-testament/dc/7"
                },
                {
                    "type": "content",
                    "title": "Tzol’leb’ ut Sumwank 8",
                    "uri": "/study/scriptures/dc-testament/dc/8"
                },
                {
                    "type": "content",
                    "title": "Tzol’leb’ ut Sumwank 9",
                    "uri": "/study/scriptures/dc-testament/dc/9"
                },
                {
                    "type": "content",
                    "title": "Tzol’leb’ ut Sumwank 10",
                    "uri": "/study/scriptures/dc-testament/dc/10"
                },
                {
                    "type": "content",
                    "title": "Tzol’leb’ ut Sumwank 11",
                    "uri": "/study/scriptures/dc-testament/dc/11"
                },
                {
                    "type": "content",
                    "title": "Tzol’leb’ ut Sumwank 12",
                    "uri": "/study/scriptures/dc-testament/dc/12"
                },
                {
                    "type": "content",
                    "title": "Tzol’leb’ ut Sumwank 13",
                    "uri": "/study/scriptures/dc-testament/dc/13"
                },
                {
                    "type": "content",
                    "title": "Tzol’leb’ ut Sumwank 14",
                    "uri": "/study/scriptures/dc-testament/dc/14"
                },
                {
                    "type": "content",
                    "title": "Tzol’leb’ ut Sumwank 15",
                    "uri": "/study/scriptures/dc-testament/dc/15"
                },
                {
                    "type": "content",
                    "title": "Tzol’leb’ ut Sumwank 16",
                    "uri": "/study/scriptures/dc-testament/dc/16"
                },
                {
                    "type": "content",
                    "title": "Tzol’leb’ ut Sumwank 17",
                    "uri": "/study/scriptures/dc-testament/dc/17"
                },
                {
                    "type": "content",
                    "title": "Tzol’leb’ ut Sumwank 18",
                    "uri": "/study/scriptures/dc-testament/dc/18"
                },
                {
                    "type": "content",
                    "title": "Tzol’leb’ ut Sumwank 19",
                    "uri": "/study/scriptures/dc-testament/dc/19"
                },
                {
                    "type": "content",
                    "title": "Tzol’leb’ ut Sumwank 20",
                    "uri": "/study/scriptures/dc-testament/dc/20"
                },
                {
                    "type": "content",
                    "title": "Tzol’leb’ ut Sumwank 21",
                    "uri": "/study/scriptures/dc-testament/dc/21"
                },
                {
                    "type": "content",
                    "title": "Tzol’leb’ ut Sumwank 22",
                    "uri": "/study/scriptures/dc-testament/dc/22"
                },
                {
                    "type": "content",
                    "title": "Tzol’leb’ ut Sumwank 23",
                    "uri": "/study/scriptures/dc-testament/dc/23"
                },
                {
                    "type": "content",
                    "title": "Tzol’leb’ ut Sumwank 24",
                    "uri": "/study/scriptures/dc-testament/dc/24"
                },
                {
                    "type": "content",
                    "title": "Tzol’leb’ ut Sumwank 25",
                    "uri": "/study/scriptures/dc-testament/dc/25"
                },
                {
                    "type": "content",
                    "title": "Tzol’leb’ ut Sumwank 26",
                    "uri": "/study/scriptures/dc-testament/dc/26"
                },
                {
                    "type": "content",
                    "title": "Tzol’leb’ ut Sumwank 27",
                    "uri": "/study/scriptures/dc-testament/dc/27"
                },
                {
                    "type": "content",
                    "title": "Tzol’leb’ ut Sumwank 28",
                    "uri": "/study/scriptures/dc-testament/dc/28"
                },
                {
                    "type": "content",
                    "title": "Tzol’leb’ ut Sumwank 29",
                    "uri": "/study/scriptures/dc-testament/dc/29"
                },
                {
                    "type": "content",
                    "title": "Tzol’leb’ ut Sumwank 30",
                    "uri": "/study/scriptures/dc-testament/dc/30"
                },
                {
                    "type": "content",
                    "title": "Tzol’leb’ ut Sumwank 31",
                    "uri": "/study/scriptures/dc-testament/dc/31"
                },
                {
                    "type": "content",
                    "title": "Tzol’leb’ ut Sumwank 32",
                    "uri": "/study/scriptures/dc-testament/dc/32"
                },
                {
                    "type": "content",
                    "title": "Tzol’leb’ ut Sumwank 33",
                    "uri": "/study/scriptures/dc-testament/dc/33"
                },
                {
                    "type": "content",
                    "title": "Tzol’leb’ ut Sumwank 34",
                    "uri": "/study/scriptures/dc-testament/dc/34"
                },
                {
                    "type": "content",
                    "title": "Tzol’leb’ ut Sumwank 35",
                    "uri": "/study/scriptures/dc-testament/dc/35"
                },
                {
                    "type": "content",
                    "title": "Tzol’leb’ ut Sumwank 36",
                    "uri": "/study/scriptures/dc-testament/dc/36"
                },
                {
                    "type": "content",
                    "title": "Tzol’leb’ ut Sumwank 37",
                    "uri": "/study/scriptures/dc-testament/dc/37"
                },
                {
                    "type": "content",
                    "title": "Tzol’leb’ ut Sumwank 38",
                    "uri": "/study/scriptures/dc-testament/dc/38"
                },
                {
                    "type": "content",
                    "title": "Tzol’leb’ ut Sumwank 39",
                    "uri": "/study/scriptures/dc-testament/dc/39"
                },
                {
                    "type": "content",
                    "title": "Tzol’leb’ ut Sumwank 40",
                    "uri": "/study/scriptures/dc-testament/dc/40"
                },
                {
                    "type": "content",
                    "title": "Tzol’leb’ ut Sumwank 41",
                    "uri": "/study/scriptures/dc-testament/dc/41"
                },
                {
                    "type": "content",
                    "title": "Tzol’leb’ ut Sumwank 42",
                    "uri": "/study/scriptures/dc-testament/dc/42"
                },
                {
                    "type": "content",
                    "title": "Tzol’leb’ ut Sumwank 43",
                    "uri": "/study/scriptures/dc-testament/dc/43"
                },
                {
                    "type": "content",
                    "title": "Tzol’leb’ ut Sumwank 44",
                    "uri": "/study/scriptures/dc-testament/dc/44"
                },
                {
                    "type": "content",
                    "title": "Tzol’leb’ ut Sumwank 45",
                    "uri": "/study/scriptures/dc-testament/dc/45"
                },
                {
                    "type": "content",
                    "title": "Tzol’leb’ ut Sumwank 46",
                    "uri": "/study/scriptures/dc-testament/dc/46"
                },
                {
                    "type": "content",
                    "title": "Tzol’leb’ ut Sumwank 47",
                    "uri": "/study/scriptures/dc-testament/dc/47"
                },
                {
                    "type": "content",
                    "title": "Tzol’leb’ ut Sumwank 48",
                    "uri": "/study/scriptures/dc-testament/dc/48"
                },
                {
                    "type": "content",
                    "title": "Tzol’leb’ ut Sumwank 49",
                    "uri": "/study/scriptures/dc-testament/dc/49"
                },
                {
                    "type": "content",
                    "title": "Tzol’leb’ ut Sumwank 50",
                    "uri": "/study/scriptures/dc-testament/dc/50"
                },
                {
                    "type": "content",
                    "title": "Tzol’leb’ ut Sumwank 51",
                    "uri": "/study/scriptures/dc-testament/dc/51"
                },
                {
                    "type": "content",
                    "title": "Tzol’leb’ ut Sumwank 52",
                    "uri": "/study/scriptures/dc-testament/dc/52"
                },
                {
                    "type": "content",
                    "title": "Tzol’leb’ ut Sumwank 53",
                    "uri": "/study/scriptures/dc-testament/dc/53"
                },
                {
                    "type": "content",
                    "title": "Tzol’leb’ ut Sumwank 54",
                    "uri": "/study/scriptures/dc-testament/dc/54"
                },
                {
                    "type": "content",
                    "title": "Tzol’leb’ ut Sumwank 55",
                    "uri": "/study/scriptures/dc-testament/dc/55"
                },
                {
                    "type": "content",
                    "title": "Tzol’leb’ ut Sumwank 56",
                    "uri": "/study/scriptures/dc-testament/dc/56"
                },
                {
                    "type": "content",
                    "title": "Tzol’leb’ ut Sumwank 57",
                    "uri": "/study/scriptures/dc-testament/dc/57"
                },
                {
                    "type": "content",
                    "title": "Tzol’leb’ ut Sumwank 58",
                    "uri": "/study/scriptures/dc-testament/dc/58"
                },
                {
                    "type": "content",
                    "title": "Tzol’leb’ ut Sumwank 59",
                    "uri": "/study/scriptures/dc-testament/dc/59"
                },
                {
                    "type": "content",
                    "title": "Tzol’leb’ ut Sumwank 60",
                    "uri": "/study/scriptures/dc-testament/dc/60"
                },
                {
                    "type": "content",
                    "title": "Tzol’leb’ ut Sumwank 61",
                    "uri": "/study/scriptures/dc-testament/dc/61"
                },
                {
                    "type": "content",
                    "title": "Tzol’leb’ ut Sumwank 62",
                    "uri": "/study/scriptures/dc-testament/dc/62"
                },
                {
                    "type": "content",
                    "title": "Tzol’leb’ ut Sumwank 63",
                    "uri": "/study/scriptures/dc-testament/dc/63"
                },
                {
                    "type": "content",
                    "title": "Tzol’leb’ ut Sumwank 64",
                    "uri": "/study/scriptures/dc-testament/dc/64"
                },
                {
                    "type": "content",
                    "title": "Tzol’leb’ ut Sumwank 65",
                    "uri": "/study/scriptures/dc-testament/dc/65"
                },
                {
                    "type": "content",
                    "title": "Tzol’leb’ ut Sumwank 66",
                    "uri": "/study/scriptures/dc-testament/dc/66"
                },
                {
                    "type": "content",
                    "title": "Tzol’leb’ ut Sumwank 67",
                    "uri": "/study/scriptures/dc-testament/dc/67"
                },
                {
                    "type": "content",
                    "title": "Tzol’leb’ ut Sumwank 68",
                    "uri": "/study/scriptures/dc-testament/dc/68"
                },
                {
                    "type": "content",
                    "title": "Tzol’leb’ ut Sumwank 69",
                    "uri": "/study/scriptures/dc-testament/dc/69"
                },
                {
                    "type": "content",
                    "title": "Tzol’leb’ ut Sumwank 70",
                    "uri": "/study/scriptures/dc-testament/dc/70"
                },
                {
                    "type": "content",
                    "title": "Tzol’leb’ ut Sumwank 71",
                    "uri": "/study/scriptures/dc-testament/dc/71"
                },
                {
                    "type": "content",
                    "title": "Tzol’leb’ ut Sumwank 72",
                    "uri": "/study/scriptures/dc-testament/dc/72"
                },
                {
                    "type": "content",
                    "title": "Tzol’leb’ ut Sumwank 73",
                    "uri": "/study/scriptures/dc-testament/dc/73"
                },
                {
                    "type": "content",
                    "title": "Tzol’leb’ ut Sumwank 74",
                    "uri": "/study/scriptures/dc-testament/dc/74"
                },
                {
                    "type": "content",
                    "title": "Tzol’leb’ ut Sumwank 75",
                    "uri": "/study/scriptures/dc-testament/dc/75"
                },
                {
                    "type": "content",
                    "title": "Tzol’leb’ ut Sumwank 76",
                    "uri": "/study/scriptures/dc-testament/dc/76"
                },
                {
                    "type": "content",
                    "title": "Tzol’leb’ ut Sumwank 77",
                    "uri": "/study/scriptures/dc-testament/dc/77"
                },
                {
                    "type": "content",
                    "title": "Tzol’leb’ ut Sumwank 78",
                    "uri": "/study/scriptures/dc-testament/dc/78"
                },
                {
                    "type": "content",
                    "title": "Tzol’leb’ ut Sumwank 79",
                    "uri": "/study/scriptures/dc-testament/dc/79"
                },
                {
                    "type": "content",
                    "title": "Tzol’leb’ ut Sumwank 80",
                    "uri": "/study/scriptures/dc-testament/dc/80"
                },
                {
                    "type": "content",
                    "title": "Tzol’leb’ ut Sumwank 81",
                    "uri": "/study/scriptures/dc-testament/dc/81"
                },
                {
                    "type": "content",
                    "title": "Tzol’leb’ ut Sumwank 82",
                    "uri": "/study/scriptures/dc-testament/dc/82"
                },
                {
                    "type": "content",
                    "title": "Tzol’leb’ ut Sumwank 83",
                    "uri": "/study/scriptures/dc-testament/dc/83"
                },
                {
                    "type": "content",
                    "title": "Tzol’leb’ ut Sumwank 84",
                    "uri": "/study/scriptures/dc-testament/dc/84"
                },
                {
                    "type": "content",
                    "title": "Tzol’leb’ ut Sumwank 85",
                    "uri": "/study/scriptures/dc-testament/dc/85"
                },
                {
                    "type": "content",
                    "title": "Tzol’leb’ ut Sumwank 86",
                    "uri": "/study/scriptures/dc-testament/dc/86"
                },
                {
                    "type": "content",
                    "title": "Tzol’leb’ ut Sumwank 87",
                    "uri": "/study/scriptures/dc-testament/dc/87"
                },
                {
                    "type": "content",
                    "title": "Tzol’leb’ ut Sumwank 88",
                    "uri": "/study/scriptures/dc-testament/dc/88"
                },
                {
                    "type": "content",
                    "title": "Tzol’leb’ ut Sumwank 89",
                    "uri": "/study/scriptures/dc-testament/dc/89"
                },
                {
                    "type": "content",
                    "title": "Tzol’leb’ ut Sumwank 90",
                    "uri": "/study/scriptures/dc-testament/dc/90"
                },
                {
                    "type": "content",
                    "title": "Tzol’leb’ ut Sumwank 91",
                    "uri": "/study/scriptures/dc-testament/dc/91"
                },
                {
                    "type": "content",
                    "title": "Tzol’leb’ ut Sumwank 92",
                    "uri": "/study/scriptures/dc-testament/dc/92"
                },
                {
                    "type": "content",
                    "title": "Tzol’leb’ ut Sumwank 93",
                    "uri": "/study/scriptures/dc-testament/dc/93"
                },
                {
                    "type": "content",
                    "title": "Tzol’leb’ ut Sumwank 94",
                    "uri": "/study/scriptures/dc-testament/dc/94"
                },
                {
                    "type": "content",
                    "title": "Tzol’leb’ ut Sumwank 95",
                    "uri": "/study/scriptures/dc-testament/dc/95"
                },
                {
                    "type": "content",
                    "title": "Tzol’leb’ ut Sumwank 96",
                    "uri": "/study/scriptures/dc-testament/dc/96"
                },
                {
                    "type": "content",
                    "title": "Tzol’leb’ ut Sumwank 97",
                    "uri": "/study/scriptures/dc-testament/dc/97"
                },
                {
                    "type": "content",
                    "title": "Tzol’leb’ ut Sumwank 98",
                    "uri": "/study/scriptures/dc-testament/dc/98"
                },
                {
                    "type": "content",
                    "title": "Tzol’leb’ ut Sumwank 99",
                    "uri": "/study/scriptures/dc-testament/dc/99"
                },
                {
                    "type": "content",
                    "title": "Tzol’leb’ ut Sumwank 100",
                    "uri": "/study/scriptures/dc-testament/dc/100"
                },
                {
                    "type": "content",
                    "title": "Tzol’leb’ ut Sumwank 101",
                    "uri": "/study/scriptures/dc-testament/dc/101"
                },
                {
                    "type": "content",
                    "title": "Tzol’leb’ ut Sumwank 102",
                    "uri": "/study/scriptures/dc-testament/dc/102"
                },
                {
                    "type": "content",
                    "title": "Tzol’leb’ ut Sumwank 103",
                    "uri": "/study/scriptures/dc-testament/dc/103"
                },
                {
                    "type": "content",
                    "title": "Tzol’leb’ ut Sumwank 104",
                    "uri": "/study/scriptures/dc-testament/dc/104"
                },
                {
                    "type": "content",
                    "title": "Tzol’leb’ ut Sumwank 105",
                    "uri": "/study/scriptures/dc-testament/dc/105"
                },
                {
                    "type": "content",
                    "title": "Tzol’leb’ ut Sumwank 106",
                    "uri": "/study/scriptures/dc-testament/dc/106"
                },
                {
                    "type": "content",
                    "title": "Tzol’leb’ ut Sumwank 107",
                    "uri": "/study/scriptures/dc-testament/dc/107"
                },
                {
                    "type": "content",
                    "title": "Tzol’leb’ ut Sumwank 108",
                    "uri": "/study/scriptures/dc-testament/dc/108"
                },
                {
                    "type": "content",
                    "title": "Tzol’leb’ ut Sumwank 109",
                    "uri": "/study/scriptures/dc-testament/dc/109"
                },
                {
                    "type": "content",
                    "title": "Tzol’leb’ ut Sumwank 110",
                    "uri": "/study/scriptures/dc-testament/dc/110"
                },
                {
                    "type": "content",
                    "title": "Tzol’leb’ ut Sumwank 111",
                    "uri": "/study/scriptures/dc-testament/dc/111"
                },
                {
                    "type": "content",
                    "title": "Tzol’leb’ ut Sumwank 112",
                    "uri": "/study/scriptures/dc-testament/dc/112"
                },
                {
                    "type": "content",
                    "title": "Tzol’leb’ ut Sumwank 113",
                    "uri": "/study/scriptures/dc-testament/dc/113"
                },
                {
                    "type": "content",
                    "title": "Tzol’leb’ ut Sumwank 114",
                    "uri": "/study/scriptures/dc-testament/dc/114"
                },
                {
                    "type": "content",
                    "title": "Tzol’leb’ ut Sumwank 115",
                    "uri": "/study/scriptures/dc-testament/dc/115"
                },
                {
                    "type": "content",
                    "title": "Tzol’leb’ ut Sumwank 116",
                    "uri": "/study/scriptures/dc-testament/dc/116"
                },
                {
                    "type": "content",
                    "title": "Tzol’leb’ ut Sumwank 117",
                    "uri": "/study/scriptures/dc-testament/dc/117"
                },
                {
                    "type": "content",
                    "title": "Tzol’leb’ ut Sumwank 118",
                    "uri": "/study/scriptures/dc-testament/dc/118"
                },
                {
                    "type": "content",
                    "title": "Tzol’leb’ ut Sumwank 119",
                    "uri": "/study/scriptures/dc-testament/dc/119"
                },
                {
                    "type": "content",
                    "title": "Tzol’leb’ ut Sumwank 120",
                    "uri": "/study/scriptures/dc-testament/dc/120"
                },
                {
                    "type": "content",
                    "title": "Tzol’leb’ ut Sumwank 121",
                    "uri": "/study/scriptures/dc-testament/dc/121"
                },
                {
                    "type": "content",
                    "title": "Tzol’leb’ ut Sumwank 122",
                    "uri": "/study/scriptures/dc-testament/dc/122"
                },
                {
                    "type": "content",
                    "title": "Tzol’leb’ ut Sumwank 123",
                    "uri": "/study/scriptures/dc-testament/dc/123"
                },
                {
                    "type": "content",
                    "title": "Tzol’leb’ ut Sumwank 124",
                    "uri": "/study/scriptures/dc-testament/dc/124"
                },
                {
                    "type": "content",
                    "title": "Tzol’leb’ ut Sumwank 125",
                    "uri": "/study/scriptures/dc-testament/dc/125"
                },
                {
                    "type": "content",
                    "title": "Tzol’leb’ ut Sumwank 126",
                    "uri": "/study/scriptures/dc-testament/dc/126"
                },
                {
                    "type": "content",
                    "title": "Tzol’leb’ ut Sumwank 127",
                    "uri": "/study/scriptures/dc-testament/dc/127"
                },
                {
                    "type": "content",
                    "title": "Tzol’leb’ ut Sumwank 128",
                    "uri": "/study/scriptures/dc-testament/dc/128"
                },
                {
                    "type": "content",
                    "title": "Tzol’leb’ ut Sumwank 129",
                    "uri": "/study/scriptures/dc-testament/dc/129"
                },
                {
                    "type": "content",
                    "title": "Tzol’leb’ ut Sumwank 130",
                    "uri": "/study/scriptures/dc-testament/dc/130"
                },
                {
                    "type": "content",
                    "title": "Tzol’leb’ ut Sumwank 131",
                    "uri": "/study/scriptures/dc-testament/dc/131"
                },
                {
                    "type": "content",
                    "title": "Tzol’leb’ ut Sumwank 132",
                    "uri": "/study/scriptures/dc-testament/dc/132"
                },
                {
                    "type": "content",
                    "title": "Tzol’leb’ ut Sumwank 133",
                    "uri": "/study/scriptures/dc-testament/dc/133"
                },
                {
                    "type": "content",
                    "title": "Tzol’leb’ ut Sumwank 134",
                    "uri": "/study/scriptures/dc-testament/dc/134"
                },
                {
                    "type": "content",
                    "title": "Tzol’leb’ ut Sumwank 135",
                    "uri": "/study/scriptures/dc-testament/dc/135"
                },
                {
                    "type": "content",
                    "title": "Tzol’leb’ ut Sumwank 136",
                    "uri": "/study/scriptures/dc-testament/dc/136"
                },
                {
                    "type": "content",
                    "title": "Tzol’leb’ ut Sumwank 137",
                    "uri": "/study/scriptures/dc-testament/dc/137"
                },
                {
                    "type": "content",
                    "title": "Tzol’leb’ ut Sumwank 138",
                    "uri": "/study/scriptures/dc-testament/dc/138"
                }
            ]
        },
        {
            "type": "section",
            "title": "Eb’ li Awa’b’ejil Yehom",
            "entries": [
                {
                    "type": "content",
                    "title": "Awa’b’ejil Yehom 1",
                    "uri": "/study/scriptures/dc-testament/od/1"
                },
                {
                    "type": "content",
                    "title": "Awa’b’ejil Yehom 2",
                    "uri": "/study/scriptures/dc-testament/od/2"
                }
            ]
        },
        {
            "type": "content",
            "title": "Eb’ li k’ab’a’ej sa’ li aatinob’aal Ingles",
            "uri": "/study/scriptures/dc-testament/kekchi-pronunciation"
        }
    ],
    "contents": {
        "/study/scriptures/dc-testament/title-page": {
            "uri": "/study/scriptures/dc-testament/title-page",
            "title": "Perel re xjolomil li aatin",
            "data_type": "chapter",
            "book_title": "Li Tzol’leb’ ut Sumwank re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan",
            "subtitle": [
                "Wan wi’ li k’utb’esinb’il na’leb’ k’eeb’il re laj Jose Smith, li Profeet ut wan k’a’ru tiqb’il xb’aaneb’ li ke’wan moqon sa’ li Awa’b’ejil re li Iglees"
            ],
            "text": [
                "Puktesinb’il xb’aan Lix Iglees li Jesukristo reheb’ laj Santil Paab’anel sa’ Roso’jikeb’ li Kutan",
                "Tenamit Lago Salado, Utah, E.U.A.",
                "© 2018 by Intellectual Reserve, Inc. All rights reserved. Source: 2015/03/24"
            ]
        },
        "/study/scriptures/dc-testament/introduction": {
            "uri": "/study/scriptures/dc-testament/introduction",
            "title": "Xtikib’ankil",
            "data_type": "chapter",
            "book_title": "Xtikib’ankil",
            "text": [
                "Li Tzol’leb’ ut li Sumwank, a’an chi junajinb’il li choxahil k’utb’esinb’il na’leb’ ut musiq’anb’il yehom k’eeb’il re xxaqab’ankil ut xtusub’ankil lix awa’b’ejihom li Dios sa’ li ruchich’och’ sa’eb’ li roso’jikil kutan. Lix k’ihaleb’ li jar tasal b’eresinb’ileb’ reheb’ li komon sa’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, a’b’anan li jar esil, li q’usuk, ut li elajink wan chi sa’, wan choq’ re lix chaab’ilal chixjunileb’ li winqilal ut sa’eb’ a’an wan jun b’oqok re chixjunileb’ li tenamit yalaq b’ar, naq te’rab’i lix yaab’ xkux li Qaawa’ Jesukristo, li yoo chi raatinankileb’ choq’ re lix chaab’ilaleb’ sa’ li yu’am a’in ut lix kolb’aleb’ re junelik.",
                "Lix k’ihaleb’ li k’utb’esinb’il na’leb’ li ch’utub’anb’ileb’ arin ke’k’ule’ rik’in xtz’uumal re laj Jose Smith, alalb’ej, li xb’een profeet ut awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan. Wankeb’ chik li ke’k’ehe’ rik’in xtz’uumaleb’ re li ke’wan moqon sa’ li Awa’b’ejil (chi’ilmanq sa’ xtiklajik Tz. ut S. 135, 136, ut 138, ut li Awa’b’ejil Yehom 1 ut 2).",
                "Li hu Li Tzol’leb’ ut li Sumwank a’an jun reheb’ li xaqab’anb’il hu re li Iglees rochb’een li Santil Hu, lix Hu laj Mormon, ut li Q’ol Nim Xtz’aq. A’b’anan li Tzol’leb’ ut li Sumwank jalan wi’ rik’ineb’ xb’aan naq maawa’ jun najteril hu li jaltesinb’il ru; re b’an li kutan a’in, ut kik’ehe’ xb’aan li Dios rik’in xtz’uumaleb’ re lix sik’b’il ru profeet re xk’ojob’ankil wi’chik lix santil k’anjel ut xxaqab’ankil li rawa’b’ejihom li Dios sa’ li ruchich’och’ sa’ li kutan a’in. Sa’eb’ li k’utb’esinb’il na’leb’, na’ab’iman lix yaab’ xkux li Qaawa’ Jesukristo li q’un xyaab’ a’ut kaw xwankil, li yoo chi ak’il chi aatinak sa’ lix k’ojlajik lix tz’aqalil ru li kutan; ut li k’anjel li tikib’anb’il arin wan chixkawresinkil li b’e choq’ re lix kab’ xk’ulunik li Qaawa’, li naxtz’aqob’resi ru ut wan sa’ xyaalal rik’in li raatineb’ chixjunil li santil profeet chalen chaq naq kitikla li ruchich’och’.",
                "Laj Jose Smith, alalb’ej, kiyo’la sa’ 23 xb’e li po Diciembre 1805 aran Sharon, sa’ li Condado Windsor, Vermont. Naq toj saaj, kiq’axon rochb’een lix junkab’al toj sa’ li tenamit Manchester xk’ab’a’ anajwan, sa’ xjayal li rokeb’aal saq’e sa’ li ch’och’ Nueva York. Wan rochoch aran sa’ li hab’ 1820, ut kaalaju chihab’ xyu’am, naq kixk’ul li xb’een na’leb’ k’utb’esinb’il, sa’ li ki’ula’aniik wi’ chi tz’ejwalejil xb’aan li Dios, li Junelik Yuwa’b’ej, ut li Jesukristo li Ralal. Sa’ li k’utb’esink a’an kiyehe’ re naq lix tz’aqal Iglees li Jesukristo li kixaqab’aman chaq sa’ xkutankil li Ak’ Chaq’rab’, ut li k’anjelanb’il wi’ xtz’aqalil li evangelio, maak’a’ chik sa’ li ruchich’och’. Chirix a’an ke’wan chik li choxahil k’utb’esihom li kitzole’ wi’ xb’aaneb’ li anjel; kik’ute’ chiru naq li Dios kixk’e jun li k’anjel chixb’aanu sa’ li ruchich’och’, ut naq rik’in xtz’uumal re a’an lix Iglees li Jesukristo taak’ojob’amanq wi’chik sa’ li ruchich’och’.",
                "Chirix xnumikeb’ li kutan, laj Jose Smith, chi tenq’anb’il xb’aan li Dios, kiru chixjaltesinkil ru ut xpuktesinkil lix Hu laj Mormon. Naq yoo chi uxmank a’in, laj Jose rochb’een laj Oliver Cowdery ke’k’ojob’aak sa’ li Tijonelil re Aaron xb’aan laj Jwan aj Kub’sihom Ha’ chiru li po Mayo 1829 (chi’ilmanq sa’ Tz. ut S. 13), ut moko najt ta chirix a’an ke’k’ojob’aak sa’ li Tijonelil re Melkisedek xb’aaneb’ li najteril apostol, laj Pedro, laj Santiago, ut laj Jwan (chi’ilmanq sa’ Tz. ut S. 27:12). Ke’uxman chik xkomon li k’ojob’aak, sa’ li ke’k’ehe’ wi’ lix laawil li tijonelil xb’aan laj Moises, laj Elias, laj Eliyah, ut naab’al chik li najteril profeet (chi’ilmanq sa’ Tz. ut S. 110; 128:18, 21). Rik’in li jar k’ojob’aak a’in, kik’ojob’aman wi’chik choxahil wankilal reheb’ li winq sa’ li ruchich’och’. Sa’ 6 xb’e li po Abril 1830, chi taqlanb’il xb’aan li Dios, li Profeet Jose Smith kixk’uub’ li Iglees, ut chi jo’kan lix tz’aqal Iglees li Jesukristo wan wi’chik chi k’anjelak jo’ jun xaqab’anb’il k’anjel sa’ xyanqeb’ li winq, ut wan xwankil chixk’utb’al li evangelio ut chixk’anjelankil li k’ojob’anb’il k’anjel re li kolb’a-ib’ (Chi’ilmanq Tz. ut S. 20 ut li Q’ol Nim Xtz’aq, Jose Smith—Resilal 1)",
                "Ke’k’ule’ li k’utb’esinb’il na’leb’ a’in re xsumenkil li tij naq ki’ajman ru li tenq’aak, ut ke’k’ehe’ sa’ xk’ab’a’ li tz’aqal yoo chi k’ulmank sa’ li kutan a’an. Li profeet ut eb’ lix komon ke’xsik’ xna’leb’ rik’in li Dios, ut rik’in li k’utb’esinb’il na’leb’ a’in nanawman naq ke’xk’ul ajwi’. Sa’eb’ li k’utb’esinb’il na’leb’, na’ilman chi k’ojob’amank wi’chik ut chi k’utb’esimank lix evangelio li Jesukristo, ut chi tikib’amank lix k’ojlajik lix tz’aqalil ru li kutan. Nak’utman ajwi’ sa’eb’ li k’utb’esinb’il na’leb’ a’in lix b’eenik li Iglees sa’ xjayal li rokeb’ saq’e, chalen chaq sa’ Nueva York ut Pennsylvania toj sa’ Ohio, sa’ Missouri, sa’ Illinois, ut moqon sa’ li taqenaqil chaqi ch’och’ sa’ li nimla ch’och’ America sa’ xjayal li rokeb’ saq’e, ut nak’utun ajwi’ li nimla yalok-u ke’xb’aanu laj santil paab’anel naq ke’xyal xq’e chixxaqab’ankil Sion sa’ li ruchich’och’ sa’ li kutan a’in.",
                "Junjunq reheb’ li jar tasal sa’ xtiklajik neke’aatinak chirix xjaltesinkil ru ut xpuktesinkil lix Hu laj Mormon (il li tasal 3, 5, 10, 17, ut 19). Junjunq chik li tasal moqon neke’aatinak chirix lix k’anjel li Profeet aj Jose Smith naq kixb’aanu jun xjaltesinkil ru li Santil Hu chi musiq’anb’il, ut rik’in a’an ke’k’ule’ naab’al li tasal wan wi’ li xninqal ru tzol’leb’ (qayehaq, chi’ilmanq li tasal 37, 45, 73, 76, 77, 86, 91, ut 132, sa’ li junjunq wan wi’ li na’leb’ chirix xjaltesinkil ru li aatin sa’ li Santil Hu).",
                "Sa’eb’ li k’utb’esinb’il na’leb’, wan chi tusub’anb’il li tzol’leb’ chirix li evangelio, ut nach’olob’aman xyaalal jar paay li xb’eenil na’leb’, jo’ chirix li roxichal li Dios, lix tiklajik li winq, lix wanjik laj Satanas, k’a’ru rajb’al li yu’am a’in, k’a’ut naq tento xpaab’ankil li chaq’rab’, k’a’ut naq na’ajman li jalb’a-k’a’uxlej, lix k’anjel li Loq’laj Musiq’ej, li k’ojob’anb’il k’anjel ut li k’anjelanb’il na’leb’ re li kolb’a-ib’, k’a’ru tixk’ul li ruchich’och’, chanru naq te’wanq li winq chirix li wakliik chi yo’yo ut li raqb’a-aatin, li sumlaak li naru nawan chi junelik, ut lix wankil li junkab’al sa’ li yu’am chi junelik. Jo’kan ajwi’, nak’utman chanru naq timil timil kitusub’aman li Iglees rik’in lix b’oqb’aleb’ li obiisp, li Xb’eenil Awa’b’ejil, lix Ch’utameb’ li Kab’laju, ut eb’ laj Setenta, ut ke’k’ojob’aman chik xkomoneb’ li opiis ut li molam. Nak’utman ajwi’ xyaalal li Jesukristo—lix diosilal, lix nimal xwankil, lix tz’aqalil re ru, lix rahom, ut lix wankilal aj tojol-ix—rik’in a’in k’a’jo’ xnimal xloq’al li hu a’in choq’ re lix junkab’aleb’ li winq, ut “wan xloq’al choq’ re li Iglees jo’ xb’ihomal chixjunil li Ruchich’och’” (chi’ilmanq xtiklajik li tasal 70).",
                "Eb’ li k’utb’esinb’il na’leb’ ke’tz’iib’aak xb’een sut xb’aaneb’ laj tz’iib’anel re laj Jose Smith, ut eb’ li komon sa’ li Iglees chi anchaleb’ xch’ool ke’xkomoniheb’ chirib’ileb’ rib’, chi tz’iib’anb’il chi uq’ej. Re te’kanaaq chi tz’iib’anb’il, eb’ laj tz’iib’anel ke’xtz’iib’a chi uq’ej li k’utb’esinb’il na’leb’ a’in sa’eb’ li k’uub’anb’il hu, li ke’roksi laj jolominel sa’ li Iglees re xk’uub’ankileb’ li k’utb’esinb’il na’leb’ choq’ re xyiib’ankil chi huhil. Laj Jose ut eb’ li komon sa’ xtiklajik li Iglees ke’rileb’ li k’utb’esinb’il na’leb’ jo’ chanru ke’ril li Iglees: jo’ li k’a’ru yo’yo, li nak’anjelak, ut li naru chi chaab’ilob’resiik rik’in xkomon chik li k’utb’esinb’il na’leb’. Ke’xk’e ajwi’ reetal naq maare ki’ux junjunq lix majelal naq yookeb’ chi tz’iib’amank ut chi kawresimank choq’ re xyiib’ankil sa’ huhil. Jo’kan naq sa’ jun ch’utub’aj-ib’ re li Iglees kitz’aamaman chiru laj Jose Smith sa’ 1831 naq “tixyiib’ li majelel malaj li sachk li naru tixtaw rik’in xwankil li Santil Musiq’ej.”",
                "Chirix naq eb’ li k’utb’esinb’il na’leb’ ke’ile’ ut ke’yiib’aman, eb’ li komon re li Iglees sa’ Missouri ke’ok chixpuktesinkil jun li hu A Book of Commandments for the Government of the Church of Christ (Jun Hu re Taqlahom choq’ re Xjolominkil lix Iglees li Kristo), wan wi’ naab’aleb’ li k’utb’esinb’il na’leb’ kixk’ul chaq li Profeet sa’ xtiklajik. A’b’anan kiraqe’ li xb’een k’anjel a’in re xpuktesinkil li k’utb’esinb’il na’leb’ naq jun ch’uut chi aj rahob’tesinel ke’xsach lix k’anjeleb’aaleb’ laj santil paab’anel re k’uub’ank hu, sa’ li Condado Jackson, sa’ 20 xb’e li po Julio, 1833.",
                "Naq kirab’i resil xsachlijik li k’anjeleb’aal re k’uub’ank hu sa’ Missouri, laj Jose Smith ut xkomoneb’ chik aj k’amol b’e sa’ li Iglees ke’ok chixkawresinkil chan ru te’puktesiiq li k’utb’esinb’il na’leb’ sa’ Kirtland, Ohio. Re xyiib’ankil wi’chik xmajelal li aatin, re xsaqenob’resinkil xyaalal, ut re xk’eeb’al reetal chan ru ak xniman chaq lix tzol’leb’ li Iglees ut lix k’uub’ankil ru, laj Jose Smith kixjolomi li k’anjel re xyiib’ankil ru li tz’iib’anb’il aatin sa’ junjunq li k’utb’esinb’il na’leb’, re xkawresinkileb’ chi puktesiik sa’ 1835 jo’ Doctrine and Covenants of the Church of the Latter Day Saints (Tzol’leb’ ut Sumwank re li Iglees reheb’ laj Santil Paab’anel sa’ Roso’jikeb’ li Kutan). Laj Jose Smith kixk’e chi k’uub’amank jun chik xk’uub’lajik li Tzol’leb’ ut Sumwank, li kipuktesiik yal jujunq po chirix naq kikamsiik li Profeet sa’ 1844.",
                "Eb’ laj Santil Paab’anel sa’ Roso’jikeb’ li Kutan li ke’wan sa’ xtiklajik ke’xk’e xloq’aleb’ li k’utb’esinb’il na’leb’ ut kirileb’ jo’ esilal taqlanb’il chaq xb’aan li Dios. Sa’ xraqik li chihab’ 1831, junjunqeb’ li xb’eenil re li Iglees ke’xch’olob’ xyaalal chi tiikeb’ xk’a’uxl naq li Qaawa’ kixk’utb’esi chaq sa’ raameb’ naq yaaleb’ li k’utb’esinb’il na’leb’. Li ch’olob’ahom a’in kipuktesiik sa’ xkub’lajik li Tzol’leb’ ut Sumwank re 1835 jo’ lix tz’iib’anb’il ch’olob’ahomeb’ li Kab’laju chi Apostol:",
                "Lix ch’olob’ahomeb’ laj yehol nawom chirix li Hu reheb’ lix Taqlahom li Qaawa’, a’ li taqlahom kixk’e A’an re lix Iglees rik’in xtz’uumal re laj Jose Smith, alalb’ej, li kixaqab’aak xb’aan xyaab’ xkux li Iglees choq’ re li ajom a’in:",
                "Laa’o b’i’ wan qach’ool chixch’olob’ankil xyaalal chiru chixjunil li ruchich’och’ wankeb’ wi’ li winq, chiru li junjunq chi yo’ob’tesihom chiru lix b’een li ch’och’, naq li Qaawa’ xch’olob’ xyaalal sa’ li qaam, rik’in li Santil Musiq’ej li hirb’il sa’ qab’een, naq eb’ li taqlahom a’in k’eeb’ileb’ chi musiq’anb’il xb’aan li Dios, ut wankeb’ xchaab’ilal choq’ reheb’ chixjunil li winq ut yaaleb’ chi yaal.",
                "Naqach’olob’ xyaalal a’in chiru li ruchich’och’, chi wan li Qaawa’ choq’ aj tenq’ahom qe; ut a’ sa’ xk’ab’a’ li rusilal li Dios Yuwa’b’ej, ut li Jesukristo li Ralal, naq kanab’anb’il qe li chaab’ilal a’in re xch’olob’ankil xyaalal a’in chiru li ruchich’och’, li nanumta wi’ xsahil li qach’ool, ut nokotijok junelik chiru li Qaawa’ naq rik’in a’in te’chaab’ilob’resiiq li ralal xk’ajoleb’ li winq.",
                "Lix k’ab’a’eb’ li Kab’laju a’aneb’ a’in:",
                "Thomas B. Marsh",
                "David W. Patten",
                "Brigham Young",
                "Heber C. Kimball",
                "Orson Hyde",
                "William. E. McLellin",
                "Parley P. Pratt",
                "Luke S. Johnson",
                "William Smith",
                "Orson Pratt",
                "John F. Boynton",
                "Lyman E. Johnson",
                "Naq yoo chi puktesimank wi’chik li Tzol’leb’ ut li Sumwank, wan chik li k’utb’esinb’il na’leb’ ut xkomon chik k’a’ru tz’iib’anb’il li ke’tiqman chi sa’, jo’ chanru k’ulb’ileb’ ut k’ulub’anb’ileb’ xb’aaneb’ li jar ch’utlajik ut li ch’utub’aj-ib’ re li Iglees li ke’xaqab’aman. Lix k’ub’lajik li hu sa’ 1876, li kikawresiik xb’aan laj Elder Orson Pratt chi b’eresinb’il xb’aan laj Brigham Young, kixtusub’eb’ li k’utb’esinb’il na’leb’ jo’ chanru xkutankil li ke’k’eeman wi’, ut kixk’e li ak’ xtiklajikeb’ li junq tasal, wan wi’ xch’olob’ankil resil li k’a’ru yoo chi k’ulmank naq xk’eeman li k’utb’esinb’il na’leb’.",
                "Chirix naq kipuktesiman li hu sa’ 1835, kik’ehe’ chi sa’ wuqub’ li tzoleb’aal aatin chirix lix na’leb’ li Dios, ut a’an Lectures on Faith (K’utb’il Aatin chirix li Paab’aal) xk’ab’a’. Ke’kawresiman li k’utb’il aatin a’in choq’ re lix Tzoleb’aaleb’ li Profeet sa’ Kirtland, Ohio, sa’ li hab’ 1834 ut 1835. Us ta chaab’ileb’ li k’utb’il aatin a’in re xk’utb’al li tzol’leb’ ut re k’ehok na’leb’, chalen sa’ li hu puktesinb’il sa’ 1921 xe’isiik chaq xb’aan naq moko k’eeb’ileb’ ta chi moko ke’k’ute’ jo’ k’utb’esinb’il na’leb’ chiru chixjunil li iglees.",
                "Sa’ xk’ub’lajik li Tzol’eb’ ut Sumwank re 1981 sa’ Ingles, oxib’eb’ li tz’iib’anb’il esil ke’tiqman chi sa’ xb’een sut. A’aneb’ li tasal 137 ut 138, li neke’xch’olob’ xb’eenileb’ li na’leb’ chirix li kolb’a-ib’ choq’ reheb’ li kamenaq; ut li Awa’b’ejil Yehom 2, li naxye resil naq chixjunileb’ li komon winq sa’ li Iglees li k’ulub’ejeb’ neke’ru chi k’ojob’amank sa’ li tijonelil, maak’a’ naxye k’a’ru lix xe’toonaleb’ malaj xb’onol lix tib’eleb’.",
                "Sa’ chixjunqaleb’ li ak’ kub’lajik re li Tzol’leb’ ut Sumwank xyiib’aman xmajelal li aatin ut xtiqman li ak’ na’leb’, ut k’a’jo’ wi’chik xb’aanuman sa’ li aatin sa’ xtiklajik li jar tasal chirix li k’a’ru yoo chi k’ulmank. Li jun k’ub’lajik a’in naxyiib’ resilaleb’ li kutankil, xk’ab’a’eb’ li na’ajej, ut xkomon chik li majelal. Xb’aanuman a’in re naq li aatin sa’ li hu tixk’am rib’ rik’in li ak’ nawom chirix li junxil q’e kutan. Wankeb’ ajwi’ sa’ li jun k’uub’lajik a’in li reetalil ch’och’ yiib’anb’ileb’ chi ak’il, li neke’xk’ut li na’ajej b’ar wi’ kik’eeman chaq li k’utb’esinb’il na’leb’, jo’ ajwi’ li ak’ jalam-uuch chirix li resilal li Iglees, li tzol’leb’aal aatin, xjolomil li aatin sa’ xtiklajik li junq tasal, ut xk’osb’al ru li na’leb’, re naq rik’in chixjunil a’in li ani na’ilok re li hu taaruuq chixtawb’al ru ut chi saho’k sa’ xch’ool chirix li esilal re li Qaawa’ jo’ k’eeb’il sa’ li Tzol’leb’ ut Sumwank. Li na’leb’ choq’ re lix tiklajikeb’ li junq tasal xtawman sa’ li Tz’iib’anb’il Esil re li Iglees ut sa’ History of the Church (Resilal li Iglees—li wiib’eb’ chi hu a’in neke’yeeman resil sa’ xtiklajikeb’ li junq tasal jo’ lix tz’iib’anb’il esil laj Jose Smith) ut sa’ li Joseph Smith Papers (Huhil re laj Jose Smith)."
            ]
        },
        "/study/scriptures/dc-testament/dc/1": {
            "uri": "/study/scriptures/dc-testament/dc/1",
            "title": "Tzol’leb’ ut Sumwank 1",
            "data_type": "chapter",
            "chapter_name": "Tasal 1",
            "chapter_summary": [
                "1–7, Lix yaab’ kuxej re tije’k wan chiru chixjunileb’ li tenamit; 8–16, Li q’etok paab’ank ut li maa’usilal taa’uxq rub’elaj li xkab’ xk’ulunik li Qaawa’; 17–23, Nab’oqman laj Jose Smith re xk’ojob’ankil wi’chik sa’ ruchich’och’ li yaal ut wankilal re li Qaawa’; 24–33, Lix Hu laj Mormon k’amb’il chi kutankil ut li yaalil iglees xaqab’anb’il; 34–36, Li tuqtuukilal taa’isiiq chaq sa’ li ruchich’och’; 37–39, Tz’ilomaq rix li taqlahom a’in."
            ],
            "book_title": "Li Tzol’leb’ ut Sumwank",
            "verses": [
                {
                    "number": 1,
                    "text": "Chex’ab’inq, ex tenamit re lin iglees, chan lix yaab’ xkux li nawan chaq taqe’q, ut li wan xnaq’ ru sa’ xb’eeneb’ chixjunil li winq; relik chi yaal, ninye chi yaal: Chex’ab’inq chaq chi najt, ex tenamit, ut laa’ex li wankex sa’eb’ li ch’och’ sa’ xyi li palaw, ab’ihomaq sa’ komonil."
                },
                {
                    "number": 2,
                    "text": "Xb’aan naq chi yaal lix yaab’ xkux li Qaawa’ wan chiruheb’ chixjunil li winq, ut maajun wan li tixkol rib’; ut maajun xnaq’ uhej wan li ink’a’ taa’iloq, chi moko xikej li ink’a’ taa’ab’inq, chi moko ch’oolej li ink’a’ taa’ok chi sa’."
                },
                {
                    "number": 3,
                    "text": "Ut eb’ laj po’resihom ch’oolej te’k’ob’e’q rik’in xnimal li rahil ch’oolejil; xb’aan naq lix maa’usilaleb’ taayeemanq chaq sa’ xb’eeneb’ li kab’l, ut lix muqmuukil b’aanuhomeb’ taak’utb’esimanq."
                },
                {
                    "number": 4,
                    "text": "Ut lix yaab’ kuxej re tije’k taawanq chiruheb’ chixjunil li tenamit, rik’in lix tz’uumaleb’ re lin tzolom, li keb’insik’ ru sa’eb’ li roso’jik kutan a’in."
                },
                {
                    "number": 5,
                    "text": "Ut eb’ a’an te’elq chaq ut maajun taaramoq ruheb’, xb’aan naq laa’in li Qaawa’ keb’intaqla."
                },
                {
                    "number": 6,
                    "text": "K’ehomaq reetal, a’in li wankilal nink’e, ut li wankilal k’eeb’il reheb’ lin moos, ut li waatin re xtikib’ankil lix huhil lin taqlahom, li kink’e reheb’ re xpuktesinkil eere, laa’ex li wankex sa’ li ruchich’och’."
                },
                {
                    "number": 7,
                    "text": "Jo’kan ut, chexxuwaq ut chexsiksotq, ex tenamit, xb’aan naq li k’a’ru kintaqla xyeeb’al laa’in li Qaawa’ chi sa’, a’an taatz’aqloq ru."
                },
                {
                    "number": 8,
                    "text": "Ut chi yaal ninye eere, naq eb’ li neke’el chaq re xk’amb’al li esilal a’in reheb’ li wankeb’ sa’ li ruchich’och’, reheb’ a’an k’eeb’il wankilal re tz’apok chaq jo’ sa’ ruchich’och’ jo’ ajwi’ sa’ choxa, eb’ li ink’a’ neke’paab’an ut li neke’xpo’resi xch’ool;"
                },
                {
                    "number": 9,
                    "text": "Relik ut chi yaal, re xtz’apb’aleb’ chaq choq’ re li kutan naq taahoymanq chaq lix josq’il li Dios sa’ xb’eeneb’ laj maak chi maak’a’ xb’isb’al—"
                },
                {
                    "number": 10,
                    "text": "Choq’ re li kutan naq li Qaawa’ taachalq re xq’ajkamunkil li junjunq chi winq a’ yaal jo’ chanru xk’anjel, ut re b’isok re li junjunq chi winq jo’ chanru li b’isleb’ li xb’isok wi’ re li rech winqilal."
                },
                {
                    "number": 11,
                    "text": "Jo’kan naq lix yaab’ xkux li Qaawa’ wan toj sa’ xmaril li ruchich’och’, re naq chixjunil li te’ajoq re ab’ink te’ruuq chi ab’ink:"
                },
                {
                    "number": 12,
                    "text": "Kawresihomaq eerib’, kawresihomaq eerib’ choq’ re li k’a’ru toj chalel, xb’aan naq ak taahaye’q chaq li Qaawa’;"
                },
                {
                    "number": 13,
                    "text": "Ut lix josq’il li Qaawa’ wan chi lochlo, ut lix yok’leb’ ch’iich’ atisinb’il chaq sa’ choxa, ut taat’ane’q sa’ xb’eeneb’ li wankeb’ sa’ li ruchich’och’."
                },
                {
                    "number": 14,
                    "text": "Ut lix tel li Qaawa’ taak’utb’esimanq; ut taachalq xkutankil naq eb’ li ink’a’ te’ab’inq re lix yaab’ xkux li Qaawa’, chi moko xyaab’ xkuxeb’ lix moos, chi moko te’xk’e xxik rik’in li raatineb’ li profeet ut eb’ li apostol, te’isiiq chaq sa’ xyanq li tenamit;"
                },
                {
                    "number": 15,
                    "text": "Xb’aan naq eb’ a’an ke’el chaq rik’ineb’ lin k’ojob’anb’il k’anjel, ut ke’xq’et lin sumwank li junelik nakana;"
                },
                {
                    "number": 16,
                    "text": "Ink’a’ neke’xsik’ li Qaawa’ re xxaqab’ankil lix tiikilal; li junjunq b’an chi winq nab’eek chiru tz’aqal lix b’e, ut chirix xjalam-uuch tz’aqal lix dios, li wan xjalam-uuch chanchan li ruchich’och’, ut lix winqul a’an chanchan re jun pak’b’il dios, li naq’eelo’ ut taa’oso’q aran Babilonia, sa’ ajwi’ Babilonia li xnimal ru, li taat’ane’q."
                },
                {
                    "number": 17,
                    "text": "Jo’kan ut, laa’in li Qaawa’, xb’aan naq kinnaw li nimla rahilal li taachalq sa’ xb’eeneb’ li wankeb’ sa’ li ruchich’och’, kinb’oq chaq inmoos aj Jose Smith, alalb’ej, ut kiwaatina chalen chaq sa’ choxa, ut kink’e taqlahom re;"
                },
                {
                    "number": 18,
                    "text": "Ut kink’e ajwi’ taqlahom re jalaneb’ chik, re te’xch’olob’ li k’a’aq re ru a’in chiru li ruchich’och’; ut chixjunil a’in re naq taaruuq chi tz’aqlok ru li b’arwan tz’iib’anb’il chaq xb’aaneb’ li profeet—"
                },
                {
                    "number": 19,
                    "text": "Li k’a’ru q’un xmetz’ew re li ruchich’och’ taachalq ut tixt’an chaq li k’a’ru nim xwankil ut kaw xmetz’ew, re naq li winq ink’a’ tixk’e xna’leb’ li rech winqilal, chi moko tixkanab’ rib’ chiru xtel li tz’ejwalej—"
                },
                {
                    "number": 20,
                    "text": "Re b’an naq li junjunq chi winq taa’aatinaq sa’ lix k’ab’a’ li Dios li Qaawa’, a’an ajwi’ laj Kolol re li ruchich’och’;"
                },
                {
                    "number": 21,
                    "text": "Re naq li paab’aal taanimanq ajwi’ sa’ li ruchich’och’;"
                },
                {
                    "number": 22,
                    "text": "Re naq lin sumwank li junelik nakana taaxaqab’amanq;"
                },
                {
                    "number": 23,
                    "text": "Re naq lix tz’aqalil lin evangelio taaruuq taajultikaaq xb’aaneb’ li q’uneb’ xmetz’ew ut li moko nim ta xna’leb’eb’ toj sa’ xmaril li ruchich’och’, ut chiruheb’ li rey ut eb’ laj taqlanel."
                },
                {
                    "number": 24,
                    "text": "K’ehomaq reetal, laa’in li Dios, ut kinyehok re; we laa’in eb’ li taqlahom a’in, ut k’eeb’il chaq reheb’ lin moos sa’ xq’unaleb’ xmetz’ew, jo’ chanru li raatinob’aaleb’, re taaruuq te’k’ame’q chixtawb’al ru."
                },
                {
                    "number": 25,
                    "text": "Ut a’ yaal jo’ ke’sach xna’leb’ taaruuq taak’ehe’q chi nawmank;"
                },
                {
                    "number": 26,
                    "text": "Ut a’ yaal jo’ ke’xsik’ xna’leb’ taaruuq te’tzole’q;"
                },
                {
                    "number": 27,
                    "text": "Ut a’ yaal jo’ ke’maakob’ taaruuq te’q’use’q, re taaruuq te’xjal xk’a’uxleb’;"
                },
                {
                    "number": 28,
                    "text": "Ut a’ yaal jo’ ke’wan chi tuulaneb’ xch’ool taaruuq te’k’ehe’q xnimaleb’ xmetz’ew, ut te’osob’tesiiq chalen chaq taqe’q, ut te’xk’ul xnawomeb’ chi jo’q’ehaq."
                },
                {
                    "number": 29,
                    "text": "Ut chirix xk’ulb’al lix tz’iib’anb’il esileb’ laj Nefita, relik chi yaal, re naq lin moos aj Jose Smith, alalb’ej, taaruuq taawanq ajwi’ xwankil chixjaltesinkil ru sa’ xk’ab’a’ li ruxtaan li Dios, xb’aan lix wankilal li Dios, lix Hu laj Mormon."
                },
                {
                    "number": 30,
                    "text": "Ut jo’kan ajwi’ eb’ li ke’k’ehe’ re li taqlahom a’in, taaruuq te’wanq xwankil chixk’eeb’al xk’ojob’ankil li iglees a’in, ut chixk’eeb’al chi k’utmank chaq sa’ aak’ab’ ut sa’ chaq li q’ojyin, li jun ajwi’ chi yaalil ut yo’yookil iglees chiru lix b’een chixjunil li ruchich’och’, li nasaho’ wi’ chi tz’aqal inch’ool laa’in, li Qaawa’, ut nin’aatinak re li iglees sa’ komonil, ut moko re ta li junjunq wan chi sa’—"
                },
                {
                    "number": 31,
                    "text": "Xb’aan naq laa’in li Qaawa’ ink’a’ naru nawil li maak rik’in yal ta jun miin raqal inkuyum;"
                },
                {
                    "number": 32,
                    "text": "A’b’anan ani naxjal xk’a’uxl ut naxb’aanu lix taqlahom li Qaawa’ taakuye’q xmaak;"
                },
                {
                    "number": 33,
                    "text": "Ut ani ink’a’ naxjal xk’a’uxl, rik’in a’an taa’isiiq chaq li saqen ajwi’ li ak kixk’ul; xb’aan naq lin Musiq’ moko junelik ta tixyal xq’e rik’in li winq, chan li Qaawa’ reheb’ li Teepal."
                },
                {
                    "number": 34,
                    "text": "Ut jo’kan wi’chik, chi yaal ninye eere, ex li wankex sa’ li ruchich’och’: Laa’in li Qaawa’ wan inch’ool chixk’eeb’al chi nawmank li k’a’aq re ru a’in chiru chixjunil li tz’ejwalej;"
                },
                {
                    "number": 35,
                    "text": "Xb’aan naq maawa’in aj tihoneleb’ ru li winq, ut nawaj naq chixjunileb’ li winq te’xnaw naq chi seeb’ taachalq li kutan; maji’ nachal li hoonal, a’ut ak haye’k chaq re, naq taa’isiiq chaq li tuqtuukilal sa’ li ruchich’och’, ut laj tza taawanq xwankil sa’ xb’een tz’aqal li awa’b’ejinb’il xb’aan."
                },
                {
                    "number": 36,
                    "text": "Ut jo’kan ajwi’ li Qaawa’ taawanq xwankil sa’ xb’eeneb’ lix santil paab’anel, ut taa’awa’b’ejinq sa’ xyiheb’, ut taakub’eeq sa’ raqb’a-aatin sa’ xb’een Idumea, malaj li ruchich’och’."
                },
                {
                    "number": 37,
                    "text": "Tz’ilomaqeb’ rix li taqlahom a’in, xb’aan naq yaaleb’ ut paab’ajel, ut li profeetil aatin ut yeechi’ihom li wankeb’ chi sa’ te’tz’aqloq ru chixjunil."
                },
                {
                    "number": 38,
                    "text": "Li k’a’ru kinye laa’in li Qaawa’, ak kinye, ut moko ninpatz’ ta inkuyb’al, ut us ta taa’oso’q li choxa ut li ruchich’och’, li waatin ink’a’ taa’oso’q; taatz’aqloq b’an ru chixjunil, ma rik’in tz’aqal xyaab’ inkux malaj rik’in xyaab’ xkuxeb’ inmoos, juntaq’eet na’el."
                },
                {
                    "number": 39,
                    "text": "Xb’aan naq k’ehomaq reetal, ut ilomaq, li Qaawa’ a’an li Dios, ut li Musiq’ej naxch’olob’ resil, ut li esil yaal, ut li yaal nakana chi junelik q’e kutan. Amen."
                }
            ]
        },
        "/study/scriptures/dc-testament/dc/2": {
            "uri": "/study/scriptures/dc-testament/dc/2",
            "title": "Tzol’leb’ ut Sumwank 2",
            "data_type": "chapter",
            "chapter_name": "Tasal 2",
            "chapter_summary": [
                "1, Laj Elias tixk’utb’esi li tijonelil; 2–3, Li k’a’ru yeechi’inb’il reheb’ li yuwa’b’ej na’awman sa’ xch’ooleb’ li alal k’ajolb’ej."
            ],
            "verses": [
                {
                    "number": 1,
                    "text": "K’ehomaq reetal, tink’utb’esi cheru li Tijonelil, rik’in ruq’ laj Elias li profeet, rub’elaj lix k’ulunik li xnimal ru ut xuwajel xkutan li Qaawa’."
                },
                {
                    "number": 2,
                    "text": "Ut a’an taaraw sa’ xch’ooleb’ li alal k’ajolb’ej li k’a’ru yeechi’inb’il reheb’ li yuwa’b’ej, ut lix ch’ooleb’ li alal k’ajolb’ej te’sutq’iiq rik’ineb’ lix yuwa’."
                },
                {
                    "number": 3,
                    "text": "Wi ta ink’a’ jo’kan, chixjunil li ruchich’och’ taasachmanq raj chi junajwa sa’ lix k’ulunik."
                }
            ]
        },
        "/study/scriptures/dc-testament/dc/3": {
            "uri": "/study/scriptures/dc-testament/dc/3",
            "title": "Tzol’leb’ ut Sumwank 3",
            "data_type": "chapter",
            "chapter_name": "Tasal 3",
            "chapter_summary": [
                "1–4, Lix b’e li Qaawa’ wan sa’ junaj chi sutam li wan chi junelik; 5–15, Laj Jose Smith tento tixjal xk’a’uxl malaj ut taasachq chiru li maatan re xjaltesinkil ru aatin; 16–20, Lix Hu laj Mormon nak’utman re xkolb’al li riyajil laj Lehi."
            ],
            "verses": [
                {
                    "number": 1,
                    "text": "Lix k’anjel, ut lix k’uub’anb’il k’oxlahom, ut li rajom li Dios ink’a’ naru nasache’ xwankil, chi moko naru na’oso’."
                },
                {
                    "number": 2,
                    "text": "Xb’aan naq li Dios ink’a’ nab’eek chiru li yokotzinb’il b’e, chi moko naxjal xb’e sa’ li nim uq’ej chi moko sa’ li tz’e, chi moko naxjal rib’ rik’in li k’a’ru xye, jo’kan naq tiik ru li ruq’ xb’e, ut lix b’e wan sa’ junaj chi sutam li wan chi junelik."
                },
                {
                    "number": 3,
                    "text": "Chijultiko’q, chijultiko’q aawe naq maawa’ lix k’anjel li Dios li nasache’ xwankil, a’b’an lix k’anjeleb’ li winq;"
                },
                {
                    "number": 4,
                    "text": "Xb’aan naq us ta naru junaq winq chixk’ulb’al k’iila k’utb’esinb’il na’leb’, ut chi wank xwankil chixb’aanunkil k’iila xninqal ru k’anjel, wi b’an naxnima rib’ rik’in tz’aqal lix metz’ew, ut naxk’e chi yal jo’maajo’ li na’leb’ k’eeb’il xb’aan li Dios, ut naxtaaqe li naxye li rajom a’an ut li ratawom lix tib’el, tento taat’ane’q ut tixk’am chaq sa’ xb’een li eeqajuuk xb’aan jun Dios tiik xch’ool."
                },
                {
                    "number": 5,
                    "text": "K’e reetal, k’eeb’il chaq sa’ aawuq’ li k’a’aq re ru a’in, a’ut k’a’jo’ xkawil li taqlanb’ilat wi’; ut chijultiko’q ajwi’ aawe li k’a’ru yeechi’inb’il aawe, wi ink’a’ nakaq’et."
                },
                {
                    "number": 6,
                    "text": "Ut k’e reetal, k’a’jo’ naq kok’ aj xsa’ kaq’et lix taqlahom ut lix chaq’rab’ li Dios, ut katkana chi q’unb’esinb’il aach’ool xb’aaneb’ li winq."
                },
                {
                    "number": 7,
                    "text": "Xb’aan naq k’e reetal, ink’a’ raj kaxuwaheb’ ru li winq wi’chik chiru li Dios. Us ta eb’ li winq neke’xk’e chi yal jo’maajo’ li na’leb’ k’eeb’il xb’aan li Dios, ut xik’ neke’ril li raatin—"
                },
                {
                    "number": 8,
                    "text": "Laa’at b’an tento raj naq tiikat chaq chi paab’ank; ut a’an kixye’ raj lix tel ut katxtenq’a raj chiru chixjunil lix lochb’il tzimaj li xik’ na’ilok aawe; ut kiwan raj aawik’in sa’ li junjunq chi rahil kutan."
                },
                {
                    "number": 9,
                    "text": "K’e reetal, laa’at aj Jose, ut kisik’e’ aawu re xb’aanunkil lix k’anjel li Qaawa’, a’b’an sa’ xk’ab’a’ li q’etok aatin, wi ink’a’ nakawil aawib’ tatt’ane’q."
                },
                {
                    "number": 10,
                    "text": "A’ut chijultiko’q aawe, li Dios a’an aj uxtaan; jo’kan ut, jal aak’a’uxl chirix li k’a’ru xab’aanu li moko naxk’am ta rib’ rik’in li taqlahom kink’e aawe, ut toj sik’b’il aawu, ut b’oqb’ilat wi’chik sa’ li k’anjel;"
                },
                {
                    "number": 11,
                    "text": "Wi ink’a’ nakab’aanu a’in, tatq’axtesiiq ut tatwanq jo’ chanru li jun ch’ol chik chi winq, ut maak’a’aq chik aamaatan."
                },
                {
                    "number": 12,
                    "text": "Ut naq kaq’axtesi li k’a’ru k’eeb’il chaq aawilob’aal ut aawankil xb’aan li Dios re xjaltesinkil ru, kaq’axtesi li k’a’ru loq’ sa’ ruq’ jun li winq aj maak,"
                },
                {
                    "number": 13,
                    "text": "Li xk’ehok chi yal jo’maajo’ li na’leb’ k’eeb’il xb’aan li Dios, ut xq’et li k’a’ru q’axal loq’ li kixyeechi’i chaq chiru li Dios, ut xwan chi chapcho chiru tz’aqal lix k’oxlahom, ut xnima rib’ rik’in tz’aqal lix na’leb’."
                },
                {
                    "number": 14,
                    "text": "Ut a’in li ajom li kisach wi’ chawu chiru jarub’aq kutan li k’eeb’il chaq aawe—"
                },
                {
                    "number": 15,
                    "text": "Xb’aan naq laa’at kakanab’ li na’leb’ k’eeb’il xb’aan laj b’eresinel aawe chi yeq’iik chalen chaq sa’ xtiklajik."
                },
                {
                    "number": 16,
                    "text": "A’b’anan lin k’anjel taaxik chi uub’ej, xb’aan naq jo’ chanru naq li na’leb’ chirix jun aj Kolonel ak xchal sa’ li ruchich’och’, rik’in li yaal ke’xch’olob’ laj Judio, chi jo’kan ajwi’ naq taachalq li na’leb’ chirix jun aj Kolonel rik’in lin tenamit—"
                },
                {
                    "number": 17,
                    "text": "Ut rik’ineb’ laj Nefita, ut eb’ laj Jakobita, ut eb’ laj Josefita, ut eb’ laj Tzoramita, rik’in li yaal ke’xch’olob’ lix yuwa’eb’—"
                },
                {
                    "number": 18,
                    "text": "Ut li yaal a’in ke’xch’olob’ k’amb’ilaq chi nawe’k xb’aaneb’ laj Lamanita, ut eb’ laj Lemuelita, ut eb’ laj Ismaelita, li ke’laj chi maak’a’eb’ xpaab’aal xb’aan lix maa’usilaleb’ lix yuwa’eb’, li kixkanab’ li Qaawa’ chixsachb’aleb’ laj Nefita li ras riitz’ineb’, sa’ xk’ab’a’ lix maa’usilaleb’ ut lix tz’eqb’eetalileb’."
                },
                {
                    "number": 19,
                    "text": "Ut choq’ re li ajom ajwi’ a’in ke’kole’ rix li perel ch’iich’ a’in, li wan wi’ li tz’iib’anb’il esil a’in—re naq taatz’aqloq ru lix yeechi’ihom li Qaawa’, li kixyeechi’i reheb’ lix tenamit;"
                },
                {
                    "number": 20,
                    "text": "Ut re naq eb’ laj Lamanita te’k’ame’q chixnawb’al chirixeb’ lix yuwa’eb’, ut re naq te’xnaw lix yeechi’ihom li Qaawa’, ut re naq te’xpaab’ li evangelio ut te’xkanab’ rib’ chiru lix k’ulub’ejil li Jesukristo, ut te’nimob’resiiq xloq’al rik’in xpaab’ankil lix k’ab’a’, ut re naq rik’in xjalb’aleb’ xk’a’uxl te’ruuq chi kole’k. Amen."
                }
            ]
        },
        "/study/scriptures/dc-testament/dc/4": {
            "uri": "/study/scriptures/dc-testament/dc/4",
            "title": "Tzol’leb’ ut Sumwank 4",
            "data_type": "chapter",
            "chapter_name": "Tasal 4",
            "chapter_summary": [
                "1–4, Li kawil ch’oolejil k’anjel naxkoleb’ lix taql li Qaawa’; 5–6, Li choxahil na’leb’ naxk’e xk’ulub’ileb’ choq’ re li k’anjel; 7, Li k’a’aq re ru re li Dios tento taasik’manq."
            ],
            "verses": [
                {
                    "number": 1,
                    "text": "Anajwan k’ehomaq reetal, ok re chi k’utmank jun sachb’a-ch’oolejil k’anjel sa’ xyanqeb’ li ralal xk’ajoleb’ li winq."
                },
                {
                    "number": 2,
                    "text": "Jo’kan ut, ex li nekex’ok chi k’anjelak chiru li Dios, k’ehomaq reetal naq texk’anjelaq chiru chi anchal eech’ool, eemetz’ew, eek’a’uxl ut eekawilal, re naq texxaqliiq chi maak’a’ eejitb’al chiru li Dios sa’ roso’jik li kutan."
                },
                {
                    "number": 3,
                    "text": "Jo’kan ut, wi wan eerajom chi k’anjelak chiru li Dios, b’oqb’ilex sa’ li k’anjel;"
                },
                {
                    "number": 4,
                    "text": "Xb’aan naq k’ehomaq reetal, ak q’an ru li awimq choq’ re q’ole’k, ut ilomaq, ani naxch’ik lix setleb’ ch’iich’ rik’in lix metz’ew, a’an ajwi’ nak’uulan chi tamresinb’il re naq ink’a’ taa’oso’q; naxk’am b’an chaq xkolb’al li raam;"
                },
                {
                    "number": 5,
                    "text": "Ut li paab’aal, li yo’onink, li rahok ut li sahil ilok, chi junaj ru lix sa’ li ru sa’ lix loq’al li Dios, naxk’e xk’ulub’il choq’ re li k’anjel."
                },
                {
                    "number": 6,
                    "text": "Chijultiko’q eere li paab’aal, li saq ruhil na’leb’, li nawok, lix kuyb’al eerib’, li kuyuk, lix chaab’ilal eech’ool rik’ineb’ lee ras eeriitz’in, li choxahilal, li rahok, li tuulanil, lix yalb’al eeq’e."
                },
                {
                    "number": 7,
                    "text": "Chextz’aamanq, ut texk’uluq; chextoch’oq, ut taatehe’q cheru. Amen."
                }
            ]
        },
        "/study/scriptures/dc-testament/dc/5": {
            "uri": "/study/scriptures/dc-testament/dc/5",
            "title": "Tzol’leb’ ut Sumwank 5",
            "data_type": "chapter",
            "chapter_name": "Tasal 5",
            "chapter_summary": [
                "1–10, Li tasal tenamit a’in tixk’ul li raatin li Qaawa’ rik’in xtz’uumal re laj Jose Smith; 11–18, Oxib’ aj yehol nawom te’xch’olob’ xyaalal lix Hu laj Mormon; 19–20, Taak’utmanq xyaalal li raatin li Qaawa’ jo’ sa’eb’ li kutan junxil; 21–35, Laj Martin Harris taaruuq chixjalb’al xk’a’uxl ut chi wank choq’ jun reheb’ li oxib’ chi aj yehol nawom."
            ],
            "verses": [
                {
                    "number": 1,
                    "text": "K’e reetal, ninye aawe, naq jo’ lin moos aj Martin Harris xtz’aama jun xk’utb’al xyaalal sa’ wuq’, naq laa’at, inmoos Jose Smith, alalb’ej, wan aawik’in eb’ li perel ch’iich’ li xach’olob’ xyaalal ut xaye resil naq xak’ul wik’in;"
                },
                {
                    "number": 2,
                    "text": "Ut anajwan, k’e reetal, a’in taaye re—li ani ki’aatinank aawe, kixye aawe: Laa’in, li Qaawa’, Diosin, ut kink’e li k’a’aq re ru a’in aawe laa’at, inmoos Jose Smith, alalb’ej, ut katintaqla naq tatxaqliiq jo’ aj yehol nawom chirix li k’a’aq re ru a’in;"
                },
                {
                    "number": 3,
                    "text": "Ut katintaqla naq tat-ok sa’ jun sumwank wik’in, naq ink’a’ taak’ut, ka’ajwi’ reheb’ li ani katintaqla wi’; ut maajun aawankil wan sa’ xb’een, ka’ajwi’ wi k’eeb’il aawe inb’aan."
                },
                {
                    "number": 4,
                    "text": "Ut wan jun aamaatan re xjaltesinkil ru eb’ li perel ch’iich’, ut a’in li xb’een maatan li kink’e sa’ aab’een; ut kintaqla naq maajun chik maatan taab’aanu aawib’ jo’ ta wank aawe toj reetal naq taatz’aqloq ru li wajom rik’in a’in; xb’aan naq maajun chik maatan tink’e aawe toj reetal naq taachoymanq."
                },
                {
                    "number": 5,
                    "text": "Chi yaal, ninye aawe, naq rahilal taachalq sa’ xb’eeneb’ li wankeb’ sa’ li ruchich’och’ wi ink’a’ te’ab’inq chiru li waatin;"
                },
                {
                    "number": 6,
                    "text": "Xb’aan naq chirix a’in tatk’ojob’aaq ut tatxik ut taaq’axtesi li waatin reheb’ li ralal xk’ajoleb’ li winq."
                },
                {
                    "number": 7,
                    "text": "K’e reetal, wi ink’a’ te’xpaab’ li waatin, ink’a’ tate’xpaab’ laa’at, at inmoos Jose, wi ta taaruuq naq taak’ut chiruheb’ chixjunil li k’a’aq re ru a’in li kinq’axtesi aawe."
                },
                {
                    "number": 8,
                    "text": "Aay, li tasal tenamit a’in li maak’a’eb’ xpaab’aal ut jipeb’ xk’a’uxl—lochlo injosq’il chirixeb’."
                },
                {
                    "number": 9,
                    "text": "K’e reetal, chi yaal ninye aawe, laa’in kink’uula li k’a’aq re ru a’an li kink’e sa’ aawuq’, at inmoos Jose, choq’ re jun chaab’il ajom li wan wik’in, ut a’an taak’ehe’q chi nawmank chiruheb’ li tasal tenamit li toj te’chalq;"
                },
                {
                    "number": 10,
                    "text": "A’b’an li tasal tenamit a’in te’xk’ul li waatin sa’ xtz’uumal aawe;"
                },
                {
                    "number": 11,
                    "text": "Ut rochb’een li yaal taach’olob’ laa’at, li yaal te’xch’olob’ oxib’ reheb’ inmoos, li teb’inb’oq ut teb’ink’ojob’, chiruheb’ li tink’ut wi’ li k’a’aq re ru a’in, ut eb’ a’an toxe’elq rik’in li waatin li k’eeb’il rik’in xtz’uumal aawe."
                },
                {
                    "number": 12,
                    "text": "Relik chi yaal, te’xnaw chi ch’olch’o naq yaal li k’a’aq re ru a’in, xb’aan naq chalen chaq sa’ choxa tinch’olob’ chiruheb’."
                },
                {
                    "number": 13,
                    "text": "Tink’e wankilal reheb’ re te’xk’e reetal ut te’ril li k’a’aq re ru a’in jo’ chanru naq wan;"
                },
                {
                    "number": 14,
                    "text": "Ut maa’ani chik aj-e tink’e li wankilal a’in, re xk’ulb’al li yaal a’in re xch’olob’ankil sa’ xyanqeb’ li tasal tenamit a’in, sa’ a’in, lix tiklajik lix waklijik ut xk’utunik lin iglees chalen chaq sa’ li yamyookil ch’och’—saqen ru jo’ li po, ut chaq’al ru jo’ li saq’e, ut xuwajel jo’ jun teep aj pleet naq taqsinb’il li reetalil."
                },
                {
                    "number": 15,
                    "text": "Ut li yaal te’xch’olob’ oxib’ chi aj yehol nawom, tintaqla laa’in chirix li waatin."
                },
                {
                    "number": 16,
                    "text": "Ut k’e reetal, eb’ li ani neke’paab’ank re li waatin, eb’ a’an te’wula’ani rik’in lix k’utb’esihom inMusiq’; ut te’yo’laaq wik’in, rik’in ajwi’ li ha’ ut rik’in li Musiq’ej—"
                },
                {
                    "number": 17,
                    "text": "Ut tento tex’oyb’eninq jun k’amok chik, xb’aan naq toj maji’ nekexk’ojob’aak—"
                },
                {
                    "number": 18,
                    "text": "Ut li yaal te’xch’olob’ a’an taaxik ajwi’ choq’ re xk’utb’al xmaak li tasal tenamit a’in wi te’xkawob’resi li raameb’ chirixeb’;"
                },
                {
                    "number": 19,
                    "text": "Xb’aan naq taaxik jun rapleb’ aj sachonel sa’ xyanqeb’ li wankeb’ sa’ li ruchich’och’, ut toj yooq chi hoymank chi yalaq jo’q’e wi ink’a’ neke’xjal xk’a’uxl, toj reetal naq yamyooq li ruchich’och’, ut li ani wankeb’ chi sa’ oso’jenaqaqeb’ ut sachb’ilaqeb’ chi jun waakaj xb’aan xlemtz’unkil ru ink’ulunik."
                },
                {
                    "number": 20,
                    "text": "K’ehomaq reetal, ninye aawe li k’a’aq re ru a’in, jo’ chanru naq kinye ajwi’ re li tenamit chirix lix sachlijik Jerusalen; ut taak’utmanq xyaalal li waatin sa’ li kutan a’in jo’ chanru xk’utman chaq xyaalal toj anajwan."
                },
                {
                    "number": 21,
                    "text": "Ut anajwan nakatintaqla, at inmoos Jose, chixjalb’al aak’a’uxl ut chi b’eek chi tiik wi’chik chiwu, ut naq ink’a’ chik taaq’axtesi aawib’ chiru lix q’unb’esinkil aach’ool xb’aaneb’ li winq;"
                },
                {
                    "number": 22,
                    "text": "Ut naq kawaqat sa’ xpaab’ankil li taqlahom li katintaqla wi’; ut wi nakab’aanu a’in, k’e reetal, nink’e aawe li yu’am chi junelik, us ta nakatkamsiik."
                },
                {
                    "number": 23,
                    "text": "Ut anajwan, jun sut chik nakatwaatina, at inmoos Jose, chirix li winq li taa’ajoq re naq taawanq xk’utb’al li yaal chiru—"
                },
                {
                    "number": 24,
                    "text": "K’e reetal, ninye re a’an, a’an naxterq’usi rib’ ut moko tz’aqal ta naq naxtuulanob’resi rib’ chiwu; a’b’anan wi tixkub’si rib’ chiwu, ut tixtuulanob’resi rib’ rik’in xnimal li tijok ut paab’aal, sa’ x’anchalil lix ch’ool, rik’in a’in tink’e re a’an jun rilom li k’a’aq re ru naraj rilb’al."
                },
                {
                    "number": 25,
                    "text": "Toja’ ut naq tixye reheb’ li wankeb’ sa’ li tasal tenamit a’in: K’ehomaq reetal, wilom li k’a’aq re ru kixk’ut li Qaawa’ re laj Jose Smith, alalb’ej, ut ninnaw chi ch’olch’o naq yaaleb’, xb’aan naq wilomeb’, xb’aan naq k’utb’ileb’ chaq chiwu rik’in lix wankil li Dios ut moko xwankil ta li winq."
                },
                {
                    "number": 26,
                    "text": "Ut laa’in li Qaawa’ nintaqla a’an, lin moos aj Martin Harris, naq maak’a’ chik tixye reheb’ chirix li k’a’aq re ru a’in, ka’ajwi’ wi tixye: Wilomeb’, ut k’utb’ileb’ chiwu rik’in lix wankil li Dios; ut a’in li aatin li tixye."
                },
                {
                    "number": 27,
                    "text": "A’b’anan wi tixsach xyaalal a’in tixq’et li sumwank li ki’ok wi’ sa’ sumwank wik’in, ut k’ehomaq reetal, k’eeb’il sa’ tojb’a-maak."
                },
                {
                    "number": 28,
                    "text": "Ut anajwan, wi ink’a’ tixtuulanob’resi rib’ ut tixch’olob’ chiwu li k’a’aq re ru ink’a’ us li xb’aanu, ut taa’ok sa’ sumwank wik’in naq tixpaab’ lin taqlahom, ut tixk’anjela li paab’aal chiwix, k’e reetal, ninye re, maajun rilomaq xkomon a’an tixk’ul, xb’aan naq ink’a’ tink’e chiril li k’a’aq re ru li xin’aatinak wi’."
                },
                {
                    "number": 29,
                    "text": "Ut wi jo’kan na’uxman, nakatintaqla, at inmoos Jose, naq taaye re, naq maak’a’ chik tixb’aanu, chi moko chik tinixch’i’ch’i’i chirix li na’leb’ a’in."
                },
                {
                    "number": 30,
                    "text": "Ut wi jo’ka’in na’uxman, k’e reetal, ninye aawe laa’at, at Jose, chirix naq xajaltesi ru junjunq perel chik, taaxaqab’ aawib’ chiru jarub’aq kutan, toj reetal ajwi’ naq tatintaqla wi’chik; toja’ ut naq tatruuq wi’chik chixjaltesinkil ru li aatin."
                },
                {
                    "number": 31,
                    "text": "Ut wi ink’a’ nakab’aanu a’in, k’e reetal, maak’a’aq chik aamaatan, ut tinwisi chaq li k’a’aq re ru xink’e sa’ aawuq’."
                },
                {
                    "number": 32,
                    "text": "Anajwan ut, rik’in naq nawil chi rub’elaj li oyb’enink wan re aasachb’al; relik chi yaal, nawil chi rub’elaj naq wi lin moos aj Martin Harris ink’a’ naxtuulanob’resi rib’ ut naxk’ul jun xk’utb’al xyaalal sa’ wuq’, naq a’an taat’ane’q sa’ li q’etok aatin."
                },
                {
                    "number": 33,
                    "text": "Ut wankeb’ naab’al li neke’wan chi oyb’enink re aasachb’al chaq chiru lix b’een li ruchich’och’; ut xb’aan li ajom a’in, re naq taanajto’q ru laa kutan, kink’e aawe eb’ li taqlahom a’in."
                },
                {
                    "number": 34,
                    "text": "Relik chi yaal, xb’aan li ajom a’in xinye: Xaqab’ wan aawib’, ut mat-eek’an toj reetal naq nakatintaqla, ut tink’uub’ chan ru naq tatruuq chixb’aanunkil li k’a’ru katintaqla wi’."
                },
                {
                    "number": 35,
                    "text": "Ut wi tiikat chixpaab’ankil lin taqlahom, tatwaklesiiq sa’ roso’jik li kutan. Amen."
                }
            ]
        },
        "/study/scriptures/dc-testament/dc/6": {
            "uri": "/study/scriptures/dc-testament/dc/6",
            "title": "Tzol’leb’ ut Sumwank 6",
            "data_type": "chapter",
            "chapter_name": "Tasal 6",
            "chapter_summary": [
                "1–6, Eb’ laj k’anjel sa’ li rawimq li Qaawa’ neke’xk’ul li kolb’a-ib’; 7–13, Maajun maatan wan li naq’axok re li maatan re li kolb’a-ib’; 14–27, Nak’utman xyaalal li yaal rik’in lix wankil li Musiq’ej; 28–37, Chex’iloq wan wi’ li Kristo, ut cheb’aanu li chaab’ilal rajlal."
            ],
            "verses": [
                {
                    "number": 1,
                    "text": "Jun nim ut sachb’a-ch’oolejil k’anjel ok re chi k’utmank chiruheb’ li ralal xk’ajoleb’ li winq."
                },
                {
                    "number": 2,
                    "text": "K’ehomaq reetal, laa’in li Dios; chek’e eexik rik’in li waatin, li yo’yo ut nim xwankil, q’es wi’chik chiru jun yok’leb’ ch’iich’ ka’pak’al xq’esnal, li najache’ wi’ ru xb’asalil li b’aqelej jo’ ajwi’ li sulutz; jo’kan ut, k’ehomaq eexik rik’in li waatin."
                },
                {
                    "number": 3,
                    "text": "K’ehomaq reetal, ak q’an ru li awimq choq’ re q’ole’k; jo’kan ut, ani na’ajok re q’olok, chixch’ik lix setleb’ ch’iich’ rik’in xmetz’ew, ut chiq’oloq naq toj nakana li kutan, re taaruuq chixk’uulankil choq’ re li raam kolb’a-ib’ li junelik nakana, sa’ li rawa’b’ejihom li Dios."
                },
                {
                    "number": 4,
                    "text": "Relik chi yaal, yalaq ani taach’ikoq re lix setleb’ ch’iich’ ut taaq’oloq, a’an ajwi’ b’oqb’il xb’aan li Dios."
                },
                {
                    "number": 5,
                    "text": "Jo’kan ut, wi textz’aamanq chiwu texk’uluq; wi textoch’oq, taatehe’q cheru."
                },
                {
                    "number": 6,
                    "text": "Anajwan, jo’ xextz’aaman, k’ehomaq reetal, ninye eere, chepaab’ lin taqlahom, ut chesik’ xk’eeb’al chi k’utmank ut xxaqab’ankil li k’anjel re Sion;"
                },
                {
                    "number": 7,
                    "text": "Meesik’ li b’ihomal; xchaab’ilal b’an eena’leb’ chesik’, ut k’ehomaq reetal, lix muqmuukil na’leb’ li Dios taateeliiq cheru, toja’ ut naq texk’ehe’q chi b’ihomo’k. K’ehomaq reetal, b’ihom li ani nak’uluk re li yu’am chi junelik."
                },
                {
                    "number": 8,
                    "text": "Chi yaal, chi yaal, ninye aawe, jo’ chanru ajwi’ nakawaj wik’in, jo’kan taa’uxq aawe; ut wi nakawaj, tatwanq choq’ k’anjeleb’aal re xb’aanunkil naab’al li chaab’ilal sa’ li tasal tenamit a’in."
                },
                {
                    "number": 9,
                    "text": "Maak’a’ chik chaye, ka’ajwi’ li jalb’a-k’a’uxlej chiru li tasal tenamit a’in; chapaab’ lin taqlahom, ut chattenq’anq chixk’eeb’al chi k’utmank lin k’anjel, jo’ chanru lin taqlahom, ut tat-osob’tesiiq."
                },
                {
                    "number": 10,
                    "text": "K’e reetal, wan aawik’in jun maatan, ut osob’tesinb’ilat xb’aan laa maatan. Chijultiko’q aawe naq loq’ a’an, ut taqe’q nachal chaq—"
                },
                {
                    "number": 11,
                    "text": "Ut wi tatpatz’oq, taanaw li muqmuukil na’leb’ li nim ru ut sachol ch’oolej; jo’kan ut, taak’anjela laa maatan, re naq taaruuq taataweb’ chaq xyaalal li muqmuukil na’leb’, re taaruuq taak’ameb’ naab’al chixnawb’al chirix li yaal, relik chi yaal, taaq’unb’esiheb’ xch’ool chirix li sachk wan wi’ lix b’eheb’."
                },
                {
                    "number": 12,
                    "text": "Maak’e chi nawe’k laa maatan chiru anihaq, ka’ajeb’ wi’ li ani xkomoneb’ laa paab’aal. Maab’atz’unle li k’a’aq re ru loq’."
                },
                {
                    "number": 13,
                    "text": "Wi taab’aanu li chaab’il, relik chi yaal, ut tatkanaaq chi tiik chi paab’ank toj sa’ roso’jik, tatkole’q sa’ li rawa’b’ejihom li Dios, a’an xnimal ru reheb’ li maatan re li Dios, xb’aan naq maajun maatan wan li naq’axok re li maatan re li kolb’a-ib’."
                },
                {
                    "number": 14,
                    "text": "Chi yaal, chi yaal, ninye aawe, osob’tesinb’ilat xb’aan li k’a’ru xab’aanu; xb’aan naq xatpatz’ok wik’in, ut k’e reetal, jo’ k’ihal sut katpatz’ok kak’ul aatzolb’al rik’in inMusiq’. Wi ta ink’a’ jo’kan, ink’a’ raj katchal sa’ li na’ajej wankat wi’ sa’ li hoonal a’in."
                },
                {
                    "number": 15,
                    "text": "K’e reetal, nakanaw naq katpatz’ok chiwu ut laa’in kinkutanob’resi aak’a’uxl; ut anajwan ninye aawe li k’a’aq re ru a’in re taaruuq taanaw naq kutanob’resinb’ilat xb’aan li Musiq’ej re li yaal;"
                },
                {
                    "number": 16,
                    "text": "Relik chi yaal, ninye aawe, re taaruuq taanaw naq maajun chik wan, ka’ajwi’ li Dios, li nanawok re laa k’oxlahom ut li rajom aach’ool."
                },
                {
                    "number": 17,
                    "text": "Ninye aawe li k’a’aq re ru a’in jo’ jun xk’utb’al xyaalal chawu—naq li aatin malaj li k’anjel li yookat chixtz’iib’ankil, yaal."
                },
                {
                    "number": 18,
                    "text": "Jo’kan ut, chatwanq chi yalb’il aaq’e; xaqab’ aawib’ chixk’atq lin moos aj Jose, chi xaqxo aach’ool, sa’ jo’ k’ihal li ch’a’ajkilal taawanq wi’ a’an sa’ xk’ab’a’ li aatin."
                },
                {
                    "number": 19,
                    "text": "Chatij a’an sa’ chixjunil lix majelal, ut jo’kan ajwi’ chak’ul aatijb’al xb’aan a’an. Aj kuyunelaqat; tiikaq aak’a’uxl; aakuyumaq aawib’; chiwanq aawik’in li kuyuk, li paab’aal, li yo’onink, ut li rahok."
                },
                {
                    "number": 20,
                    "text": "K’e reetal, laa’at aj Oliver, ut xatwaatina xb’aan laa wajom; jo’kan ut, k’uula li aatin a’in sa’ aach’ool. Chatwanq chi tiik chi paab’ank, ut chi yalb’il aaq’e sa’ xpaab’ankil lix taqlahom li Dios, ut laa’in tatinsuti rik’in li wuq’ aj rahonel."
                },
                {
                    "number": 21,
                    "text": "K’e reetal, laa’in li Jesukristo, li Ralal li Dios. Laa’in ajwi’ li kinchal rik’ineb’ li we, ut eb’ li we moko kine’xk’ul ta. Laa’in li saqen li nalemtz’un sa’ q’ojyin, ut li q’ojyin moko naxtaw ta ru."
                },
                {
                    "number": 22,
                    "text": "Chi yaal, chi yaal, ninye aawe, wi nakawaj chik xyaalal k’utb’il chawu, b’eresi laa k’a’uxl sa’ li q’ojyin naq kat-elajin chiwu sa’ laa ch’ool, re taaruuq taanaw chirix lix yaalalil li k’a’aq re ru a’in."
                },
                {
                    "number": 23,
                    "text": "Ma ink’a’ kinye tuqtuukilal re aak’a’uxl chirix li na’leb’ a’an? K’a’ru xk’utb’al xyaalal naru nakak’ul li naq’axok ta re li nachal chaq rik’in li Dios?"
                },
                {
                    "number": 24,
                    "text": "Anajwan ut, k’e reetal, kak’ul jun xk’utb’al xyaalal; xb’aan naq wi xinye aawe k’a’ru li maajun winq nanawok re, ma ink’a’ xak’ul jun xk’utb’al xyaalal?"
                },
                {
                    "number": 25,
                    "text": "Ut k’e reetal, nink’e aawe jun maatan, wi nakawaj wik’in, naq taajaltesi ru aatin, jo’ chanru ajwi’ lin moos aj Jose."
                },
                {
                    "number": 26,
                    "text": "Chi yaal, chi yaal, ninye aawe, naq wankeb’ li tz’iib’anb’il esil li wankeb’ wi’ naab’al re lin evangelio, li moko k’eeb’ileb’ ta chaq xb’aan xmaa’usilaleb’ li tenamit."
                },
                {
                    "number": 27,
                    "text": "Ut anajwan nakatintaqla, naq wi wan xchaab’ilal aawajom—jun aawajom re xtamresinkil choq’ aawe b’ihomal sa’ choxa—rik’in a’an tattenq’anq sa’ xk’amb’al chi kutankil, rik’in laa maatan, li jar raqal a’an reheb’ lin loq’laj hu li wanjenaq chaq chi muqmu xb’aan li maa’usilal."
                },
                {
                    "number": 28,
                    "text": "Ut anajwan, k’e reetal, nink’e aawe, ut re ajwi’ lin moos aj Jose, xlaawil li maatan a’in, li taak’amoq chi kutankil li k’anjelil a’in; ut rik’in xtz’uumaleb’ re wiib’ malaj oxib’ chi aj yehol nawom taaxaqab’amanq xwankil li junjunq chi aatin."
                },
                {
                    "number": 29,
                    "text": "Chi yaal, chi yaal, ninye eere, wi neke’xtz’eqtaana li waatin, ut li jun raqal a’in re lin evangelio ut lin k’anjelil, osob’tesinb’ilex laa’ex, xb’aan naq maak’a’ chik naru te’xb’aanu eere chiru li ke’xb’aanu we laa’in."
                },
                {
                    "number": 30,
                    "text": "Ut wi neke’xb’aanu eere jo’ chanru ajwi’ ke’xb’aanu we, osob’tesinb’ilex, xb’aan naq texwanq wik’in sa’ loq’alil."
                },
                {
                    "number": 31,
                    "text": "Wi b’an ink’a’ neke’xtz’eqtaana li waatin, li taaxaqab’amanq xwankil xb’aan li xyaalalil taach’olob’amanq, osob’tesinb’ileb’, toja’ ut naq taawanq xsahil eech’ool rik’in li ruuchinihom lee k’anjel."
                },
                {
                    "number": 32,
                    "text": "Chi yaal, chi yaal, ninye eere, jo’ kinye reheb’ lin tzolom, b’ar wankeb’ wiib’ malaj oxib’ chi ch’utch’u sa’ lin k’ab’a’, chirix jun li na’leb’, aran tinwanq laa’in sa’ xyiheb’—chi jo’kan ajwi’ wankin sa’ eeyi laa’ex."
                },
                {
                    "number": 33,
                    "text": "Meexuwa xb’aanunkil li chaab’il, ex walal, xb’aan naq jo’ k’ihal li nekeraw, a’an ajwi’ teeq’ol; jo’kan ut, wi nekeraw li chaab’il teeq’ol ajwi’ li chaab’il choq’ eeq’ajkamunkil."
                },
                {
                    "number": 34,
                    "text": "Jo’kan ut, mexxuwak, ex ch’ina teep inkarneer, cheb’aanu li chaab’il; che’xmol rib’ li ruchich’och’ ut li xb’alb’a cheru, xb’aan naq wi kab’lanb’ilex sa’ xb’een insaqoonaq, ink’a’ neke’ru chi numtaak."
                },
                {
                    "number": 35,
                    "text": "K’ehomaq reetal, ink’a’ nekexink’e sa’ tojb’a-maak; chapomaq eeb’e ut mexmaakob’ chik; b’aanuhomaq rik’in x’anchalil eek’a’uxl li k’anjel li kexintaqla wi’."
                },
                {
                    "number": 36,
                    "text": "Chex’iloq wankin wi’ sa’ li junjunq eek’oxlahom; miwiib’an eech’ool, mexxuwak."
                },
                {
                    "number": 37,
                    "text": "K’ehomaq reetal li k’ob’olal kik’ob’e’ wi’ xk’atq insa’, ut jo’kan ajwi’ li reetalil li klawx sa’ li wuq’ ut sa’ li woq; tiikaqex chi paab’ank, chepaab’ lin taqlahom, ut laa’ex teereechani li awa’b’ejihom re choxa. Amen."
                }
            ]
        },
        "/study/scriptures/dc-testament/dc/7": {
            "uri": "/study/scriptures/dc-testament/dc/7",
            "title": "Tzol’leb’ ut Sumwank 7",
            "data_type": "chapter",
            "chapter_name": "Tasal 7",
            "chapter_summary": [
                "1–3, Laj Jwan li Raaro taawanq chi yo’yo toj reetal naq taachalq li Qaawa’; 4–8, Laj Pedro, laj Santiago ut laj Jwan wan xlaawil li evangelio rik’ineb’."
            ],
            "verses": [
                {
                    "number": 1,
                    "text": "Ut li Qaawa’ kixye we: At Jwan, raarookat inb’aan, k’a’ru nakawaj? Xb’aan naq wi nakapatz’ k’a’ruhaq li nakawaj, taak’eemanq aawe."
                },
                {
                    "number": 2,
                    "text": "Ut laa’in kinye re: At Qaawa’, k’e we wankilal sa’ xb’een li kamk, re taaruuq tinwanq chi yo’yo ut tink’ameb’ chaq li aamej aawik’in."
                },
                {
                    "number": 3,
                    "text": "Ut li Qaawa’ kixye we: Chi yaal, chi yaal, ninye aawe, xb’aan naq kawaj a’in tatkanaaq toj reetal naq tink’ulunq sa’ inloq’al, ut tat-aatinaq jo’ profeet chiruheb’ li tenamit, junkab’al, aatinob’aal ut teepal."
                },
                {
                    "number": 4,
                    "text": "Ut xb’aan a’in naq li Qaawa’ kixye re laj Pedro: Wi nawaj laa’in naq taakanaaq toj reetal tink’ulunq, k’a’ru taawaj wi’? Xb’aan naq a’an kiraj wik’in naq tixk’ameb’ chaq li aamej wik’in, a’b’anan laa’at kawaj naq chi seeb’ tatchalq wik’in sa’ lin awa’b’ejihom."
                },
                {
                    "number": 5,
                    "text": "Ninye aawe, at Pedro, chaab’il ajom a’in; a’b’an li raaro inb’aan kiraj naq tixb’aanu k’a’ruhaq chik, malaj jun k’anjel li toj nim wi’chik sa’ xyanqeb’ li winq chiru li xb’aanuhom chaq junxil."
                },
                {
                    "number": 6,
                    "text": "Relik chi yaal, a’an xk’am sa’ xb’een jun li k’anjel li nim wi’chik ru; jo’kan naq tink’e a’an choq’ xam naxamnak ut choq’ anjel aj k’anjelanel; a’an taak’anjelaq choq’ reheb’ li te’wanq choq’ aj eechanihom re li kolb’a-ib’, li wankeb’ sa’ li ruchich’och’."
                },
                {
                    "number": 7,
                    "text": "Ut tatink’e laa’at chi k’anjelak choq’ re a’an ut re laa komon aj Santiago; ut eere oxib’al laa’ex tink’e li wankilal ut xlaawil li k’anjel a’in toj reetal naq tink’ulunq."
                },
                {
                    "number": 8,
                    "text": "Chi yaal ninye eere, teek’ul eekab’ichal jo’ chanru lee rajom, xb’aan naq eekab’ichal nasaho’ eech’ool rik’in li k’a’ru keraj."
                }
            ]
        },
        "/study/scriptures/dc-testament/dc/8": {
            "uri": "/study/scriptures/dc-testament/dc/8",
            "title": "Tzol’leb’ ut Sumwank 8",
            "data_type": "chapter",
            "chapter_name": "Tasal 8",
            "chapter_summary": [
                "1–5, Nachal li k’utb’esink xb’aan xwankil li Santil Musiq’ej; 6–12, Xb’aan li paab’aal nachal li na’leb’ chirix lix muqmuukil na’leb’ li Dios ut li wankilal chixjaltesinkil ru li najter tz’iib’anb’il esil."
            ],
            "verses": [
                {
                    "number": 1,
                    "text": "At Oliver Cowdery, chi yaal, chi yaal, ninye aawe, naq jo’ ch’olch’o naq yo’yo li Qaawa’, a’an laa Dios ut laj Tojol aawix, jo’kan ajwi’ ch’olch’o naq taak’ul aanawom chirix yalaq k’a’aq re ru taapatz’ rik’in paab’aal, chi maak’a’ xb’alaq’il aach’ool, rik’in xpaab’ankil naq taak’ul aanawom chirix li najter esil li tz’iib’anb’il, a’an re mayer kutan, li wan wi’ li jar raqal a’an re lin loq’laj hu li yeeb’il wi’ resil xb’aan lix k’utb’esihom lin Musiq’."
                },
                {
                    "number": 2,
                    "text": "Relik chi yaal, k’e reetal, tinye aawe sa’ laa k’a’uxl ut sa’ laa ch’ool, rik’in li Santil Musiq’ej, li taachalq sa’ aab’een ut taawanq sa’ aach’ool."
                },
                {
                    "number": 3,
                    "text": "Anajwan, k’e reetal, a’in li musiq’ej re k’utb’esink; k’e reetal, a’in li musiq’ej li ke’k’ame’ wi’ li ralal xk’ajol laj Israel xb’aan laj Moises sa’ xyi li Kaqi Palaw chiru chaqi b’e."
                },
                {
                    "number": 4,
                    "text": "Jo’kan ut, a’in laa maatan; chatk’anjelaq rik’in, ut osob’tesinb’ilat, xb’aan naq tatxkol chaq sa’ ruq’eb’ li xik’ neke’ilok aawe, naq wi ta ink’a’ jo’kan, tate’xkamsi raj ut te’xk’am raj laa waam sa’ li sache’k."
                },
                {
                    "number": 5,
                    "text": "Aay, chijultiko’q aawe li aatin a’in, ut chapaab’eb’ lin taqlahom. Chijultiko’q aawe, a’in laa maatan."
                },
                {
                    "number": 6,
                    "text": "Anajwan moko ka’aj ta wi’ a’in laa maatan, xb’aan naq wan aawik’in jun chik maatan, a’an li maatan re laj Aaron; k’e reetal, a’an ak xye k’iila k’a’aq re ru aawe;"
                },
                {
                    "number": 7,
                    "text": "K’e reetal, maajun chik wankilal wan, ka’ajwi’ lix wankil li Dios, li naru chixk’eeb’al li maatan a’in re laj Aaron chi wank aawik’in."
                },
                {
                    "number": 8,
                    "text": "Jo’kan ut, miwiib’an aach’ool, xb’aan naq a’an xmaatan li Dios; ut laa’at taachap sa’ laa wuq’, ut taab’aanu sachb’a-ch’oolejil k’anjel; ut maajun wankilal taaruuq chi isink chaq re sa’ laa wuq’, xb’aan naq a’an lix k’anjel li Dios."
                },
                {
                    "number": 9,
                    "text": "Ut chi jo’kan, yalaq k’a’ru taatz’aama naq tinye aawe rik’in li k’anjeleb’aal a’an, a’an tink’e aawe, ut taawanq aanawom chirix."
                },
                {
                    "number": 10,
                    "text": "Chijultiko’q aawe naq chi maak’a’ aapaab’aal, maak’a’ nakatru chixb’aanunkil; jo’kan ut, chatpatz’oq rik’in paab’aal. Maab’atz’unle li k’a’aq re ru a’in; maatz’aama li k’a’ru ink’a’ raj tento taatz’aama."
                },
                {
                    "number": 11,
                    "text": "Chatpatz’oq re taaruuq taanaw lix muqmuukil na’leb’ li Dios, ut re tatruuq chi jaltesink ru aatin ut chixk’ulb’al aanawom rik’ineb’ li najter tz’iib’anb’il esil a’an li muqb’ileb’ chaq, li loq’eb’; ut jo’ chanru laa paab’aal taab’aanumanq aawe."
                },
                {
                    "number": 12,
                    "text": "K’e reetal, laa’inin li kiyehok re; ut laa’in li ki’aatinank aawe chalen chaq sa’ xtiklajik. Amen."
                }
            ]
        },
        "/study/scriptures/dc-testament/dc/9": {
            "uri": "/study/scriptures/dc-testament/dc/9",
            "title": "Tzol’leb’ ut Sumwank 9",
            "data_type": "chapter",
            "chapter_name": "Tasal 9",
            "chapter_summary": [
                "1–6, Jalaneb’ chik li najter tz’iib’anb’il hu toj te’jaltesimanq ru; 7–14, Lix Hu laj Mormon najaltesiik ru rik’in xk’oxlankil li aatin, ut chi xaqab’anb’il xyaalal xb’aan li Musiq’ej."
            ],
            "verses": [
                {
                    "number": 1,
                    "text": "K’e reetal, ninye aawe, at walal, naq rik’in naq ink’a’ kajaltesi ru li aatin jo’ chanru li kawaj wik’in, ut katikib’ wi’chik tz’iib’ak choq’ re lin moos, aj Jose Smith, alalb’ej, jo’kan ajwi’ nawaj raj naq toj taab’aanu, toj reetal naq teechoy li tz’iib’anb’il esil a’in, li kink’e sa’ ruq’ a’an."
                },
                {
                    "number": 2,
                    "text": "Ut chirix a’an, k’e reetal, jalaneb’ chik li tz’iib’anb’il esil wankeb’ wik’in, li tink’e aawe wankilal re taaruuq tattenq’anq chixjaltesinkil ru."
                },
                {
                    "number": 3,
                    "text": "Aj kuyunelaqat, at walal, xb’aan naq a’in xchaab’ilal inna’leb’, ut moko aajel ta ru naq taajaltesi ru li aatin sa’ li kutan a’in."
                },
                {
                    "number": 4,
                    "text": "K’e reetal, li k’anjel li b’oqb’ilat chixb’aanunkil a’an tz’iib’ak choq’ re lin moos aj Jose."
                },
                {
                    "number": 5,
                    "text": "Ut k’e reetal, a’ sa’ xk’ab’a’ naq ink’a’ katkana jo’ kattikla naq kat-ok chi jaltesink ru aatin, naq kiwisi aawik’in li usilal a’in."
                },
                {
                    "number": 6,
                    "text": "Maawech’i rix, at walal, xb’aan naq a’an xchaab’ilal inna’leb’ naq kinb’aanu aawe chi jo’ka’in."
                },
                {
                    "number": 7,
                    "text": "K’e reetal, ink’a’ xataw xyaalal; xak’oxla naq tink’e aawe, naq maak’a’ chik kak’oxla xb’aanunkil, ka’ajwi’ patz’ok chiwu."
                },
                {
                    "number": 8,
                    "text": "A’b’anan k’e reetal, ninye aawe, naq tento taak’oxla sa’ laa k’a’uxl; toja’ naq tento taapatz’ we ma us, ut wi us, tink’e chi xamnak lix sa’ aach’ool; chi jo’kan taaweek’a naq us."
                },
                {
                    "number": 9,
                    "text": "Wi b’an moko us ta maak’a’ xkomon a’an taaweek’a; taawanq b’an xwarjik aak’a’uxl, ut rik’in a’an taasachq sa’ aach’ool li k’a’ru moko us ta; jo’kan ut, moko tatruuq ta chixtz’iib’ankil li k’a’ru loq’, ka’ajwi’ wi k’eeb’il aawe inb’aan."
                },
                {
                    "number": 10,
                    "text": "Anajwan, wi ta kanaw a’in katru raj chi jaltesink ru li aatin; a’b’anan moko aajel ta ru naq taajaltesi ru li aatin anajwan."
                },
                {
                    "number": 11,
                    "text": "K’e reetal, aajel chaq ru naq kattikla; a’b’an katxuwak, ut ak xnume’ li kutan, ut moko aajel ta chik ru anajwan;"
                },
                {
                    "number": 12,
                    "text": "Xb’aan naq, ma ink’a’ nakak’e reetal naq kink’e tz’aqal xmetz’ew lin moos aj Jose, li k’eeb’il wi’ xtz’aqob’? Ut maajun eere kink’e sa’ tojb’a-maak."
                },
                {
                    "number": 13,
                    "text": "B’aanu a’in li b’arwan katintaqla wi’, ut tat-usaaq. Tiikaqat chi paab’ank, ut maajun aaleek taaq’axtesi wi’ aawib’."
                },
                {
                    "number": 14,
                    "text": "Xaqxooqat chi kaw sa’ li k’anjel katinb’oq wi’, ut jun rismalaq aajolom ink’a’ taasachq, ut tatwaklesiiq sa’ roso’jik li kutan. Amen."
                }
            ]
        },
        "/study/scriptures/dc-testament/dc/10": {
            "uri": "/study/scriptures/dc-testament/dc/10",
            "title": "Tzol’leb’ ut Sumwank 10",
            "data_type": "chapter",
            "chapter_name": "Tasal 10",
            "chapter_summary": [
                "1–26, Laj Satanas nareek’asiheb’ li winq aj maak re te’xyal ru rik’in lix k’anjel li Qaawa’; 27–33, A’an naxsik’ xsachb’al li raameb’ li winq; 34–52, Li evangelio tento taaxik rik’ineb’ laj Lamanita, ut rik’ineb’ chixjunil li tenamit rik’in lix Hu laj Mormon; 53–63, Li Qaawa’ tixxaqab’ lix Iglees ut lix evangelio sa’ xyanqeb’ li winq; 64–70, Tixch’utub’eb’ li jalb’ileb’ xk’a’uxl sa’ li Iglees ut tixkoleb’ li neke’ab’in chiru."
            ],
            "verses": [
                {
                    "number": 1,
                    "text": "Anajwan, k’e reetal, ninye aawe, naq rik’in naq xaq’axtesiheb’ li tz’iib’ahom a’an, li kik’ehe’ wankilal aawe chixjaltesinkil ru rik’in li Urim ut Tumim, sa’ ruq’ jun winq aj maak, xe’sach chawu."
                },
                {
                    "number": 2,
                    "text": "Ut kisach ajwi’ chawu laa maatan sa’ li hoonal ajwi’ a’an, ut xq’ojyino’ ru laa k’a’uxl."
                },
                {
                    "number": 3,
                    "text": "A’b’anan, anajwan k’ojob’anb’il wi’chik aawe; jo’kan ut, chawil naq tiikaqat chi paab’ank, ut naq tatkanaaq toj reetal taachoy rela’ li k’anjel re xjaltesinkil ru li aatin jo’ kattikla."
                },
                {
                    "number": 4,
                    "text": "Mat-alinak chi q’axal kaw wi’chik, chi moko chatk’anjelaq chi numtajenaq chiru li k’eeb’il wi’ aametz’ew ut aak’anjeleb’aal re tatruuq chi jaltesink ru aatin; a’ut yalb’ilaq aaq’e toj sa’ roso’jik."
                },
                {
                    "number": 5,
                    "text": "Chattijoq junelik, re taaruuq tat-elq jo’ aj q’axonel-u; relik chi yaal, re taaruuq taaq’ax ru laj Satanas, ut re tat-elq chaq sa’ ruq’eb’ lix moos laj Satanas li neke’xaqab’ank re lix k’anjel."
                },
                {
                    "number": 6,
                    "text": "K’e reetal, xe’xsik’ aasachb’al; relik chi yaal, li winq ajwi’ li kakanab’ aawib’ chiru, kixsik’ aasachb’al."
                },
                {
                    "number": 7,
                    "text": "Ut xb’aan a’in xinye naq a’an jun winq aj maak, xb’aan naq kixsik’ xmaq’b’al li k’a’aq re ru k’eeb’il chak’uula; ut kixsik’ ajwi’ xsachb’al aamaatan."
                },
                {
                    "number": 8,
                    "text": "Ut rik’in naq xaq’axtesi li tz’iib’ahom sa’ ruq’ a’an, k’e reetal, eb’ li winq aj maak ke’xmaq’ chawu."
                },
                {
                    "number": 9,
                    "text": "Jo’kan naq kaq’axtesi, relik chi yaal, li k’a’ru loq’, re li maa’usilal."
                },
                {
                    "number": 10,
                    "text": "Ut k’e reetal, laj Satanas xk’e sa’ xch’ooleb’ xjalb’al li aatin li kak’e chi tz’iib’aak, malaj li kajaltesi ru, li elenaq chaq sa’ laa wuq’."
                },
                {
                    "number": 11,
                    "text": "Ut k’e reetal, ninye aawe, naq rik’in naq xe’xjal li aatin, ak jalan chik na’ilman chixyeeb’al chiru li k’a’ru kajaltesi ru ut kak’e chi tz’iib’amank;"
                },
                {
                    "number": 12,
                    "text": "Ut chi jo’ka’in, laj tza kixsik’ xk’ojob’ankil jun b’alaq’il k’uub’anb’il na’leb’, re taaruuq chixsachb’al li k’anjel a’in;"
                },
                {
                    "number": 13,
                    "text": "Xb’aan naq a’an xk’e sa’ xch’ooleb’ xb’aanunkil a’in, re naq rik’in tik’ti’ik taaruuq te’xye naq kate’xchap sa’ li aatin li kab’aanu aawib’ naq kajaltesi ru."
                },
                {
                    "number": 14,
                    "text": "Chi yaal ninye aawe, naq ink’a’ tinkanab’ naq laj Satanas tixtaw lix maa’usil k’oxlahom sa’ li na’leb’ a’in."
                },
                {
                    "number": 15,
                    "text": "Xb’aan naq k’e reetal, a’an xk’e sa’ xch’ooleb’ naq tate’raale chixyalb’al rix li Qaawa’ laa Dios, sa’ xtz’aamankil naq taajaltesi ru jun sut chik."
                },
                {
                    "number": 16,
                    "text": "Ut chirix a’an, k’e reetal, neke’xye ut neke’xk’oxla sa’ xch’ooleb’—Taqil ma xk’e ta li Dios wankilal re chixjaltesinkil ru li aatin; wi jo’kan, tixk’e ajwi’ wi’chik wankilal re;"
                },
                {
                    "number": 17,
                    "text": "Ut wi li Dios naxk’e wi’chik wankilal re, malaj ut wi naxjaltesi wi’chik li aatin, malaj ut sa’ jalan chik aatin, wi naxk’e wi’chik chi k’utmank li aatin ajwi’ a’an, k’ehomaq reetal, ak wan a’an qik’in, ut xqajal chaq;"
                },
                {
                    "number": 18,
                    "text": "Jo’kan naq moko juntaq’eetaq ta, ut taqaye naq kitik’ti’ik rik’in li raatin, ut naq maajun maatan wan re, ut maajun wankilal wan rik’in;"
                },
                {
                    "number": 19,
                    "text": "Jo’kan naq taqasach a’an, ut jo’kan ajwi’ li k’anjel; ut taqab’aanu a’in re naq ink’a’ tooxutaanaq sa’ roso’jik, ut re taanimaaq qaloq’al xb’aan li ruchich’och’."
                },
                {
                    "number": 20,
                    "text": "Chi yaal, chi yaal, ninye aawe, naq laj Satanas k’a’jo’ naq xchapom lix ch’ooleb’; nareek’asiheb’ chixb’aanunkil maa’usilal re li k’a’ru chaab’il;"
                },
                {
                    "number": 21,
                    "text": "Ut po’jenaq ru lix ch’ooleb’, ut nujenaq chi maa’usilal ut chi tz’eqb’eetalil; ut a’ chik li q’ojyin neke’xra chiru li saqen, xb’aan naq ink’a’ us lix b’aanuhomeb’; jo’kan naq ink’a’ te’tz’aamanq chiwu."
                },
                {
                    "number": 22,
                    "text": "Laj Satanas nareek’asiheb’, re naq taaruuq tixb’eresiheb’ li raam sa’ li sache’k."
                },
                {
                    "number": 23,
                    "text": "Ut chi jo’kan xk’ojob’ jun li b’alaq’il k’uub’anb’il na’leb’, ut naxk’oxla xsachb’al lix k’anjel li Dios; a’b’an tinpatz’ reeqaj a’in sa’ ruq’eb’, ut taasutq’iiq choq’ xxutaaneb’ ut xjitb’aleb’ sa’ xkutankil li raqb’a-aatin."
                },
                {
                    "number": 24,
                    "text": "Relik chi yaal, a’an nareek’asiheb’ xch’ool chi josq’o’k chiru li k’anjel a’in."
                },
                {
                    "number": 25,
                    "text": "Relik chi yaal, a’an naxye reheb’: Chexb’alaq’iq, ut cheroyb’eni sa’ muqmu chapok re texruuq chi sachok; k’ehomaq reetal, maak’a’ ra sa’ a’in. Ut chi jo’kan naxsahob’resiheb’ xch’ool, ut naxye reheb’ naq moko maak ta tik’ti’ik re te’xchap jun winq sa’ li tik’ti’, re te’ruuq chixsachb’al."
                },
                {
                    "number": 26,
                    "text": "Ut chi jo’kan naxsahob’resiheb’ xch’ool, ut naxk’ameb’ xb’e toj reetal naq naxkeloheb’ li raam taq’a sa’ xb’alb’a; ut chi jo’kan naxk’eheb’ chixchapb’al rib’eb’ sa’ tz’aqal lix ra’aleb’."
                },
                {
                    "number": 27,
                    "text": "Ut chi jo’kan naxik taqe’q ut taq’a, arin ut aran sa’ li ruchich’och’, chixsik’b’al xsachb’al li raameb’ li winq."
                },
                {
                    "number": 28,
                    "text": "Chi yaal, chi yaal, ninye aawe, rahilal chichalq sa’ xb’een li ani natik’ti’ik re b’alaq’ik xb’aan naq naxk’oxla naq jalan chik natik’ti’ik re b’alaq’ik, xb’aan naq moko taanume’q ta lix raqb’a-aatin li Dios chixb’een chaq xkomon a’an."
                },
                {
                    "number": 29,
                    "text": "Anajwan, k’e reetal, ke’xjal li aatin a’in, xb’aan naq laj Satanas naxye reheb’: A’an kexxb’alaq’i—ut chi jo’kan naxsahob’resiheb’ xch’ool chixb’aanunkil li maa’usilal, chawaalenkil re taayal rix li Qaawa’ laa Dios."
                },
                {
                    "number": 30,
                    "text": "K’e reetal, ninye aawe, naq ink’a’ taajaltesi wi’chik ru li aatin a’an li elenaq chaq sa’ aawuq’;"
                },
                {
                    "number": 31,
                    "text": "Xb’aan naq k’e reetal, ink’a’ te’xtaw lix maa’usil k’oxlahomeb’ rik’in tik’ti’ik chirix li aatin a’an. Xb’aan naq k’e reetal, wi taak’e chi k’utmank wi’chik li aatin ajwi’ a’an, te’xye naq kattik’ti’ik ut naq kab’aanu aawib’ naq katjaltesin ru aatin, a’b’an naq jalan kaye chiru li kaye chaq junxil."
                },
                {
                    "number": 32,
                    "text": "Ut k’e reetal, te’xpuktesi resil a’in, ut laj Satanas tixkawob’resi li raameb’ li tenamit re reek’asinkileb’ chi josq’o’k aawik’in, re naq ink’a’ te’xpaab’ li waatin."
                },
                {
                    "number": 33,
                    "text": "Chi jo’kan laj Satanas naxk’oxla numtaak sa’ xb’een laa ch’olob’ahom sa’ li tasal tenamit a’in, re naq ink’a’ taak’utmanq li k’anjel sa’ li tasal tenamit a’in."
                },
                {
                    "number": 34,
                    "text": "A’b’anan k’e reetal, wahi’ xchaab’ilal li na’leb’, ut rik’in naq nink’ut chaab’il na’leb’ chawu, ut nink’e taqlahom aawe chirix li k’a’aq re ru a’in, k’a’ru taab’aanu, maak’ut chiru li ruchich’och’ toj reetal naq xachoy li k’anjel re jaltesink ru aatin."
                },
                {
                    "number": 35,
                    "text": "Misach aach’ool naq xinye aawe: Wahi’ xchaab’ilal li na’leb’, maak’ut chiru li ruchich’och’—xb’aan naq kinye, maak’ut chiru li ruchich’och’, re taaruuq taakole’q aawix."
                },
                {
                    "number": 36,
                    "text": "K’e reetal, ink’a’ ninye naq maak’ut chiru li tiik xch’ool;"
                },
                {
                    "number": 37,
                    "text": "A’b’anan jo’ ink’a’ junelik naru nakatz’il rix li tiik xch’ool, malaj ut jo’ ink’a’ junelik naru nakawil ani aj maak chiru ani tiik xch’ool, chi jo’kan ninye aawe, ch’anch’o chatwanq, toj reetal naq tink’oxla naq us xk’eeb’al chi nawmank chixjunil li k’a’aq re ru chiru li ruchich’och’ chirix li na’leb’ a’in."
                },
                {
                    "number": 38,
                    "text": "Ut anajwan, chi yaal ninye aawe, naq jun esil chirix li k’a’aq re ru ak xatz’iib’a, li elenaq chaq sa’ laa wuq’, wan chi tz’iib’anb’il chiruheb’ lix perel ch’iich’ laj Nefi;"
                },
                {
                    "number": 39,
                    "text": "Relik chi yaal, ut jultik aawe naq yeeb’il sa’ li tz’iib’ahom a’an naq jun esil ch’olch’o wi’chik kik’ehe’ chirix li k’a’aq re ru a’in chiruheb’ lix perel ch’iich’ laj Nefi."
                },
                {
                    "number": 40,
                    "text": "Ut anajwan, rik’in naq li esil li wan chi tz’iib’anb’il chiruheb’ lix perel ch’iich’ laj Nefi q’axal ch’olch’o wi’chik chirix li k’a’aq re ru li nink’oxla sa’ xchaab’ilal inna’leb’ naq tink’e chi nawe’k xb’aan li tenamit sa’ li esil a’in—"
                },
                {
                    "number": 41,
                    "text": "Jo’kan ut, taajaltesi ru li k’a’ru tz’iib’anb’il, li wan chiruheb’ lix perel ch’iich’ laj Nefi, toj reetal naq tatwulaq sa’ li rawa’b’ejil li rey aj Benjamin, malaj toj reetal naq tatwulaq sa’ li ak kajaltesi ru, li kikana aawik’in;"
                },
                {
                    "number": 42,
                    "text": "Ut k’e reetal, taapuktesi jo’ lix tz’iib’anb’il esil laj Nefi; ut chi jo’kan tinsacheb’ xna’leb’ li ani ke’jalok re li waatin."
                },
                {
                    "number": 43,
                    "text": "Ink’a’ tinkanab’eb’ re te’xsach lin k’anjel; relik chi yaal, tink’ut chiruheb’ naq nim wi’chik xchaab’ilal inna’leb’ chiru lix seeb’al xb’alaq’ laj tza."
                },
                {
                    "number": 44,
                    "text": "K’e reetal, eb’ a’an yal jun raqal ke’xk’ul, malaj jun xk’osb’al ru li esil re laj Nefi."
                },
                {
                    "number": 45,
                    "text": "K’e reetal, wan k’iila k’a’aq re ru li wan chi tz’iib’anb’il chiruheb’ lix perel ch’iich’ laj Nefi, li q’axal wi’chik nakutanob’resink re lin evangelio; jo’kan ut, a’an xchaab’ilal inna’leb’ naq taajaltesi li xb’een raqal a’in re lix tz’iib’ahom laj Nefi, ut taataqla sa’ li k’anjel a’in."
                },
                {
                    "number": 46,
                    "text": "Ut k’e reetal, chixjunil li rela’ li k’anjel a’in, sa’ a’an wan chixjunil li jar raqal a’an re lin evangelio li ke’raj lin santil profeet sa’ xtijeb’, relik chi yaal, ut jo’kaneb’ ajwi’ lin tzolom, naq taak’utmanq chiru li tenamit a’in."
                },
                {
                    "number": 47,
                    "text": "Ut laa’in kinye reheb’, naq taak’eemanq reheb’ jo’ chanru lix paab’aaleb’ sa’eb’ lix tij."
                },
                {
                    "number": 48,
                    "text": "Relik chi yaal, a’in ut lix paab’aaleb’—naq lin evangelio, li kink’e reheb’ re te’xjultika sa’ xkutaneb’ a’an, taaruuq taachalq rik’ineb’ li ras riitz’in aj Lamanita, ut jo’kaneb’ ajwi’ chixjunil li ke’ok chaq choq’ aj Lamanita xb’aan li jachok-ib’ reheb’."
                },
                {
                    "number": 49,
                    "text": "Anajwan, moko chixjunil ta a’in—lix paab’aaleb’ sa’eb’ lix tij, a’an naq li evangelio a’in taak’ehe’q ajwi’ chi nawmank, wi taaruuq taa’uxq naq jalaneb’ chik li tenamit te’reechani li ch’och’ a’in;"
                },
                {
                    "number": 50,
                    "text": "Ut chi jo’kan ke’xkanab’ jun li osob’tesink sa’ xb’een li ch’och’ a’in sa’eb’ lix tij, naq yalaq ani taapaab’anq re li evangelio sa’ li ch’och’ a’in taawanq xyu’am chi junelik;"
                },
                {
                    "number": 51,
                    "text": "Relik chi yaal, naq li ch’och’ taawanq chi ach’ab’anb’il choq’ re chixjunil, maak’a’ naxye k’a’ru junkab’al, aatinob’aal, malaj teepal wankeb’ wi’."
                },
                {
                    "number": 52,
                    "text": "Ut anajwan, k’e reetal, jo’ chanru lix paab’aaleb’ sa’eb’ lix tij laa’in tink’am li jun raqal a’in re lin evangelio chi nawe’k xb’aan lin tenamit. K’e reetal, moko nink’am ta re xsachb’al li k’a’ru ak xe’xk’ul; re b’an xwaklesinkil."
                },
                {
                    "number": 53,
                    "text": "Ut xb’aan a’in naq kinye: Wi li tasal tenamit a’in ink’a’ te’xkawob’resi li raameb’, laa’in tinxaqab’ lin iglees sa’ xyanqeb’."
                },
                {
                    "number": 54,
                    "text": "Anajwan ink’a’ ninye a’in re xsachb’al lin iglees; ninye b’an re xwaklesinkil lin iglees;"
                },
                {
                    "number": 55,
                    "text": "Jo’kan ut, ani wan sa’ lin iglees, moko na’ajman ta naq taaxuwaq, xb’aan naq xkomoneb’ a’in te’eechaninq re li awa’b’ejihom re choxa."
                },
                {
                    "number": 56,
                    "text": "A’b’an a’aneb’ li ink’a’ neke’xuwank wu, chi moko neke’xpaab’ lin taqlahom, li neke’xwaklesi b’an li jar iglees choq’ reheb’ xjunes, re xtawb’al li tumin, relik chi yaal, ut chixjunileb’ li neke’b’aanunk re li maa’usilal ut neke’waklesink re lix awab’ejihom laj tza—relik chi yaal, ninye chi tz’aqal yaal eere, naq a’aneb’ a’an li teb’inch’a’ajkila, ut tink’eheb’ chi siksotk ut chi chenchotk toj sa’ xchamaleb’."
                },
                {
                    "number": 57,
                    "text": "K’e reetal, laa’in li Jesukristo, li Ralal li Dios. Kinchal rik’ineb’ li we, ut eb’ li we moko kine’xk’ul ta."
                },
                {
                    "number": 58,
                    "text": "Laa’in li saqen li nalemtz’un sa’ q’ojyin, ut li q’ojyin moko naxtaw ta ru."
                },
                {
                    "number": 59,
                    "text": "Laa’in li kiyehok re—Wankeb’ chik inkarneer moko xkomoneb’ ta a’ korral a’in—reheb’ lin tzolom, ut ke’wan naab’al li moko ke’tawok ta xyaalal li waatin."
                },
                {
                    "number": 60,
                    "text": "Ut laa’in tink’ut chiru li tenamit a’in naq ke’wan chik inkarneer, ut naq a’aneb’ jun ruq’ che’ re lix junkab’al laj Jakob;"
                },
                {
                    "number": 61,
                    "text": "Ut laa’in tink’am chi kutankil lix sachb’a-ch’oolejil k’anjeleb’, li ke’xb’aanu sa’ lin k’ab’a’;"
                },
                {
                    "number": 62,
                    "text": "Relik chi yaal, ut tink’am ajwi’ chi kutankil lin evangelio li kik’anjelaman chiruheb’, ut k’e reetal, ink’a’ te’xtz’eqtaana xyaalal li k’a’ru xak’ul; te’xwaklesi b’an, ut te’xk’am chi kutankil li jar raqal re lin tzol’leb’ li tz’aqal yaal, relik chi yaal, ut li jun ajwi’ chi tzol’leb’ li wan wik’in."
                },
                {
                    "number": 63,
                    "text": "Ut a’in ninb’aanu re taaruuq tinxaqab’ lin evangelio, re naq maak’a’aq chik xnimal li wech’ok-ib’; relik chi yaal, laj Satanas nareek’asiheb’ xch’ool li tenamit re te’xwech’ rib’ chirix li jar raqal re lin tzol’leb’; ut sa’ li k’a’aq re ru a’in neke’sach, xb’aan naq neke’xpo’ xyaalaleb’ li loq’laj hu, ut ink’a’ neke’xtaw xyaalal."
                },
                {
                    "number": 64,
                    "text": "Jo’kan naq tinte chiruheb’ li nimla muqmuukil na’leb’ a’in;"
                },
                {
                    "number": 65,
                    "text": "Xb’aan naq k’e reetal, teb’inch’utub’ jo’ jun xan kaxlan naxch’utub’eb’ lix kok’ kaxlan rub’el xxik’, wi ink’a’ te’xkawob’resi li raameb’;"
                },
                {
                    "number": 66,
                    "text": "Relik chi yaal, wi te’raj chalk, te’ruuq chi chalk, ut chixyalb’al lix ha’il li yu’amej chi moko ramb’il ta."
                },
                {
                    "number": 67,
                    "text": "K’ehomaq reetal, a’in lin tzol’leb’—ani naxjal xk’a’uxl ut nachal wik’in, a’an ajwi’ lin iglees."
                },
                {
                    "number": 68,
                    "text": "Ut ani nach’olob’ank re chik li tiqb’il malaj li k’osb’il ru chiru a’in, a’an moko we ta, wan b’an chinpleetinkil; jo’kan naq moko re ta lin iglees."
                },
                {
                    "number": 69,
                    "text": "Ut anajwan, k’e reetal, li ani re lin iglees, ut nakuyuk sa’ lin iglees toj sa’ roso’jik, a’an tinxaqab’ sa’ xb’een insaqoonaq, ut li rokeb’aal xb’alb’a ink’a’ taanumtaaq sa’ xb’eeneb’ a’an."
                },
                {
                    "number": 70,
                    "text": "Ut anajwan, chijultiko’q aawe li raatin li ani wan choq’ xyu’am ut xsaqen li ruchich’och’, laj Tojol aawix, laa Qaawa’ ut laa Dios. Amen."
                }
            ]
        },
        "/study/scriptures/dc-testament/dc/11": {
            "uri": "/study/scriptures/dc-testament/dc/11",
            "title": "Tzol’leb’ ut Sumwank 11",
            "data_type": "chapter",
            "chapter_name": "Tasal 11",
            "chapter_summary": [
                "1–6, Eb’ laj k’anjel sa’ li awimq te’xk’ul li kolb’a-ib’; 7–14, Chasik’ chaab’il na’leb’, chayaab’asi li jalb’a-k’a’uxlej, chakanab’ aawib’ chiru li Musiq’ej; 15–22, Chapaab’eb’ li taqlahom, ut chatzol li raatin li Qaawa’; 23–27, Maatz’eqtaana xyaalal li musiq’ej re k’utb’esink ut re profeetil aatin; 28–30, Eb’ li neke’k’uluk re li Kristo neke’ok choq’ ralal li Dios."
            ],
            "verses": [
                {
                    "number": 1,
                    "text": "Jun nim ut sachb’a-ch’oolejil k’anjel ok re chi k’utmank sa’ xyanqeb’ li ralal xk’ajoleb’ li winq."
                },
                {
                    "number": 2,
                    "text": "K’ehomaq reetal, laa’in li Dios; chek’e eexik rik’in li waatin, li yo’yo ut nim xwankil, q’es wi’chik chiru jun yok’leb’ ch’iich’ ka’pak’al xq’esnal, li najache’ wi’ ru xb’asalil li b’aqelej jo’ ajwi’ li sulutz; jo’kan ut, k’ehomaq eexik rik’in li waatin."
                },
                {
                    "number": 3,
                    "text": "K’ehomaq reetal, ak q’an ru li awimq choq’ re q’ole’k; jo’kan ut, ani na’ajok re q’olok chixch’ik lix setleb’ ch’iich’ rik’in xmetz’ew, ut chiq’oloq naq toj nakana li kutan, re taaruuq chixk’uulankil choq’ re li raam kolb’a-ib’ li junelik nakana, sa’ li rawa’b’ejihom li Dios."
                },
                {
                    "number": 4,
                    "text": "Relik chi yaal, yalaq ani taach’ikoq re lix setleb’ ch’iich’ ut taaq’oloq, a’an ajwi’ b’oqb’il xb’aan li Dios."
                },
                {
                    "number": 5,
                    "text": "Jo’kan ut, wi textz’aamanq chiwu texk’uluq; wi textoch’oq, taatehe’q cheru."
                },
                {
                    "number": 6,
                    "text": "Anajwan, jo’ xextz’aaman, k’ehomaq reetal, ninye eere, chepaab’ lin taqlahom, ut chesik’ xk’eeb’al chi k’utmank ut xxaqab’ankil xwankil Sion."
                },
                {
                    "number": 7,
                    "text": "Meesik’ li b’ihomal; xchaab’ilal b’an eena’leb’ chesik’; ut, k’ehomaq reetal, lix muqmuukil na’leb’ li Dios taateeliiq cheru, toja’ ut naq texk’ehe’q chi b’ihomo’k. K’ehomaq reetal, b’ihom li ani nak’uluk re li yu’am chi junelik."
                },
                {
                    "number": 8,
                    "text": "Chi yaal, chi yaal, ninye eere, jo’ chanru ajwi’ nekeraj wik’in, jo’kan taa’uxq eere; ut, wi nekeraj, texwanq choq’ k’anjeleb’aal re xb’aanunkil naab’al li chaab’ilal sa’ li tasal tenamit a’in."
                },
                {
                    "number": 9,
                    "text": "Maak’a’ chik cheye, ka’ajwi’ li jalb’a-k’a’uxlej chiru li tasal tenamit a’in. Chepaab’ lin taqlahom, ut chextenq’anq chixk’eeb’al chi k’utmank lin k’anjel, jo’ chanru lin taqlahom, ut tex’osob’tesiiq."
                },
                {
                    "number": 10,
                    "text": "K’e reetal, wan aawik’in jun maatan, malaj ut taawanq aawik’in jun maatan wi taatz’aama chiwu rik’in paab’aal, chi maak’a’ xb’alaq’il aach’ool, rik’in xpaab’ankil lix wankilal li Jesukristo, malaj lin wankilal li na’aatinank aawe;"
                },
                {
                    "number": 11,
                    "text": "Xb’aan naq k’e reetal, laa’in li nin’aatinak; k’e reetal, laa’in li saqen li nalemtz’un sa’ q’ojyin, ut rik’in lin wankilal nink’e li aatin a’in aawe."
                },
                {
                    "number": 12,
                    "text": "Ut anajwan, chi yaal, chi yaal, ninye aawe, kanab’ aawib’ chiru li Musiq’ej a’an li nak’amok b’e chixb’aanunkil li chaab’il—relik chi yaal, chixb’aanunkil li tiik ru, chi b’eek sa’ tuulanil, chi raqok aatin rik’in tiikil ch’oolej; a’in ut lin Musiq’."
                },
                {
                    "number": 13,
                    "text": "Chi yaal, chi yaal, ninye aawe, laa’in tinjek’i aawe xkomon inMusiq’, li taakutanob’resinq re laa k’a’uxl, li taanujob’resinq re laa waam rik’in sahil ch’oolejil;"
                },
                {
                    "number": 14,
                    "text": "Toja’ ut naq taanaw, malaj xb’aan a’in taanaw, chixjunil li k’a’aq re ru li b’arwan nakawaj wik’in, li wan chirix li k’a’aq re ru re tiikilal, rik’in aapaab’aal, rik’in inpaab’ankil re taak’ul."
                },
                {
                    "number": 15,
                    "text": "K’e reetal, nakatintaqla naq ink’a’ na’ajman naq taak’oxla naq b’oqb’ilat chi jultikank aatin toj reetal naq nakatb’oqe’."
                },
                {
                    "number": 16,
                    "text": "Oyb’en wan jun k’amok chik, toj reetal naq wan aawik’in li waatin, lin saqoonaq, lin iglees, ut lin evangelio, re taanaw chi ch’olch’o lin tzol’leb’."
                },
                {
                    "number": 17,
                    "text": "Toja’ ut naq, k’e reetal, jo’ chanru li nakawaj, relik chi yaal, jo’ chanru ajwi’ laa paab’aal taab’aanumanq aawe."
                },
                {
                    "number": 18,
                    "text": "Chapaab’eb’ lin taqlahom; chatwanq chi ch’anch’o; chasik’ aatenq’ankil rik’in inMusiq’;"
                },
                {
                    "number": 19,
                    "text": "Relik chi yaal, jilon wik’in chi anchal aach’ool, re taaruuq tattenq’anq sa’ xk’amb’al chi kutankil li k’a’aq re ru yeeb’il chaq—relik chi yaal, lix jaltesinkil ru lin k’anjel; chiwanq aakuyum toj reetal naq teechoy."
                },
                {
                    "number": 20,
                    "text": "K’e reetal, a’in laa k’anjel, xpaab’ankil lin taqlahom, relik chi yaal, chi anchal aametz’ew, aak’a’uxl, ut aakawilal."
                },
                {
                    "number": 21,
                    "text": "Maasik’ xch’olob’ankil li waatin; chasik’ b’an xb’een wa xtawb’al li waatin, toja’ ut naq taahite’q li ru’uj aawaq’; toja’ naq wi nakawaj, taawanq aawik’in lin Musiq’ ut li waatin, relik chi yal, lix wankil li Dios re xq’unb’esinkileb’ xch’ool li winq."
                },
                {
                    "number": 22,
                    "text": "A’b’anan anajwan chatwanq chi ch’anch’o; chatzol li waatin li xikenaq sa’ xyanqeb’ li ralal xk’ajoleb’ li winq, ut jo’kan ajwi’ chatzol li waatin li taak’utmanq sa’ xyanqeb’ li ralal xk’ajoleb’ li winq, malaj li yoo xjaltesinkil ru anajwan, relik chi yaal, toj reetal naq xak’ul chixjunil li tink’e reheb’ li ralal xk’ajoleb’ li winq sa’ li tasal tenamit a’in, toja’ ut naq chixjunil li k’a’aq re ru taatiqmanq chiru."
                },
                {
                    "number": 23,
                    "text": "K’e reetal laa’at aj Hyrum, at walal; chasik’ li rawa’b’ejihom li Dios, ut chixjunil li k’a’aq re ru taak’eemanq choq’ xtz’aqob’, a’ yaal jo’ li k’a’ru tiik ru."
                },
                {
                    "number": 24,
                    "text": "Chatkab’laq sa’ xb’een insaqoonaq, a’an lin evangelio;"
                },
                {
                    "number": 25,
                    "text": "Maatz’eqtaana xyaalal li musiq’ej re k’utb’esink, chi moko li musiq’ej re profeetil aatin, xb’aan naq rahilal chichalq sa’ xb’een li ani natz’eqtaanank xyaalal li k’a’aq re ru a’in;"
                },
                {
                    "number": 26,
                    "text": "Jo’kan ut, chatk’uulanq sa’ aach’ool toj tixtaw xq’ehil naq a’anaq xchaab’ilal inna’leb’ naq tatxik."
                },
                {
                    "number": 27,
                    "text": "K’e reetal, nawaatina chixjunileb’ li chaab’il li rajomeb’, ut ke’xch’ik lix setleb’ ch’iich’ chi q’olok."
                },
                {
                    "number": 28,
                    "text": "K’ehomaq reetal, laa’in li Jesukristo, li Ralal li Dios. Laa’in lix yu’am ut lix saqen li ruchich’och’."
                },
                {
                    "number": 29,
                    "text": "Laa’in ajwi’ li kinchal rik’ineb’ li we ut eb’ li we moko kine’xk’ul ta;"
                },
                {
                    "number": 30,
                    "text": "A’b’anan chi yaal, chi yaal, ninye eere, naq jo’ k’ihaleb’ li neke’k’uluk we, reheb’ a’an tink’e wankilal chi ok choq’ ralal li Dios, reheb’ ajwi’ li ani neke’paab’ank re lin k’ab’a’. Amen."
                }
            ]
        },
        "/study/scriptures/dc-testament/dc/12": {
            "uri": "/study/scriptures/dc-testament/dc/12",
            "title": "Tzol’leb’ ut Sumwank 12",
            "data_type": "chapter",
            "chapter_name": "Tasal 12",
            "chapter_summary": [
                "1–6, Eb’ laj k’anjel sa’ li awimq te’xk’ul li kolb’a-ib’; 7–9, Chixjunileb’ li neke’ajok re ut li xk’ulub’eb’ te’ruuq chi tenq’ank sa’ lix k’anjel li Qaawa’."
            ],
            "verses": [
                {
                    "number": 1,
                    "text": "Jun nim ut sachb’a-ch’oolejil k’anjel ok re chi k’utmank sa’ xyanqeb’ li ralal xk’ajoleb’ li winq."
                },
                {
                    "number": 2,
                    "text": "K’ehomaq reetal, laa’in li Dios; chek’e eexik rik’in li waatin, li yo’yo ut nim xwankil, q’es wi’chik chiru jun yok’leb’ ch’iich’ ka’pak’al xq’esnal, li najache’ wi’ ru xb’asalil li b’aqelej jo’ ajwi’ li sulutz; jo’kan ut, k’ehomaq eexik rik’in li waatin."
                },
                {
                    "number": 3,
                    "text": "K’ehomaq reetal, ak q’an ru li awimq choq’ re q’ole’k; jo’kan ut, ani na’ajok re q’olok chixch’ik lix setleb’ ch’iich’ rik’in xmetz’ew, ut chiq’oloq naq toj nakana li kutan, re taaruuq chixk’uulankil choq’ re li raam kolb’a-ib’ li junelik nakana, sa’ li rawa’b’ejihom li Dios."
                },
                {
                    "number": 4,
                    "text": "Relik chi yaal, yalaq ani taach’ikoq re lix setleb’ ch’iich’ ut taaq’oloq, a’an ajwi’ b’oqb’il xb’aan li Dios."
                },
                {
                    "number": 5,
                    "text": "Jo’kan ut, wi textz’aamanq chiwu texk’uluq; wi textoch’oq, taatehe’q cheru."
                },
                {
                    "number": 6,
                    "text": "Anajwan, jo’ xextz’aaman, k’ehomaq reetal, ninye eere, chepaab’ lin taqlahom, ut chesik’ xk’eeb’al chi k’utmank ut xxaqab’ankil li k’anjel re Sion."
                },
                {
                    "number": 7,
                    "text": "K’e reetal, nakatwaatina laa’at, ut jo’kaneb’ ajwi’ chixjunil li wankeb’ rajom xk’eeb’al chi k’utmank ut xxaqab’ankil li k’anjel a’in."
                },
                {
                    "number": 8,
                    "text": "Ut maajun naru chi tenq’ank sa’ li k’anjel a’in, ka’ajwi’ wi tuulan xch’ool ut nujenaq chi rahok, ut wan rik’in li paab’aal, li yo’onink, ut li tz’aqal rahok, chi kuyb’il rib’ chiru chixjunil li k’a’aq re ru, li jo’ k’ihal taak’ehe’q chixk’uula."
                },
                {
                    "number": 9,
                    "text": "K’e reetal, laa’in lix saqen ut lix yu’am li ruchich’och’, li ninyehok re li aatin a’in, jo’kan ut, k’e aaxik rik’in aametz’ew, ut rik’in a’an b’oqb’ilat. Amen."
                }
            ]
        },
        "/study/scriptures/dc-testament/dc/13": {
            "uri": "/study/scriptures/dc-testament/dc/13",
            "title": "Tzol’leb’ ut Sumwank 13",
            "data_type": "chapter",
            "chapter_name": "Tasal 13",
            "chapter_summary": [
                "Kik’utman xyaalalil lix laawil ut lix wankilal li Tijonelil re Aaron."
            ],
            "verses": [
                {
                    "number": 1,
                    "text": "Sa’ eeb’een laa’ex, ex wech moosil, sa’ lix k’ab’a’ li Mesias nink’ojob’ li Tijonelil re laj Aaron, li nak’amok re li laaw re lix k’anjeleb’ li anjel, ut re li evangelio re jalb’a-k’a’uxlej, ut re li kub’iha’ chi sub’b’il rub’el ha’ re risinkileb’ li maak; ut a’in maajo’q’e chik taa’isimanq chaq sa’ li ruchich’och’, toj reetal naq eb’ li ralal laj Levi te’xmayeja wi’chik jun mayej chiru li Qaawa’ sa’ tiikilal."
                }
            ]
        },
        "/study/scriptures/dc-testament/dc/14": {
            "uri": "/study/scriptures/dc-testament/dc/14",
            "title": "Tzol’leb’ ut Sumwank 14",
            "data_type": "chapter",
            "chapter_name": "Tasal 14",
            "chapter_summary": [
                "1–6, Eb’ laj k’anjel sa’ li awimq te’xk’ul li kolb’a-ib’; 7–8, Li yu’am chi junelik a’an li q’axal nim reheb’ lix maatan li Dios; 9–11, Li Kristo kixyo’ob’tesi li choxa ut li ch’och’."
            ],
            "verses": [
                {
                    "number": 1,
                    "text": "Jun nim ut sachb’a-ch’oolejil k’anjel ok re chi k’utmank chiruheb’ li ralal xk’ajoleb’ li winq."
                },
                {
                    "number": 2,
                    "text": "K’ehomaq reetal, laa’in li Dios; chek’e eexik rik’in li waatin, li yo’yo ut nim xwankil, q’es wi’chik chiru jun yok’leb’ ch’iich’ ka’pak’al xq’esnal, li najache’ wi’ ru xb’asalil li b’aqelej jo’ ajwi’ li sulutz; jo’kan ut k’ehomaq eexik rik’in li waatin."
                },
                {
                    "number": 3,
                    "text": "K’ehomaq reetal, ak q’an ru li awimq choq’ re q’ole’k; jo’kan ut, ani na’ajok re q’olok chixch’ik lix setleb’ ch’iich’ rik’in xmetz’ew, ut chiq’oloq naq toj nakana li kutan, re taaruuq chixk’uulankil choq’ re li raam kolb’a-ib’ li junelik nakana, sa’ li rawa’b’ejihom li Dios."
                },
                {
                    "number": 4,
                    "text": "Relik chi yaal, yalaq ani taach’ikoq re lix setleb’ ch’iich’ ut taaq’oloq, a’an ajwi’ b’oqb’il xb’aan li Dios."
                },
                {
                    "number": 5,
                    "text": "Jo’kan ut, wi tattz’aamanq chiwu tatk’uluq; wi tattoch’oq, taatehe’q chawu."
                },
                {
                    "number": 6,
                    "text": "Chasik’ xk’eeb’al chi k’utmank ut xxaqab’ankil lin Sion. Chapaab’eb’ lin taqlahom sa’ chixjunil li k’a’aq re ru."
                },
                {
                    "number": 7,
                    "text": "Ut wi nakapaab’eb’ lin taqlahom ut nakatkuyuk toj sa’ roso’jik, taawanq aayu’am chi junelik, a’ li maatan li q’axal nim re chixjunileb’ lix maatan li Dios."
                },
                {
                    "number": 8,
                    "text": "Ut taak’ulmanq, naq wi tattz’aamanq chiru li Yuwa’b’ej sa’ lin k’ab’a’, rik’in paab’ank chi wank aapaab’aal, taak’ul li Santil Musiq’ej, li nak’ehok re li aatin, re tatruuq chi xaqliik jo’ aj yehol nawom chirix li k’a’aq re ru taawab’i jo’ ajwi’ li taawil, ut re ajwi’ naq taaruuq taach’olob’ li jalb’a-k’a’uxlej chiru li tasal tenamit a’in."
                },
                {
                    "number": 9,
                    "text": "K’e reetal, laa’in li Jesukristo, li Ralal li yo’yookil Dios, li kinyo’ob’tesink re li choxa ut li ch’och’, jun saqen li ink’a’ naru chi muqmank sa’ q’ojyin;"
                },
                {
                    "number": 10,
                    "text": "Jo’kan ut, tento tink’e chi k’utmank lix tz’aqalil lin evangelio, chalen chaq rik’ineb’ laj Gentil toj rik’in lix junkab’al laj Israel."
                },
                {
                    "number": 11,
                    "text": "Ut k’e reetal, laa’at aj David, ut b’oqb’ilat chi tenq’ank; wi ut nakab’aanu, ut tiikat chi paab’ank, tat-osob’tesiiq jo’ re li musiq’ej jo’ ajwi’ re li yu’am a’in, ut nimaq aaq’ajkamunkil. Amen."
                }
            ]
        },
        "/study/scriptures/dc-testament/dc/15": {
            "uri": "/study/scriptures/dc-testament/dc/15",
            "title": "Tzol’leb’ ut Sumwank 15",
            "data_type": "chapter",
            "chapter_name": "Tasal 15",
            "chapter_summary": [
                "1–2, Lix tel li Qaawa’ wan sa’ xb’een chixjunil li ruchich’och’; 3–6, Li k’a’ru q’axal nim xloq’al, a’an xjultikankil li evangelio ut xkolb’aleb’ li aamej."
            ],
            "verses": [
                {
                    "number": 1,
                    "text": "Chat-ab’inq, at inmoos John, ut ab’i li raatin li Jesukristo, laa Qaawa’ ut laj Tojol aawix."
                },
                {
                    "number": 2,
                    "text": "Xb’aan naq k’e reetal, nakatwaatina rik’in kawil aatin ut rik’in wankilal, xb’aan naq lin tel wan sa’ xb’een chixjunil li ruchich’och’."
                },
                {
                    "number": 3,
                    "text": "Ut tinye aawe li k’a’ru maajun winq nanawok re, ka’ajwi’ laa’in ut laa’at qajunes—"
                },
                {
                    "number": 4,
                    "text": "Xb’aan naq k’iila sut kawaj wik’in xnawb’al k’a’ru li q’axalaq nim xloq’al choq’ aawe."
                },
                {
                    "number": 5,
                    "text": "K’e reetal, osob’tesinb’ilat xb’aan li na’leb’ a’in, ut xb’aan xyeeb’al li aatin li kink’e aawe jo’ chanruheb’ lin taqlahom."
                },
                {
                    "number": 6,
                    "text": "Ut anajwan, k’e reetal, ninye aawe, naq li k’a’ru q’axalaq nim xloq’al choq’ aawe, a’anaq xch’olob’ankil li jalb’a-k’a’uxlej chiru li tenamit a’in, re tatruuq chixk’amb’aleb’ chaq li aamej wik’in, re tatruuq chi hilank rochb’eeneb’ sa’ li rawa’b’ejihom lin Yuwa’. Amen."
                }
            ]
        },
        "/study/scriptures/dc-testament/dc/16": {
            "uri": "/study/scriptures/dc-testament/dc/16",
            "title": "Tzol’leb’ ut Sumwank 16",
            "data_type": "chapter",
            "chapter_name": "Tasal 16",
            "chapter_summary": [
                "1–2, Lix tel li Qaawa’ wan sa’ xb’een chixjunil li ruchich’och’; 3–6, Li k’a’ru q’axal nim xloq’al, a’an xjultikankil li evangelio ut xkolb’aleb’ li aamej."
            ],
            "verses": [
                {
                    "number": 1,
                    "text": "Chat-ab’inq, at inmoos Peter, ut ab’i li raatin li Jesukristo, laa Qaawa’ ut laj Tojol aawix."
                },
                {
                    "number": 2,
                    "text": "Xb’aan naq k’e reetal, nakatwaatina rik’in kawil aatin ut rik’in wankilal, xb’aan naq lin tel wan sa’ xb’een chixjunil li ruchich’och’."
                },
                {
                    "number": 3,
                    "text": "Ut tinye aawe li k’a’ru maajun winq nanawok re, ka’ajwi’ laa’in ut laa’at qajunes—"
                },
                {
                    "number": 4,
                    "text": "Xb’aan naq k’iila sut kawaj wik’in xnawb’al k’a’ru li q’axalaq nim xloq’al choq’ aawe."
                },
                {
                    "number": 5,
                    "text": "K’e reetal, osob’tesinb’ilat xb’aan li na’leb’ a’in, ut xb’aan xyeeb’al li aatin li kink’e choq’ aawe jo’ chanruheb’ lin taqlahom."
                },
                {
                    "number": 6,
                    "text": "Ut anajwan, k’e reetal, ninye aawe, naq li k’a’ru q’axalaq nim xloq’al choq’ aawe, a’anaq xch’olob’ankil li jalb’a-k’a’uxlej chiru li tenamit a’in, re tatruuq chixk’amb’aleb’ chaq li aamej wik’in, re tatruuq chi hilank rochb’eeneb’ sa’ li rawa’b’ejihom lin Yuwa’. Amen."
                }
            ]
        },
        "/study/scriptures/dc-testament/dc/17": {
            "uri": "/study/scriptures/dc-testament/dc/17",
            "title": "Tzol’leb’ ut Sumwank 17",
            "data_type": "chapter",
            "chapter_name": "Tasal 17",
            "chapter_summary": [
                "1–4, Xb’aan li paab’aal li Oxib’ chi aj Yehol Nawom te’rileb’ li perel ch’iich’ ut xkomon chik li k’a’aq re ru loq’; 5–9, li Kristo naxch’olob’ xyaalal naq lix Hu laj Mormon chalenaq chaq rik’in li Dios."
            ],
            "verses": [
                {
                    "number": 1,
                    "text": "K’ehomaq reetal, ninye eere, naq tento teekanab’ eerib’ chiru li waatin, ut wi nekeb’aanu chi anchal li rajom eech’ool, teerileb’ li perel ch’iich’, ut jo’kan ajwi’ li xramb’al ru ch’oolej, lix yok’leb’ ch’iich’ laj Laban, li Urim ut Tumim li kik’ehe’ re li ras laj Jared chiru li tzuul, naq kiraatina li Qaawa’ chi k’utk’u chiru rilob’aal, ut li sachb’a-ch’oolejil b’eresinel ch’iich’ li kik’eeman re laj Lehi naq wan chiru yamyookil ch’och’, sa’eb’ lix nub’aal li Kaqi Palaw."
                },
                {
                    "number": 2,
                    "text": "Ut a’ xb’aan eepaab’aal naq teeril, xb’aan li paab’aal ajwi’ a’an li kiwan rik’in li profeet aj najtereb’ chaq."
                },
                {
                    "number": 3,
                    "text": "Ut chirix naq xetaw eepaab’aal, ut xeril rik’in xnaq’ eeru, teech’olob’ xyaalal chirix, rik’in lix wankil li Dios;"
                },
                {
                    "number": 4,
                    "text": "Ut a’in teeb’aanu re naq lin moos aj Jose Smith, alalb’ej, ink’a’ taasache’q, re naq tink’e chi uxmank lin tiikil ajom choq’ reheb’ li ralal xk’ajoleb’ li winq sa’ li k’anjel a’in."
                },
                {
                    "number": 5,
                    "text": "Ut laa’ex teech’olob’ xyaalal naq xerileb’, jo’ chanru ajwi’ xrileb’ lin moos aj Jose Smith, alalb’ej, xb’aan naq a’an xb’aan inwankil naq xrileb’, ut a’an xb’aan naq kiwan xpaab’aal."
                },
                {
                    "number": 6,
                    "text": "Ut a’an kixjaltesi ru li hu, li jun raqal ajwi’ a’an li kintaqla wi’; ut jo’ naq yo’yo lee Qaawa’ ut lee Dios, yaal a’an."
                },
                {
                    "number": 7,
                    "text": "Jo’kan ut, xek’ul li wankilal ajwi’ a’an, ut li paab’aal ajwi’ a’an, ut li maatan ajwi’ a’an, jo’ li kixk’ul a’an;"
                },
                {
                    "number": 8,
                    "text": "Ut wi nekeb’aanuheb’ lin roso’jikil taqlahom a’in, li kink’e eere, li rokeb’aal xb’alb’a ink’a’ taanumtaaq sa’ eeb’een; xb’aan naq li wusilal tz’aqal choq’ eere, ut texwaklesiiq sa’ roso’jik li kutan."
                },
                {
                    "number": 9,
                    "text": "Ut laa’in, li Jesukristo, lee Qaawa’ ut lee Dios, kinyehok re choq’ eere, re naq tink’e chi uxmank lin tiikil ajom choq’ reheb’ li ralal xk’ajoleb’ li winq. Amen."
                }
            ]
        },
        "/study/scriptures/dc-testament/dc/18": {
            "uri": "/study/scriptures/dc-testament/dc/18",
            "title": "Tzol’leb’ ut Sumwank 18",
            "data_type": "chapter",
            "chapter_name": "Tasal 18",
            "chapter_summary": [
                "1–5, Eb’ li loq’laj hu neke’xk’ut chanru xwaklesinkil li Iglees; 6–8, Li ruchich’och’ yoo chi q’ano’k sa’ li maa’usilal; 9–16, Nim lix loq’aleb’ li aamej; 17–25, Re xk’ulb’al li kolb’a-ib’, eb’ li winq tento te’xk’ul sa’ xb’eeneb’ lix k’ab’a’ li Kristo; 26–36, Nak’utb’esiman k’a’ru lix b’oqb’aleb’ ut li k’anjel taqlanb’ileb’ wi’ li Kab’laju; 37–39, Laj Oliver Cowdery ut laj David Whitmer tento te’xsik’eb’ chaq li Kab’laju; 40–47, Re xtawb’al li kolb’a-ib’, eb’ li winq tento te’xjal xk’a’uxl, te’kub’eeq xha’, ut te’xpaab’eb’ li taqlahom."
            ],
            "verses": [
                {
                    "number": 1,
                    "text": "Anajwan, k’e reetal, sa’ xk’ab’a’ li k’a’ru kawaj laa’at, inmoos Oliver Cowdery, xnawb’al wik’in, nink’e aawe li aatin a’in:"
                },
                {
                    "number": 2,
                    "text": "K’e reetal, kink’utb’esi chawu, rik’in lin Musiq’ k’iila sut, naq yaal li k’a’aq re ru katz’iib’a; jo’kan naq nakanaw naq yaal."
                },
                {
                    "number": 3,
                    "text": "Ut wi nakanaw naq yaal, k’e reetal, nink’e aawe jun taqlahom naq taakanab’ aawib’ chiru li k’a’aq re ru tz’iib’anb’il;"
                },
                {
                    "number": 4,
                    "text": "Xb’aan naq sa’eb’ a’an wan chi tz’iib’anb’il chixjunil li k’a’aq re ru chirix lix k’ojob’ankil lin iglees, lin evangelio, ut lin saqoonaq."
                },
                {
                    "number": 5,
                    "text": "Jo’kan ut, wi taawaklesi lin iglees, sa’ xb’een li k’ojleb’aal re lin evangelio ut lin saqoonaq, li rokeb’aal xb’alb’a ink’a’ taanumtaaq sa’ aab’een."
                },
                {
                    "number": 6,
                    "text": "K’e reetal, li ruchich’och’ yoo chi q’ano’k sa’ li maa’usilal; ut tento taa’uxq naq te’eek’asiiq li ralal xk’ajoleb’ li winq chixjalb’aleb’ xk’a’uxl, eb’ laj Gentil jo’ ajwi’ lix junkab’al laj Israel."
                },
                {
                    "number": 7,
                    "text": "Jo’kan ut, jo’ kikub’e aaha’ xb’aan ruq’ lin moos aj Jose Smith, alalb’ej, jo’ chanru li k’a’ru kintaqla wi’, a’an xtz’aqob’resi ru li k’a’ru kintaqla wi’."
                },
                {
                    "number": 8,
                    "text": "Anajwan ut, misach aach’ool naq kinb’oq a’an choq’ re tz’aqal li wajom, ut a’ ajom a’an nawb’il inb’aan; jo’kan ut, wi taawanq chi yalb’il xq’e sa’ xpaab’ankil lin taqlahom, a’an taa’osob’tesiiq toj sa’ li yu’am chi junelik; ut aj Jose xk’ab’a’ a’an."
                },
                {
                    "number": 9,
                    "text": "Ut anajwan, at Oliver Cowdery, nakatwaatina laa’at, ut jo’kan ajwi’ laj David Whitmer, rik’in jun taqlahom; xb’aan naq k’e reetal, nintaqlaheb’ chixjunil li winq yalaq b’ar chixjalb’aleb’ xk’a’uxl, ut nekexwaatina laa’ex, jo’ chanru ajwi’ kiwaatina laj Pablo lin apostol, xb’aan naq b’oqb’ilex rik’in ajwi’ li b’oqok li kib’oqe’ wi’ a’an."
                },
                {
                    "number": 10,
                    "text": "Chijultiko’q eere, nim lix loq’aleb’ li aamej sa’ rilob’aal li Dios;"
                },
                {
                    "number": 11,
                    "text": "Xb’aan naq k’ehomaq reetal, Li Qaawa’ laj Tojol eerix kixk’ul li kamk sa’ li tz’ejwalej; jo’kan naq kixk’ul lix rahileb’ chixjunileb’ li winq, re naq chixjunileb’ li winq te’ruuq chixjalb’al xk’a’uxl ut chi chalk rik’in."
                },
                {
                    "number": 12,
                    "text": "Ut a’an xwakli chaq wi’chik sa’ xyanqeb’ li kamenaq, re naq taaruuq chixk’amb’aleb’ chaq chixjunil li winq rik’in, wi na’ux li jalb’a-k’a’uxlej."
                },
                {
                    "number": 13,
                    "text": "Ut k’a’jo’ xsahil lix ch’ool rik’in li aamej li naxjal xk’a’uxl!"
                },
                {
                    "number": 14,
                    "text": "Jo’kan ut, b’oqb’ilex chixyaab’asinkil li jalb’a-k’a’uxlej chiru li tenamit a’in."
                },
                {
                    "number": 15,
                    "text": "Ut wi taa’uxq naq texk’anjelaq chixjunil lee kutan sa’ xyaab’asinkil li jalb’a-k’a’uxlej chiru li tenamit a’in, ut teek’am chaq yal ta jun chi aamej wik’in, k’a’jo’aq xnimal xsahil eech’ool rochb’een a’an sa’ li rawa’b’ejihom lin Yuwa’!"
                },
                {
                    "number": 16,
                    "text": "Ut anajwan, wi nimaq xsahil eech’ool rik’in jun chi aamej li teek’am chaq wik’in sa’ li rawa’b’ejihom lin Yuwa’, k’a’jo’aq xnimal xsahil eech’ool wi teek’am chaq k’iila aamej wik’in!"
                },
                {
                    "number": 17,
                    "text": "K’ehomaq reetal, wan cheru lin evangelio, ut lin saqoonaq, ut lin kolb’a-ib’."
                },
                {
                    "number": 18,
                    "text": "Chextz’aamanq chiru li Yuwa’b’ej sa’ lin k’ab’a’ chi wank eepaab’aal, rik’in xpaab’ankil naq texk’uluq, ut taawanq eerik’in li Santil Musiq’ej, li nak’utb’esink re chixjunil li k’a’aq re ru li aajel ru choq’ reheb’ li ralal xk’ajoleb’ li winq."
                },
                {
                    "number": 19,
                    "text": "Ut wi maak’a’ eerik’in li paab’aal, li yo’onink, ut li rahok, maak’a’ nekexru chixb’aanunkil."
                },
                {
                    "number": 20,
                    "text": "Maajun iglees teewech’, ka’ajwi’ lix iglees laj tza."
                },
                {
                    "number": 21,
                    "text": "Chek’ul sa’ eeb’een lix k’ab’a’ li Kristo, ut cheye li yaal rik’in x’anchalil eek’a’uxl."
                },
                {
                    "number": 22,
                    "text": "Ut jo’ k’ihaleb’ li neke’xjal xk’a’uxl ut neke’kub’e xha’ sa’ lin k’ab’a’, a’an li Jesukristo, ut neke’kuyuk toj sa’ roso’jik, a’aneb’ ajwi’ te’kole’q."
                },
                {
                    "number": 23,
                    "text": "K’ehomaq reetal, li Jesukristo a’an li k’ab’a’ej k’eeb’il xb’aan li Yuwa’b’ej, ut maajun chik k’ab’a’ej k’eeb’il li taaruuq taakole’q wi’ li winq;"
                },
                {
                    "number": 24,
                    "text": "Jo’kan ut, chixjunileb’ li winq tento te’xk’ul sa’ xb’eeneb’ li k’ab’a’ej li k’eeb’il xb’aan li Yuwa’b’ej, xb’aan naq rik’in li k’ab’a’ej a’an te’b’oqe’q sa’ roso’jik li kutan."
                },
                {
                    "number": 25,
                    "text": "Jo’kan ut, wi moko neke’xnaw ta li k’ab’a’ej li b’oqb’ileb’ wi’, ink’a’ taaruuq te’wanq xna’aj sa’ li rawa’b’ejihom lin Yuwa’."
                },
                {
                    "number": 26,
                    "text": "Ut anajwan, k’ehomaq reetal, wankeb’ jalan chik li b’oqb’ileb’ chixch’olob’ankil lin evangelio, chiru laj Gentil jo’ ajwi’ chiru laj Judio;"
                },
                {
                    "number": 27,
                    "text": "Relik chi yaal, kab’laju ajwi’, ut li Kab’laju te’wanq choq’ intzolom, ut te’xk’ul sa’ xb’eeneb’ lin k’ab’a’; ut li Kab’laju a’anaqeb’ li te’ajoq re xk’ulb’al sa’ xb’eeneb’ lin k’ab’a’ chi anchal li rajomeb’ lix ch’ool."
                },
                {
                    "number": 28,
                    "text": "Ut wi neke’raj xk’ulb’al sa’ xb’eeneb’ lin k’ab’a’ chi anchal li rajomeb’ lix ch’ool, b’oqb’ileb’ chi xik sa’ chixjunil li ruchich’och’ re xjultikankil lin evangelio chiru li junjunq li yo’ob’tesinb’il."
                },
                {
                    "number": 29,
                    "text": "Ut a’aneb’ a’an li k’ojob’anb’ileb’ inb’aan re kub’sink ha’ sa’ lin k’ab’a’, jo’ chanru li k’a’ru tz’iib’anb’il;"
                },
                {
                    "number": 30,
                    "text": "Ut wan cheru li k’a’ru tz’iib’anb’il; jo’kan ut, tento teeb’aanu jo’ chanru li aatin li tz’iib’anb’il."
                },
                {
                    "number": 31,
                    "text": "Ut anajwan nekexwaatina laa’ex, li Kab’laju—K’ehomaq reetal, tz’aqal li wusilal choq’ eere; tento texb’eeq chi tiik chiwu, ut ink’a’ texmaakob’q."
                },
                {
                    "number": 32,
                    "text": "Ut, k’ehomaq reetal, laa’ex li k’ojob’anb’ilex inb’aan re xk’ojob’ankileb’ laj tij ut laj tzolonel, re xch’olob’ankil lin evangelio, jo’ chanru lix wankil li Santil Musiq’ej li wan eerik’in, ut jo’ chanru lix b’oqom ut lix maatan li Dios choq’ reheb’ li winq;"
                },
                {
                    "number": 33,
                    "text": "Ut laa’in, li Jesukristo, lee Qaawa’ ut lee Dios, kinyehok re."
                },
                {
                    "number": 34,
                    "text": "Li aatin a’in moko reheb’ ta li winq chi moko re winq, we b’an laa’in; jo’kan ut teech’olob’ xyaalal naq we laa’in ut moko re ta winq;"
                },
                {
                    "number": 35,
                    "text": "Xb’aan naq a’an xyaab’ inkux li nayehok re cheru; xb’aan naq k’eeb’il xb’aan inMusiq’ choq’ eere, ut rik’in lin wankilal nekexru chirilb’al chi tz’iib’anb’il cherib’il eerib’, ut wi ta maawa’ xb’aan inwankilal moko taaruuq ta chi wank eerik’in;"
                },
                {
                    "number": 36,
                    "text": "Jo’kan ut, naru nekech’olob’ xyaalal naq eerab’ihom lix yaab’ inkux, ut nekenaw li waatin."
                },
                {
                    "number": 37,
                    "text": "Ut anajwan, k’ehomaq reetal, nink’e aawe laa’at, Oliver Cowdery, ut re ajwi’ laj David Whitmer, naq teesik’eb’ chaq li Kab’laju, li te’wanq rajom jo’ li kin’aatinak wi’;"
                },
                {
                    "number": 38,
                    "text": "Ut rik’in li rajomeb’ ut lix k’anjeleb’ teenaweb’ ru."
                },
                {
                    "number": 39,
                    "text": "Ut naq akaq xetaweb’ teek’ut li k’a’aq re ru a’in chiruheb’."
                },
                {
                    "number": 40,
                    "text": "Ut teehupub’ eerib’ ut teeloq’oni li Yuwa’b’ej sa’ lin k’ab’a’."
                },
                {
                    "number": 41,
                    "text": "Ut tento texjultikanq aatin chiru li ruchich’och’, ut teeye: Tento teejal eek’a’uxl ut taakub’eeq eeha’, sa’ lix k’ab’a’ li Jesukristo;"
                },
                {
                    "number": 42,
                    "text": "Xb’aan naq chixjunileb’ li winq tento te’xjal xk’a’uxl ut te’kub’eeq xha’, ut moko ka’aj ta wi’ eb’ li winq; li ixq b’an ajwi’, ut li kok’al li ak xe’tz’aqlok xchihab’ re te’ruuq chi teneb’aak."
                },
                {
                    "number": 43,
                    "text": "Ut anajwan, chirix naq xek’ul a’in, tento teepaab’ lin taqlahom sa’ chixjunil li k’a’aq re ru;"
                },
                {
                    "number": 44,
                    "text": "Ut rik’in lee ruq’ laa’in tink’anjela jun sachb’a-ch’oolejil k’anjel sa’ xyanqeb’ li ralal xk’ajoleb’ li winq, toj reetal te’q’unb’esiiq xch’ool naab’al chirix lix maakeb’, re taaruuq te’chalq sa’ li jalb’a-k’a’uxlej, ut re taaruuq te’chalq sa’ li rawa’b’ejihom lin Yuwa’."
                },
                {
                    "number": 45,
                    "text": "Jo’kan ut, li osob’tesink li nink’e eere taqenaq sa’ xb’een chixjunil li k’a’aq re ru."
                },
                {
                    "number": 46,
                    "text": "Ut chirix naq xek’ul a’in, wi moko nekepaab’ ta lin taqlahom ink’a’ nekexru chi kole’k sa’ li rawa’b’ejihom lin Yuwa’."
                },
                {
                    "number": 47,
                    "text": "K’ehomaq reetal, laa’in, li Jesukristo, lee Qaawa’ ut lee Dios, ut laj Tojol eerix, rik’in lix wankilal lin Musiq’ kinyehok re. Amen."
                }
            ]
        },
        "/study/scriptures/dc-testament/dc/19": {
            "uri": "/study/scriptures/dc-testament/dc/19",
            "title": "Tzol’leb’ ut Sumwank 19",
            "data_type": "chapter",
            "chapter_name": "Tasal 19",
            "chapter_summary": [
                "1–3, Li Kristo wan anchal li wankilal rik’in; 4–5, Chixjunileb’ li winq tento te’xjal xk’a’uxl malaj te’xk’ul rahilal; 6–12, Li junelik tojb’a-maak a’an li tojb’a-maak re li Dios; 13–20, Li Kristo kixk’ul rahilal choq’ reheb’ chixjunil, re naq ink’a’ te’xk’ul rahilal wi te’xjal xk’a’uxl; 21–28, Chajultika li evangelio re jalb’a-k’a’uxlej; 29–41, Chach’olob’ li sahil esilal."
            ],
            "verses": [
                {
                    "number": 1,
                    "text": "Laa’in li Alfa ut li Omega, Kristo li Qaawa’; relik chi yaal, laa’in ajwi’ a’an, li xtiklajik ut li roso’jik, laj Tojol rix li ruchich’och’."
                },
                {
                    "number": 2,
                    "text": "Laa’in, chirix xtz’aqob’resinkil ru ut xchoyb’al li rajom xch’ool li ani eechaninb’ilin wi’, a’an ajwi’ li Yuwa’b’ej, chiwix—ut xinb’aanu a’in re taaruuq tink’e chixjunil li k’a’aq re ru rub’el inwankil—"
                },
                {
                    "number": 3,
                    "text": "Ut kink’uula chixjunil li wankilal, toj reetal xsachb’al ajwi’ laj Satanas ut eb’ lix k’anjel sa’ li roso’jik li ruchich’och’, ut li nimla roso’jikil kutan re raqb’a-aatin, li tink’e chi nume’k sa’ xb’eeneb’ li wankeb’ chi sa’, ut tinraq aatin chirix li junjunq chi winq jo’ chanru lix k’anjel ut lix b’aanuhom, li b’arwan kixb’aanu chaq."
                },
                {
                    "number": 4,
                    "text": "Ut ch’olch’o naq li junjunq chi winq tento tixjal xk’a’uxl malaj ut tixnumsi rahilal, xb’aan naq laa’in, li Dios, maak’a’ woso’jik."
                },
                {
                    "number": 5,
                    "text": "Jo’kan naq moko nawisi ta li raqb’a-aatin li tink’e; taaxik b’an li rahilal, li yaab’ak, ayaynak, ut k’uxuxink ruuch-e, relik chi yaal, reheb’ li te’tawe’q sa’ lin tz’e uq’."
                },
                {
                    "number": 6,
                    "text": "A’b’anan, ink’a’ tz’iib’anb’il naq maajun roso’jik li rahilal a’in taawanq; tz’iib’anb’il b’an, li rahilal maak’a’ roso’jik."
                },
                {
                    "number": 7,
                    "text": "Jo’kan wi’chik, tz’iib’anb’il li junelik tojb’a-maak, jo’kan naq q’axal kaw wi’chik chiru li jun ch’ol chik chi loq’laj hu, re naq taak’anjelaq sa’ xch’ooleb’ li ralal xk’ajoleb’ li winq, anchal re xnimankil xloq’al ink’ab’a’."
                },
                {
                    "number": 8,
                    "text": "Jo’kan ut, tinch’olob’ cheru li muqmuukil na’leb’ a’in, xb’aan naq na’ajman ru choq’ eere naq teenaw jo’ chanru ajwi’ eb’ lin apostol."
                },
                {
                    "number": 9,
                    "text": "Nekexwaatina laa’ex li sik’b’il eeru sa’ li na’leb’ a’in, jo’ raj junajex, re taaruuq tex’ok sa’ lin hilob’aal."
                },
                {
                    "number": 10,
                    "text": "Xb’aan naq, k’ehomaq reetal, li muqmuukil na’leb’ re li choxahilal, k’a’jo’ xnimal ru! Xb’aan naq, k’ehomaq reetal, laa’in maak’a’ woso’jik, ut li tojb’a-maak li k’eeb’il xb’aan li wuq’ a’an li tojb’a-maak maak’a’ roso’jik, xb’aan naq Maak’a’ Roso’jik, a’an ink’ab’a’. Jo’kan ut—"
                },
                {
                    "number": 11,
                    "text": "Li junelik tojb’a-maak a’an li tojb’a-maak naxk’e li Dios."
                },
                {
                    "number": 12,
                    "text": "Li tojb’a-maak maak’a’ roso’jik a’an li tojb’a-maak naxk’e li Dios."
                },
                {
                    "number": 13,
                    "text": "Jo’kan ut, nakatintaqla chixjalb’al aak’a’uxl, ut chixpaab’ankileb’ li taqlahom li kak’ul rik’in ruq’ lin moos aj Jose Smith, alalb’ej, sa’ lin k’ab’a’;"
                },
                {
                    "number": 14,
                    "text": "Ut a’an sa’ xk’ab’a’ lin nimajwal wankil naq kak’uleb’;"
                },
                {
                    "number": 15,
                    "text": "Jo’kan naq nakatintaqla chixjalb’al aak’a’uxl—chajal aak’a’uxl, maare anchal tatinsak’ rik’in xxuq’ lix tz’uumal we, ut rik’in lin ch’iilahom, ut lin josq’il, ut taawanq chi nim li rahilal taanumsi—chan ru xnimal moko nakanaw ta, ut chan ru xq’axalil xrahil moko nakanaw ta, relik chi yaal, chan ru naq ch’a’aj xkuyb’al moko nakanaw ta."
                },
                {
                    "number": 16,
                    "text": "Xb’aan naq k’e reetal, laa’in, li Dios, kinnumsi li k’a’aq re ru a’in choq’ re chixjunileb’, re naq ink’a’ te’xnumsi rahilal wi te’xjal xk’a’uxl;"
                },
                {
                    "number": 17,
                    "text": "A’ut wi ink’a’ te’xjal xk’a’uxl tento te’xnumsi rahilal jo’ kink’ul ajwi’ laa’in;"
                },
                {
                    "number": 18,
                    "text": "Ut a’ rahilal a’an kinixk’e laa’in, li Dios ajwi’, li q’axal nim wi’chik chiru chixjunil, chi siksotk xb’aan xrahil ut chi elk inkik’el ruuchil tiqob’, ut chixnumsinkil xrahil li tz’ejwalej jo’ ajwi’ li musiq’ej—ut chirajb’al naq ink’a’ raj tinwuk’ li k’ahil sek’, ut tinka’ch’inob’resi raj wib’—"
                },
                {
                    "number": 19,
                    "text": "A’b’anan, rehaq taxaq li Yuwa’b’ej li loq’alil, ut kin’uk’ak ut kinchoy lin kawresihom choq’ reheb’ li ralal xk’ajoleb’ li winq."
                },
                {
                    "number": 20,
                    "text": "Jo’kan ut, nakatintaqla wi’chik chixjalb’al aak’a’uxl, maare anchal tatintuulanob’resi rik’in lin nimajwal wankilal; ut naq taach’olob’eb’ laa maak, maare anchal taanumsiheb’ li tojb’a-maak li xin’aatinak wi’, li xayal chi yal b’ab’ay, relik chi yaal, chi yal jun miin raqal ajwi’ sa’ li hoonal naq kiwisi chaq lin Musiq’."
                },
                {
                    "number": 21,
                    "text": "Ut nakatintaqla naq maak’a’ chik taajultika, ka’ajwi’ li jalb’a-k’a’uxlej, ut maak’ut li k’a’aq re ru a’in chiru li ruchich’och’ toj reetal naq a’anaq xchaab’ilal inna’leb’."
                },
                {
                    "number": 22,
                    "text": "Xb’aan naq ink’a’ neke’ru chixkuyb’al li kawil tzakemq anajwan; xya’al li tu’ b’an tento te’xk’ul; jo’kan ut, tento naq ink’a’ te’xnaw li k’a’aq re ru a’in, maare anchal te’oso’q."
                },
                {
                    "number": 23,
                    "text": "Chattzoloq chiwix, ut chawab’i li waatin; chatb’eeq sa’ xtuulanil inMusiq’, ut taawanq aatuqtuukilal wik’in."
                },
                {
                    "number": 24,
                    "text": "Laa’in li Jesukristo; kinchal xb’aan li rajom li Yuwa’b’ej, ut ninb’aanu li rajom."
                },
                {
                    "number": 25,
                    "text": "Ut jo’kan wi’chik, nakatintaqla naq ink’a’ taara ru rixaqil laa was aawiitz’in; chi moko taasik’ xyu’am laa was aawiitz’in."
                },
                {
                    "number": 26,
                    "text": "Ut jo’kan wi’chik, nakatintaqla naq ink’a’ taara ru li k’a’ru aawe laa’at; taak’e b’an chi moko ramb’il ta re taak’uub’amanq choq’ hu lix Hu laj Mormon, li wan wi’ li yaal ut li raatin li Dios—"
                },
                {
                    "number": 27,
                    "text": "A’an li waatin choq’ re laj Gentil, re naq chi seeb’ taaxik rik’in laj Judio, li wankeb’ wi’ laj Lamanita choq’ jun rela’, re naq taaruuq te’xpaab’ li evangelio, ut ink’a’ te’royb’eni chi chalk jun Mesias li ak xk’ulun chaq."
                },
                {
                    "number": 28,
                    "text": "Ut jo’kan wi’chik, nakatintaqla naq tattijoq rik’in xyaab’ aakux jo’ ajwi’ sa’ laa ch’ool; relik chi yaal, chiru li ruchich’och’ jo’ ajwi’ sa’ muqmu, chi k’utk’u jo’ ajwi’ aajunes."
                },
                {
                    "number": 29,
                    "text": "Ut taach’olob’ li sahil esilal, relik chi yaal, taapuktesi chiruheb’ li tzuul, ut sa’ li junjunq chi taqenaqil na’ajej, ut sa’ xyanqeb’ chixjunil li tenamit li tatkanab’aaq wi’ chirilb’aleb’."
                },
                {
                    "number": 30,
                    "text": "Ut taab’aanu chi anchal aatuulanil, chi kanab’anb’il aawib’ chiwu, chi ink’a’ nakahob’eb’ laj hob’onel."
                },
                {
                    "number": 31,
                    "text": "Ut chirix li k’iila raqal chi na’leb’ ink’a’ tat-aatinaq; taach’olob’ b’an li jalb’a-k’a’uxlej ut xpaab’ankil li Kolonel, ut li risinkil li maak xb’aan li kub’iha’, ut xb’aan xam, relik chi yaal, xb’aan li Santil Musiq’ej."
                },
                {
                    "number": 32,
                    "text": "K’e reetal, a’in jun li nim ut roso’jikil taqlahom li nink’e aawe chirix li na’leb’ a’in; xb’aan naq tz’aqalaq a’in choq’ re laa b’eenik wulaj wulaj, toj reetal ajwi’ li roso’jik laa yu’am."
                },
                {
                    "number": 33,
                    "text": "Ut rahilal taak’ul wi nakak’ul chi jo’maajo’eb’ li na’leb’ a’in li xe’k’eeman aawe, relik chi yaal, a’anaq aasachlijik laa’at ut li k’a’ru aawe."
                },
                {
                    "number": 34,
                    "text": "K’e jun jachal li k’a’ru aawe, relik chi yaal, jun raqaleb’ ajwi’ laa ch’och’, chixjunil ut, ka’ajwi’ li taak’anjelaq re laa junkab’al ink’a’."
                },
                {
                    "number": 35,
                    "text": "Toj li k’as kat-ok wi’ sa’ kontraat rik’in laj k’uub’anel hu. Kol aawib’ chiru moosil."
                },
                {
                    "number": 36,
                    "text": "Kanab’ laa kab’l ut laa wochoch, ka’ajwi’ naq taawaj rilb’al laa junkab’al ink’a’;"
                },
                {
                    "number": 37,
                    "text": "Ut chat-aatinaq chi moko ramb’ilat ta chiruheb’ chixjunil; relik chi yaal, chatjultikanq aatin, chatwaklesinq ch’oolej, chach’olob’ li yaal, chi kaw xyaab’ aakux, rik’in xyaab’ li saho’k ch’oolej, ut chaye—Hosanna, hosanna, osob’tesinb’ilaq taxaq xk’ab’a’ li Qaawa’ Dios!"
                },
                {
                    "number": 38,
                    "text": "Junelik chattijoq, ut laa’in tinhoy lin Musiq’ sa’ aab’een, ut nimaq aawosob’tesinkil—relik chi yaal, q’axal nimaq wi’chik chiru wi taak’ul lix b’ihomal li ruchich’och’ ut li po’e’k jo’ chan ru xnimal a’an."
                },
                {
                    "number": 39,
                    "text": "K’e reetal, ma naru nakawil a’in chi ink’a’ nasaho’ aach’ool ut nakawaklesi aawaam xb’aan xsahil?"
                },
                {
                    "number": 40,
                    "text": "Malaj ut ma toj nakatru chi alinak jo’ aj b’eresinel mutz’?"
                },
                {
                    "number": 41,
                    "text": "Malaj ut ma naru tatwanq chi tuulan ut kub’enaq aach’ool, ut taab’eresi aawib’ rik’in xchaab’ilal aana’leb’ chiwu? Relik chi yaal, chalqat wik’in laa’in, laa Kolonel. Amen."
                }
            ]
        },
        "/study/scriptures/dc-testament/dc/20": {
            "uri": "/study/scriptures/dc-testament/dc/20",
            "title": "Tzol’leb’ ut Sumwank 20",
            "data_type": "chapter",
            "chapter_name": "Tasal 20",
            "chapter_summary": [
                "1–16, Lix Hu laj Mormon naxk’ut xyaalal naq re li Dios li k’anjel re roso’jik li kutan; 17–28, Neke’xaqab’aman xwankil li tzol’leb’ chirix li yo’ob’tesink, li t’ane’k, lix tojb’al rix li maak, ut li kub’iha’; 29–37, Nak’utman li chaq’rab’ chirix li jalb’a-k’a’uxlej, li tiikob’resink-u, li santob’resink, ut li kub’iha’; 38–67, Nayeeman resil lix teneb’ankileb’ li xb’eenil, eb’ laj tij, eb’ laj tzolonel, ut eb’ laj tenq’anel; 68–74, Nak’utb’esiman lix teneb’ankileb’ li komon, li rosob’tesinkileb’ li kok’al, ut chanru taa’uxq li kub’iha’; 75–84, Nak’eeman li tij re li loq’laj wa’ak ut li tuqub’ank chirix xb’eresinkileb’ li komon re li iglees."
            ],
            "verses": [
                {
                    "number": 1,
                    "text": "Lix waklijik lix Iglees li Kristo sa’eb’ li roso’jik kutan a’in, naq ak jun mil rik’in waqxaqib’ cient ut lajeeb’ xka’k’aal chihab’ xk’ulunik chaq li Qaawa’ ut qaKolonel Jesukristo sa’ li tz’ejwalej, a’an k’uub’anb’il ut xaqab’anb’il chi ch’olch’o, sa’ xyaalal rik’in lix chaq’rab’il li qatenamit, xb’aan li rajom ut lix taqlahom li Dios, sa’ li xkaa po, ut sa’ waqib’ xb’e li po Abril yeeb’il re—"
                },
                {
                    "number": 2,
                    "text": "A’ li taqlahom li ke’k’eeman re laj Jose Smith, alalb’ej, li kib’oqe’ xb’aan li Dios, ut kik’ojob’aak choq’ jun x’apostol li Jesukristo, re naq a’anaq xb’een li xb’eenil re li iglees a’in;"
                },
                {
                    "number": 3,
                    "text": "Ut re laj Oliver Cowdery, li kib’oqe’ ajwi’ xb’aan li Dios, jun x’apostol li Jesukristo, re naq a’anaq xkab’ li xb’eenil re li iglees a’in, ut kik’ojob’aak rub’el ruq’ a’an;"
                },
                {
                    "number": 4,
                    "text": "Ut a’in jo’ chanru li rusilal li Qaawa’ ut qaKolonel Jesukristo, rehaq ajwi’ taxaq anchal li loq’alil, anajwan jo’ ajwi’ chi junelik. Amen."
                },
                {
                    "number": 5,
                    "text": "Chirix naq kik’utb’esiman chi yaal chiru li xb’een li xb’eenil a’in naq kixk’ul chaq jun risinkil lix maak, kichape’ wi’chik sa’ li jo’maajo’il na’leb’ re li ruchich’och’;"
                },
                {
                    "number": 6,
                    "text": "A’b’an chirix xjalb’al xka’uxl, ut xtuulanob’resinkil rib’ chi anchal xch’ool, rik’in paab’aal, li Dios kik’anjelak chiru rik’in jun santil anjel, li chanchan raq’ kaaq li rilob’aal, ut li saq ru li raq’ ut numenaq xsaqal sa’ xb’een chixjunil chik li saqalil;"
                },
                {
                    "number": 7,
                    "text": "Ut kixk’e re li taqlahom li ke’musiq’ank re;"
                },
                {
                    "number": 8,
                    "text": "Ut kixk’e li wankilal re, li chalenaq chaq taqe’q, rik’in li k’anjeleb’aal li kawresinb’il chaq junxil, re tixjaltesi ru lix Hu laj Mormon;"
                },
                {
                    "number": 9,
                    "text": "Wan wi’ li tz’iib’anb’il esil chirix jun tenamit t’anenaq, ut lix tz’aqalil lix evangelio li Jesukristo reheb’ laj Gentil ut reheb’ ajwi’ laj Judio;"
                },
                {
                    "number": 10,
                    "text": "Li kik’eeman chi musiq’anb’il, ut k’ojob’anb’il xyaalal re jalaneb’ chik xb’aan xk’anjeleb’ li anjel, ut ch’olob’anb’il chiru li ruchich’och’ xb’aaneb’ a’an—"
                },
                {
                    "number": 11,
                    "text": "Li naxk’ut xyaalal chiru li ruchich’och’ naq yaaleb’ li loq’laj tz’iib’anb’il hu, ut naq li Dios naxmusiq’aheb’ li winq ut naxb’oqeb’ sa’ lix santil k’anjel sa’ li junq’e a’in ut jun tasal tenamit a’in, jo’ chanru sa’eb’ li tasal tenamit najter chaq;"
                },
                {
                    "number": 12,
                    "text": "Ut chi jo’kan naxk’ut naq a’an li Dios chi juntaq’eet ewer, anajwan, ut chi junelik. Amen."
                },
                {
                    "number": 13,
                    "text": "Jo’kan ut, rik’in naq k’a’jo’ xnimaleb’ li xk’utb’al xyaalal, rik’in a’an taaraqe’q aatin chirix li ruchich’och’, jo’ k’ihaleb’ chalen anajwan li te’k’ehe’q chixnawb’al chirix li k’anjel a’in."
                },
                {
                    "number": 14,
                    "text": "Ut eb’ li neke’k’uluk re rik’in paab’aal, ut neke’xk’anjela li tiikilal, te’xk’ul jun koroon re junelik yu’am;"
                },
                {
                    "number": 15,
                    "text": "A’b’anan eb’ li neke’kawresink re li raameb’ sa’ xmaak’a’il li paab’aal, ut neke’tz’eqtaanank re, taasutq’iiq choq’ xjitb’aleb’ a’an—"
                },
                {
                    "number": 16,
                    "text": "Xb’aan naq li Qaawa’ Dios kiyehok re; ut laa’o, li xb’eenil re li iglees, kiqab’i ut naqach’olob’ xyaalal li raatin laj Awa’b’ejinel sa’ loq’alil taqe’q, rehaq ajwi’ taxaq li loq’alil chi junelik q’e kutan. Amen."
                },
                {
                    "number": 17,
                    "text": "Rik’in li k’a’aq re ru a’in naqanaw naq wan jun Dios sa’ choxa, li maak’a’ roso’jik ut wan chi junelik, chi junelik wanjenaq ut junelik taawanq, li junaj chi Dios li ink’a’ naru xjalb’al, aj kab’lahom re choxa ut ch’och’, ut chixjunil li k’a’aq re ru wan chi sa’;"
                },
                {
                    "number": 18,
                    "text": "Ut naq a’an kixyo’ob’tesi li winq, teelom ut ixq, jo’ chanru xjalam-uuch ut jo’ chanru rilob’aal kixyo’ob’tesiheb’ a’an;"
                },
                {
                    "number": 19,
                    "text": "Ut kixk’e reheb’ taqlahom naq te’xra ut te’k’anjelaq chiru a’an, li jun ajwi’ chi yo’yookil ut tz’aqal Dios, ut naq ka’ajaq wi’ a’an li ani loq’oninb’ilaq xb’aaneb’."
                },
                {
                    "number": 20,
                    "text": "A’b’anan xb’aan xq’etb’aleb’ li santil chaq’rab’ a’in, li winq ki’ok chi aj rahol tz’ejwalej ut jo’ aj tza, ut ki’ok choq’ t’anenaqil winq."
                },
                {
                    "number": 21,
                    "text": "Jo’kan ut, li Nimajwal Dios kixk’e li Ralal Junaj Chirib’il, jo’ tz’iib’anb’il sa’eb’ li loq’laj hu a’an li k’eeb’ileb’ chirix."
                },
                {
                    "number": 22,
                    "text": "Kixnumsi li aaleek, a’ut maajun wa kixkanab’ rib’ re."
                },
                {
                    "number": 23,
                    "text": "Kik’ehe’ chiru krus, kikam, ut kiwakli wi’chik sa’ rox li kutan;"
                },
                {
                    "number": 24,
                    "text": "Ut kitaqe’ sa’ choxa, re k’ojlaak sa’ xnim uq’ li Yuwa’b’ej, re taataqlanq rik’in nimajwal wankilal jo’ chanru li rajom li Yuwa’b’ej;"
                },
                {
                    "number": 25,
                    "text": "Re naq jo’ k’ihaleb’ li te’paab’anq ut te’kub’eeq xha’ sa’ lix santil k’ab’a’, ut te’kuyuq rik’in paab’aal toj sa’ roso’jik, te’kole’q—"
                },
                {
                    "number": 26,
                    "text": "Moko ka’ajeb’ ta wi’ li ke’paab’an chirix naq kichal sa’ xjachleb’aal ru li kutan, sa’ li tz’ejwalej; chixjunileb’ b’an chalen chaq sa’ xtiklajik, jo’ k’ihaleb’ ajwi’ li ke’wan chi maji’aq nachal, li ke’paab’ank re li raatineb’ li santil profeet, li ke’aatinak jo’ chanru musiq’anb’ileb’ xb’aan li maatan re li Santil Musiq’ej, li ke’xch’olob’ xyaalal chi yaal chirix a’an sa’ chixjunil li k’a’aq re ru, te’wanq xyu’am chi junelik,"
                },
                {
                    "number": 27,
                    "text": "Jo’ ajwi’ chixjunileb’ li te’chalq moqon, li te’paab’anq re lix maatan ut lix b’oqom li Dios rik’in li Santil Musiq’ej, li nach’olob’an xyaalal li Yuwa’b’ej ut li K’ajolb’ej;"
                },
                {
                    "number": 28,
                    "text": "Ut a’ Yuwa’b’ej, K’ajolb’ej, ut Santil Musiq’ej a’aneb’ junaj chi Dios, maak’a’ roso’jik ut wan chi junelik, chi maamin na’oso’. Amen."
                },
                {
                    "number": 29,
                    "text": "Ut naqanaw naq chixjunileb’ li winq tento te’xjal xk’a’uxl ut te’paab’anq re lix k’ab’a’ li Jesukristo, ut te’xloq’oni li Yuwa’b’ej sa’ lix k’ab’a’, ut te’kuyuq sa’ xpaab’ankil lix k’ab’a’ toj sa’ roso’jik, malaj ut ink’a’ te’ruuq chi kole’k sa’ li rawa’b’ejihom li Dios."
                },
                {
                    "number": 30,
                    "text": "Ut naqanaw naq li tiikob’resiik-u xb’aan li rusilal li Qaawa’ ut qaKolonel Jesukristo tiik ru ut yaal;"
                },
                {
                    "number": 31,
                    "text": "Ut naqanaw ajwi’, naq li santob’resiik xb’aan li rusilal li Qaawa’ ut qaKolonel Jesukristo tiik ru ut yaal, choq’ reheb’ chixjunil li neke’rahok re ut neke’k’anjelak chiru li Dios chi anchaleb’ xmetz’ew, xk’a’uxl, ut xkawilal."
                },
                {
                    "number": 32,
                    "text": "A’ut naru naq jun li winq taat’ane’q chaq sa’ li usilal ut taa’elq chaq rik’in li yo’yookil Dios;"
                },
                {
                    "number": 33,
                    "text": "Jo’kan naq chiril rib’ li iglees ut che’tijoq junelik, maare anchal te’t’ane’q sa’ li aaleek;"
                },
                {
                    "number": 34,
                    "text": "Relik chi yaal, jo’kaneb’ ajwi’ li santob’resinb’ileb’ che’ril ajwi’ rib’."
                },
                {
                    "number": 35,
                    "text": "Ut naqanaw naq yaal li k’a’aq re ru a’in jo’ chanru lix k’utb’esinb’il na’leb’ laj Jwan, ut moko naxtiq ta ru, chi moko na’isin chiru li profeetil aatin sa’ lix hu a’an, eb’ li loq’laj tz’iib’anb’il hu, chi moko eb’ lix k’utb’esihom li Dios li te’chalq moqon xb’aan li maatan ut li wankilal re li Santil Musiq’ej, lix yaab’ xkux li Dios, malaj lix k’anjeleb’ li anjel."
                },
                {
                    "number": 36,
                    "text": "Ut li Qaawa’ Dios kiyehok re; ut li nimank-u, li wankilal, ut li loq’alil chik’eemanq re lix santil k’ab’a’, anajwan jo’ ajwi’ chi junelik. Amen."
                },
                {
                    "number": 37,
                    "text": "Ut jo’kan wi’chik, jo’ taqlahom re li iglees chirix chan ru taa’uxq li kub’iha’—Chixjunileb’ li te’xtuulanob’resi rib’ chiru li Dios, ut te’ajoq re kub’eek xha’, ut te’chalq chi uub’ej chi yot’b’ileb’ xch’ool ut tuulaneb’ xmusiq’, ut te’xk’ut xyaalal chiru li iglees naq jalb’ileb’ xk’a’uxl chi yaal chirix chixjunileb’ lix maak, ut wankeb’ xch’ool chixk’ulb’al sa’ xb’eeneb’ lix k’ab’a’ li Jesukristo, chi k’eek’ookeb’ xch’ool chi k’anjelak chiru a’an toj sa’ roso’jik, ut neke’xk’utb’esi chi yaal rik’in xk’anjeleb’ naq xe’xk’ul xkomon lix Musiq’ li Kristo choq’ re li risinkileb’ lix maak, te’k’ule’q rik’in kub’iha’ sa’ lix iglees."
                },
                {
                    "number": 38,
                    "text": "Li teneb’anb’il sa’ xb’eeneb’ li xb’eenil, eb’ laj tij, eb’ laj tzolonel, eb’ laj tenq’anel, ut eb’ li komon sa’ lix iglees li Kristo—Jun apostol a’an xb’eenil, ut lix xb’oqb’al a’an, a’an kub’sink ha’;"
                },
                {
                    "number": 39,
                    "text": "Ut xk’ojob’ankil xkomoneb’ chik li xb’eenil, laj tij, laj tzolonel, ut laj tenq’anel;"
                },
                {
                    "number": 40,
                    "text": "Ut xk’anjelankil li kaxlan wa ut viin—li reetalil lix tib’el ut xkik’el li Kristo—"
                },
                {
                    "number": 41,
                    "text": "Ut xk’ojob’ankileb’ li kub’enaqeb’ xha’ sa’ li iglees, rik’in xk’eeb’al li uq’ej choq’ re li kub’iha’ rik’in xam ut li Santil Musiq’ej, jo’ chanru li loq’laj hu;"
                },
                {
                    "number": 42,
                    "text": "Ut k’utuk, ch’olob’ank, waklesink ch’oolej, kub’sink ha’, ut xk’aak’alenkil li iglees;"
                },
                {
                    "number": 43,
                    "text": "Ut xk’ojob’ankil li iglees rik’in xk’eeb’al li uq’ej, ut rik’in xk’eeb’al li Santil Musiq’ej;"
                },
                {
                    "number": 44,
                    "text": "Ut k’amok b’e sa’ chixjunileb’ li ch’utam."
                },
                {
                    "number": 45,
                    "text": "Eb’ li xb’eenil tento te’xb’eresiheb’ li ch’utam jo’ chanru naq k’amb’ileb’ xb’e xb’aan li Santil Musiq’ej, jo’ chanru eb’ lix taqlahom ut lix k’utb’esihom li Dios."
                },
                {
                    "number": 46,
                    "text": "Lix k’anjel laj tij a’an jultikank aatin, k’utuk, ch’olob’ank, waklesink ch’oolej, ut kub’sink ha’, ut xk’anjelankil li loq’laj wa’ak,"
                },
                {
                    "number": 47,
                    "text": "Ut rula’aninkil rochoch li junjunq chi komon, ut relajinkil reheb’ naq che’tijoq rik’in xyaab’eb’ xkux ut sa’ muqmu ut naq te’xb’aanu chixjunil li teneb’anb’il sa’ xb’eeneb’ sa’ li junkab’al."
                },
                {
                    "number": 48,
                    "text": "Ut naru ajwi’ chixk’ojob’ankil xkomoneb’ chik aj tij, aj tzolonel, ut aj tenq’anel."
                },
                {
                    "number": 49,
                    "text": "Ut tento taak’amoq b’e sa’eb’ li ch’utam naq maak’a’ jun li xb’eenil;"
                },
                {
                    "number": 50,
                    "text": "A’ut naq wan jun li xb’eenil, tento naq ka’ajwi’ taajultikanq aatin, taak’utuq, taach’olob’anq, taawaklesinq ch’oolej, ut taakub’sinq ha’,"
                },
                {
                    "number": 51,
                    "text": "Ut taarula’ani rochoch li junjunq chi komon, ut taarelaji reheb’ naq che’tijoq rik’in xyaab’eb’ kux ut sa’ muqmu ut naq te’xb’aanu chixjunil li teneb’anb’il sa’ xb’eeneb’ sa’ li junkab’al."
                },
                {
                    "number": 52,
                    "text": "Sa’ chixjunil li teneb’ank a’in laj tij tento tixtenq’a li xb’eenil wi jo’kan na’ajman ru."
                },
                {
                    "number": 53,
                    "text": "Li teneb’anb’il sa’ xb’een laj tzolonel, a’an xk’aak’alenkil li iglees junelik, ut wank rik’ineb’ ut xk’eeb’al xkawilaleb’;"
                },
                {
                    "number": 54,
                    "text": "Ut rilb’al naq maak’a’aq maa’usilal sa’ li iglees, chi moko li kawil aatin li jun rik’in li jun chik, chi moko li tik’ti’ik, yoob’ank aatin, chi moko maa’usilank;"
                },
                {
                    "number": 55,
                    "text": "Ut rilb’al naq li iglees tixch’utub’ rib’ chi kok’ aj xsa’, ut jo’kan ajwi’ rilb’al naq eb’ li komon te’xb’aanu li teneb’anb’ileb’ wi’."
                },
                {
                    "number": 56,
                    "text": "Ut tento taak’amoq b’e sa’eb’ li ch’utub’aj-ib’ naq maak’a’ li xb’eenil malaj laj tij—"
                },
                {
                    "number": 57,
                    "text": "Ut tento naq tenq’anb’ilaq junelik, sa’ chixjunil li teneb’anb’il wi’ sa’ li iglees, xb’aaneb’ laj tenq’anel, wi jo’kan na’ajman."
                },
                {
                    "number": 58,
                    "text": "A’b’anan chi moko eb’ laj tzolonel chi moko eb’ laj tenq’anel k’eeb’ileb’ xwankil chi kub’sink ha’, chixk’anjelankil li loq’laj wa’ak, malaj chixk’eeb’al li uq’ej;"
                },
                {
                    "number": 59,
                    "text": "Tento b’an naq te’xk’e xtijb’aleb’, te’ch’olob’anq, te’waklesinq ch’oolej, ut te’k’utuq, ut te’xb’oqeb’ chixjunil chi chalk rik’in li Kristo."
                },
                {
                    "number": 60,
                    "text": "Li junjunq chi xb’eenil, aj tij, aj tzolonel, malaj aj tenq’anel tento taak’ojob’amanq jo’ chanru lix maatan ut lix b’oqom li Dios choq’ re; ut tento taak’ojob’amanq rik’in lix wankil li Santil Musiq’ej, li wan rik’in li ani nak’ojob’ank re."
                },
                {
                    "number": 61,
                    "text": "Eb’ li jar xb’eenil li wankeb’ sa’ li iglees a’in re li Kristo tento te’xch’utub’ rib’ sa’ ch’utub’aj-ib’ jun sut chiru oxib’ po, malaj chi jo’q’ehaq, jo’ taab’eresimanq malaj taaxaqab’amanq sa’eb’ li ch’utub’aj-ib’ a’an;"
                },
                {
                    "number": 62,
                    "text": "Ut eb’ li ch’utub’aj-ib’ a’an tento te’xb’aanu yalaq k’a’ru chi k’anjel re li iglees li taa’ajmanq ru xb’aanunkil sa’ li hoonal a’an."
                },
                {
                    "number": 63,
                    "text": "Eb’ li xb’eenil tento te’xk’ul xhuhil lix b’oqb’aleb’ rik’in jalaneb’ chik li xb’eenil, chi k’ulub’anb’il xb’aan li iglees li wankeb’ wi’, malaj sa’eb’ li ch’utub’aj-ib’."
                },
                {
                    "number": 64,
                    "text": "Li junjunq chi aj tij, aj tzolonel, malaj aj tenq’anel, li nak’ojob’aak xb’aan jun li xb’eenil, naru naxk’ul jun hu rik’in sa’ li hoonal a’an, ut rik’in li hu a’an, naq nak’utman chiru jun xb’eenil, taaruuq tixk’ul jun xhuhil lix b’oqb’al, li tixk’e xwankil chixb’aanunkil li teneb’anb’il sa’ lix b’oqb’al, malaj ut naru naxk’ul sa’ jun ch’utub’aj-ib’."
                },
                {
                    "number": 65,
                    "text": "Maajun naru chi k’ojob’aak sa’ junaq opiis sa’ li iglees a’in, naq wan jun ruq’ li iglees chi k’uub’anb’il, chi ink’a’ k’ulub’anb’il xb’aan li iglees a’an;"
                },
                {
                    "number": 66,
                    "text": "A’ut eb’ li xb’eenil li neke’jolomin, eb’ li obiisp aj b’ehenel, eb’ laj taqenaqil ch’utam, eb’ li taqenaqil aj tij, ut eb’ li xb’eenil, naru neke’kanab’aak chi k’ojob’ank, b’ar wi’ maak’a’ jun ruq’ li iglees re taaruuq taa’uxq li k’ulub’aak."
                },
                {
                    "number": 67,
                    "text": "Li junjunq chi awa’b’ej re li taqenaqil tijonelil (malaj xb’eenil li najolomin), li obiisp, laj taqenaqil ch’utam, ut li taqenaqil aj tij, tento taak’ojob’amanq jo’ b’eresinb’il xb’aan jun taqenaqil ch’utam malaj jun jolomil ch’utub’aj-ib’."
                },
                {
                    "number": 68,
                    "text": "Li teneb’anb’il sa’ xb’eeneb’ li komon chirix naq k’ulb’ileb’ rik’in li kub’iha’—Eb’ li xb’eenil malaj laj tij tento naq tz’aqalaq li kutan re te’xch’olob’ chixjunil li k’a’aq re ru chirix lix iglees li Kristo re te’xtaw ru, rub’elaj naq te’xk’ul li loq’laj wa’ak ut te’k’ojob’aaq rik’in xk’eeb’al li uq’ej xb’aaneb’ li xb’eenil, re naq taab’aanumanq chixjunil li k’a’aq re ru chi tustu."
                },
                {
                    "number": 69,
                    "text": "Ut eb’ li komon te’xk’utb’esi chiru li iglees, ut chiruheb’ ajwi’ li xb’eenil, rik’in xchoxahilal lix b’eenikeb’ ut li raatineb’, naq k’ulub’ejeb’ choq’ re, re naq taawanq li k’anjel ut li paab’aal li naxk’am rib’ rik’ineb’ li loq’laj tz’iib’anb’il hu—ut te’b’eeq sa’ santilal chiru li Qaawa’."
                },
                {
                    "number": 70,
                    "text": "Li junjunq chi komon sa’ lix iglees li Kristo li wan xkok’al tento tixk’ameb’ rik’ineb’ li xb’eenil chi k’utk’u chiru li iglees, li tento te’xk’e li ruq’ sa’ xb’eeneb’ sa’ lix k’ab’a’ li Jesukristo, ut te’rosob’tesiheb’ sa’ lix k’ab’a’."
                },
                {
                    "number": 71,
                    "text": "Maajun naru chi k’ule’k sa’ lix iglees li Kristo wi maji’ tz’aqal xchihab’ re taaruuq taawanq chi teneb’anb’il chiru li Dios, ut naru chixjalb’al xk’a’uxl."
                },
                {
                    "number": 72,
                    "text": "Li kub’iha’ tento taak’anjelamanq chi jo’ka’in re chixjunileb’ li neke’xjal xk’a’uxl—"
                },
                {
                    "number": 73,
                    "text": "Li ani b’oqb’il xb’aan li Dios ut k’eeb’il xwankil xb’aan li Jesukristo re kub’sink ha’, taakub’eeq sa’ li ha’ rochb’een li winq malaj ixq li xk’e rib’ choq’ re li kub’iha’, ut tixye, chirix xb’oqb’al a’an rik’in xk’ab’a’: Chi k’eeb’il chaq intaqlankil xb’aan li Jesukristo, ninkub’si aaha’ sa’ lix k’ab’a’ li Yuwa’b’ej, ut li K’ajolb’ej, ut li Santil Musiq’ej. Amen."
                },
                {
                    "number": 74,
                    "text": "Toja’ ut naq tixsub’ li winq malaj ixq a’an sa’ li ha’, ut taa’elq chaq wi’chik sa’ li ha’."
                },
                {
                    "number": 75,
                    "text": "Na’ajman ru naq li iglees taach’utlaaq chi kok’ aj xsa’ re xk’ulb’al li kaxlan wa ut li viin re xjultikankil li Qaawa’ Jesus;"
                },
                {
                    "number": 76,
                    "text": "Ut li xb’eenil malaj laj tij tixk’anjela; ut chi jo’ka’in naq tixk’anjela—taawiq’laaq rochb’een li iglees ut tixpatz’ xk’ab’a’ li Yuwa’b’ej rik’in tijok chi anchal xk’a’uxl, ut tixye:"
                },
                {
                    "number": 77,
                    "text": "At Dios, li Junelik Yuwa’b’ej, naqatz’aama chawu sa’ lix k’ab’a’ laa Walal, li Jesukristo, naq chawosob’tesi ut chasantob’resi li kaxlan wa a’in choq’ re li raameb’ chixjunil li te’k’uluq re, re naq te’wa’aq re xjultikankil lix tib’el laa Walal, ut te’xk’ut xyaalal chawu, at Dios, li Junelik Yuwa’b’ej, naq wankeb’ xch’ool chixk’ulb’al sa’ xb’eeneb’ lix k’ab’a’ laa Walal, ut junelik chixjultikankil a’an, ut chixpaab’ankil lix taqlahom li kixk’e chaq reheb’; re taaruuq taawanq junelik lix Musiq’ rik’ineb’. Amen."
                },
                {
                    "number": 78,
                    "text": "Li na’leb’ chanru xk’anjelankil li viin—tixchap ajwi’ li uk’leb’aal sek’, ut tixye:"
                },
                {
                    "number": 79,
                    "text": "At Dios, li Junelik Yuwa’b’ej, naqatz’aama chawu sa’ lix k’ab’a’ laa Walal, li Jesukristo, naq chawosob’tesi ut chasantob’resi li viin a’in choq’ re li raameb’ chixjunil li te’uk’aq re, re naq te’xb’aanu re xjultikankil lix kik’el laa Walal, li kihoye’ choq’ reheb’; re naq te’xk’ut xyaalal chawu, at Dios, li Junelik Yuwa’b’ej, naq junelik taajultiko’q a’an reheb’, re naq taaruuq taawanq lix Musiq’ rik’ineb’. Amen."
                },
                {
                    "number": 80,
                    "text": "Yalaq komon sa’ lix iglees li Kristo li naq’etok aatin, malaj natawe’ sa’ jun xmajelal, taa’uxmanq re jo’ b’eresinb’il sa’eb’ li loq’laj hu."
                },
                {
                    "number": 81,
                    "text": "A’anaq xteneb’ankil li jar iglees, li wankeb’ sa’ lix iglees li Kristo, xtaqlankil jun malaj numenaq jun reheb’ lix tzolonel chi wank sa’eb’ li jar ch’utub’aj-ib’ b’eresinb’il xb’aaneb’ li xb’eenil re li iglees,"
                },
                {
                    "number": 82,
                    "text": "Chi k’amb’il xb’aaneb’ chi tzoltzo lix k’ab’a’eb’ li jar komon li xe’xjunaji rib’ rik’in li iglees chalen chaq sa’ li ch’utub’aj-ib’ li numenaq chaq; malaj xtaqlankil sa’ ruq’ junaq aj tij; re naq tz’iib’anb’ilaq chi us jun xtzoolil li k’ab’a’ej re chixjunil li iglees, xb’aan jun reheb’ li xb’eenil, li xaqab’anb’ilaq xb’aaneb’ li jun ch’ol chik chi aj xb’eenil chi yalaq jo’q’e;"
                },
                {
                    "number": 83,
                    "text": "Ut jo’kan ajwi’, wi wankeb’ ani xe’isiman chaq sa’ li iglees, re naq te’sache’q reetalil lix k’ab’a’eb’ sa’ li jolomil tz’iib’anb’il esil re k’ab’a’ej sa’ li iglees."
                },
                {
                    "number": 84,
                    "text": "Chixjunileb’ li komon li neke’el chaq sa’ li ch’utam wan wi’ rochocheb’, wi neke’q’axon sa’ jun ch’utam b’ar wi’ moko nawb’ileb’ ta ru, te’ruuq chixk’amb’al jun hu eetalinb’il wi’ naq a’aneb’ tz’aqal komon ut chaab’il xwanjikeb’, ut li hu a’in re eetank, yalaq ani chi xb’eenil malaj aj tij naru chixk’eeb’al xk’ab’a’ chiru, wi li komon li nak’uluk re li hu nawb’il ru xb’aan li xb’eenil malaj laj tij, malaj ut eb’ laj tzolonel malaj eb’ laj tenq’anel re li iglees naru neke’xk’e xk’ab’a’ chiru."
                }
            ]
        },
        "/study/scriptures/dc-testament/dc/21": {
            "uri": "/study/scriptures/dc-testament/dc/21",
            "title": "Tzol’leb’ ut Sumwank 21",
            "data_type": "chapter",
            "chapter_name": "Tasal 21",
            "chapter_summary": [
                "1–3, Laj Jose Smith b’oqb’il re taawanq choq’ aj ilol na’leb’, aj jaltesinel ru aatin, profeet, apostol, ut xb’eenil; 4–8, Li raatin a’an tixk’am xb’e li k’anjel re Sion; 9–12, Eb’ laj santil paab’anel te’xpaab’ li raatin naq na’aatinak sa’ xk’ab’a’ laj K’ojob’anel Ch’oolej."
            ],
            "verses": [
                {
                    "number": 1,
                    "text": "K’ehomaq reetal, taatz’iib’amanq jun esil sa’ eeyanq; ut sa’ a’an taayeemanq naq laa’at jun aj ilol na’leb’, jun aj jaltesinel ru aatin, jun profeet, jun x’apostol li Jesukristo, jun xb’eenil sa’ li iglees xb’aan li rajom li Dios Yuwa’b’ej, ut li rusilal lee Qaawa’ Jesukristo,"
                },
                {
                    "number": 2,
                    "text": "Chi musiq’anb’il xb’aan li Santil Musiq’ej re xk’eeb’al lix k’ojob’ankil, ut re xwaklesinkil choq’ re li paab’aal q’axal sant."
                },
                {
                    "number": 3,
                    "text": "Ut li iglees a’an kik’uub’aman ut kixaqab’aman sa’ jun mil waqxaqib’ cient rik’in lajeeb’ roxk’aal xchihab’il lee Qaawa’, sa’ xkaa li po, ut sa’ xwaq xb’e li po Abril yeeb’il re."
                },
                {
                    "number": 4,
                    "text": "Jo’kan ut, ninye re li iglees, taak’e aaxik rik’in chixjunil li raatin ut taqlahom li tixk’e eere jo’ chanru naxk’ul, rik’in b’eek chi anchal li santilal chiwu;"
                },
                {
                    "number": 5,
                    "text": "Xb’aan naq li raatin a’an teek’ul, chanchan sa’ tz’aqal xtz’uumal we chalenaq chaq, rik’in anchal li kuyuk ut paab’aal."
                },
                {
                    "number": 6,
                    "text": "Xb’aan naq rik’in xb’aanunkil li k’a’aq re ru a’in li rokeb’aal xb’alb’a ink’a’ taanumtaaq sa’ eeb’een; relik chi yaal, ut li Dios tixjek’i chaq cheru li wankilal re q’ojyin, ut tixk’e chi chiq’mank li choxa choq’ re lee chaab’ilal, ut lix loq’al lix k’ab’a’."
                },
                {
                    "number": 7,
                    "text": "Xb’aan naq jo’ka’in naxye li Qaawa’ Dios: A’an kinmusiq’a re xk’eeb’al chi b’eek lix k’anjel Sion rik’in nimla wankilal choq’ re chaab’ilal, ut lix yalb’al xq’e ninnaw, ut lix tij ak wab’ihom."
                },
                {
                    "number": 8,
                    "text": "Relik chi yaal, li yaab’ak kixb’aanu choq’ re Sion ak wilom, ut tink’e naq ink’a’ chik taaraho’q xch’ool chirix, xb’aan naq xchal xkutankil naq taasaho’q xch’ool, toj reetal li risinkil xmaak, ut lix k’utb’esinkil li wosob’tesihom sa’ xb’een lix k’anjel."
                },
                {
                    "number": 9,
                    "text": "Xb’aan naq, k’ehomaq reetal, laa’in tinwosob’tesiheb’ chixjunil li neke’k’anjelak sa’ li wawimq rik’in jun kawil osob’tesink, ut te’xpaab’ li raatin a’an, li k’eeb’il re inb’aan rik’in laj K’ojob’anel Ch’oolej, li naxk’utb’esi naq li Jesus kik’ehe’ chiru krus xb’aaneb’ li winq aj maak choq’ re lix maak li ruchich’och’, relik chi yaal, re taa’isimanq li maak choq’ re li ch’oolej tuulan."
                },
                {
                    "number": 10,
                    "text": "Jo’kan ut, aajel ru chiwu naq a’an taak’ojob’aaq aab’aan, at Oliver Cowdery lin apostol;"
                },
                {
                    "number": 11,
                    "text": "A’in ut jun k’ojob’anb’il k’anjel choq’ aawe, naq laa’at jun xb’eenil rub’el ruq’ a’an, chi a’an li xb’een chawu, re naq tatwanq laa’at choq’ xb’eenil chiru li iglees a’in re li Kristo, li nak’amok re lin k’ab’a’—"
                },
                {
                    "number": 12,
                    "text": "Ut li xb’een aj jultikanel aatin re li iglees a’in choq’ re li iglees, ut chiru li ruchich’och’, relik chi yaal, chiruheb’ laj Gentil; relik chi yaal, ut jo’ka’in naxye li Qaawa’ Dios, ilomaq, ilomaq! chiruheb’ ajwi’ laj Judio. Amen."
                }
            ]
        },
        "/study/scriptures/dc-testament/dc/22": {
            "uri": "/study/scriptures/dc-testament/dc/22",
            "title": "Tzol’leb’ ut Sumwank 22",
            "data_type": "chapter",
            "chapter_name": "Tasal 22",
            "chapter_summary": [
                "1, li Kub’iha’ a’an jun li ak’ sumwank li junelik nakana; 2–4, Tento taa’uxq li kub’iha’ chi k’eeb’il li wankilal."
            ],
            "verses": [
                {
                    "number": 1,
                    "text": "K’ehomaq reetal, ninye eere naq chixjunil li najteril sumwank kink’e chi oso’k sa’ li na’leb’ a’in; ut a’in jun sumwank li ak’ ut li junelik nakana, a’an ajwi’ li kiwan chaq chalen sa’ xtiklajik."
                },
                {
                    "number": 2,
                    "text": "Jo’kan ut, us ta taakub’eeq xha’ junaq winq jun cient wa, maak’a’ na’ok wi’ re, xb’aan naq ink’a’ nekexru chi ok sa’ li okeb’aal laatz’ xb’aan lix chaq’rab’ laj Moises, chi moko xb’aan lee kamenaqil k’anjel."
                },
                {
                    "number": 3,
                    "text": "Xb’aan naq a’an sa’ xk’ab’a’ lee kamenaqil k’anjel naq kink’e chi waklesimank li roso’jikil sumwank a’in ut li iglees a’in choq’ we, jo’ chanru ajwi’ sa’ najter kutan."
                },
                {
                    "number": 4,
                    "text": "Jo’kan ut, okanqex sa’ li okeb’aal, jo’ kintaqla, ut meesik’ xk’eeb’al xna’leb’ lee Dios. Amen."
                }
            ]
        },
        "/study/scriptures/dc-testament/dc/23": {
            "uri": "/study/scriptures/dc-testament/dc/23",
            "title": "Tzol’leb’ ut Sumwank 23",
            "data_type": "chapter",
            "chapter_name": "Tasal 23",
            "chapter_summary": [
                "1–7, Eb’ li tzolom a’in li ke’wan sa’ xtiklajik neke’b’oqe’ chi jultikank aatin, chi waklesink ch’oolej, ut chixk’eeb’al xkawilal li Iglees."
            ],
            "verses": [
                {
                    "number": 1,
                    "text": "K’e reetal, ninye aawe laa’at, Oliver, junjunq li aatin. K’e reetal, osob’tesinb’ilat, ut maajun tojb’a-maak wan sa’ aab’een. A’ut chawil aawib’ chiru li q’etq’etil, maare anchal tat-ok sa’ li aaleek."
                },
                {
                    "number": 2,
                    "text": "K’e chi nawmank laa b’oqb’al choq’ re li iglees, ut chiru ajwi’ li ruchich’och’, ut taateemanq aach’ool re xjultikankil li yaal chalen anajwan ut chi junelik. Amen."
                },
                {
                    "number": 3,
                    "text": "K’e reetal, ninye aawe laa’at, Hyrum, junjunq li aatin; xb’aan naq laa’at ajwi’ maajun tojb’a-maak wan sa’ aab’een, ut teeb’il aach’ool, ut hitb’il li ru’uj aawaq’, ut laa b’oqb’al a’an re waklesink ch’oolej, ut re xk’eeb’al xkawilal li iglees rajlal. Jo’kan naq teneb’anb’ilat choq’ re li iglees chi junelik, ut a’in xb’aan laa junkab’al. Amen."
                },
                {
                    "number": 4,
                    "text": "K’e reetal, ninye junjunq li aatin aawe laa’at, Samuel; xb’aan naq laa’at ajwi’ maajun tojb’a-maak wan sa’ aab’een, ut laa b’oqb’al a’an re waklesink ch’oolej, ut re xk’eeb’al xkawilal li iglees; ut toj maji’ b’oqb’ilat chi jultikank aatin chiru li ruchich’och’. Amen."
                },
                {
                    "number": 5,
                    "text": "K’e reetal, ninye junjunq li aatin aawe laa’at, Jose; xb’aan naq laa’at ajwi’ maajun tojb’a-maak wan sa’ aab’een, ut laa b’oqb’al a’an re waklesink ch’oolej, ut re xk’eeb’al xkawilal li iglees; ut a’in li teneb’anb’il sa’ aab’een chalen anajwan ut chi junelik. Amen."
                },
                {
                    "number": 6,
                    "text": "K’e reetal, nink’utb’esi aawe laa’at, Joseph Knight, rik’in li aatin a’in, naq tento taapaqo laa krus, sa’ li tento tattijoq wi’ rik’in xyaab’ aakux chiru li ruchich’och’ jo’ ajwi’ sa’ muqmu, ut sa’ laa junkab’al, ut sa’ xyanqeb’ li raab’ileb’ aab’aan, ut sa’ chixjunil li na’ajej."
                },
                {
                    "number": 7,
                    "text": "Ut k’e reetal, li teneb’anb’il sa’ aab’een, a’an xjunajinkil aawib’ rik’in li tz’aqal iglees, ut xk’eeb’al laa waatin chi waklesink ch’oolej rajlal, re taaruuq taak’ul lix q’ajkamunkil laj k’anjel. Amen."
                }
            ]
        },
        "/study/scriptures/dc-testament/dc/24": {
            "uri": "/study/scriptures/dc-testament/dc/24",
            "title": "Tzol’leb’ ut Sumwank 24",
            "data_type": "chapter",
            "chapter_name": "Tasal 24",
            "chapter_summary": [
                "1–9, Laj Jose Smith b’oqb’il chi jaltesink ru aatin, chi jultikank, ut chixch’olob’ankileb’ li loq’laj hu; 10–12, Laj Oliver Cowdery b’oqb’il chixjultikankil li evangelio; 13–19, Nak’utb’esiman li chaq’rab’ chirixeb’ li sachb’a-ch’oolej, li majewank, xchiq’b’al chaq li poqs wan sa’ oqej, ut xik chi maak’a’ k’uuleb’aal chi moko champa."
            ],
            "verses": [
                {
                    "number": 1,
                    "text": "K’e reetal, katb’oqe’ ut kisik’e’ aawu chixtz’iib’ankil lix Hu laj Mormon, ut choq’ re lin k’anjel; ut laa’in katinwaklesi chaq sa’eb’ laa ch’a’ajkilal, ut kink’e aana’leb’, jo’kan naq katkole’ chiru chixjunileb’ li xik’ neke’ilok aawe, ut katkole’ chiruheb’ lix wankilal laj Satanas ut chiru q’ojyin!"
                },
                {
                    "number": 2,
                    "text": "A’b’anan, moko wankat ta chi maak’a’ aamaak sa’ li q’etok aatin xab’aanu; a’b’anan chap laa b’e ut matmaakob’ chik."
                },
                {
                    "number": 3,
                    "text": "Nimob’resi ru laa wopiis; ut chirix naq xat-awk sa’eb’ laa ch’och’ ut xakawresiheb’, ayu chi seeb’ rik’in li iglees li wan Colesville, Fayette, ut Manchester, ut eb’ a’an te’xk’e li taak’anjelaq aawe, ut laa’in tinwosob’tesiheb’ sa’ li k’a’ru re musiq’ej jo’ ajwi’ re li yu’am a’in;"
                },
                {
                    "number": 4,
                    "text": "A’ut wi ink’a’ nakate’xk’ul, tintaqla sa’ xb’eeneb’ jun majewank ruuchil li osob’tesink."
                },
                {
                    "number": 5,
                    "text": "Ut tatkanaaq sa’ xpatz’b’al xk’ab’a’ li Dios sa’ lin k’ab’a’, ut xtz’iib’ankil li k’a’aq re ru taak’ehe’q aawe xb’aan laj K’ojobanel Ch’oolej, ut xch’olob’ankil chixjunileb’ li loq’laj hu chiru li iglees."
                },
                {
                    "number": 6,
                    "text": "Ut taak’eemanq aawe sa’ li hoonal ajwi’ a’an k’a’ru taaye ut taatz’iib’a, ut eb’ a’an te’rab’i, malaj ut tintaqla reheb’ jun majewank ruuchil li osob’tesink."
                },
                {
                    "number": 7,
                    "text": "Xb’aan naq taaq’axtesi chixjunil laa k’anjel sa’ Sion; ut sa’ a’in taawanq xkawilal aametz’ew."
                },
                {
                    "number": 8,
                    "text": "Aj kuyunelaqat sa’ li ch’a’ajkilal, xb’aan naq k’ihaq laa we taawanq; a’b’an chakuy, xb’aan naq il, laa’in wankin aawik’in, toj sa’ roso’jikeb’ laa kutan."
                },
                {
                    "number": 9,
                    "text": "Ut sa’ li k’anjel re li yu’am a’in moko taawanq ta aametz’ew, xb’aan naq moko a’in ta laa b’oqb’al. Chak’e aach’ool rik’in laa b’oqb’al ut taawanq aawik’in li tatruuq wi’ chixnimob’resinkil ru laa wopiis, ut chixch’olob’ankil chixjunileb’ li loq’laj hu, ut chi kanaak sa’ xk’eeb’al li uq’ej ut xk’ojob’ankileb’ li iglees."
                },
                {
                    "number": 10,
                    "text": "Ut laa was aawiitz’in aj Oliver taakanaaq sa’ xk’amb’al lin k’ab’a’ chiru li ruchich’och’, ut rik’in ajwi’ li iglees. Ut mixk’oxla naq tz’aqalaq ta li naru chixyeeb’al choq’ re lin k’anjel; ut ilomaq, wankin rik’in a’an toj sa’ roso’jik."
                },
                {
                    "number": 11,
                    "text": "Wik’in laa’in taawanq xloq’al, ut moko xjunes ta rib’, ma sa’ xq’unal xmetz’ew malaj sa’ xkawil xmetz’ew, ma chi b’ak’b’o malaj chi ach’ab’anb’il;"
                },
                {
                    "number": 12,
                    "text": "Ut sa’ chixjunil li hoonal, ut sa’ chixjunil li na’ajej, tixte xtz’uumal li re ut tixch’olob’ lin evangelio jo’ rik’in xyaab’ jun trompeet, chi kutan jo’ ajwi’ chi q’eq. Ut laa’in tink’e li metz’ew re, xkomon li moko nawb’il ta sa’ xyanqeb’ li winq."
                },
                {
                    "number": 13,
                    "text": "Meepatz’ sachb’a-ch’oolej, ka’ajwi’ wi texintaqla, ka’ajwi’ risinkileb’ chaq laj tza, xk’irtesinkileb’ li yaj, ut chirixeb’ li k’anti’ wankeb’ xmay, ut chirix li may nakamsin;"
                },
                {
                    "number": 14,
                    "text": "Ut li k’a’aq re ru a’in ink’a’ teeb’aanu, ka’ajwi’ wi patz’b’il cheru xb’aaneb’ li neke’ajok re, re te’tz’aqloq ru li loq’laj hu, xb’aan naq teeb’aanu jo’ chanru li k’a’ru tz’iib’anb’il."
                },
                {
                    "number": 15,
                    "text": "Ut sa’ yalaq b’ar chi na’ajej tex’ok wi’, ut ink’a’ nekexxk’uleb’ sa’ lin k’ab’a’, teekanab’ jun majewank ruuchil li osob’tesink, rik’in xchiq’b’al chaq li poqs sa’ lee roq chirixeb’ choq’ xk’utb’al xyaalal, ut xch’ajob’resinkil lee roq chire li b’e."
                },
                {
                    "number": 16,
                    "text": "Ut taak’ulmanq naq yalaq ani tixk’e li ruq’ sa’ eeb’een re rahob’tesink, teetaqla chi sak’e’k sa’ lin k’ab’a’; ut k’ehomaq reetal, laa’in tinsak’eb’ jo’ chanru lee raatin, sa’ li kutan k’oxlanb’il inb’aan."
                },
                {
                    "number": 17,
                    "text": "Ut yalaq ani taajitoq eere rik’in li chaq’rab’ majewanb’ilaq xb’aan li chaq’rab’."
                },
                {
                    "number": 18,
                    "text": "Ut moko taak’am ta k’uuleb’aal chi moko champa, chi moko li xuq’, chi moko wiib’ aawaq’, xb’aan naq li iglees tixk’e aawe sa’ li hoonal ajwi’ a’an k’a’ru na’ajman chawu choq’ tzakemq ut choq’ aq’ej, ut choq’ xaab’ ut choq’ tumin, ut choq’ champa."
                },
                {
                    "number": 19,
                    "text": "Xb’aan naq b’oqb’ilat chixsetb’al li ruq’ li wawimq rik’in jun xnimal ru setok, relik chi yaal, ka’ajwi’ li jun sutaq chik; relik chi yaal, ut jo’kan ajwi’ chixjunileb’ li k’ojob’anb’il aab’aan, ut eb’ a’an te’xb’aanu jo’ chanru ajwi’ li eetalil k’utb’il arin. Amen."
                }
            ]
        },
        "/study/scriptures/dc-testament/dc/25": {
            "uri": "/study/scriptures/dc-testament/dc/25",
            "title": "Tzol’leb’ ut Sumwank 25",
            "data_type": "chapter",
            "chapter_name": "Tasal 25",
            "chapter_summary": [
                "1–6, Li xEmma Smith, jun Qana’ sik’b’il ru, nab’oqe’ re xtenq’ankil ut xk’ojob’ankil xch’ool lix b’eelom; 7–11, B’oqb’il ajwi’ chi tz’iib’ak, chixch’olob’ankileb’ li loq’laj hu, ut chixsik’b’aleb’ ru li b’ich; 12–14, Lix b’icheb’ li tiikeb’ xch’ool wan choq’ tij chiru li Qaawa’; 15–16, Li na’leb’ chirix ab’ink chiru li chaq’rab’ sa’ li k’utb’esinb’il na’leb’ a’in wan choq’ reheb’ chixjunil."
            ],
            "verses": [
                {
                    "number": 1,
                    "text": "Chat-ab’inq chiru lix yaab’ xkux li Qaawa’ laa Dios, naq nakatwaatina laa’at, Emma Smith, lin rab’in; xb’aan naq chi yaal ninye aawe, chixjunileb’ li neke’k’uluk re lin evangelio a’aneb’ alalb’ej ut rab’inb’ej sa’ lin awa’b’ejihom."
                },
                {
                    "number": 2,
                    "text": "Jun k’utb’esinb’il na’leb’ nink’e aawe chirix li rajom inch’ool; ut wi tiikat chi paab’ank ut nakatb’eek sa’ xb’ehil li saq ruhil na’leb’ chiwu, laa’in tinkol rix laa yu’am, ut taak’ul jun aaweechanihom sa’ Sion."
                },
                {
                    "number": 3,
                    "text": "K’e reetal, kuyb’ileb’ laa maak, ut laa’at jun Qana’ sik’b’il ru, li b’oqb’il inb’aan."
                },
                {
                    "number": 4,
                    "text": "Matwech’ink xb’aan li k’a’aq re ru ink’a’ xawil, xb’aan naq tz’apb’il chawu ut chiru li ruchich’och’, a’an xchaab’ilal inna’leb’ sa’ jun kutan toj chalel."
                },
                {
                    "number": 5,
                    "text": "Ut li ropiis laa b’oqb’al a’anaq choq’ xk’ojob’ankil xch’ool lin moos laj Jose Smith, alalb’ej, laa b’eelom, sa’ lix ch’a’ajkilal, rik’in li aatin li nak’ojob’an ch’oolej, sa’ li musiq’ej re tuulanil."
                },
                {
                    "number": 6,
                    "text": "Ut tatxik chirix sa’ xhoonal lix xikik, ut tatwanq chiru choq’ aj tz’iib’anel, naq maa’ani wan choq’ aj tz’iib’anel chiru, re taaruuq tintaqla lin moos, aj Oliver Cowdery, yalaq b’ar nawaj."
                },
                {
                    "number": 7,
                    "text": "Ut tatk’ojob’aaq rub’el ruq’ a’an re xch’olob’ankileb’ li loq’laj hu, ut re xwaklesinkil xch’ool li iglees, jo’ chanru k’eeb’ilaq aawe xb’aan inMusiq’."
                },
                {
                    "number": 8,
                    "text": "Xb’aan naq a’an tixk’e li ruq’ sa’ aab’een, ut taak’ul li Santil Musiq’ej, ut k’eeb’ilaq laa hoonal chi tz’iib’ak, ut chixtzolb’al naab’al."
                },
                {
                    "number": 9,
                    "text": "Ut moko na’aje’ ta naq tatxuwaq, xb’aan naq laa b’eelom tixk’e li nak’anjelak aawe sa’ li iglees; xb’aan naq choq’ reheb’ a’an lix b’oqb’al a’an, re naq chixjunil li k’a’aq re ru taak’utb’esimanq chiruheb’, yalaq k’a’ru li nawaj, jo’ chanru lix paab’aaleb’."
                },
                {
                    "number": 10,
                    "text": "Ut ninye chi yaal aawe naq taatz’eq chawix li k’a’aq re ru re li ruchich’och’ a’in, ut taasik’ li k’a’ru re jun q’axal chaab’il wi’chik."
                },
                {
                    "number": 11,
                    "text": "Ut k’eeb’ilaq ajwi’ aawe xsik’b’aleb’ ru xkomon li loq’laj b’ich, jo’ chanru k’eeb’ilaq aawe, li nasaho’ wi’ sa’ inch’ool, re taawanq sa’ lin iglees."
                },
                {
                    "number": 12,
                    "text": "Xb’aan naq nasaho’ li waam rik’in lix b’ichahom li aamej; relik chi yaal, lix b’icheb’ li tiikeb’ xch’ool a’an jun li tij chiwu, ut sumenb’ilaq rik’in jun osob’tesink sa’ xb’een lix jolomeb’."
                },
                {
                    "number": 13,
                    "text": "Jo’kan ut, waklesi aawaam ut chisaho’q sa’ aach’ool, ut chatjiloq rik’ineb’ li sumwank li kak’uub’."
                },
                {
                    "number": 14,
                    "text": "Chatkanaaq sa’ li musiq’ej re tuulanil, ut chawil aawib’ chiru li q’etq’etil. Chisaho’q laa waam rik’in laa b’eelom, ut li loq’alil li taachalq sa’ xb’een a’an."
                },
                {
                    "number": 15,
                    "text": "Chapaab’eb’ lin taqlahom rajlal, ut jun koroon re tiikilal taak’ul. Ut wi ink’a’ nakab’aanu a’in, b’ar wankin wi’ moko tatruuq ta chi chalk."
                },
                {
                    "number": 16,
                    "text": "Ut chi yaal, chi yaal, ninye aawe, naq a’in lix yaab’ inkux choq’ reheb’ chixjunil. Amen."
                }
            ]
        },
        "/study/scriptures/dc-testament/dc/26": {
            "uri": "/study/scriptures/dc-testament/dc/26",
            "title": "Tzol’leb’ ut Sumwank 26",
            "data_type": "chapter",
            "chapter_name": "Tasal 26",
            "chapter_summary": [
                "1, Neke’k’ehe’ xna’leb’ re te’xtzoleb’ li loq’laj hu ut te’jultikanq aatin; 2, Naxaqab’aman xwankil li chaq’rab’ re k’ulub’ank sa’ komonil."
            ],
            "verses": [
                {
                    "number": 1,
                    "text": "K’ehomaq reetal, ninye eere naq teekanab’ chi q’axtesiik lee kutan choq’ re xtzolb’aleb’ li loq’laj hu, ut re jultikank aatin, ut re xk’ojob’ankil li iglees li wan Colesville, ut re xb’aanunkil eek’anjel sa’ li ch’och’, li b’arwan na’ajman, toj reetal naq texxik sa’ rokeb’ saq’e re xb’aanunkil li ch’utub’aj-ib’ li taachalq; toja’ ut naq taak’ehe’q chi nawmank cheru k’a’ru teeb’aanu."
                },
                {
                    "number": 2,
                    "text": "Ut chixjunil li k’a’aq re ru taab’aanumanq chi k’ulub’anb’il sa’ komonil sa’ li iglees, rik’in xnaab’alil li tijok ut paab’aal, xb’aan naq chixjunil li k’a’aq re ru teek’ul rik’in li paab’aal. Amen."
                }
            ]
        },
        "/study/scriptures/dc-testament/dc/27": {
            "uri": "/study/scriptures/dc-testament/dc/27",
            "title": "Tzol’leb’ ut Sumwank 27",
            "data_type": "chapter",
            "chapter_name": "Tasal 27",
            "chapter_summary": [
                "1–4, Nak’utman xyaalal k’a’ru taa’oksimanq choq’ eetalil sa’ xk’ulb’al li loq’laj wa’ak; 5–14, Li Kristo ut eb’ lix moos li ke’wan chaq sa’ li jar k’ojlajik te’xk’ul li loq’laj wa’ak; 15–18, K’ehomaq cherix anchal li kolb’a-ib’ aq’ej re li Dios."
            ],
            "verses": [
                {
                    "number": 1,
                    "text": "Cherab’i lix yaab’ xkux li Jesukristo, lee Qaawa’, lee Dios, ut laj Tojol eerix, a’ li yo’yo ut nim xwankil li raatin."
                },
                {
                    "number": 2,
                    "text": "Xb’aan naq, k’ehomaq reetal, ninye eere, naq maak’a’ na’ajman wi’ k’a’ru teewa’ malaj k’a’ru teeruk’ naq nekek’ul li loq’laj wa’ak, wi taa’uxq naq nekeb’aanu chi junaj ru lix sa’ eeru sa’ lin loq’al—chi jultikanb’il eere chiru li Yuwa’b’ej lin tib’el li kiyokob’aman choq’ eere, ut lin kik’el li kihoyman choq’ re risinkil lee maak."
                },
                {
                    "number": 3,
                    "text": "Jo’kan ut, jun taqlahom nink’e eere, naq ink’a’ teeloq’ viin chi moko li uk’a nakaltesin rik’ineb’ li xik’ neke’ilok eere;"
                },
                {
                    "number": 4,
                    "text": "Jo’kan ut, maajun teeruk’, ka’ajwi’ wi k’uub’anb’il chi ak’il sa’ eeyanq; relik chi yaal, sa’ li awa’b’ejihom a’in re lin Yuwa’ li taawaklesimanq sa’ li ruchich’och’."
                },
                {
                    "number": 5,
                    "text": "K’ehomaq reetal, a’in xchaab’ilal inna’leb’; jo’kan ut, misach eech’ool, xb’aan naq chalk re li hoonal naq tinwuk’ li ruuchinihom lix toonal uva eerik’in sa’ li ruchich’och’, ut rik’in laj Moroni, li kintaqla eerik’in re xk’utb’esinkil lix Hu laj Mormon, wan wi’ xtz’aqalil lin evangelio li junelik nakana, re li kink’e wi’ xlaawil li tz’iib’anb’il esil re li perel che’ re Efrain;"
                },
                {
                    "number": 6,
                    "text": "Ut jo’kan ajwi’ rik’in laj Eliyah, re li kink’e wi’ li laaw re xk’eeb’al chi uxmank lix k’ojob’ankil wi’chik chixjunil li k’a’aq re ru yeeb’il rik’in xtz’uumaleb’ re chixjunileb’ li santil profeet chalen chaq naq kitikla li ruchich’och’, chirixeb’ li roso’jikil kutan;"
                },
                {
                    "number": 7,
                    "text": "Ut jo’kan ajwi’ laj Jwan ralal laj Sakarias, a’ laj Sakarias li kirula’ani wi’ a’an (laj Eliyah) ut kixyeechi’i re naq a’an taawanq jun ralal, ut naq a’anaq laj Jwan xk’ab’a’, ut naq taanujaq rik’in li musiq’ej re laj Eliyah;"
                },
                {
                    "number": 8,
                    "text": "Ut laj Jwan kintaqla eerik’in laa’ex, inmoos, Jose Smith, alalb’ej, ut Oliver Cowdery, re eek’ojob’ankil sa’ li xb’een tijonelil li kek’ul, re taaruuq texb’oqe’q ut texk’ojob’aaq jo’ chanru ajwi’ laj Aaron;"
                },
                {
                    "number": 9,
                    "text": "Ut jo’kan ajwi’ laj Elias, re li kink’e wi’ xlaawil li wankilal re xsutq’isinkil xch’ooleb’ li yuwa’b’ej rik’ineb’ li alal k’ajolb’ej, ut lix ch’ooleb’ li alal k’ajolb’ej rik’ineb’ li yuwa’b’ej, re naq chixjunil li ruchich’och’ ink’a’ taasak’e’q rik’in jun majewank."
                },
                {
                    "number": 10,
                    "text": "Ut rik’in ajwi’ laj Jose ut laj Jakob, ut laj Isaak, ut laj Abraham, lee yuwa’, a’aneb’ li nakana wi’ li k’a’ru yeechi’inb’il;"
                },
                {
                    "number": 11,
                    "text": "Ut rik’in ajwi’ laj Miguel, malaj laj Adan, lix yuwa’eb’ chixjunil, li awa’b’ej reheb’ chixjunil, li najter xkutankil;"
                },
                {
                    "number": 12,
                    "text": "Ut rik’in ajwi’ laj Pedro, laj Santiago, ut laj Jwan, li keb’intaqla eerik’in, li kexink’ojob’ wi’ ut kexinxaqab’ wi’ re wank choq’ apostol, ut aj yehol nawom sik’b’il ru chirix lin k’ab’a’, ut re xk’amb’al xlaawil lee k’anjel ut xlaawil li k’a’aq re ru ajwi’ li kink’utb’esi chaq chiruheb’ a’an;"
                },
                {
                    "number": 13,
                    "text": "Reheb’ li kinq’axtesi wi’ sa’ ruq’eb’ lix laawil lin awa’b’ejihom, ut jun xk’ojlajik li evangelio choq’ re li roso’jikil kutan; ut choq’ re lix tz’aqalil ru li kutan, sa’ li tinch’utub’ wi’ sa’ junajil chixjunil li k’a’aq re ru, li wan sa’ choxa jo’ ajwi’ li wan sa’ ruchich’och’;"
                },
                {
                    "number": 14,
                    "text": "Ut rik’ineb’ ajwi’ chixjunileb’ sa’ li ruchich’och’ li kixk’e chaq we lin Yuwa’."
                },
                {
                    "number": 15,
                    "text": "Jo’kan ut, taqsihomaq eeraam ut chisaho’q sa’ eech’ool, ut b’ak’omaq lee yiitoq, ut k’ulumaq anchal lin kolb’a-ib’ aq’ cherix, re naq texruuq chixkuyb’al li rahil kutan, chi akaq xeb’aanu chixjunil, re naq texruuq chi wank chi xaqxo."
                },
                {
                    "number": 16,
                    "text": "Xaqab’omaq ut eerib’, chi tiqib’anb’il eeyiitoq rik’in li yaal, chi wank cherix lix ramb’al ru ch’oolej re tiikilal, ut chi tz’aptz’o eeroq rik’in li kawresink-ib’ re li evangelio re tuqtuukilal, li keb’intaqla lin anjel chixq’axtesinkil eere;"
                },
                {
                    "number": 17,
                    "text": "Chi chapb’il eeb’aan li ramok-ib’ re paab’aal li texruuq wi’ chixchupb’al chixjunileb’ li lochlookil tzimaj reheb’ laj maak;"
                },
                {
                    "number": 18,
                    "text": "Ut chapomaq li xramb’al jolomej re li kolb’a-ib’, ut li yok’leb’ ch’iich’ re lin Musiq’, li tinhoy sa’ eeb’een, ut li waatin li nink’utb’esi cheru, ut chexwanq sa’ aatin chirix chixjunil li k’a’aq re ru li b’arwan neketz’aama chiwu, ut chexwanq chi tiik chi paab’ank toj reetal naq tink’ulunq, ut texxoke’q, re naq b’ar wankin laa’in texwanq ajwi’ laa’ex. Amen."
                }
            ]
        },
        "/study/scriptures/dc-testament/dc/28": {
            "uri": "/study/scriptures/dc-testament/dc/28",
            "title": "Tzol’leb’ ut Sumwank 28",
            "data_type": "chapter",
            "chapter_name": "Tasal 28",
            "chapter_summary": [
                "1–7, Wan sa’ ruq’ laj Jose Smith lix laawil li muqmuukil na’leb’, ut ka’ajwi’ a’an nak’uluk re li k’utb’esinb’il na’leb’ choq’ re li Iglees; 8–10, Laj Oliver Cowdery tento taajultikanq aatin chiruheb’ laj Lamanita; 11–16, Laj Satanas kixb’alaq’i laj Hiram Page ut kixk’e re li b’alaq’il k’utb’esihom."
            ],
            "verses": [
                {
                    "number": 1,
                    "text": "K’e reetal, ninye aawe, Oliver, naq taak’eemanq aawe naq tat-ab’iiq xb’aan li iglees sa’ chixjunil li k’a’aq re ru li b’arwan taak’ut chiruheb’ rik’in laj K’ojob’anel Ch’oolej, chirix li k’utb’esinb’il na’leb’ ut li taqlahom li kink’e."
                },
                {
                    "number": 2,
                    "text": "A’ut k’e reetal, chi yaal, chi yaal ninye aawe, maajun taaxaqab’amanq chixk’ulb’aleb’ li taqlahom ut k’utb’esinb’il na’leb’ sa’ li iglees a’in, ka’ajwi’ lin moos aj Jose Smith, alalb’ej, xb’aan naq a’an naxk’ul jo’ chanru ajwi’ laj Moises."
                },
                {
                    "number": 3,
                    "text": "Ut laa’at tat-ab’inq chiru li k’a’aq re ru nink’e re a’an, jo’ chanru ajwi’ laj Aaron, re xch’olob’ankil chi tiik li taqlahom ut li k’utb’esinb’il na’leb’ chiru li iglees, rik’in wankilal ut chi k’eeb’il aawankil."
                },
                {
                    "number": 4,
                    "text": "Ut wi k’amb’ilat sa’ junaq hoonal xb’aan laj K’ojob’anel Ch’oolej chi aatinak malaj chi k’utuk, malaj sa’ chixjunil hoonal jo’ taqlahom chiru li iglees, tatruuq chixb’aanunkil."
                },
                {
                    "number": 5,
                    "text": "A’b’anan ink’a’ tattz’iib’aq jo’ taqlahom, jo’ b’an chaab’il na’leb’;"
                },
                {
                    "number": 6,
                    "text": "Ut ink’a’ taataqla li ani wan sa’ aajolomil, ut sa’ xjolomil li iglees;"
                },
                {
                    "number": 7,
                    "text": "Xb’aan naq xink’e re a’an lix laawil li muqmuukil na’leb’, ut li k’utb’esinb’il na’leb’ li k’eeb’ileb’ xtz’apb’al, toj reetal naq tinxaqab’ choq’ reheb’ jalan chik sa’ xna’aj."
                },
                {
                    "number": 8,
                    "text": "Ut anajwan, k’e reetal, ninye aawe naq tatxik rik’ineb’ laj Lamanita ut taajultika lin evangelio chiruheb’; ut a’ yaal jo’ neke’xk’ul laa k’utum taak’e chi xaqab’amank lin iglees sa’ xyanqeb’; ut taawanq li na’leb’ taak’utb’esimanq chawu, a’b’anan maatz’iib’a jo’ taqlahom."
                },
                {
                    "number": 9,
                    "text": "Ut anajwan, k’e reetal, ninye aawe naq moko k’utb’esinb’il ta, ut maajun winq nanawok re b’ar taakab’lamanq li tenamit Sion; taak’eemanq b’an moqon. K’e reetal, ninye aawe naq taawanq sa’eb’ li nub’aal chixk’atqeb’ laj Lamanita."
                },
                {
                    "number": 10,
                    "text": "Ink’a’ tat-elq chaq sa’ li na’ajej a’in toj chirix li ch’utub’aj-ib’; ut lin moos aj Jose taaxaqab’amanq re taajolominq sa’ xb’een li ch’utub’aj-ib’, xb’aan xyaab’ xkux li ch’utub’aj-ib’, ut li k’a’ru tixye aawe, laa’at taaye."
                },
                {
                    "number": 11,
                    "text": "Ut jo’kan wi’chik, taak’ul laa was aawiitz’in, aj Hiram Page, aajunes aawochb’een a’an, ut taaye re naq li k’a’ru xtz’iib’a li x’el chaq sa’ li pek a’an, moko we ta, ut naq laj Satanas xb’alaq’i;"
                },
                {
                    "number": 12,
                    "text": "Xb’aan naq, k’e reetal, li k’a’aq re ru a’in moko eetalinb’il ta choq’ re a’an, chi moko taa’eetaliiq k’a’ruhaq re anihaq sa’ li iglees a’in wi moko naxk’am ta rib’ rik’ineb’ li sumwank re li iglees."
                },
                {
                    "number": 13,
                    "text": "Xb’aan naq chixjunil li k’a’aq re ru tento taab’aanumanq chi tustu, ut chi k’ulub’anb’il sa’ komonil sa’ li iglees, rik’in li tijok chi wank li paab’aal."
                },
                {
                    "number": 14,
                    "text": "Ut laa’at tattenq’anq chixtuqub’ankil chixjunil li k’a’aq re ru a’in, jo’ chanru li sumwank re li iglees, rub’elaj naq taachap laa b’e sa’ xyanqeb’ laj Lamanita."
                },
                {
                    "number": 15,
                    "text": "Ut taak’eemanq aawe chalen chaq sa’ li hoonal tatxik wi’, toj sa’ li hoonal tatsutq’iiq wi’, k’a’ru taab’aanu."
                },
                {
                    "number": 16,
                    "text": "Ut tento taate xtz’uumal aawe sa’ chixjunil hoonal, re xch’olob’ankil lin evangelio rik’in xyaab’ li saho’k ch’oolej. Amen."
                }
            ]
        },
        "/study/scriptures/dc-testament/dc/29": {
            "uri": "/study/scriptures/dc-testament/dc/29",
            "title": "Tzol’leb’ ut Sumwank 29",
            "data_type": "chapter",
            "chapter_name": "Tasal 29",
            "chapter_summary": [
                "1–8, Li Kristo naxch’utub’eb’ li sik’b’ileb’ ru xb’aan; 9–11, Rik’in lix k’ulunik A’an taatiklaaq li Jun Mil Chihab’; 12–13, Li Kab’laju te’xraq aatin chirix chixjunil Israel; 14–21, Te’wanq eetalil, yajel, ut sachok-u rub’elaj li xkab’ xk’ulunik li Qaawa’; 22–28, Taawanq li xraqikil wakliik chi yo’yo ut li raqb’a-aatin sa’ roso’jik chirix li Jun Mil Chihab’; 29–35, Chixjunil li k’a’aq re ru a’an re musiq’ej chiru li Qaawa’; 36–39, Laj tza ut eb’ lix teep ke’isiik chaq sa’ choxa re te’raaleheb’ li winq; 40–45, Li T’ane’k ut lix Tojb’al rix li maak neke’xk’am chaq li Kolb’a-ib’; 46–50, Eb’ li kok’al li ka’ch’ineb’ xyu’am tojb’ileb’ rix xb’aan lix Tojb’al rix li maak."
            ],
            "verses": [
                {
                    "number": 1,
                    "text": "Cherab’i lix yaab’ xkux li Jesukristo, laj Tojol eerix, li Xnimal ru Laa’inin, li tojb’il wi’ rix lee maak xb’aan li ruq’ aj uxtaan;"
                },
                {
                    "number": 2,
                    "text": "Li taach’utub’anq re lix tenamit jo’ chanru ajwi’ jun xan kaxlan naxch’utub’eb’ lix kok’ kaxlan rub’el xxik’, jo’ k’ihaleb’ ajwi’ li te’ab’inq chiru lix yaab’ inkux ut te’xtuulanob’resi rib’ chiwu, ut te’xpatz’ ink’ab’a’ rik’in tijok chi anchaleb’ xmetz’ew."
                },
                {
                    "number": 3,
                    "text": "K’ehomaq reetal, chi yaal, chi yaal, ninye eere, naq sa’ li hoonal a’in kuyb’il lee maak, jo’kan naq nekek’ul li k’a’aq re ru a’in, a’b’anan chijultiko’q eere naq mexmaakob’ chik, maare anchal taachalq rahilal sa’ eeb’een."
                },
                {
                    "number": 4,
                    "text": "Chi yaal ninye eere naq sik’b’il chaq eeru sa’ li ruchich’och’ re xch’olob’ankil lin evangelio rik’in xyaab’ li saho’k ch’oolej, jo’ rik’in xyaab’ xkux li trompeet."
                },
                {
                    "number": 5,
                    "text": "Waklesihomaq eech’ool ut chisaho’q sa’ eech’ool, xb’aan naq laa’in wankin sa’ eeyi, ut laa’in aj aatinanel cherix chiru li Yuwa’b’ej; ut a’an xchaab’ilal li rajom xch’ool xk’eeb’al eere li awa’b’ejihom."
                },
                {
                    "number": 6,
                    "text": "Ut, jo’ tz’iib’anb’il—Yalaq k’a’ru teetz’aama rik’in paab’aal, chi wankex sa’ junajil chi tijok jo’ chanru lin taqlahom, a’an teek’ul."
                },
                {
                    "number": 7,
                    "text": "Ut b’oqb’ilex re xk’eeb’al chi uxmank lix ch’utub’ankileb’ li sik’b’ileb’ ru inb’aan; xb’aan naq eb’ li sik’b’ileb’ ru inb’aan neke’rab’i lix yaab’ inkux ut ink’a’ neke’xkawob’resi li raameb’;"
                },
                {
                    "number": 8,
                    "text": "Jo’kan naq elenaq chaq li aatin chi taqlanb’il xb’aan li Yuwa’b’ej naq te’ch’utub’amanq sa’ jun chi na’ajej chiru lix b’een li ch’och’ a’in, re xkawresinkil lix ch’ooleb’, ut re te’kawresimanq sa’ chixjunil li k’a’aq re ru choq’ re li kutan naq taataqlamanq li rahilal ut li sache’k-u sa’ xb’eeneb’ laj maak."
                },
                {
                    "number": 9,
                    "text": "Xb’aan naq ak taahaye’q li hoonal ut taanach’oq chaq li kutan naq li ruchich’och’ q’ano’jenaqaq; ut chixjunileb’ laj q’etq’et ut eb’ li neke’b’aanunk re li maa’usilal te’wanq chanchan li roq waj; ut laa’in teb’ink’at, chan li Qaawa’ reheb’ li Teepal, re naq maak’a’aq li maa’usilal sa’ xb’een li ruchich’och’;"
                },
                {
                    "number": 10,
                    "text": "Xb’aan naq ak taahaye’q li hoonal, ut li k’a’ru yeeb’il chaq xb’aaneb’ lin apostol taatz’aqloq ru; xb’aan naq jo’ chanru ke’xye jo’kan taak’ulmanq;"
                },
                {
                    "number": 11,
                    "text": "Xb’aan naq laa’in tink’utb’esi wib’ chalen chaq sa’ choxa rik’in wankilal ut nimla loq’alil, wochb’eenaqeb’ chixjunil li teep aj aran, ut sa’ tiikilal tinwanq rik’ineb’ li winq sa’ ruchich’och’ chiru jun mil chihab’, ut eb’ laj maak moko te’wanq ta chi xaqxo."
                },
                {
                    "number": 12,
                    "text": "Ut jo’kan wi’chik, chi yaal, chi yaal, ninye eere, ut xikenaq sa’ jun kawil taqlanb’il aatin, xb’aan li rajom li Yuwa’b’ej, naq eb’ lin apostol, li Kab’laju li ke’wan wik’in sa’ lin k’anjel aran Jerusalen, te’xaqliiq sa’ lin nim uq’ sa’ xkutankil lin k’ulunik sa’ jun xaqal li xam, chi tiqtooqeb’ rik’in b’aatal re tiikilal, chi wanq koroon sa’ xb’eeneb’ xjolom, sa’ loq’alil, jo’ chanru ajwi’ naq wankin laa’in, re xraqb’al aatin chirix chixjunil lix junkab’al laj Israel, jo’ k’ihaleb’ ajwi’ li ke’rahok we ut ke’xpaab’eb’ lin taqlahom, ut maa’ani chik."
                },
                {
                    "number": 13,
                    "text": "Xb’aan naq taayaab’asimanq jun trompeet, najtaq xyaab’ ut kawaq, chanchan ajwi’ sa’ xb’een li Tzuul Sinai, ut taahiikanq chixjunil li ruchich’och’, ut te’elq chaq—relik chi yaal, eb’ li kamenaq li ke’kam chi weheb’, re te’xk’ul jun koroon re tiikilal, ut re te’tiqib’amanq, jo’ chanru ajwi’ laa’in, re te’wanq wik’in, re naq junajaqo."
                },
                {
                    "number": 14,
                    "text": "A’ut k’ehomaq reetal, ninye eere naq rub’elaj naq taachalq li xnimal ru kutan a’in li saq’e taaq’ojyino’q ru, ut li po taakik’o’q ru, ut eb’ li chahim te’t’anje’q chaq sa’ choxa, ut te’wanq eetalil q’axal ninq wi’chik sa’ choxa taqe’q ut sa’ li ruchich’och’ taq’a;"
                },
                {
                    "number": 15,
                    "text": "Ut taawanq yaab’ak ut ayaynak sa’ xyanqeb’ lix teepaleb’ li winq;"
                },
                {
                    "number": 16,
                    "text": "Ut taawanq jun nimla saqb’ach, taqlanb’il chaq re xsachb’aleb’ li awimq sa’ ruchich’och’."
                },
                {
                    "number": 17,
                    "text": "Ut taak’ulmanq, xb’aan lix maa’usilal li ruchich’och’, naq tink’e li eeqajunk sa’ xb’eeneb’ laj maak, xb’aan naq ink’a’ te’xjal xk’a’uxl; xb’aan naq nujenaq li sek’ re li xik’ eek’anb’il inb’aan; xb’aan naq k’ehomaq reetal, lin kik’el ink’a’ tixch’ajob’resiheb’ wi ink’a’ nikine’rab’i."
                },
                {
                    "number": 18,
                    "text": "Jo’kan ut, laa’in li Qaawa’ Dios tintaqlaheb’ li raxyaat chiru lix b’een li ch’och’, li te’chapoq reheb’ li wankeb’ chi sa’, ut te’xtiw lix tib’eleb’, ut te’xk’e li motzo’ chi chalk sa’ xb’eeneb’;"
                },
                {
                    "number": 19,
                    "text": "Ut te’chape’q li ru’ujeb’ li raq’ re naq ink’a’ te’aatinaq re inmaa’usilankil; ut lix tib’eleb’ taat’ane’q chiruheb’ chaq lix b’aqel, ut lix sa’eb’ li ru sa’eb’ chaq xna’aj;"
                },
                {
                    "number": 20,
                    "text": "Ut taak’ulmanq naq lix xulel li k’iche’ ut li xik’anel xul rub’el choxa te’xk’uxiheb’ chaq."
                },
                {
                    "number": 21,
                    "text": "Ut li nimla tz’eqb’eetal iglees, a’an li ixq aj yumb’eet re chixjunil li ruchich’och’, taa’uq’e’q xb’aan li xam aj sachonel, a’ yaal jo’ chanru yeeb’il xb’aan xtz’uumal re laj Esekiel li profeet, li ki’aatinak chirix li k’a’aq re ru a’in, li maji’ nak’ulman a’ut tento taak’ulmanq ajwi’ chi ch’olch’o, jo’ naq yo’yookin laa’in, xb’aan naq eb’ li tz’eqb’eetalil ink’a’ te’awa’b’ejinq."
                },
                {
                    "number": 22,
                    "text": "Ut jo’kan wi’chik, chi yaal, chi yaal, ninye eere naq jo’q’e taaraqe’q li jun mil chihab’, ut eb’ li winq te’ok wi’chik chixsachb’al xyaalal lix Dios, chirix a’an yal jarub’aq kutan chik tinkuy li ruchich’och’;"
                },
                {
                    "number": 23,
                    "text": "Toja’ ut naq taachalq li roso’jik, li choxa ut li ruchich’och’ te’sache’q ru ut te’oso’q, ut taawanq jun li ak’ choxa ut jun li ak’ ruchich’och’."
                },
                {
                    "number": 24,
                    "text": "Xb’aan naq chixjunil li k’a’aq re ru q’eel taa’oso’q, ut taa’ak’ob’resimanq chixjunil li k’a’aq re ru, li choxa jo’ ajwi’ li ruchich’och’, ut chixjunil lix tz’aqalil ru, li winq jo’ ajwi’ li xul, li xik’anel xul rub’el choxa, ut lix karil li palaw;"
                },
                {
                    "number": 25,
                    "text": "Ut yal ta junaq rismal jolomej, malaj junaq k’ajil ink’a’ taasachq, xb’aan naq a’an xyiib’ahom li wuq’."
                },
                {
                    "number": 26,
                    "text": "A’ut k’ehomaq reetal, chi yaal ninye eere, chi toj maji’aq taa’oso’q li ruchich’och’, laj Miguel, lin taqenaqil anjel, tixyaab’asi lix trompeet, toja’ ut naq te’ajq ru chixjunileb’ li kamenaq, xb’aan naq te’teeliiq lix muqleb’aaleb’, ut te’elq chaq—relik chi yaal, chixjunileb’ ajwi’."
                },
                {
                    "number": 27,
                    "text": "Ut li tiikeb’ xch’ool te’ch’utub’aaq sa’ lin nim uq’ choq’ re li junelik yu’am; ut eb’ laj maak sa’ lin tz’e uq’, tinxutaanaq chireechaninkileb’ chiru li Yuwa’b’ej."
                },
                {
                    "number": 28,
                    "text": "Jo’kan naq tinye reheb’—Elenqex wik’in, ex majewanb’ilex, toj sa’ li xam li junelik nakana, kawresinb’il choq’ re laj tza ut eb’ lix anjel."
                },
                {
                    "number": 29,
                    "text": "Ut anajwan, k’ehomaq reetal, ninye eere, maajun wa kinch’olob’ rik’in tz’aqal xtz’uumal we naq te’sutq’iiq chaq, xb’aan naq b’ar wankin laa’in ink’a’ neke’ru chi chalk, xb’aan naq moko wan ta wankilal rik’ineb’."
                },
                {
                    "number": 30,
                    "text": "A’ut chijultiko’q eere naq moko k’eeb’il ta chixjunil lin raqb’a-aatin reheb’ li winq; ut jo’ xikenaq chaq li aatin sa’ xtz’uumal we, jo’kan ajwi’ taatz’aqloq ru, re naq li xb’eenil taawanq sa’ roso’jik, ut li wan sa’ roso’jik taawanq choq’ xb’eenil sa’ chixjunil li k’a’aq re ru li b’arwan kinyo’ob’tesi rik’in li raatin lin wankilal, a’an lix wankilal lin Musiq’."
                },
                {
                    "number": 31,
                    "text": "Xb’aan naq rik’in lix wankilal lin Musiq’ keb’inyo’ob’tesi; relik chi yaal, chixjunil li k’a’aq re ru re li musiq’ej jo’ ajwi’ re li yu’am a’in."
                },
                {
                    "number": 32,
                    "text": "Xb’een wa re li musiq’ej, xkab’ re li yu’am a’in, a’an xtiklajik lin k’anjel; ut jo’kan wi’chik, xb’een wa re li yu’am a’in, ut xkab’ re li musiq’ej, a’an roso’jik lin k’anjel—"
                },
                {
                    "number": 33,
                    "text": "Nekexwaatina re texruuq chixtawb’al ru a’ yaal jo’ li ak eere; a’b’anan choq’ we laa’in lin k’anjel maak’a’ roso’jik, chi moko wan xtiklajik; a’b’an k’eeb’il eere naq texruuq chixtawb’al ru, xb’aan naq xetz’aama chiwu ut wankex sa’ aatin."
                },
                {
                    "number": 34,
                    "text": "Jo’kan ut, chi yaal ninye eere naq choq’ we laa’in, chixjunil li k’a’aq re ru a’an re musiq’ej, ut maajun wa kink’e eere junaq chaq’rab’ li re ta li yu’am a’in; chi moko re junaq winq, chi moko eb’ li ralal xk’ajoleb’ li winq, chi moko laj Adan, lee yuwa’, li kinyo’ob’tesi chaq."
                },
                {
                    "number": 35,
                    "text": "K’ehomaq reetal, kink’e re a’an naq taawanq choq’ aj b’aanunel xjunes rib’, ut kink’e taqlahom re, a’b’an maajun taqlahom re li yu’am a’in kink’e re, xb’aan naq re musiq’ej lin taqlahom, maawa’eb’ re ruchich’och’ chi moko re li yu’am a’in, chi moko re li tz’ejwalej chi moko re li atawanb’il."
                },
                {
                    "number": 36,
                    "text": "Ut kik’ulman naq laj Adan, chi aalenb’il xb’aan laj tza—xb’aan naq, k’ehomaq reetal, laj tza kiwan rub’elaj laj Adan, xb’aan naq a’an kixpo’resi xch’ool wik’in, ut kixye, K’e we laa loq’al, a’an lin wankilal; ut jo’kan ajwi’ jun rox jachal reheb’ lix teepal li choxa kixjalb’ehi chaq wik’in xb’aaneb’ lix taql xch’ool;"
                },
                {
                    "number": 37,
                    "text": "Ut ke’tz’eqe’ taq’a, ut chi jo’kan kichal laj tza ut eb’ lix anjel;"
                },
                {
                    "number": 38,
                    "text": "Ut k’ehomaq reetal, wan jun li na’ajej kawresinb’il choq’ reheb’ chalen chaq sa’ xtiklajik, ut a’ na’ajej a’an li xb’alb’a."
                },
                {
                    "number": 39,
                    "text": "Ut tento taa’uxq naq laj tza taaraaleheb’ li ralal xk’ajoleb’ li winq, malaj ut ink’a’ raj te’ruuq chi wank choq’ aj b’aanunel xjuneseb’ rib’; xb’aan naq wi ta maajo’q’e taawanq li k’a rik’ineb’, ink’a’ raj te’ruuq chixnawb’al ru li ki’—"
                },
                {
                    "number": 40,
                    "text": "Jo’kan ut, kik’ulman naq laj tza kiraale laj Adan, ut a’an kixyal li ru che’ li xyehe’ naq ink’a’ taak’uxmanq, ut kixq’et li taqlahom, sa’ li ki’ok wi’ rub’el xwankil li rajom laj tza, xb’aan naq kixq’axtesi rib’ chiru li aaleek."
                },
                {
                    "number": 41,
                    "text": "Jo’kan ut, laa’in, li Qaawa’ Dios, kintaqla naq taa’isiiq chaq sa’ li Awimq Eden, chiru chaq li wilob’aal, xb’aan li q’etok aatin kixb’aanu, sa’ li ki’ok wi’ chi kamenaq sa’ musiq’ejil, a’an li xb’een kamk, a’an ajwi’ li kamk li taawanq choq’ xraqikil kamk, a’an re musiq’ej, li taach’olob’amanq sa’ xb’eeneb’ laj maak naq tinye: Elenqex, ex majewanb’ilex."
                },
                {
                    "number": 42,
                    "text": "A’ut k’ehomaq reetal, ninye eere, naq laa’in, li Qaawa’ Dios, kink’e re laj Adan ut reheb’ li riyajil, naq ink’a’ te’kamq jo’ chanru li kamk re li yu’am a’in, toj reetal naq laa’in, li Qaawa’ Dios, tintaqlaheb’ li anjel re xch’olob’ankil chiruheb’ li jalb’a-k’a’uxlej ut li tojb’al-ix, xb’aan xpaab’ankil lix k’ab’a’ li Walal Junaj Chirib’il."
                },
                {
                    "number": 43,
                    "text": "Ut chi jo’kan laa’in, li Qaawa’ Dios, kiweetali choq’ re li winq lix kutankil lix yalb’al rix—re naq rik’in lix ruchich’och’il kamik taaruuq chi waklesiik chi ink’a’ chik taakamq choq’ re li junelik yu’am, jo’ k’ihaleb’ ajwi’ li te’paab’anq;"
                },
                {
                    "number": 44,
                    "text": "Ut eb’ li moko neke’paab’an ta, choq’ re li junelikil tojb’a-maak; xb’aan naq ink’a’ neke’ru chi toje’k chaq rix chiru lix t’anikeb’ re musiq’ej, xb’aan naq ink’a’ neke’xjal xk’a’uxl;"
                },
                {
                    "number": 45,
                    "text": "Xb’aan naq neke’xra li q’ojyin chiru li saqen, ut ink’a’ us lix b’aanuhomeb’, ut neke’xk’ul lix tojb’aleb’ rik’in li ani neke’xk’e xch’ool chi ab’ink chiru."
                },
                {
                    "number": 46,
                    "text": "A’b’an k’ehomaq reetal, ninye eere, naq eb’ li kok’al li ka’ch’ineb’ xyu’am tojb’ileb’ rix chalen chaq sa’ xk’ojlajik li ruchich’och’, sa’ xk’ab’a’ li Junaj Yo’lajenaq chiwu."
                },
                {
                    "number": 47,
                    "text": "Jo’kan ut, ink’a’ neke’ru chi maakob’k, xb’aan naq moko k’eeb’il ta wankilal re laj Satanas re raalenkileb’ li kok’al toj reetal naq neke’ok chi wank chi teneb’anb’il chiwu;"
                },
                {
                    "number": 48,
                    "text": "Xb’aan naq k’eeb’il reheb’ jo’ chanru ajwi’ nawaj, jo’ chanru li nasaho’ wi’ inch’ool, re naq teneb’anb’ilaq li xninqal ru na’leb’ sa’ ruq’eb’ lix yuwa’eb’."
                },
                {
                    "number": 49,
                    "text": "Ut jo’kan wi’chik, ninye eere, naq ani wan xnawom, ma ink’a’ xintaqla chixjalb’al xk’a’uxl?"
                },
                {
                    "number": 50,
                    "text": "Ut li ani maak’a’ xtawom ru, nakana wik’in laa’in xb’aanunkil re jo’ chanru tz’iib’anb’il. Ut anajwan maak’a’ chik ninch’olob’ cheru sa’ li hoonal a’in. Amen."
                }
            ]
        },
        "/study/scriptures/dc-testament/dc/30": {
            "uri": "/study/scriptures/dc-testament/dc/30",
            "title": "Tzol’leb’ ut Sumwank 30",
            "data_type": "chapter",
            "chapter_name": "Tasal 30",
            "chapter_summary": [
                "1–4, Laj David Whitmer naq’use’ xb’aan naq ink’a’ nak’anjelak chi yalb’il xq’e; 5–8, Laj Peter Whitmer, alalb’ej, tento taarochb’eeni laj Oliver Cowdery sa’ jun taqlanb’il k’anjel rik’ineb’ laj Lamanita; 9–11, Laj John Whitmer nab’oqe’ chixjultikankil li evangelio."
            ],
            "verses": [
                {
                    "number": 1,
                    "text": "K’e reetal, ninye aawe, at David, naq kaxuwa ru li winq ut ink’a’ katwan chi chapcho chiwu choq’ re aametz’ew jo’ tento raj kab’aanu."
                },
                {
                    "number": 2,
                    "text": "Q’axal wi’chik b’an kiwan aak’a’uxl rik’in li k’a’aq re ru re li ruchich’och’ chiru li k’a’aq re ru we laa’in, aj Yiib’ahom aawe, ut li k’anjel li katb’oqe’ wi’; ut ink’a’ kat-ab’in chiru lin Musiq’, ut chiruheb’ li ke’k’ehe’ sa’ aab’een; kiq’unb’esiik b’an aach’ool xb’aaneb’ li moko taqlanb’ileb’ ta inb’aan."
                },
                {
                    "number": 3,
                    "text": "Jo’kan ut, kanab’anb’ilat chi patz’ok aajunes sa’ wuq’, ut chixtz’ilb’al rix sa’ aach’ool li k’a’aq re ru kak’ul."
                },
                {
                    "number": 4,
                    "text": "Ut taawanq chaq aawochoch sa’ li rochoch laa yuwa’, toj reetal naq tink’e xkomon chik li taqlahom aawe. Ut taak’e aawib’ rik’in li k’anjel sa’ li iglees, ut chiru li ruchich’och’, ut sa’eb’ li na’ajej sa’ aasutam. Amen."
                },
                {
                    "number": 5,
                    "text": "K’e reetal, ninye aawe laa’at, Peter, naq taachap aab’e aawochb’eenaq laa komon Oliver, xb’aan naq xtaw xq’ehil naq aajel ru choq’ we naq taate xtz’uumal aawe re xch’olob’ankil lin evangelio; jo’kan ut, matxuwak, chat-ab’inq b’an chiru li raatin ut lix tijom laa komon li tixk’e aawe."
                },
                {
                    "number": 6,
                    "text": "Ut chattawasiiq laa’at sa’ chixjunil li tawasiik naxk’ul a’an, chi waklesinb’il rajlal aach’ool chiwu sa’ tijok ut paab’aal, choq’ re lix kolb’al a’an ut laa kolb’al; xb’aan naq xink’e re a’an wankilal chixwaklesinkil lin iglees sa’ xyanqeb’ laj Lamanita;"
                },
                {
                    "number": 7,
                    "text": "Ut maajun kinxaqab’ chi wank choq’ aj k’ehol na’leb’ sa’ xb’een a’an sa’ li iglees, chirix li na’leb’ re li iglees, ka’ajwi’ lix komon, aj Jose Smith, alalb’ej."
                },
                {
                    "number": 8,
                    "text": "Jo’kan ut, chat-ab’inq chiru li k’a’aq re ru a’in, ut chayalaq aaq’e sa’ xpaab’ankil lin taqlahom, ut tat-osob’tesiiq choq’ re li junelik yu’am. Amen."
                },
                {
                    "number": 9,
                    "text": "K’e reetal, ninye aawe, at inmoos John, naq taatikib’ chalen sa’ li hoonal a’in xch’olob’ankil lin evangelio, jo’ rik’in xyaab’ li trompeet."
                },
                {
                    "number": 10,
                    "text": "Ut laa k’anjel taawanq sa’ rochoch laa was aawiitz’in aj Philip Burroughs, ut sa’ li na’ajej a’an li wan sa’ xsutam, relik chi yaal, yalaq b’ar tatruuq wi’ chi ab’iik, toj reetal naq tatintaqla chi elk chaq arin."
                },
                {
                    "number": 11,
                    "text": "Ut chixjunil laa k’anjel taawanq sa’ Sion, chi anchal aawaam, chalen anajwan; relik chi yaal, rajlal taate xtz’uumal aawe choq’ re lin k’anjel, chi ink’a’ nakaxuwa k’a’ru taaruuq tixb’aanu li winq, xb’aan naq laa’in wankin aawik’in. Amen."
                }
            ]
        },
        "/study/scriptures/dc-testament/dc/31": {
            "uri": "/study/scriptures/dc-testament/dc/31",
            "title": "Tzol’leb’ ut Sumwank 31",
            "data_type": "chapter",
            "chapter_name": "Tasal 31",
            "chapter_summary": [
                "1–6, Laj Thomas B. Marsh nab’oqe’ chixjultikankil li evangelio, ut nak’ehe’ xk’ojob’ankil xch’ool chirix xchaab’ilal lix junkab’al; 7–13, Nak’ehe’ xna’leb’ naq aj kuyunelaq, junelik chitijoq, ut chixtaaqe laj K’ojob’anel Ch’oolej."
            ],
            "verses": [
                {
                    "number": 1,
                    "text": "At walal Thomas, osob’tesinb’ilat xb’aan laa paab’aal chirix lin k’anjel."
                },
                {
                    "number": 2,
                    "text": "K’e reetal, wanjenaq xk’ihal aach’a’ajkilal xb’aan laa junkab’al; a’b’anan, laa’in tatwosob’tesi laa’at ut laa junkab’al, relik chi yaal, eb’ laa kok’al; ut taachalq xkutankil naq te’paab’anq ut te’xnaw li yaal, ut te’wanq sa’ junajil aawik’in sa’ lin iglees."
                },
                {
                    "number": 3,
                    "text": "Waklesi aawaam ut chisaho’q sa’ aach’ool, xb’aan naq xwulak xhoonal aataqlanb’il k’anjel; ut taahite’q li ru’uj aawaq’, ut taach’olob’ li sahil esilal re nimla sahil ch’oolejil chiru li tasal tenamit a’in."
                },
                {
                    "number": 4,
                    "text": "Taach’olob’ li k’a’aq re ru li k’utb’esinb’il chiru lin moos, aj Jose Smith, alalb’ej. Tat-ok chi jultikank aatin chalen sa’ li hoonal a’in, relik chi yaal, chi q’olok sa’ li awimq li ak q’an ru choq’ re k’ate’k."
                },
                {
                    "number": 5,
                    "text": "Jo’kan ut, ch’ik laa setleb’ ch’iich’ chi anchal aawaam, ut kuyb’il laa maak, ut taatub’laaq li q’olom chawix, xb’aan naq laj k’anjel xk’ulub’ lix tojb’al. Jo’kan ut, te’wanq xyu’am laa junkab’al."
                },
                {
                    "number": 6,
                    "text": "K’e reetal, chi yaal ninye aawe, elen chaq rik’ineb’ yal chiru junjunq kutan, ut ch’olob’ li waatin, ut laa’in tinkawresi jun li na’ajej choq’ reheb’."
                },
                {
                    "number": 7,
                    "text": "Relik chi yaal, laa’in tinte xch’ooleb’ li tenamit, ut eb’ a’an tate’xk’ul. Ut tinxaqab’ jun iglees rik’in laa wuq’;"
                },
                {
                    "number": 8,
                    "text": "Ut laa’at taak’eheb’ xkawilal ut taakawresiheb’ choq’ re li kutan naq te’ch’utub’aaq."
                },
                {
                    "number": 9,
                    "text": "Aj kuyunelaqat sa’ li ch’a’ajkilal; maahob’eb’ li neke’hob’ok. Jolomi laa junkab’al sa’ tuulanil, ut xaqxooqat junelik."
                },
                {
                    "number": 10,
                    "text": "K’e reetal, ninye aawe naq tatwanq choq’ aj b’anonel choq’ re li iglees, a’b’an moko re ta li ruchich’och’, xb’aan naq eb’ a’an ink’a’ tate’xk’ul."
                },
                {
                    "number": 11,
                    "text": "Chap aab’e yalaq b’ar nawaj, ut taak’ehe’q aawe xb’aan laj K’ojob’anel Ch’oolej k’a’ru taab’aanu ut toj b’ar tatxik."
                },
                {
                    "number": 12,
                    "text": "Junelik chattijoq, maare anchal tat-ok sa’ li aaleek ut taasachq laa q’ajkamunkil."
                },
                {
                    "number": 13,
                    "text": "Tiikaqat chi paab’ank toj sa’ roso’jik, ut il, laa’in wankin aawik’in. Li aatin a’in moko re ta winq chi moko reheb’ li winq; we b’an laa’in, li Jesukristo ajwi’, laj Tojol aawix, xb’aan li rajom li Yuwa’b’ej. Amen."
                }
            ]
        },
        "/study/scriptures/dc-testament/dc/32": {
            "uri": "/study/scriptures/dc-testament/dc/32",
            "title": "Tzol’leb’ ut Sumwank 32",
            "data_type": "chapter",
            "chapter_name": "Tasal 32",
            "chapter_summary": [
                "1–3, Laj Parley P. Pratt ut laj Ziba Peterson neke’b’oqe’ chi jultikank aatin chiruheb’ laj Lamanita, ut chi xik rochb’een laj Oliver Cowdery ut laj Peter Whitmer, alalb’ej; 4–5, Tento te’tijoq re xtawb’al ru li loq’laj hu."
            ],
            "verses": [
                {
                    "number": 1,
                    "text": "Anajwan ut chirix lin moos aj Parley P. Pratt, k’ehomaq reetal, ninye re naq jo’ naq yo’yookin nawaj naq a’an tixch’olob’ lin evangelio ut taatzoloq chiwix, ut naq tuulanaq a’an, ut kub’enaqaq xch’ool."
                },
                {
                    "number": 2,
                    "text": "Ut li k’a’ru kinxaqab’ choq’ re, a’an naq taaxik rochb’eeneb’ lin moos, aj Oliver Cowdery ut aj Peter Whitmer, alalb’ej, sa’ li yamyookil ch’och’ sa’ xyanqeb’ laj Lamanita."
                },
                {
                    "number": 3,
                    "text": "Ut laj Ziba Peterson taaxik ajwi’ rochb’eeneb’, ut laa’in ajwi’ tinxik rochb’eeneb’ ut tinwanq sa’ xyiheb’, ut laa’in laj aatinanel chirixeb’ chiru li Yuwa’b’ej, ut maak’a’ taanumtaaq sa’ xb’eeneb’."
                },
                {
                    "number": 4,
                    "text": "Ut eb’ a’an te’ab’inq chiru li k’a’ru tz’iib’anb’il, ut maajun chik k’utb’esinb’il na’leb’ te’xb’aanu rib’ jo’ xe’xk’ul; ut junelik te’tijoq re taaruuq tinte ajwi’ a’an chiru lix nawomeb’."
                },
                {
                    "number": 5,
                    "text": "Ut te’ab’inq chiru li aatin a’in, ut ink’a’ te’xchap chi q’un, ut laa’in te’wosob’tesi. Amen."
                }
            ]
        },
        "/study/scriptures/dc-testament/dc/33": {
            "uri": "/study/scriptures/dc-testament/dc/33",
            "title": "Tzol’leb’ ut Sumwank 33",
            "data_type": "chapter",
            "chapter_name": "Tasal 33",
            "chapter_summary": [
                "1–4, Eb’ laj k’anjelanel b’oqb’ileb’ chixch’olob’ankil li evangelio sa’ li xjunlaju hoonal; 5–6, Li Iglees ak xaqab’anb’il, ut eb’ li sik’b’ileb’ ru tento te’ch’utub’aaq; 7–10, Jalomaq eek’a’uxl, xb’aan naq xnach’ok chaq li awa’b’ejihom re choxa; 11–15, Li Iglees kab’lanb’il sa’ xb’een li saqoonaq re li evangelio; 16–18, Kawresihomaq eerib’ choq’ re lix k’ulunik li B’eelomej."
            ],
            "verses": [
                {
                    "number": 1,
                    "text": "K’ehomaq reetal, ninye eere, ex inmoos Ezra ut Northrop, tehomaq lee xik ut chex’ab’inq chiru lix yaab’ xkux li Qaawa’ lee Dios, li yo’yo ut nim xwankil li raatin, q’es wi’chik ru chiru jun yok’leb’ ch’iich’ ka’pak’al xq’esnal, li najache’ wi’ ru xb’asalil li b’aqelej ut li sulutz, li aamej ut li musiq’ej, ut naxtz’il rix lix k’oxlahom ut li rajom li ch’oolej."
                },
                {
                    "number": 2,
                    "text": "Xb’aan naq chi yaal, chi yaal, ninye eere naq b’oqb’ilex chixtaqsinkil xyaab’ eekux jo’ rik’in xyaab’ jun trompeet, ut chixch’olob’ankil lin evangelio chiru jun tasal tenamit yokotzinb’il ut po’jenaq xch’ool."
                },
                {
                    "number": 3,
                    "text": "Xb’aan naq k’ehomaq reetal, ak q’an ru li awimq choq’ re q’ole’k; ut ak xtaw li xjunlaju hoonal, ut li roso’jikil sut tinb’oqeb’ wi’ aj k’anjenel sa’ lin awimq."
                },
                {
                    "number": 4,
                    "text": "Ut ak xpo’e’ ru lin awimq, li junjunq raqal; ut maajun wan li nab’aanunk re li us, ka’ajwi’ junjunq ajwi’; ut eb’ a’an neke’sach xna’leb’ naab’al sut xb’aan li tijok chi tojb’il, ut po’jenaqeb’ xk’a’uxl chixjunileb’."
                },
                {
                    "number": 5,
                    "text": "Ut chi yaal, chi yaal, ninye eere, naq li iglees a’in kinxaqab’ ut kinb’oq chaq sa’ li yamyookil ch’och’."
                },
                {
                    "number": 6,
                    "text": "Ut jo’ka’in ajwi’ teb’inch’utub’ li sik’b’ileb’ ru inb’aan chalen chaq sa’ xkaajachalil li ruchich’och’, jo’ k’ihaleb’ ajwi’ li te’paab’anq we, ut te’ab’inq chiru xyaab’ inkux."
                },
                {
                    "number": 7,
                    "text": "Relik chi yaal, ninye chi tz’aqal yaal eere, naq ak q’an ru li awimq choq’ re q’ole’k; jo’kan ut, ch’ikomaq lee setleb’ ch’iich’, ut q’olonqex chi anchal eemetz’ew, eek’a’uxl, ut eekawilal."
                },
                {
                    "number": 8,
                    "text": "Tehomaq xtz’uumal eere ut taanujaq, ut tex’ok chanchan ajwi’ laj Nefi najter, li ki’el chaq Jerusalen chiru li yamyookil ch’och’."
                },
                {
                    "number": 9,
                    "text": "Relik chi yaal, tehomaq xtz’uumal eere ut meekotz eemetz’ew, ut taatub’laaq li q’olom cherix, xb’aan naq ilomaq, laa’in wankin eerik’in."
                },
                {
                    "number": 10,
                    "text": "Relik chi yaal, tehomaq xtz’uumal eere ut taanujaq, ut cheye: Chejal eek’a’uxl, chejal eek’a’uxl, ut chekawresi lix b’e li Qaawa’, ut chetiikob’resi ru li ruq’ xb’e, xb’aan naq taanach’oq chaq li awa’b’ejihom re choxa;"
                },
                {
                    "number": 11,
                    "text": "Relik chi yaal, chejal eek’a’uxl ut chikub’eeq eeha’, chejunjunqalex, choq’ re jun risinkil lee maak; relik chi yaal, chikub’eeq eeha’ rik’in ajwi’ li ha’, toja’ ut naq nachal li kub’iha’ re xam ut re li Santil Musiq’ej."
                },
                {
                    "number": 12,
                    "text": "K’ehomaq reetal, chi yaal, chi yaal, ninye eere, a’in lin evangelio; ut chijultiko’q eere naq te’wanq xpaab’aal chiwix, malaj ut maamin te’ruuq chi kole’k;"
                },
                {
                    "number": 13,
                    "text": "Ut sa’ xb’een li saqoonaq a’in tinkab’la lin iglees; relik chi yaal, sa’ xb’een li saqoonaq a’in kab’lanb’ilex laa’ex, ut wi texkanaaq, li rokeb’aal xb’alb’a ink’a’ taanumtaaq sa’ eeb’een."
                },
                {
                    "number": 14,
                    "text": "Ut taajultiko’q eere li jar raqal ut sumwank re li iglees, re xpaab’ankileb’."
                },
                {
                    "number": 15,
                    "text": "Ut yalaq ani wan xpaab’aal teek’ojob’ sa’ lin iglees, rik’in xk’eeb’al li uq’ej, ut laa’in tink’e li maatan re li Santil Musiq’ej sa’ xb’eeneb’."
                },
                {
                    "number": 16,
                    "text": "Ut lix Hu laj Mormon ut eb’ li santil tz’iib’anb’il hu k’eeb’ileb’ inb’aan choq’ eetzolb’al; ut lix wankil lin Musiq’ naxk’e xyu’am chixjunil li k’a’aq re ru."
                },
                {
                    "number": 17,
                    "text": "Jo’kan ut, tiikaqex chi paab’ank, junelik chextijoq, chi wanq eexam chi k’uub’anb’il ut chi lochlo, ut chi wan xya’al eerik’in, re naq kawalaqex sa’ xk’ulunik li B’eelomej—"
                },
                {
                    "number": 18,
                    "text": "Xb’aan naq k’ehomaq reetal, chi yaal, chi yaal, ninye eere, naq tink’ulunq chi seeb’. Chi jo’kan. Amen."
                }
            ]
        },
        "/study/scriptures/dc-testament/dc/34": {
            "uri": "/study/scriptures/dc-testament/dc/34",
            "title": "Tzol’leb’ ut Sumwank 34",
            "data_type": "chapter",
            "chapter_name": "Tasal 34",
            "chapter_summary": [
                "1–4, Eb’ li tiikeb’ chi paab’ank neke’ok choq’ ralal li Dios xb’aan li xtojb’al rix li maak; 5–9, Li xjultikankil li evangelio naxkawresi li b’e choq’ re li xkab’ xk’ulunik li Qaawa’; 10–12, Nachal li profeetil aatin xb’aan lix wankil li Santil Musiq’ej."
            ],
            "verses": [
                {
                    "number": 1,
                    "text": "At walal Orson, k’e aaxik ut ab’i ut k’e reetal li k’a’ru tinye laa’in, li Qaawa’ Dios, aawe, li Jesukristo ajwi’ ut laj Tojol aawix;"
                },
                {
                    "number": 2,
                    "text": "Lix saqen ut lix yu’am li ruchich’och’, jun saqen li nalemtz’un sa’ q’ojyin ut li q’ojyin moko naxtaw ta ru;"
                },
                {
                    "number": 3,
                    "text": "Li k’a’jo’ kixra li ruchich’och’, jo’kan naq kixk’e tz’aqal lix yu’am, re naq jo’ k’ihaleb’ te’paab’anq, te’ruuq chi ok choq’ ralal li Dios. Jo’kan naq laa’at walalat;"
                },
                {
                    "number": 4,
                    "text": "Ut osob’tesinb’ilat xb’aan naq xatpaab’an;"
                },
                {
                    "number": 5,
                    "text": "Ut q’axal osob’tesinb’ilat wi’chik xb’aan naq b’oqb’ilat inb’aan chixjultikankil lin evangelio—"
                },
                {
                    "number": 6,
                    "text": "Chixtaqsinkil xyaab’ aakux jo’ rik’in xyaab’ li trompeet, najtaq xyaab’ ut kawaq, ut chixyaab’asinkil li jalb’a-k’a’uxlej chiru jun tasal tenamit yokotzinb’il ut po’jenaq xch’ool, re xkawresinkil lix b’e li Qaawa’ choq’ re li xkab’ xk’ulunik."
                },
                {
                    "number": 7,
                    "text": "Xb’aan naq k’e reetal, chi yaal, chi yaal, ninye aawe, naq taanach’oq chaq li hoonal naq tink’ulunq sa’ jun choql rik’in wankilal ut nimla loq’alil."
                },
                {
                    "number": 8,
                    "text": "Ut a’anaq xnimal ru kutan sa’ xhoonal ink’ulunik, xb’aan naq chixjunileb’ li jar tenamit te’siksotq."
                },
                {
                    "number": 9,
                    "text": "A’b’anan rub’elaj naq taachalq li xnimal ru kutan a’an, li saq’e taaq’ojyino’q ru, ut li po taakik’o’q ru; ut eb’ li chahim ink’a’ te’raj xk’eeb’al xlemtz’unkileb’, ut wankeb’ li te’t’anje’q, ut ninqi sache’k neke’royb’eniheb’ laj maak."
                },
                {
                    "number": 10,
                    "text": "Jo’kan ut, taqsi lix yaab’ aakux ut mikotz aametz’ew, xb’aan naq li Qaawa’ Dios x’aatinak; jo’kan ut, aatinan jo’ profeet, ut k’eeb’ilaq rik’in lix wankil li Santil Musiq’ej."
                },
                {
                    "number": 11,
                    "text": "Ut wi tiikat chi paab’ank, k’e reetal, wankin aawik’in toj reetal naq tink’ulunq—"
                },
                {
                    "number": 12,
                    "text": "Ut chi yaal, chi yaal, ninye aawe, tink’ulunq chi seeb’. Laa’in laa Qaawa’ ut laj Tojol aawix. Chi jo’kan. Amen."
                }
            ]
        },
        "/study/scriptures/dc-testament/dc/35": {
            "uri": "/study/scriptures/dc-testament/dc/35",
            "title": "Tzol’leb’ ut Sumwank 35",
            "data_type": "chapter",
            "chapter_name": "Tasal 35",
            "chapter_summary": [
                "1–2, Chan ru naq eb’ li winq neke’ru chi ok choq’ ralal li Dios; 3–7, Nab’oqe’ laj Sidney Rigdon chi kub’sink ha’ ut chixk’eeb’al li Santil Musiq’ej; 8–12, Li eetalil ut li sachb’a-ch’oolej neke’k’anjelaman rik’in paab’aal; 13–16, Eb’ lix moos li Qaawa’ te’xtz’ileb’ li tenamit rik’in lix wankil li Musiq’ej; 17–19, Wan sa’ ruq’ laj Jose Smith lix laawil li muqmuukil na’leb’; 20–21, Eb’ li sik’b’ileb’ ru te’xkuy xnumsinkil lix kutankil lix k’ulunik li Qaawa’; 22–27, Taakole’q Israel."
            ],
            "verses": [
                {
                    "number": 1,
                    "text": "Ab’ihomaq lix yaab’ xkux li Qaawa’ lee Dios, a’an ajwi’ li Alfa ut li Omega, lix tiklajik ut li roso’jik, li wan xb’e sa’ junaj chi sutam li wan chi junelik, li juntaq’eet anajwan jo’ ewer, ut chi junelik."
                },
                {
                    "number": 2,
                    "text": "Laa’in li Jesukristo, li Ralal li Dios, li kik’ehe’ chiru krus choq’ re lix maak li ruchich’och’, jo’ k’ihaleb’ ajwi’ li te’paab’anq re lin k’ab’a’, re naq te’ruuq chi ok choq’ ralal li Dios, chi junajeb’ wik’in jo’ naq laa’in junajin rik’in li Yuwa’b’ej, jo’ li Yuwa’b’ej junaj wik’in, re naq junajaqo."
                },
                {
                    "number": 3,
                    "text": "K’ehomaq reetal, chi yaal, chi yaal, ninye re lin moos aj Sidney, wilomat laa’at ut laa k’anjel. Wab’ihomeb’ laa tij, ut katinkawresi choq’ re jun k’anjel q’axal nim wi’chik."
                },
                {
                    "number": 4,
                    "text": "Osob’tesinb’ilat laa’at, xb’aan naq taab’aanu xninqal ru na’leb’. K’e reetal, kattaqlaak, jo’ chanru ajwi’ laj Jwan, re xkawresinkil li b’e chiwu, ut chiru laj Elias li toj taachalq, ut moko kanaw ta."
                },
                {
                    "number": 5,
                    "text": "Katkub’sink ha’ rik’in ha’ choq’ re li jalb’a-k’a’uxlej, a’b’anan ink’a’ ke’xk’ul li Santil Musiq’ej;"
                },
                {
                    "number": 6,
                    "text": "A’b’anan anajwan nink’e aawe jun taqlahom, naq tatkub’sinq ha’ rik’in ha’, ut te’xk’ul li Santil Musiq’ej rik’in xk’eeb’al li uq’ej, jo’ chanru ajwi’ eb’ li apostol najter."
                },
                {
                    "number": 7,
                    "text": "Ut taak’ulmanq naq taawanq jun xnimal ru k’anjel sa’ li ch’och’, sa’ xyanqeb’ ajwi’ laj Gentil, xb’aan naq lix majelaleb’ xna’leb’ ut lix tz’eqb’eetalileb’ taak’ehe’q chi k’utmank sa’ xnaq’eb’ ru chixjunil li tenamit."
                },
                {
                    "number": 8,
                    "text": "Xb’aan naq laa’in li Dios, ut moko k’osb’il ta lin tel; ut laa’in tink’ut li sachb’a-ch’oolejil k’anjel, li eetalil, ut li sachb’a-ch’oolej, chiruheb’ chixjunil li te’paab’anq re lin k’ab’a’."
                },
                {
                    "number": 9,
                    "text": "Ut li ani te’tz’aamanq re sa’ lin k’ab’a’ chi wank xpaab’aaleb’, eb’ a’an te’risiheb’ laj tza, ut te’xk’irtesiheb’ li yaj; te’xk’e li mutz’ chixk’ulb’al rilob’aaleb’, ut li tz’ap xik chi ab’ink, ut li mem chi aatinak, ut li yeeq roq chi b’eek."
                },
                {
                    "number": 10,
                    "text": "Ut chi seeb’ taachalq xq’ehil naq te’k’utmanq xninqal ru na’leb’ chiruheb’ li ralal xk’ajoleb’ li winq."
                },
                {
                    "number": 11,
                    "text": "A’b’an wi maak’a’ li paab’aal, maak’a’ taak’utmanq, ka’ajwi’ li sachok-u sa’ xb’een Babilonia, a’an ajwi’ li kiminok ruheb’ chixjunil li ninqi tenamit chiruk’b’al xviinul li josq’il xb’aan li ko’b’eetak yumb’eetak xb’aanu."
                },
                {
                    "number": 12,
                    "text": "Ut maajuneb’ wan li neke’b’aanunk re li chaab’il, ka’ajwi’ eb’ li kawresinb’ileb’ chixk’ulb’al lix tz’aqalil lin evangelio, li kintaqla rik’in li tasal tenamit a’in."
                },
                {
                    "number": 13,
                    "text": "Jo’kan ut, ninb’oqeb’ li k’a’aq re ru q’un xmetz’ew re li ruchich’och’, eb’ li moko tzolb’ileb’ ta ut xik’ ilb’ileb’, re xtz’ilb’aleb’ li tenamit rik’in lix wankil inMusiq’;"
                },
                {
                    "number": 14,
                    "text": "Ut li ruq’eb’ a’an, a’anaq li wuq’ laa’in, ut laa’inaq lix ramleb’ ut li ramok-uq’ reheb’; ut laa’in tinb’ak’ lix yiitoqeb’, ut eb’ a’an te’pleetiq chi kaweb’ xwinqilal choq’ we, ut eb’ li xik’ neke’ilok reheb’ te’wanq rub’eleb’ li roq; ut laa’in tink’e chi t’ane’k li yok’leb’ ch’iich’ choq’ reheb’, ut rik’in xxamlel li xik’ naweek’a tinkoleb’ rix."
                },
                {
                    "number": 15,
                    "text": "Ut eb’ li neb’a’ ut li tuulan taajultikamanq li evangelio chiruheb’, ut te’wanq chi ilok, re rilb’al xq’ehil ink’ulunik, xb’aan naq ak haye’k chaq re—"
                },
                {
                    "number": 16,
                    "text": "Ut te’xtzol li jaljookil ru aatin chirix lix toonal li higo, xb’aan naq anajwan ajwi’ ak haye’k chaq re li saq’ehil."
                },
                {
                    "number": 17,
                    "text": "Ut laa’in kintaqla lix tz’aqalil lin evangelio rik’in ruq’ lin moos aj Jose; ut sa’ xq’unal xmetz’ew kiwosob’tesi;"
                },
                {
                    "number": 18,
                    "text": "Ut kink’e re a’an lix laawil li muqmuukil na’leb’ chirix li k’a’aq re ru k’eeb’il chaq xtz’apb’al, a’ li k’a’aq re ru wanjenaq chalen chaq sa’ xk’ojlajik li ruchich’och’, ut li k’a’aq re ru toj taachalq chalen sa’ li hoonal a’in toj sa’ xq’ehil ink’ulunik, wi taakanaaq wik’in; wi ut ink’a’, jalan tinxaqab’ sa’ xna’aj."
                },
                {
                    "number": 19,
                    "text": "Jo’kan ut, chak’aak’ale re naq ink’a’ taalajq xpaab’aal, ut taak’eemanq xb’aan laj K’ojob’anel Ch’oolej, li Santil Musiq’ej, li nanawok re chixjunil li k’a’aq re ru."
                },
                {
                    "number": 20,
                    "text": "Ut jun taqlahom nink’e aawe—naq tattz’iib’aq choq’ re a’an; ut te’k’eemanq li loq’laj hu, jo’ chanru ajwi’ naq wan chire tz’aqal inch’ool, choq’ re xkolb’aleb’ li sik’b’ileb’ ru inb’aan;"
                },
                {
                    "number": 21,
                    "text": "Xb’aan naq eb’ a’an te’rab’i lix yaab’ inkux, ut tine’ril, ut moko te’wanq ta chi warenaq, ut te’xkuy lix kutankil ink’ulunik; xb’aan naq eb’ a’an te’saqob’resiiq ru, jo’ chanru naq saq wu laa’in."
                },
                {
                    "number": 22,
                    "text": "Ut anajwan ninye aawe, tatkanaaq rik’in, ut a’an taab’eeq aawochb’een; maakanab’ a’an, ut ch’olch’o naq taatz’aqloq ru li k’a’aq re ru a’in."
                },
                {
                    "number": 23,
                    "text": "Ut a’ yaal jo’ ink’a’ nakattz’iib’ak, k’e reetal, k’eeb’ilaq re a’an aatinak jo’ profeet, ut laa’at taajultika lin evangelio ut taak’am chaq raatineb’ li santil profeet re xk’utb’al xyaalal li raatin, jo’ chanru naq k’eeb’ilaq re a’an."
                },
                {
                    "number": 24,
                    "text": "Chepaab’ chixjunil li taqlahom ut li sumwank li teneb’anb’ilex wi’; ut laa’in tink’e chi chiq’mank li choxa choq’ re eechaab’ilal, ut laj Satanas taasiksotq ut Sion taasaho’q xch’ool sa’ xb’eeneb’ li tzuul ut taatamq;"
                },
                {
                    "number": 25,
                    "text": "Ut taakole’q Israel sa’ li kutan k’oxlanb’il inb’aan; ut rik’in li laaw ink’ehom te’k’ame’q xb’e, ut maajaruj chik te’sache’q xna’leb’."
                },
                {
                    "number": 26,
                    "text": "Waklesihomaq eech’ool ut chisaho’q eeraam, taanach’oq chaq lix tojb’al eerix."
                },
                {
                    "number": 27,
                    "text": "Mexxuwak, ex ch’ina teep inkarneer, eere li awa’b’ejihom, toj reetal naq tink’ulunq. K’ehomaq reetal, tink’ulunq chi seeb’. Chi jo’kan. Amen."
                }
            ]
        },
        "/study/scriptures/dc-testament/dc/36": {
            "uri": "/study/scriptures/dc-testament/dc/36",
            "title": "Tzol’leb’ ut Sumwank 36",
            "data_type": "chapter",
            "chapter_name": "Tasal 36",
            "chapter_summary": [
                "1–3, Li Qaawa’ naxk’e li ruq’ sa’ xb’een laj Edward Partridge rik’in ruq’ laj Sidney Rigdon; 4–8, Li junjunq chi winq li nak’uluk re li evangelio ut li tijonelil tento taab’oqe’q chi xik ut chi jultikank aatin."
            ],
            "verses": [
                {
                    "number": 1,
                    "text": "Jo’ka’in naxye li Qaawa’ Dios, li Nim Xmetz’ew re laj Israel: K’e reetal, ninye aawe, at inmoos Edward, naq osob’tesinb’ilat, ut kuyb’ileb’ laa maak, ut b’oqb’ilat chixjultikankil lin evangelio jo’ rik’in xyaab’ jun trompeet;"
                },
                {
                    "number": 2,
                    "text": "Ut laa’in tink’e li wuq’ sa’ aab’een rik’in ruq’ lin moos aj Sidney Rigdon, ut taak’ul lin Musiq’, li Santil Musiq’ej, a’an ajwi’ laj K’ojob’anel Ch’oolej, li tixk’ut chawu li tuqtuukil k’a’aq re ru re li awa’b’ejihom;"
                },
                {
                    "number": 3,
                    "text": "Ut laa’at taach’olob’ rik’in kawil xyaab’ kuxej, ut taaye: Hosanna, osob’tesinb’ilaq taxaq xk’ab’a’ li Dios q’axal taqenaq."
                },
                {
                    "number": 4,
                    "text": "Ut anajwan li b’oqok ut taqlahom a’in nink’e aawe chirixeb’ chixjunil li winq—"
                },
                {
                    "number": 5,
                    "text": "Naq jo’ k’ihaleb’ li te’chalq chiruheb’ lin moos aj Sidney Rigdon ut aj Jose Smith, alalb’ej, rik’in xk’ulub’ankil li b’oqok ut li taqlahom a’in, te’k’ojobamanq ut te’taqlamanq chixjultikankil li evangelio li junelik nakana, sa’ xyanqeb’ li tenamit—"
                },
                {
                    "number": 6,
                    "text": "Rik’in xyaab’asinkil li jalb’a-k’a’uxlej, ut xyeeb’al: Kolomaq eerib’ chiru li po’jenaqil tasal tenamit a’in, ut elenqex chaq sa’ li xam, xik’ ut cheril us ta yal li aq’ej ch’ulakinb’il rik’in li tz’ejwalej."
                },
                {
                    "number": 7,
                    "text": "Ut li taqlahom a’in taak’ehe’q reheb’ li xb’eenil re lin iglees, re naq li junjunq chi winq li taak’ulub’anq re chi junaj li rajom xch’ool, taaruuq chi k’ojob’aak ut chi taqlaak, jo’ chanru ajwi’ kinye."
                },
                {
                    "number": 8,
                    "text": "Laa’in li Jesukristo, li Ralal li Dios; jo’kan ut, b’ak’omaq lee yiitoq, ut laa’in tinchalq chi jun xaqaamil sa’ lin santil ochoch. Chi jo’kan. Amen."
                }
            ]
        },
        "/study/scriptures/dc-testament/dc/37": {
            "uri": "/study/scriptures/dc-testament/dc/37",
            "title": "Tzol’leb’ ut Sumwank 37",
            "data_type": "chapter",
            "chapter_name": "Tasal 37",
            "chapter_summary": [
                "1–4, Eb’ laj santil paab’anel b’oqb’ileb’ chixch’utub’ankil rib’ sa’ li Ohio."
            ],
            "verses": [
                {
                    "number": 1,
                    "text": "K’ehomaq reetal, ninye eere naq moko na’ajman ta ru choq’ we naq teejaltesi chik li aatin toj reetal naq texxik sa’ li Ohio, ut a’in xb’aan laj xik’ ilonel, ut choq’ re lee chaab’ilal."
                },
                {
                    "number": 2,
                    "text": "Ut jo’kan wi’chik, ninye eere naq ink’a’ texxik toj reetal naq xejultika lin evangelio sa’eb’ li na’ajej a’an, ut xek’e xkawilal li iglees yalaq b’ar natawman, ut k’a’jo’ wi’chik sa’ Colesville, xb’aan naq k’ehomaq reetal, eb’ a’an neke’tijok chiwu rik’in naab’al li paab’aal."
                },
                {
                    "number": 3,
                    "text": "Ut jo’kan wi’chik, jun taqlahom nink’e re li iglees, naq na’ajman ru choq’ we naq te’xch’utub’ rib’ sa’ li Ohio, royb’eninkil li kutan naq lin moos aj Oliver Cowdery taasutq’iiq rik’ineb’."
                },
                {
                    "number": 4,
                    "text": "K’ehomaq reetal, wahi’ xchaab’ilal li na’leb’, ut li junjunq chi winq chixsik’aq xjunes li taaraj toj reetal naq tink’ulunq. Chi jo’kan. Amen."
                }
            ]
        },
        "/study/scriptures/dc-testament/dc/38": {
            "uri": "/study/scriptures/dc-testament/dc/38",
            "title": "Tzol’leb’ ut Sumwank 38",
            "data_type": "chapter",
            "chapter_name": "Tasal 38",
            "chapter_summary": [
                "1–6, Li Kristo kixyo’ob’tesi chixjunil li k’a’aq re ru; 7–8, A’an wan sa’ xyiheb’ laj santil paab’anel, li chi seeb’ te’iloq re; 9–12, Chixjunil li tz’ejwalej po’b’il ru chiru a’an; 13–22, A’an kixk’uula choq’ reheb’ lix santil paab’anel jun ch’och’ li yeechi’inb’il sa’ li yu’am a’in ut sa’ li junelik q’e kutan; 23–27, Eb’ laj santil paab’anel taqlanb’ileb’ chi wank chi junajaqeb’, ut chixk’oxlankil rib’ chirib’ileb’ rib’ jo’ as iitz’inb’ej; 28–29, Nayeeman naq taawanq li pleet; 30–33, Eb’ laj santil paab’anel taak’eemanq reheb’ li wankilal chalenaq chaq taqe’q, ut te’xik sa’ xyanqeb’ chixjunil li tenamit; 34–42, Li Iglees taqlanb’il chirilb’aleb’ li neb’a’ ut li maak’a’eb’ wan re, ut chixsik’b’al li b’ihomal re li junelik q’e kutan."
            ],
            "verses": [
                {
                    "number": 1,
                    "text": "Jo’ka’in naxye li Qaawa’ lee Dios, a’an ajwi’ li Jesukristo, li Xnimal ru Laa’inin, li Alfa ut li Omega, lix tiklajik ut li roso’jik, a’an ajwi’ li ki’ilok re xnimal ru xheelam li junelik q’e kutan, ut chixjunil li teep chi lemtz’ anjel re choxa, rub’elaj naq kiyiib’aman li ruchich’och’;"
                },
                {
                    "number": 2,
                    "text": "A’an ajwi’ li nanawok re chixjunil li k’a’aq re ru, xb’aan naq chixjunil li k’a’aq re ru wan chi k’utk’u chiru lix naq’ wu;"
                },
                {
                    "number": 3,
                    "text": "Laa’in ajwi’ li kin’aatinak, ut kiyiib’aman li ruchich’och’, ut chixjunil li k’a’aq re ru kichal inb’aan."
                },
                {
                    "number": 4,
                    "text": "Laa’in ajwi’ li kink’uluk re li Sion re laj Enok chire tz’aqal inch’ool; ut chi yaal ninye, jo’ k’ihaleb’ ajwi’ li ke’paab’ank re lin k’ab’a’, xb’aan naq laa’in li Kristo, ut sa’ tz’aqal lin k’ab’a’, xb’aan xchaab’ilal li kik’elej li kinhoy, kintz’aaman chiru li Yuwa’b’ej choq’ reheb’."
                },
                {
                    "number": 5,
                    "text": "A’ut k’ehomaq reetal, li rela’eb’ laj maak kink’uula sa’ b’ak’leb’ ch’iich’ re q’ojyin toj reetal li raqb’a-aatin re li xnimal ru kutan, li taachalq sa’ roso’jik li ruchich’och’."
                },
                {
                    "number": 6,
                    "text": "Ut chi jo’kan tintaqla naq te’k’uulamanq laj maak, li ink’a’ te’ab’inq re lix yaab’ inkux, li te’xkawob’resi b’an li raameb’, ut rahilal, rahilal, rahilal li xk’ulumaqeb’."
                },
                {
                    "number": 7,
                    "text": "A’ut k’ehomaq reetal, chi yaal, chi yaal, ninye eere, naq wan lix naq’ wu sa’ eeb’een. Laa’in wankin sa’ eeyi, ut ink’a’ nekexru chiwilb’al;"
                },
                {
                    "number": 8,
                    "text": "A’b’anan chi seeb’ taachalq li kutan naq tineeril, ut teenaw naq wankin; xb’aan naq li tz’apleb’ t’ikr re q’ojyin sa’ junpaat chik taapejliiq, ut li ani moko saqob’resinb’il ta ru ink’a’ tixkuy xnumsinkil li kutan."
                },
                {
                    "number": 9,
                    "text": "Jo’kan ut, b’ak’omaq lee yiitoq ut chexwanq chi kawresinb’il. K’ehomaq reetal, eere laa’ex li awa’b’ejihom, ut laj xik’ ilonel ink’a’ taaq’axoq-u."
                },
                {
                    "number": 10,
                    "text": "Chi yaal ninye eere, ch’ajb’ilex, a’b’an moko chixjunil ta; ut maa’ani chik wan li nasaho’ wi’ chi tz’aqal inch’ool;"
                },
                {
                    "number": 11,
                    "text": "Xb’aan naq chixjunil li tz’ejwalej po’b’il ru chiwu; ut eb’ li wankilal re q’ojyin neke’numta sa’ li ruchich’och’, sa’ xyanqeb’ li ralal xk’ajoleb’ li winq, sa’ rilob’aal chixjunil li teep re choxa—"
                },
                {
                    "number": 12,
                    "text": "Xb’aan li na’awa’b’ejin wi’ li ch’anch’ookilal, ut wan sa’ rahilal chixjunil li junelik q’e kutan, ut eb’ li anjel yookeb’ chiroyb’eninkil li nimla taqlahom re xq’olb’al chaq li ruchich’och’, re xch’utub’ankil li yib’ aj pim re naq taak’atmanq; ut k’ehomaq reetal, ch’utub’anb’il laj xik’ ilonel."
                },
                {
                    "number": 13,
                    "text": "Ut anajwan nink’ut cheru jun li muqmuukil na’leb’, jun na’leb’ k’uulanb’il chaq sa’eb’ li muqmuukil na’ajej, re xk’eeb’al chi uxmank toj reetal eesachlijik chirix xnumikeb’ li kutan, ut moko xenaw ta;"
                },
                {
                    "number": 14,
                    "text": "A’ut anajwan ninye a’an eere, ut osob’tesinb’ilex, moko xb’aan ta lee maa’usilal, chi moko lee ch’ool wan wi’ xmaak’a’il li paab’aal; xb’aan naq chi yaal wankeb’ eere li wankeb’ xmaak chiwu, a’ut laa’in tinwuxtaana eeru sa’ xq’unal eemetz’ew."
                },
                {
                    "number": 15,
                    "text": "Jo’kan ut, kawaq eemetz’ew chalen anajwan; mexxuwak, xb’aan naq eere laa’ex li awa’b’ejihom."
                },
                {
                    "number": 16,
                    "text": "Ut choq’ re lee kolb’al nink’e eere jun taqlahom, xb’aan naq wab’ihom lee tij, ut eb’ li neb’a’ xe’tz’uyin chiwu, ut eb’ li b’ihom keb’inyo’ob’tesi, ut we laa’in chixjunil li tz’ejwalej, ut maawa’in aj tihoneleb’ ru li winq."
                },
                {
                    "number": 17,
                    "text": "Ut kinkanab’ chi b’ihom li ruchich’och’, ut k’ehomaq reetal, a’an xxaqleb’aal li woq, jo’kan naq jun sut chik tinxaqliiq sa’ xb’een."
                },
                {
                    "number": 18,
                    "text": "Ut ninyeechi’i sa’ wuq’ ut naxk’ulub’a inch’ool xk’eeb’al eere li b’ihomal q’axal nim wi’chik, a’an ajwi’ jun ch’och’ li yeechi’inb’il, jun ch’och’ nab’utun wi’ li leech ut xya’al kab’, sa’ xb’een li maak’a’aq wi’ li majewank naq taak’ulunq li Qaawa’;"
                },
                {
                    "number": 19,
                    "text": "Ut tink’e eere choq’ xch’och’il eereechanihom, wi nekesik’ chi anchal eech’ool."
                },
                {
                    "number": 20,
                    "text": "Ut a’inaq lin sumwank eerik’in, teek’ul choq’ xch’och’il eereechanihom, ut choq’ reechanihomeb’ lee ralal eek’ajol chi junelik, naq toj xaqxooq li ruchich’och’, ut teereechani wi’chik sa’ li junelik q’e kutan, chi ink’a’ chik taa’oso’q."
                },
                {
                    "number": 21,
                    "text": "A’b’an chi yaal ninye eere naq sa’ li yu’am a’in moko taawanq ta eerik’in junaq rey chi moko aj taqlanel, xb’aan naq laa’inaq lee rey ut texink’aak’ale."
                },
                {
                    "number": 22,
                    "text": "Jo’kan ut, ab’ihomaq lix yaab’ inkux ut taaqehomaqin, ut laa’exaq jun ach’ab’anb’il tenamit, ut maajunaq eechaq’rab’, ka’ajwi’ inchaq’rab’ laa’in naq tink’ulunq, xb’aan naq laa’in aj k’ehol chaq’rab’ cheru, ut k’a’ru tab’i’ naru chi ramok re li wuq’?"
                },
                {
                    "number": 23,
                    "text": "A’ut chi yaal ninye eere, tzolomaq eerib’ cherib’il eerib’ jo’ chanru li opiis li kexinxaqab’ wi’;"
                },
                {
                    "number": 24,
                    "text": "Ut li junjunq chi winq chixk’oxla li ras riitz’in jo’ naxk’oxla rib’ a’an, ut chixk’anjela li saq ruhil na’leb’ ut santilal chiwu."
                },
                {
                    "number": 25,
                    "text": "Ut jun sut chik ninye eere, li junjunq chi winq chixk’oxla li ras riitz’in jo’ naxk’oxla rib’ a’an."
                },
                {
                    "number": 26,
                    "text": "Xb’aan naq k’a’ru tab’i’ chi winq sa’ eeyanq li wan kab’laju li ralal, ut moko tiib’il ta ru narileb’, ut neke’k’anjelak chiru rik’in ab’ink chiru, ut naxye re li jun: Chattiqib’aaq rik’in b’aatal ut k’ojlan arin; ut re li jun chik: Chattiqib’aaq rik’in q’eel t’ikr ut chunlan le’—ut narileb’ li ralal ut naxye naq tiik ru xna’leb’?"
                },
                {
                    "number": 27,
                    "text": "K’ehomaq reetal, a’in kink’e eere jo’ jaljookil ru aatin, ut a’an ajwi’ jo’ wankin laa’in. Ninye eere, junajaqex, ut wi ink’a’ junajex, moko wehex ta."
                },
                {
                    "number": 28,
                    "text": "Ut jo’kan wi’chik, ninye eere naq laj xik’ ilonel sa’eb’ li muqmuukil na’ajej naxsik’ eeyu’am."
                },
                {
                    "number": 29,
                    "text": "Nekerab’i resil li pleet sa’ li najtil ch’och’, ut nekeye naq chi seeb’ taawanq ninqi pleet sa’eb’ li najtil ch’och’, a’ut ink’a’ nekenaw xch’ooleb’ li winq sa’ lee ch’och’ laa’ex."
                },
                {
                    "number": 30,
                    "text": "Ninye eere li k’a’aq re ru a’in xb’aan lee tij; jo’kan ut, k’uulahomaq li chaab’il na’leb’ sa’ lee ch’ool, maare anchal lix maa’usilaleb’ li winq tixk’utb’esi li k’a’aq re ru a’in cheru xb’aan lix maa’usilaleb’, re naq chi jo’kan taa’aatinaq sa’ eexik rik’in jun xyaab’ kuxej q’axal kaw wi’chik chiru li taachiq’oq re li ruchich’och’; a’b’anan wi kawresinb’ilex ink’a’ texxuwaq."
                },
                {
                    "number": 31,
                    "text": "Ut re naq texruuq chixkolb’al eerib’ chiru lix wankil laj xik’ ilonel, ut texch’utub’aaq wik’in, jun tenamit tiik xch’ool, chi maak’a’ eetz’ajnil ut maak’a’ eejitb’al—"
                },
                {
                    "number": 32,
                    "text": "Jo’kan ut, xb’aan a’in naq kink’e eere li taqlahom naq texxik sa’ li Ohio; ut aran tink’e eere lin chaq’rab’; ut aran textiqib’aaq rik’in wankilal chalen chaq taqe’q;"
                },
                {
                    "number": 33,
                    "text": "Ut chalen chaq aran, yalaq ani nawaj taaxik sa’ xyanqeb’ chixjunileb’ li tenamit, ut taayeemanq reheb’ k’a’ru te’xb’aanu; xb’aan naq wan jun li xnimal ru k’anjel k’uulanb’il inb’aan, xb’aan naq taakole’q Israel, ut tink’ameb’ xb’e yalaq b’ar nawaj, ut maajun wankilal taaramoq re li wuq’."
                },
                {
                    "number": 34,
                    "text": "Ut anajwan, nink’e re li iglees sa’eb’ li na’ajej a’in jun taqlahom, naq junjunq li winq sa’ xyanqeb’ te’xaqab’aaq, ut eb’ a’an te’xaqab’aaq xb’aan lix yaab’ xkux li iglees;"
                },
                {
                    "number": 35,
                    "text": "Ut eb’ a’an te’rileb’ li neb’a’ ut eb’ li maak’a’eb’ wan re, ut texk’anjelaq re xk’eeb’al xtenq’ankileb’ re naq ink’a’ te’xk’ul rahilal, ut te’xtaqlaheb’ sa’ li na’ajej li kink’e wi’ xtaqlankileb’."
                },
                {
                    "number": 36,
                    "text": "A’inaq ut lix k’anjeleb’, xjolominkil li na’ux rik’in li k’a’ru re li iglees a’in."
                },
                {
                    "number": 37,
                    "text": "Ut eb’ li ani wankeb’ xch’och’ileb’ li awimq li ink’a’ neke’ru chi k’ayimank, chikanab’amanq malaj chito’nimanq, jo’ neke’xk’oxla naq us."
                },
                {
                    "number": 38,
                    "text": "Cheril naq chik’uulamanq chixjunil li k’a’aq re ru; ut chirix naq eb’ li winq ak tiqib’anb’ileb’ rik’in wankilal chalen chaq taqe’q ut taqlanb’ileb’, chixjunil li k’a’aq re ru a’in taach’utub’amanq sa’ xch’ool li iglees."
                },
                {
                    "number": 39,
                    "text": "Ut wi nekesik’ li b’ihomal li wan rajom li Yuwa’b’ej xk’eeb’al eere, laa’exaq li jun tenamit q’axal b’ihom chiru chixjunil chik, xb’aan naq taawanq eerik’in li b’ihomal re junelik q’e kutan; ut tento taa’uxq naq lix b’ihomal li ruchich’och’ we laa’in re xk’eeb’al; a’b’anan cheril eerib’ chiru li q’etq’etil, maare anchal texwanq jo’eb’ laj Nefita najter chaq."
                },
                {
                    "number": 40,
                    "text": "Ut anajwan, ninye eere, nink’e eere jun taqlahom, naq li junjunq chi winq, jo’ xb’eenil, jo’ aj tij, jo’ aj tzolonel, ut jo’kaneb’ ajwi’ li komon, chixik rik’in xnimal xmetz’ew, rik’in xk’anjel li ruq’, re xkawresinkil ut xb’aanunkil li k’a’aq re ru kintaqla."
                },
                {
                    "number": 41,
                    "text": "Ut li aatin teejultika, chiwanq choq’ xyaab’ kuxej re tije’k, li junjunq chi winq chiru li ras riitz’in, rik’in q’unil aatin ut tuulanil."
                },
                {
                    "number": 42,
                    "text": "Ut elenqex chaq sa’ xyanqeb’ laj maak. Kolomaq eerib’, Ch’ajb’ilaqex laa’ex li nekexk’amok re lix k’uleb’aal li Qaawa’. Chi jo’kan. Amen."
                }
            ]
        },
        "/study/scriptures/dc-testament/dc/39": {
            "uri": "/study/scriptures/dc-testament/dc/39",
            "title": "Tzol’leb’ ut Sumwank 39",
            "data_type": "chapter",
            "chapter_name": "Tasal 39",
            "chapter_summary": [
                "1–4, Eb’ laj santil paab’anel wankeb’ xwankil chi ok choq’ ralal li Dios; 5–6, Xk’ulb’al li evangelio, a’an ajwi’ xk’ulb’al li Kristo; 7–14, Nataqlaman re laj James Covel naq taakub’eeq xha’ ut taak’anjelaq sa’ li rawimq li Qaawa’; 15–21, Eb’ lix moos li Qaawa’ tento te’xjultika li evangelio rub’elaj li xkab’ xk’ulunik li Qaawa’; 22–24, Eb’ li neke’k’uluk re li evangelio te’ch’utub’aaq sa’ li yu’am a’in ut sa’ li junelik q’e kutan."
            ],
            "verses": [
                {
                    "number": 1,
                    "text": "Chat-ab’inq, ut ab’i lix yaab’ xkux a’an li wan chalen chaq anchal li junelik q’e kutan toj anchal li junelik q’e kutan chik, li Xnimal ru Laa’inin, a’an ajwi’ li Jesukristo—"
                },
                {
                    "number": 2,
                    "text": "Lix saqen ut lix yu’am li ruchich’och’; jun saqen li nalemtz’un sa’ q’ojyin ut li q’ojyin moko naxtaw ta ru;"
                },
                {
                    "number": 3,
                    "text": "Laa’in ajwi’ li kinchal sa’ xjachleb’aal ru li kutan rik’ineb’ li we, ut eb’ li we moko kine’xk’ul ta;"
                },
                {
                    "number": 4,
                    "text": "A’ut re jo’ k’ihal li ke’k’uluk we, kink’e wankilal chi ok choq’ walal; ut chi jo’kan ajwi’ tink’e re jo’ k’ihaleb’ li te’k’uluq we, wankilal chi ok choq’ walal."
                },
                {
                    "number": 5,
                    "text": "Ut chi yaal, chi yaal, ninye aawe, ani nak’uluk re lin evangelio nikinixk’ul laa’in, ut ani ink’a’ nak’uluk re lin evangelio moko nikinixk’ul ta laa’in."
                },
                {
                    "number": 6,
                    "text": "A’in ut lin evangelio—li jalb’a-k’a’uxlej ut li kub’iha’ rik’in ha’, toja’ ut nachal li kub’iha’ re xam ut re li Santil Musiq’ej, a’an laj K’ojob’anel Ch’oolej, li nak’utuk re chixjunil li k’a’aq re ru, ut naxk’ut li tuqtuukil k’a’aq re ru re li awa’b’ejihom."
                },
                {
                    "number": 7,
                    "text": "Ut anajwan, k’e reetal, ninye aawe, at inmoos James, wilom laa k’anjel ut ninnaw aawu."
                },
                {
                    "number": 8,
                    "text": "Ut chi yaal ninye aawe, tiik anajwan naq wan aach’ool chiwu sa’ li hoonal a’in, ut k’e reetal, laa’in kink’e ninqi osob’tesink sa’ xb’een aajolom;"
                },
                {
                    "number": 9,
                    "text": "A’b’anan, aawilom nimla rahil ch’oolejil, xb’aan naq xinaatz’eqtaana k’iila sut xb’aan li q’etq’etil ut li nachal wi’ xk’a’uxl li ruchich’och’."
                },
                {
                    "number": 10,
                    "text": "A’b’an, k’e reetal, chalenaq xkutankil aakolb’al, wi tat-ab’inq chiru lix yaab’ inkux, li nayehok aawe: Waklin, ut chikub’eeq aaha’, ut ch’aj chaq laa maak, rik’in xpatz’b’al ink’ab’a’, ut taak’ul inMusiq’, ut jun osob’tesink k’a’jo’ xnimal, jo’ li maajun wa aanawom."
                },
                {
                    "number": 11,
                    "text": "Ut wi nakab’aanu a’in, xinkawresi choq’ aawe jun k’anjel q’axal nim wi’chik. Taajultika lix tz’aqalil lin evangelio, li xintaqla chaq sa’eb’ li roso’jik kutan a’in, li sumwank li kintaqla re xk’amb’aleb’ chaq wi’chik lin tenamit, li wankeb’ sa’ lix junkab’al laj Israel."
                },
                {
                    "number": 12,
                    "text": "Ut taak’ulmanq naq taahilanq li wankilal sa’ aab’een; taawanq xnimal aapaab’aal, ut laa’in tinwanq aawik’in ut tinxik chiru laa wilob’aal."
                },
                {
                    "number": 13,
                    "text": "Laa’at b’oqb’ilat chi k’anjelak sa’ lin awimq, ut chixwaklesinkil lin iglees, ut chixk’eeb’al chi k’utmank Sion, re naq taaruuq taasaho’q xch’ool sa’ xb’eeneb’ li tzuul ut taatamq."
                },
                {
                    "number": 14,
                    "text": "K’e reetal, chi yaal, chi yaal, ninye aawe, naq moko b’oqb’ilat ta chi xik sa’eb’ li ch’och’ sa’ releb’aal saq’e; b’oqb’ilat b’an chi xik sa’ li Ohio."
                },
                {
                    "number": 15,
                    "text": "Ut a’ yaal jo’ neke’xch’utub’ rib’ lin tenamit sa’ li Ohio, wan chi k’uulanb’il inb’aan jun osob’tesink xkomon li moko nawb’il ta sa’ xyanqeb’ li ralal xk’ajoleb’ li winq, ut taahoymanq sa’ xb’een xjolomeb’. Ut chalen chaq aran te’xik li winq sa’ chixjunileb’ li tenamit."
                },
                {
                    "number": 16,
                    "text": "K’ehomaq reetal, chi yaal, chi yaal, ninye eere, naq eb’ li wankeb’ Ohio neke’xpatz’ ink’ab’a’ rik’in nimla paab’aal, neke’xk’oxla naq tinram li wuq’ sa’ raqb’a-aatin sa’ xb’eeneb’ li tenamit, a’b’an ink’a’ naru naq tintz’eqtaana xyaalal li waatin."
                },
                {
                    "number": 17,
                    "text": "Jo’kan ut, yalomaq eeq’e rik’in xnimal eemetz’ew, ut b’oqomaq aj k’anjenel li tiikeb’ sa’ lin awimq, re naq taasete’q li ruq’ li jun sutaq chik."
                },
                {
                    "number": 18,
                    "text": "Ut a’ yaal jo’ neke’xjal xk’a’uxl ut neke’xk’ul lix tz’aqalil lin evangelio, ut neke’santob’resiik ru, laa’in tinram li wuq’ sa’ raqb’a-aatin."
                },
                {
                    "number": 19,
                    "text": "Jo’kan ut, ayuqex, japomaq eere rik’in kawil xyaab’ kuxej, ut cheye: Taanach’oq chaq li awa’b’ejihom re choxa; ut cheyaab’asi: Hosanna! osob’tesinb’ilaq taxaq xk’ab’a’ li Dios Q’axal Taqenaq."
                },
                {
                    "number": 20,
                    "text": "Ayuqex ut chexkub’sinq ha’ rik’in ha’, ut chekawresi li b’e chiru li wilob’aal choq’ re lix q’ehil ink’ulunik;"
                },
                {
                    "number": 21,
                    "text": "Xb’aan naq taanach’oq chaq xq’ehil; li kutan malaj li hoonal maajun winq nanawok re; a’b’an ch’olch’o ru naq taachalq."
                },
                {
                    "number": 22,
                    "text": "Ut ani nak’uluk re li k’a’aq re ru a’in, nikinixk’ul laa’in; ut eb’ a’an te’ch’utub’amanq wik’in sa’ li yu’am a’in ut sa’ li junelik q’e kutan."
                },
                {
                    "number": 23,
                    "text": "Ut jo’kan wi’chik, taak’ulmanq naq sa’ xb’een jo’ k’ihal li nekekub’si xha’ rik’in ha’, teek’e lee ruq’, ut eb’ a’an te’xk’ul li maatan re li Santil Musiq’ej, ut te’wanq chi ilok chi uub’ej re rilb’al li reetalil ink’ulunik, ut te’xnaw wu."
                },
                {
                    "number": 24,
                    "text": "K’ehomaq reetal, tink’ulunq chi seeb’. Chi jo’kan. Amen."
                }
            ]
        },
        "/study/scriptures/dc-testament/dc/40": {
            "uri": "/study/scriptures/dc-testament/dc/40",
            "title": "Tzol’leb’ ut Sumwank 40",
            "data_type": "chapter",
            "chapter_name": "Tasal 40",
            "chapter_summary": [
                "1–3, Xb’aan xxuwankil li rahob’tesiik ut xk’oxlankil li k’a’aq re ru re ruchich’och’ na’ux xtz’eqtaanankil li evangelio."
            ],
            "verses": [
                {
                    "number": 1,
                    "text": "K’ehomaq reetal, chi yaal ninye eere, naq lix ch’ool lin moos aj James Covel tiik naq kiwan chiwu, xb’aan naq ki’ok sa’ sumwank wik’in naq tixpaab’ li waatin."
                },
                {
                    "number": 2,
                    "text": "Ut kixk’ul li aatin rik’in sahil ch’oolejil, a’b’an tikto laj Satanas kiraale, ut sa’ xk’ab’a’ li xiw chirix li rahob’tesiik ut sa’ xk’ab’a’ li nachal wi’ xk’a’uxl li ruchich’och’, kixtz’eqtaana li aatin."
                },
                {
                    "number": 3,
                    "text": "Jo’kan naq kixq’et lin sumwank, ut a’ yaal we laa’in xb’aanunkil re jo’ nink’oxla naq us. Amen."
                }
            ]
        },
        "/study/scriptures/dc-testament/dc/41": {
            "uri": "/study/scriptures/dc-testament/dc/41",
            "title": "Tzol’leb’ ut Sumwank 41",
            "data_type": "chapter",
            "chapter_name": "Tasal 41",
            "chapter_summary": [
                "1–3, Eb’ li xb’eenil te’xjolomi li Iglees rik’in li musiq’ej re k’utb’esink; 4–6, Eb’ li tz’aqal tzolom te’xk’ul ut te’xpaab’ lix chaq’rab’ li Qaawa’; 7–12, Laj Edward Partridge naxaqab’aman choq’ obiisp choq’ re li Iglees."
            ],
            "verses": [
                {
                    "number": 1,
                    "text": "Chex’ab’inq ut ab’ihomaq, ex intenamit, chan li Qaawa’ ut lee Dios, ex li nasaho’ wi’ inch’ool cherosob’tesinkil rik’in li q’axal nim re chixjunil li osob’tesink, ex li nekex’ab’ink we; ut laa’ex li ink’a’ nekex’ab’ink we texinmajewa, li keye naq nekepaab’ lin k’ab’a’, rik’in li majewank li q’axal aal re chixjunil."
                },
                {
                    "number": 2,
                    "text": "Chex’ab’inq, ex xb’eenil re lin iglees li kexinb’oq, k’ehomaq reetal, nink’e eere jun taqlahom, naq teech’utub’ eerib’ re xk’amb’al eerib’ sa’ xyaalal chirix li waatin."
                },
                {
                    "number": 3,
                    "text": "Ut rik’in li tijok chi wank eepaab’aal teek’ul inchaq’rab’, re teenaw chanru naq teejolomi lin iglees, re taawanq chixjunil li k’a’aq re ru chi tiik chiwu."
                },
                {
                    "number": 4,
                    "text": "Ut laa’inaq lee taqlanel naq tink’ulunq; ut k’ehomaq reetal, tink’ulunq chi seeb’, ut teeril naq chipaab’amanq lin chaq’rab’."
                },
                {
                    "number": 5,
                    "text": "Ani nak’uluk re lin chaq’rab’ ut naxb’aanu, a’an ajwi’ lin tzolom; ut ani nayehok re naq naxk’ul ut moko naxb’aanu ta, a’an ajwi’ maawa’ lin tzolom, ut taa’isiiq chaq sa’ eeyanq;"
                },
                {
                    "number": 6,
                    "text": "Xb’aan naq moko xk’ulub’ ta naq li k’a’ru reheb’ li ralal xk’ajol li awa’b’ejihom taak’eemanq reheb’ li moko k’ulub’ejeb’ ta, malaj reheb’ li tz’i’, malaj te’kute’q li saqi lemtz’ q’ol chiruheb’ li aaq."
                },
                {
                    "number": 7,
                    "text": "Ut jo’kan wi’chik, aajel ru naq lin moos aj Jose Smith, alalb’ej, taawanq jun rochoch yiib’anb’il, b’ar wi’ taawanq ut taajaltesinq ru aatin."
                },
                {
                    "number": 8,
                    "text": "Ut jo’kan wi’chik, aajel ru naq lin moos aj Sidney Rigdon taawanq jo’ naxk’oxla naq us; ka’ajwi’ naq tixpaab’eb’ lin taqlahom."
                },
                {
                    "number": 9,
                    "text": "Ut jo’kan wi’chik, xinb’oq inmoos aj Edward Partridge; ut nink’e jun taqlahom, naq taaxaqab’amank xb’aan lix yaab’ xkux li iglees, ut taak’ojob’amanq choq’ obiisp choq’ re li iglees, re xkanab’ankil lix k’ay ut xnumsinkil chixjunil lix kutan sa’ xk’anjel li iglees;"
                },
                {
                    "number": 10,
                    "text": "Re xb’eresinkil chixjunil li k’a’aq re ru jo’ chanru xaqab’anb’ilaq choq’ re sa’eb’ lin chaq’rab’ sa’ li kutan naq tink’e."
                },
                {
                    "number": 11,
                    "text": "Ut a’in xb’aan naq saq ru lix ch’ool chiwu, xb’aan naq a’an chanchan laj Natanael najter, li maak’a’ wi’ b’alaq’il."
                },
                {
                    "number": 12,
                    "text": "Li aatin a’in k’eeb’il eere, ut saq ru a’an chiwu; jo’kan ut, cheril eerib’ chanru nekek’ul, xb’aan naq sumenb’ilaq sa’ xb’een eeraam sa’ xkutankil li raqb’a-aatin. Chi jo’kan. Amen."
                }
            ]
        },
        "/study/scriptures/dc-testament/dc/42": {
            "uri": "/study/scriptures/dc-testament/dc/42",
            "title": "Tzol’leb’ ut Sumwank 42",
            "data_type": "chapter",
            "chapter_name": "Tasal 42",
            "chapter_summary": [
                "1–10, Eb’ li xb’eenil b’oqb’ileb’ re xjultikankil li evangelio, xkub’sinkileb’ xha’ li jalb’ileb’ xch’ool, ut xwaklesinkil li Iglees; 11–12, Na’ajman naq te’b’oqe’q ut te’k’ojob’aaq, ut tento te’xk’ut li jar raqal chi na’leb’ re li evangelio li natawman sa’eb’ li loq’laj hu; 13–17, Tento te’k’utuq ut te’xye profeetil aatin rik’in lix wankil li Musiq’ej; 18–29, Eb’ laj santil paab’anel taqlanb’ileb’ naq ink’a’ te’kamsinq, te’elq’aq, te’tik’ti’iq, te’rahinq-u, te’muxuq sumsu, malaj te’xmaa’usilaheb’ li jun ch’ol chik; 30–39, Nak’utman li chaq’rab’ chirix xq’axtesinkil li eechej; 40–42, Yeeb’il naq moko us ta li q’etq’etil ut li q’emal; 43–52, Eb’ li yaj tento te’k’irtesiiq rik’in yuluk ut rik’in paab’aal; 53–60, Eb’ li loq’laj hu neke’xb’eresi li Iglees, ut tento taayeemanq resileb’ chiru li ruchich’och’; 61–69, Taak’utb’esimanq b’ar taawanq li Ak’ Jerusalen jo’ ajwi’ li muqmuukil na’leb’ re li awa’b’ejihom; 70–73, Li eechej li q’axtesinb’il tento taa’oksimanq re xk’eeb’al xtenq’ankileb’ laj k’anjenel sa’ li Iglees; 74–93, Nach’olob’aman li chaq’rab’ chirix yumb’eetak ko’b’eetak, muxuk sumsu, elq’ak, ut xch’olob’ankil li maak."
            ],
            "verses": [
                {
                    "number": 1,
                    "text": "Chex’ab’inq, ex xb’eenil re lin iglees, li kech’utub’ eerib’ sa’ lin k’ab’a’ laa’in, li Jesukristo ajwi’, li Ralal li yo’yookil Dios, laj Kolol re li ruchich’och’; a’ yaal jo’ nekexpaab’ank re lin k’ab’a’ ut nekepaab’eb’ lin taqlahom."
                },
                {
                    "number": 2,
                    "text": "Jun sut chik ninye eere, chex’ab’inq, ut ab’ihomaq ut paab’omaq li chaq’rab’ li tink’e eere."
                },
                {
                    "number": 3,
                    "text": "Xb’aan naq chi yaal ninye, jo’ xech’utub’ eerib’ jo’ chanru li taqlahom li kexintaqla wi’, ut wankex sa’ aatin chirix li jun chi na’leb’ a’in, ut xextz’aaman chiru li Yuwa’b’ej sa’ lin k’ab’a’, chi jo’kan ajwi’ texk’uluq."
                },
                {
                    "number": 4,
                    "text": "K’ehomaq reetal, chi yaal ninye eere, nink’e eere li xb’een taqlahom a’in, naq texxik sa’ lin k’ab’a’, li junjunq eere, ka’ajwi’ lin moos aj Jose Smith, alalb’ej, ut laj Sidney Rigdon ink’a’."
                },
                {
                    "number": 5,
                    "text": "Ut nink’e reheb’ a’an jun taqlahom naq te’xik chiru jun k’amok, ut taak’eemanq rik’in lix wankil li Musiq’ej jo’q’e te’sutq’iiq chaq."
                },
                {
                    "number": 6,
                    "text": "Ut laa’ex texxik sa’ lix wankilal lin Musiq’, ut teejultika lin evangelio, sa’ ka’kab’il, sa’ lin k’ab’a’, ut teetaqsi xyaab’ eekux jo’ rik’in xyaab’ jun trompeet, ut teech’olob’ li waatin chanchaneb’ lix anjel li Dios."
                },
                {
                    "number": 7,
                    "text": "Ut texxik ut texkub’sinq ha’ rik’in ha’, ut teeye: Chejal eek’a’uxl, chejal eek’a’uxl, xb’aan naq taanach’oq chaq li awa’b’ejihom re choxa."
                },
                {
                    "number": 8,
                    "text": "Ut chalen sa’ li na’ajej a’in texxik sa’eb’ li na’ajej sa’ xjayal li rokeb’aal saq’e; ut a’ yaal jo’ teetaweb’ li te’k’uluq eere, teewaklesi lin iglees sa’ li junjunq chi na’ajej—"
                },
                {
                    "number": 9,
                    "text": "Toj reetal naq tixtaw xq’ehil naq taak’utb’esimanq cheru chalen chaq taqe’q, jo’q’e taakawresimanq li tenamit re li Ak’ Jerusalen, re naq texch’utub’amanq sa’ junajil, re naq laa’exaq lin tenamit ut laa’inaq lee Dios."
                },
                {
                    "number": 10,
                    "text": "Ut jo’kan wi’chik, ninye eere, naq lin moos aj Edward Partridge taaxaqliiq sa’ li opiis li b’arwan kinxaqab’ wi’. Ut taak’ulmanq naq wi naq’etok aatin, jalan chik taaxaqab’amanq sa’ xna’aj. Chi jo’kan. Amen."
                },
                {
                    "number": 11,
                    "text": "Jo’kan wi’chik ninye eere, naq moko k’eeb’ilaq ta re ani junaq chi xik re xjultikankil lin evangelio, malaj re xwaklesinkil lin iglees, ka’ajwi’ wi k’ojob’anb’il xb’aan junaq li k’eeb’il xwankil, ut nawb’il xb’aan li iglees naq k’eeb’il xwankil ut naq k’ojob’anb’il jo’ tento taa’uxq xb’aaneb’ laj jolominel re li iglees."
                },
                {
                    "number": 12,
                    "text": "Ut jo’kan wi’chik, eb’ li xb’eenil, laj tij, ut laj tzolonel re li iglees a’in te’xk’ut li jar raqal chi na’leb’ re lin evangelio, li wan sa’ li Santil Hu ut lix Hu laj Mormon, sa’ li wan wi’ lix tz’aqalil li evangelio."
                },
                {
                    "number": 13,
                    "text": "Ut eb’ a’an te’xk’e reetaleb’ li sumwank ut li jar raqal re li iglees re te’xb’aanu, ut a’inaq li te’xk’ut, jo’ chanru te’b’eresiiq xb’aan li Musiq’ej."
                },
                {
                    "number": 14,
                    "text": "Ut li Musiq’ej taak’eemanq eere xb’aan li tijok chi wank eepaab’aal; ut wi moko nekek’ul ta li Musiq’ej ink’a’ texk’utuq."
                },
                {
                    "number": 15,
                    "text": "Ut chixjunil a’in teek’e eech’ool chixb’aanunkil jo’ kexintaqla chirix li k’a’ru nekek’ut, toj reetal taak’eemanq lix tz’aqalileb’ lin loq’laj hu."
                },
                {
                    "number": 16,
                    "text": "Ut naq teetaqsi lix yaab’ eekux xb’aan laj K’ojob’anel Ch’oolej, tex’aatinaq ut teeye profeetil aatin jo’ nink’oxla naq us;"
                },
                {
                    "number": 17,
                    "text": "Xb’aan naq, k’ehomaq reetal, laj K’ojob’anel Ch’oolej nanawok re chixjunil li k’a’aq re ru, ut naxch’olob’ xyaalal li Yuwa’b’ej ut li K’ajolb’ej."
                },
                {
                    "number": 18,
                    "text": "Ut anajwan, k’ehomaq reetal, nawaatina li iglees. Matkamsin; ut ani nakamsin maak’a’aq xkuyb’al lix maak sa’ li ruchich’och’ a’in, chi moko sa’ li ruchich’och’ chalel."
                },
                {
                    "number": 19,
                    "text": "Ut jo’kan wi’chik, ninye, matkamsin; a’ut ani nakamsin taakamq."
                },
                {
                    "number": 20,
                    "text": "Mat-elq’ak; ut ani na’elq’ak ut ink’a’ tixjal xk’a’uxl taa’isiiq chaq."
                },
                {
                    "number": 21,
                    "text": "Mattik’ti’ik; ani natik’ti’ik ut ink’a’ tixjal xk’a’uxl taa’isiiq chaq."
                },
                {
                    "number": 22,
                    "text": "Taara laa wixaqil chi anchal aach’ool, ut tatjiloq rik’in a’an ut maajun chik."
                },
                {
                    "number": 23,
                    "text": "Ut ani na’ilok re jun li ixq re xrahinkil ru tixtz’eqtaana li paab’aal, ut maak’a’aq li Musiq’ej rik’in; ut wi moko naxjal ta xk’a’uxl taa’isiiq chaq."
                },
                {
                    "number": 24,
                    "text": "Matmuxuk sumsu; ut ani namuxuk sumsu, ut moko naxjal ta xk’a’uxl, taa’isiiq chaq."
                },
                {
                    "number": 25,
                    "text": "A’ut ani xmuxuk sumsu ut naxjal xk’a’uxl chi anchal xch’ool, ut naxkanab’, ut maajun wa chik naxb’aanu, taakuy xmaak;"
                },
                {
                    "number": 26,
                    "text": "A’b’an wi naxb’aanu wi’chik, ink’a’ taakuye’q xmaak, taa’isiiq chaq b’an."
                },
                {
                    "number": 27,
                    "text": "Maamaa’usila laa was aawiitz’in, chi moko taab’aanu junaq ra re."
                },
                {
                    "number": 28,
                    "text": "Nakanaw naq k’eeb’il inchaq’rab’ chirix li k’a’aq re ru a’in sa’eb’ lin loq’laj hu; ani namaakob’ ut moko naxjal ta xk’a’uxl taa’isiiq chaq."
                },
                {
                    "number": 29,
                    "text": "Wi nikinaara, tatk’anjelaq chiwu ut taapaab’ chixjunil lin taqlahom."
                },
                {
                    "number": 30,
                    "text": "Ut k’e reetal, taajultiko’q aawe eb’ li neb’a’, ut re li k’a’ru aawe, taaq’axtesi re xtenq’ankileb’ li k’a’ru wan aawe chixk’eeb’al reheb’, rik’in jun sumwank ut jun xhuhil li eechanink li ink’a’ naru xq’etb’al."
                },
                {
                    "number": 31,
                    "text": "Ut a’ yaal jo’ nekek’e xkomon li k’a’ru eere reheb’ li neb’a’, we laa’in teeb’aanu chaq; ut taak’ojob’amanq chiru li obiisp re lin iglees ut eb’ lix tenq’ aj k’ehol na’leb’, wiib’ reheb’ li xb’eenil, malaj xb’eenileb’ aj tij, anihaq tixxaqab’ malaj ak xxaqab’ ut xk’ojob’ choq’ re li ajom a’an."
                },
                {
                    "number": 32,
                    "text": "Ut taak’ulmanq, naq chirix naq k’ojob’anb’il chiru li obiisp re lin iglees, ut chirix naq a’an ak xk’ul chixjunil li ch’olob’anb’il aatin a’in chirix li k’a’ru re lin iglees li q’axtesinb’il, naq ink’a’ naru xmaq’b’al chiru li iglees, jo’ chanru lin taqlahom, li junjunq chi winq taakanaaq chi teneb’anb’il chiwu, jo’ mertoom sa’ xb’een tz’aqal li k’a’ru re, malaj li k’a’ru xk’ul chi q’axtesinb’il, jo’ nimal li taatz’aqloq choq’ re a’an ut lix junkab’al."
                },
                {
                    "number": 33,
                    "text": "Ut jo’kan wi’chik, wi wan eechej sa’ ruq’ li iglees, malaj yalaq ani wan chi sa’, li taaq’axoq re li na’ajman choq’ re xk’eeb’al xtenq’ankileb’, chirix li xb’een q’axtesink a’in, a’an jun rela’ li taaq’axtesimanq re li obiisp, taak’uulamanq re xk’eeb’al xtenq’ankileb’ li ani maak’a’eb’ re, chi yalaq jo’q’e, re naq li junjunq chi winq li taaraj xtenq’ankil tixk’ul chi tz’aqal ut taak’uluq jo’ chanru li ajb’il xb’aan."
                },
                {
                    "number": 34,
                    "text": "Jo’kan ut, li rela’ taak’uulamanq sa’ lin k’uuleb’aal kab’l, re xk’eeb’al li taak’anjelaq reheb’ li neb’a’ ut li maak’a’eb’ wan re, jo’ xaqab’anb’ilaq xb’aan li taqenaqil ch’utam re li iglees, ut li obiisp ut lix ch’utam;"
                },
                {
                    "number": 35,
                    "text": "Ut re naq taaloq’manq li ch’och’ choq’ re lix chaab’ilal li iglees sa’ komonil, ut re xkab’lankil li ochoch re loq’onink, ut re xwaklesinkil li Ak’ Jerusalen, li toj moqon taak’utb’esimanq—"
                },
                {
                    "number": 36,
                    "text": "Re naq eb’ lin tenamit re li sumwank te’ch’utub’amanq sa’ junajil sa’ li kutan a’an naq tink’ulunq sa’ lin santil ochoch. Ut a’in ninb’aanu choq’ re lix kolb’al lin tenamit."
                },
                {
                    "number": 37,
                    "text": "Ut taak’ulmanq naq ani li namaakob’ ut moko naxjal ta xk’a’uxl taa’isiiq chaq sa’ li iglees, ut ink’a’ tixk’ul wi’chik li k’a’ru xq’axtesi chaq choq’ reheb’ li neb’a’ ut li maak’a’eb’ wan re sa’ lin iglees, malaj sa’ jalan chik aatin, choq’ we laa’in—"
                },
                {
                    "number": 38,
                    "text": "Xb’aan naq a’ yaal jo’ nekeb’aanu re li q’axal ka’ch’in reheb’ a’in, we laa’in nekeb’aanu chaq."
                },
                {
                    "number": 39,
                    "text": "Xb’aan naq taak’ulmanq, li k’a’ru kinye rik’in xtz’uumaleb’ re lin profeet taatz’aqloq ru; xb’aan naq laa’in tinwosob’tesi xkomon lix b’ihomaleb’ li ani neke’k’ulub’ank re lin evangelio sa’ xyanqeb’ laj Gentil, choq’ reheb’ li neb’a’ re lin tenamit li wankeb’ sa’ lix junkab’al laj Israel."
                },
                {
                    "number": 40,
                    "text": "Ut jo’kan wi’chik, miwan xq’etq’etil aach’ool; chixjunil laa waq’ moko utz’u’ujinb’ilaq ta, ut lix chaq’al ru, a’anaq xchaq’al ru lix k’anjel tz’aqal aawuq’;"
                },
                {
                    "number": 41,
                    "text": "Ut chixjunil li k’a’aq re ru chib’aanumanq chi ch’ajch’o chiwu."
                },
                {
                    "number": 42,
                    "text": "Moko aj q’emaqat ta; xb’aan naq ani aj q’em ink’a’ tixk’ux xwahil chi moko tixk’e chirix li raq’il laj k’anjenel."
                },
                {
                    "number": 43,
                    "text": "Ut yalaq ani sa’ eeyanq yaj, ut maak’a’ xpaab’aal re k’irtesiik, a’ut napaab’an, taach’olaniiq rik’in anchal li tuulanil, rik’in q’een ut q’unal tzakemq, ut a’in moko rik’in ta ruq’ jun laj xik’ ilonel."
                },
                {
                    "number": 44,
                    "text": "Ut eb’ li xb’eenil re li iglees, wiib’ malaj numenaq wiib’, te’b’oqe’q, ut te’tijoq choq’ reheb’ ut te’xk’e li ruq’ sa’ xb’eeneb’ sa’ lin k’ab’a’, ut wi neke’kam, we laa’in te’kamq, ut wi neke’kana chi yo’yo, we laa’in te’wanq chi yo’yo."
                },
                {
                    "number": 45,
                    "text": "Tatwanq sa’ komonil rik’in rahok, jo’kan naq tatyaab’aq xb’aan xsachikeb’ li neke’kam, ut q’axal wi’chik choq’ reheb’ li maak’a’eb’ xyo’onihom naq te’wakliiq chi yo’yo rik’in loq’alil."
                },
                {
                    "number": 46,
                    "text": "Ut taak’ulmanq naq eb’ li neke’kam chi weheb’ moko te’xyal ta li kamk, xb’aan naq ki’aq choq’ reheb’;"
                },
                {
                    "number": 47,
                    "text": "Ut eb’ li moko neke’kam ta chi weheb’, rahilal sa’ xb’eeneb’, xb’aan naq k’a lix kamikeb’."
                },
                {
                    "number": 48,
                    "text": "Ut jo’kan wi’chik, taak’ulmanq naq ani wan xpaab’aal wik’in re k’irtesiik, ut moko eetalinb’il ta choq’ re li kamk, taak’irtesiiq."
                },
                {
                    "number": 49,
                    "text": "Ani wan xpaab’aal chi ilok, taa’iloq."
                },
                {
                    "number": 50,
                    "text": "Ani wan xpaab’aal chi ab’ink, taa’ab’inq."
                },
                {
                    "number": 51,
                    "text": "Li yeeq roq li wan xpaab’aal chi pisk’ok, taapisk’oq."
                },
                {
                    "number": 52,
                    "text": "Ut eb’ li maak’a’eb’ xpaab’aal chixb’aanunkil li k’a’aq re ru a’in, a’ut neke’paab’ank we, wankeb’ xwankil chi ok choq’ walal; ut a’ yaal jo’ moko neke’xq’et ta lin chaq’rab’, teekuyeb’ xyajel."
                },
                {
                    "number": 53,
                    "text": "Tatxaqliiq sa’ xna’aj laa mertoomil."
                },
                {
                    "number": 54,
                    "text": "Maamaq’ li raq’ laa was aawiitz’in; taatoj li b’arwan nakak’ul rik’in laa was aawiitz’in."
                },
                {
                    "number": 55,
                    "text": "Ut wi nakak’ul li naq’axok re li taak’anjelaq choq’ re aatenq’ankil, taak’e re lin k’uuleb’aal kab’l, re naq taab’aanumanq chixjunil li k’a’aq re ru jo’ chanru li k’a’ru inyehom."
                },
                {
                    "number": 56,
                    "text": "Tattz’aamanq, ut te’k’eemanq lin loq’laj hu jo’ chanru kinxaqab’, ut te’kole’q rix sa’ xyaalalil;"
                },
                {
                    "number": 57,
                    "text": "Ut na’ajman ru naq tatwanq chi ch’anch’o chirixeb’, ut ink’a’ taak’uteb’ toj reetal naq xak’uleb’ chi tz’aqal."
                },
                {
                    "number": 58,
                    "text": "Ut nink’e eere jun taqlahom naq chirix a’an teek’uteb’ chiruheb’ chixjunil li winq; xb’aan naq te’k’ute’q chiruheb’ chixjunil li tenamit, junkab’al, aatinob’aal, ut teepal."
                },
                {
                    "number": 59,
                    "text": "Taak’am li k’a’ru k’ulb’il aab’aan, li xk’ehe’ aawe sa’eb’ lin loq’laj hu choq’ chaq’rab’, re taawanq choq’ inchaq’rab’ re xjolominkil lin iglees;"
                },
                {
                    "number": 60,
                    "text": "Ut ani nab’aanunk re jo’ chanru li k’a’aq re ru a’in taakole’q, ut ani ink’a’ nab’aanunk re taak’ehe’q sa’ tojb’a-maak wi jo’kan nakana."
                },
                {
                    "number": 61,
                    "text": "Wi tattz’aamanq, taak’ul chi tasal tasal li k’utb’esinb’il na’leb’, chi tasal tasal eenawom, re naq tatruuq chixnawb’al li muqmuukil na’leb’ ut li tuqtuukil k’a’aq re ru—li k’a’ru nak’amok chaq sahil ch’oolejil, li k’a’ru nak’amok chaq yu’am chi junelik."
                },
                {
                    "number": 62,
                    "text": "Tattz’aamanq, ut taak’utb’esimanq cheru sa’ li kutan k’oxlanb’il inb’aan, b’ar taakab’lamanq li Ak’ Jerusalen."
                },
                {
                    "number": 63,
                    "text": "Ut k’ehomaq reetal, taak’ulmanq naq eb’ lin moos te’taqlamanq sa’ releb’aal saq’e ut sa’ rokeb’aal, sa’ xnim li saq’e ut sa’ xtz’e."
                },
                {
                    "number": 64,
                    "text": "Ut anajwan ajwi’, li ani naxik sa’ releb’aal saq’e chixtzolaqeb’ li te’jale’q xch’ool chi eelelik sa’ rokeb’aal saq’e, ut a’in xb’aan li k’a’ru taachalq sa’ ruchich’och’, ut eb’ li muqmuukil molam."
                },
                {
                    "number": 65,
                    "text": "K’e reetal, taawil chixjunil li k’a’aq re ru a’in, ut nimaq aaq’ajkamunkil; xb’aan naq k’eeb’il eere xnawb’al li muqmuukil na’leb’ re li awa’b’ejihom, a’b’an re li ruchich’och’ moko k’eeb’il ta xnawb’al."
                },
                {
                    "number": 66,
                    "text": "Teek’e reetaleb’ li chaq’rab’ li ak xek’ul, ut tiikaqex chi paab’ank."
                },
                {
                    "number": 67,
                    "text": "Ut moqon teek’uleb’ li sumwank re li iglees, xkomon li tz’aqalaq re eexaqab’ankil, arin jo’ ajwi’ sa’ li Ak’ Jerusalen."
                },
                {
                    "number": 68,
                    "text": "Jo’kan ut, ani moko tz’aqal ta xna’leb’, chitz’aamanq we, ut laa’in tink’e re chi numtajenaq ut moko tinch’iila ta."
                },
                {
                    "number": 69,
                    "text": "Waklesihomaq eeraam ut chisaho’q sa’ eech’ool, xb’aan naq eere laa’ex k’eeb’il li awa’b’ejihom, malaj sa’ jalan chik aatin, lix laawil li iglees. Chi jo’kan. Amen."
                },
                {
                    "number": 70,
                    "text": "Eb’ laj tij ut laj tzolonel te’wanq xmertoomil, jo’ chanru ajwi’ eb’ li komon."
                },
                {
                    "number": 71,
                    "text": "Ut eb’ li xb’eenil ut li taqenaqil aj tij li xaqab’anb’ileb’ re xtenq’ankil li obiisp choq’ aj tenq’ aj k’ehol na’leb’ sa’ chixjunil li k’a’aq re ru, tento te’wanq lix junkab’aleb’ chi tenq’anb’il rik’in li eechej li q’axtesinb’il re li obiisp, choq’ re lix chaab’ilaleb’ li neb’a’, ut choq’ re jalaneb’ chik li ajom, jo’ chanru naq ak yeeb’il;"
                },
                {
                    "number": 72,
                    "text": "Malaj ut tento te’xk’ul jun tiikil eeqaj choq’ re chixjunil lix k’anjel, jun mertoomil ilom malaj jalan chik chan ru, jo’ chanru k’oxlanb’ilaq naq us, malaj k’oxlanb’ilaq xb’aaneb’ laj tenq’ aj k’ehol na’leb’ ut li obiisp."
                },
                {
                    "number": 73,
                    "text": "Ut jo’kan ajwi’ li obiisp tixk’ul li k’a’ru taak’anjelaq re, malaj jun tiikil eeqaj choq’ re chixjunil lix k’anjel sa’ li iglees."
                },
                {
                    "number": 74,
                    "text": "K’ehomaq reetal, chi yaal ninye eere, naq yalaq ani sa’ eeyanq, li xe’kanab’ank re li rochb’een xb’aan ko’b’eetak yumb’eetak, malaj sa’ jalan chik aatin, wi te’xch’olob’ xyaalal cheru chi kub’enaq anchal xch’ooleb’ naq jo’kan wan, moko teerisi ta chaq sa’ eeyanq;"
                },
                {
                    "number": 75,
                    "text": "A’b’anan wi nekenaw naq yalaq ani xe’xkanab’ li rochb’een re xmuxb’al xsumlajik, ut a’aneb’ li xe’b’aanunk re, ut yo’yo li rochb’een, te’isiiq chaq sa’ eeyanq."
                },
                {
                    "number": 76,
                    "text": "Ut jo’kan wi’chik, ninye eere, naq texwanq chi yo’lek ut teeril eerib’, rik’in anchal li patz’ok, re naq maajun xkomon a’an teek’ul wi sumsuukeb’;"
                },
                {
                    "number": 77,
                    "text": "Ut wi moko sumsuukeb’ ta, te’xjal xk’a’uxl chirix chixjunileb’ lix maak, malaj ut ink’a’ teek’ul."
                },
                {
                    "number": 78,
                    "text": "Ut jo’kan wi’chik, li junjunq li wan sa’ li iglees a’in re li Kristo, tixk’e xch’ool chixpaab’ankil chixjunil li taqlahom ut sumwank re li iglees."
                },
                {
                    "number": 79,
                    "text": "Ut taak’ulmanq, naq wi yalaq ani sa’ eeyanq te’kamsinq, te’q’axtesimanq a’an, ut taa’uxmanq reheb’ jo’ chanru xchaq’rab’il li tenamit, xb’aan naq chijultiko’q eere naq maak’a’ xkuyb’al xmaak; ut taatz’ilmanq xyaalalil jo’ chanru lix chaq’rab’il li tenamit."
                },
                {
                    "number": 80,
                    "text": "Ut wi junaq winq malaj ixq taamuxuq sumsu, li winq malaj ixq taatz’ile’q rix chiru wiib’ xb’eenil re li iglees, malaj numenaq wiib’, ut li junjunq chi aatin taaxaqab’aaq chirix xb’aan wiib’ aj yehol nawom re li iglees, ut moko re ta laj xik’ ilonel; a’b’an wi numenaq wiib’ aj yehol nawom, q’axal us wi’chik."
                },
                {
                    "number": 81,
                    "text": "A’b’anan li winq malaj ixq taateneb’aaq xtojb’a-maak xb’aan xtz’uumal re wiib’ aj yehol nawom, ut eb’ li xb’eenil te’xk’ojob’ li na’leb’ chiru li iglees, ut li iglees te’xtaqsi li ruq’ chiru a’an, re naq taa’uxmanq reheb’ jo’ chanru lix chaq’rab’ li Dios."
                },
                {
                    "number": 82,
                    "text": "Ut wi naru, aajel ru naq taawanq ajwi’ li obiisp aran."
                },
                {
                    "number": 83,
                    "text": "Ut jo’ka’in teeb’aanu sa’ chixjunil li na’leb’ li taachalq cheru."
                },
                {
                    "number": 84,
                    "text": "Ut wi jun winq malaj ixq taamaq’oq, a’an taaq’axtesimanq chiru lix chaq’rab’il li tenamit."
                },
                {
                    "number": 85,
                    "text": "Ut wi li winq malaj ixq taa’elq’aq, a’an taaq’axtesimanq chiru lix chaq’rab’il li tenamit."
                },
                {
                    "number": 86,
                    "text": "Ut wi li winq malaj ixq taatik’ti’iq, a’an taaq’axtesimanq chiru lix chaq’rab’il li tenamit."
                },
                {
                    "number": 87,
                    "text": "Ut wi li winq malaj ixq tixb’aanu yalaq paay chi maa’usilal, a’an taaq’axtesimanq chiru li chaq’rab’, a’an ajwi’ li re li Dios."
                },
                {
                    "number": 88,
                    "text": "Ut wi laa komon winq malaj ixq taarahob’tesinq aawe, taak’ul a’an chi wankex eejunes sa’ wiib’al, ut wi a’an tixch’olob’ xmaak teek’am eerib’ sa’ usilal."
                },
                {
                    "number": 89,
                    "text": "Ut wi li winq malaj ixq ink’a’ naxch’olob’ xmaak, taaq’axtesi chiru li iglees, moko chiruheb’ ta li komon, chiruheb’ b’an li xb’eenil. Ut taab’aanumanq sa’ jun ch’utam, ut a’an moko chiruhaq ta li ruchich’och’."
                },
                {
                    "number": 90,
                    "text": "Ut wi laa komon winq malaj ixq naxrahob’tesiheb’ naab’al, taaq’use’q chiru naab’al."
                },
                {
                    "number": 91,
                    "text": "Ut wi yalaq ani narahob’tesink chi k’utk’u, a’an taach’iilaaq chi k’utk’u, re naq taaxutaanaq. Ut wi ink’a’ naxch’olob’ xmaak, a’an taaq’axtesimanq chiru lix chaq’rab’ li Dios."
                },
                {
                    "number": 92,
                    "text": "Wi yalaq ani narahob’tesin chi muqmu, a’an taach’iilaaq chi muqmu, re naq taaruuq chiru xch’olob’ankil lix maak sa’ muqmu chiru li ani xrahob’tesi, ut chiru li Dios, re naq li iglees ink’a’ taa’aatinaq re xch’iilankil."
                },
                {
                    "number": 93,
                    "text": "Ut chi jo’kan texb’eresinq sa’ chixjunil li k’a’aq re ru."
                }
            ]
        },
        "/study/scriptures/dc-testament/dc/43": {
            "uri": "/study/scriptures/dc-testament/dc/43",
            "title": "Tzol’leb’ ut Sumwank 43",
            "data_type": "chapter",
            "chapter_name": "Tasal 43",
            "chapter_summary": [
                "1–7, Li k’utb’esinb’il na’leb’ ut taqlahom ka’ajwi’ nachal rik’in xtz’uumal re li jun li xaqab’anb’il; 8–14, Eb’ laj santil paab’anel neke’santob’resiik rik’in k’anjelak rik’in anchal li santilal chiru li Qaawa’; 15–22, Eb’ li xb’eenil taqlanb’ileb’ re xyaab’asinkil li jalb’a-k’a’uxl ut re xkawresinkileb’ li winq choq’ re li xnimal ru xkutan li Qaawa’; 23–28, Li Qaawa’ naxb’oqeb’ li winq rik’in tz’aqal xyaab’ xkux, ut rik’in ajwi’ li wankilal wan sa’ li tzuul taq’a; 29–35, Taachalq li Jun Mil Chihab’ ut lix b’ak’b’al laj Satanas."
            ],
            "verses": [
                {
                    "number": 1,
                    "text": "Chex’ab’inq, ex xb’eenil re lin iglees, ut k’ehomaq eexik rik’in li aatin li tinye eere."
                },
                {
                    "number": 2,
                    "text": "Xb’aan naq k’ehomaq reetal, chi yaal, chi yaal, ninye eere, naq xek’ul jun taqlahom jo’ chaq’rab’ choq’ re lin iglees, rik’in xtz’uumal re li ani xinxaqab’ choq’ eere re xk’ulb’al li taqlahom ut k’utb’esinb’il na’leb’ sa’ wuq’."
                },
                {
                    "number": 3,
                    "text": "Ut a’in teenaw chi ch’olch’o ru—naq maajun chik xaqab’anb’il choq’ eere re xk’ulb’al li taqlahom ut k’utb’esinb’il na’leb’ toj reetal taaxoke’q a’an, wi nakana wik’in."
                },
                {
                    "number": 4,
                    "text": "A’b’anan chi yaal, chi yaal, ninye eere, naq maajun chik taaxaqab’amanq choq’ re li maatan a’in, ka’ajwi’ rik’in xtz’uumal re a’an, xb’aan naq wi taa’isiiq chaq chiru a’an, maak’a’aq xwankil, ka’ajwi’ re xxaqab’ankil jalan chik sa’ xna’aj."
                },
                {
                    "number": 5,
                    "text": "Ut a’inaq jun chaq’rab’ choq’ eere, naq moko teek’ul ta lix k’utum yalaq ani li nachal cheru jo’ k’utb’esinb’il na’leb’ malaj taqlahom;"
                },
                {
                    "number": 6,
                    "text": "Ut a’in nink’e eere re naq ink’a’ texb’alaq’iiq, re naq taaruuq teenaw naq moko we ta."
                },
                {
                    "number": 7,
                    "text": "Xb’aan naq chi yaal ninye eere, naq ani k’ojob’anb’il inb’aan taa’ok sa’ li okeb’aal, ut taak’ojob’amanq jo’ kinye eere junxil, re xk’utb’al li k’utb’esihom li ak xek’ul ut toj teek’ul rik’in xtz’uumal re li ani kinxaqab’."
                },
                {
                    "number": 8,
                    "text": "Anajwan ut, k’ehomaq reetal, nink’e eere jun taqlahom, naq jo’q’e ch’utch’uukex, teetzol eerib’ ut teewaklesi eeraam cherib’il eerib’, re naq teenaw chan ru naq texk’anjelaq ut teeb’eresi lin iglees, chanru texk’anjelaq chirix li jar raqal re lin chaq’rab’ ut taqlahom, li kink’e."
                },
                {
                    "number": 9,
                    "text": "Ut chi jo’kan textzole’q chirix lix chaq’rab’ lin iglees, ut texsantob’resiiq xb’aan li k’a’ru ak xek’ul, ut teeteneb’ eerib’ chi k’anjelak rik’in anchal li santilal chiwu—"
                },
                {
                    "number": 10,
                    "text": "Re naq a’ yaal jo’ nekeb’aanu a’in, taatiqmanq loq’alil re li awa’b’ejihom li xek’ul. A’ yaal ut jo’ naq moko nekeb’aanu ta, taa’isimanq chaq, a’ ajwi’ li k’a’ru ak xek’ul."
                },
                {
                    "number": 11,
                    "text": "Puch’umaq chaq li maa’usilal li wan sa’ eeyanq; santob’resihomaq eerib’ chiwu;"
                },
                {
                    "number": 12,
                    "text": "Ut wi nekeraj lix loq’alil li awa’b’ejihom, xaqab’omaq lin moos aj Jose Smith, alalb’ej, ut chexaqab’ xwankil chiwu rik’in li tijok chi wank li paab’aal."
                },
                {
                    "number": 13,
                    "text": "Ut jo’kan wi’chik, ninye eere, naq wi nekeraj li muqmuukil na’leb’ re li awa’b’ejihom, k’ehomaq li tzakemq ut li aq’ej choq’ re, ut yalaq k’a’ru taaraj ru re xb’aanunkil li k’anjel li kintaqla wi’;"
                },
                {
                    "number": 14,
                    "text": "Ut wi moko nekeb’aanu ta, a’an taakanaaq rik’ineb’ li ani xe’k’uluk re, re naq taaruuq tink’ul choq’ we jun tenamit saq ru chiwu."
                },
                {
                    "number": 15,
                    "text": "Jun sut chik ninye, chex’ab’inq ex xb’eenil re lin iglees, li kexinxaqab’: Moko taqlanb’ilex ta re tzole’k; re b’an teetzoleb’ li ralal xk’ajoleb’ li winq rik’in li k’a’aq re ru kink’e sa’ eeruq’ rik’in lix wankil lin Musiq’;"
                },
                {
                    "number": 16,
                    "text": "Ut tento textzole’q chalen chaq taqe’q. Santob’resihomaq eerib’ ut textiqib’amanq rik’in wankilal, re naq taaruuq texk’ehoq jo’ chanru ajwi’ kinye."
                },
                {
                    "number": 17,
                    "text": "Chex’ab’inq laa’ex, xb’aan naq k’ehomaq reetal, ak haye’k chaq re li xnimal ru xkutan li Qaawa’."
                },
                {
                    "number": 18,
                    "text": "Xb’aan naq chalk re li kutan naq li Qaawa’ tixk’e chi aatinak lix yaab’ xkux chalen chaq sa’ choxa; taachiq’manq li choxa ut taachenchotq li ruchich’och’, ut taayaab’asiiq lix trompeet li Dios, chi najtaq xyaab’ ut kawaq, ut tixye reheb’ li tenamit warenaq: Ex santil paab’anel waklinqex ut chiwanq eeyu’am; ex aj maak kanaaqex ut warinqex toj reetal naq tinb’oqoq wi’chik."
                },
                {
                    "number": 19,
                    "text": "Jo’kan ut, b’ak’omaq lee yiitoq re naq ink’a’ textawe’q sa’ xyanqeb’ laj maak."
                },
                {
                    "number": 20,
                    "text": "Taqsihomaq xyaab’ eekux, ut mikotz eemetz’ew. B’oqomaqeb’ li tenamit re te’xjal xk’a’uxl, jo’ tiix jo’ saaj, jo’ moos jo’ ach’ab’anb’il, ut cheye: Kawresihomaq eerib’ choq’ re li xnimal ru xkutan li Qaawa’;"
                },
                {
                    "number": 21,
                    "text": "Xb’aan naq wi laa’in, li winqin, nintaqsi xyaab’ inkux ut nekexinb’oq re teejal eek’a’uxl, ut xik’ nikineeril, k’a’ru teeye naq taachalq li kutan naq eb’ li kaaq te’xk’e chi aatinak lix yaab’eb’ xkux chalen chaq sa’ xmaril li ruchich’och’, ut te’aatinaq sa’ xxikeb’ chixjunil li ani yo’yookeb’, ut te’xye—Chejal eek’a’uxl, ut chekawresi eerib’ choq’ re li xnimal ru xkutan li Qaawa’?"
                },
                {
                    "number": 22,
                    "text": "Relik chi yaal, ut jo’kan wi’chik, naq te’lemb’aq li raq’ kaaq chalen chaq sa’ releb’aal saq’e toj sa’ rokeb’aal, ut te’xk’e chi aatinak lix yaab’eb’ xkux chiru chixjunileb’ li yo’yookeb’, ut te’xk’e chi tz’ananak lix xikeb’ chixjunileb’ li neke’ab’ink, ut te’xye li aatin a’in—Jalomaq eek’a’uxl, xb’aan naq ak xchal li xnimal ru xkutan li Qaawa’?"
                },
                {
                    "number": 23,
                    "text": "Ut jo’kan wi’chik, li Qaawa’ tixk’e chi aatinak lix yaab’ xkux chalen chaq sa’ choxa, ut tixye: Chex’ab’inq, ex tenamit re li ruchich’och’, ut ab’ihomaq li raatin li Dios a’an li kiyiib’ank eere."
                },
                {
                    "number": 24,
                    "text": "Aay, ex tenamit re li ruchich’och’, k’a’jo’ naq kok’ aj xsa’ kexinch’utub’ raj jo’ jun xan kaxlan naxch’utub’eb’ lix kok’ kaxlan rub’el lix xik’, a’b’an ink’a’ keraj!"
                },
                {
                    "number": 25,
                    "text": "K’a’jo’ naq kok’ aj xsa’ xexinb’oq rik’in xtz’uumaleb’ re lin moos, ut rik’in xk’anjeleb’ li anjel, ut rik’in tz’aqal xyaab’ inkux, ut rik’in xyaab’ xkux li kaaq, ut rik’in xyaab’ xkux li raq’ kaaq, ut rik’in xyaab’ xkux li kaq-sut-iq’, ut rik’in xyaab’ xkux li hiik, ut li ninqi saqb’ach ut rik’in xyaab’ xkux li we’ej ut li yajel li jar paay wan, ut rik’in xnimal xyaab’ li trompeet, ut rik’in xyaab’ xkux li raqb’a-aatin, ut rik’in xyaab’ xkux li uxtaan chiru chixjunil li kutan, ut rik’in xyaab’ xkux li loq’alil ut xnimankil eeru ut lix b’ihomal li junelik yu’am, ut kexinkol raj rik’in jun li kole’k li junelik raj taakanaaq, a’b’an ink’a’ keraj!"
                },
                {
                    "number": 26,
                    "text": "K’ehomaq reetal, xchal xkutankil, naq li sek’ re xnimal xjosq’il li xik’ eek’anb’il inb’aan ak nujenaq."
                },
                {
                    "number": 27,
                    "text": "K’ehomaq reetal, chi yaal ninye eere, naq a’in li raatin li Qaawa’ lee Dios."
                },
                {
                    "number": 28,
                    "text": "Jo’kan ut, chexk’anjelaq, chexk’anjelaq sa’ lin awimq li jun sutaq chik—li jun sutaq chik b’oqomaqeb’ li ani wankeb’ sa’ li ruchich’och’."
                },
                {
                    "number": 29,
                    "text": "Xb’aan naq sa’ li kutan k’oxlanb’il inb’aan tink’ulunq sa’ xb’een li ruchich’och’ sa’ raqb’a-aatin, ut eb’ lin tenamit te’toje’q rix ut te’awa’b’ejinq wochb’een sa’ li ruchich’och’."
                },
                {
                    "number": 30,
                    "text": "Xb’aan naq li nimla Jun Mil Chihab’, li kin’aatinak wi’ rik’in xtz’uumaleb’ re lin moos, taachalq."
                },
                {
                    "number": 31,
                    "text": "Xb’aan naq taab’ak’e’q laj Satanas, ut naq taahite’q wi’chik ka’ajwi’ chiru jarub’aq kutan taa’awa’b’ejinq, toja’ ut naq taachalq roso’jik li ruchich’och’."
                },
                {
                    "number": 32,
                    "text": "Ut li ani nawan sa’ tiikilal taajale’q ru sa’ jun mutz’uk-u, ut li ruchich’och’ taa’oso’q chanchan rik’in xam."
                },
                {
                    "number": 33,
                    "text": "Ut eb’ laj maak te’xik sa’ li xam ink’a’ naru xchupb’al, ut li roso’jikeb’ a’an maajun winq nanawok re sa’ ruchich’och’, chi moko tixnaw jun sutaq, toj reetal te’chalq chiwu sa’ li raqleb’ aatin."
                },
                {
                    "number": 34,
                    "text": "Chex’ab’inq chiru li aatin a’in. K’ehomaq reetal, laa’in li Jesukristo, laj Kolol re li ruchich’och’. K’uulahomaq li k’a’aq re ru a’in sa’ lee ch’ool, ut li tiikil k’a’uxlej re li junelik q’e kutan chihilanq sa’ lee k’a’uxl."
                },
                {
                    "number": 35,
                    "text": "Tiikaq eek’a’uxl. Chepaab’ chixjunil intaqlahom. Chi jo’kan. Amen."
                }
            ]
        },
        "/study/scriptures/dc-testament/dc/44": {
            "uri": "/study/scriptures/dc-testament/dc/44",
            "title": "Tzol’leb’ ut Sumwank 44",
            "data_type": "chapter",
            "chapter_name": "Tasal 44",
            "chapter_summary": [
                "1–3, Eb’ li xb’eenil tento te’ch’utlaaq sa’ jun ch’utub’aj-ib’; 4–6, Tento te’xk’uub’ rib’ jo’ chanru lix chaq’rab’il li tenamit, ut te’rileb’ li neb’a’."
            ],
            "verses": [
                {
                    "number": 1,
                    "text": "K’ehomaq reetal, jo’ka’in naxye li Qaawa’ eere laa’ex inmoos, aajel ru choq’ we naq eb’ li xb’eenil re lin iglees te’b’oqe’q chi ch’utlaak, chalen chaq sa’ releb’aal saq’e ut chalen chaq sa’ rokeb’aal, ut chalen chaq sa’ xnim li saq’e ut chalen chaq sa’ xtz’e, rik’in taqlanb’il tz’iib’ahom, malaj chi chan chik ru."
                },
                {
                    "number": 2,
                    "text": "Ut taak’ulmanq, naq a’ yaal jo’ chanru naq tiikeb’ chi paab’ank, ut neke’xk’anjela li paab’aal chiwix, laa’in tinhoy lin Musiq’ sa’ xb’eeneb’ sa’ li kutan naq te’xch’utub’ rib’."
                },
                {
                    "number": 3,
                    "text": "Ut taak’ulmanq naq te’xik sa’eb’ li na’ajej sa’ xsutameb’, ut te’xjultika li jalb’a-k’a’uxlej chiruheb’ li tenamit."
                },
                {
                    "number": 4,
                    "text": "Ut naab’al te’jale’q xch’ool, toj reetal naq teetaw eewankil chixk’uub’ankil eerib’ jo’ chanru lix chaq’rab’eb’ li winq;"
                },
                {
                    "number": 5,
                    "text": "Re naq eb’ li xik’ neke’ilok eere maak’a’aqeb’ xwankil sa’ eeb’een; re naq taakole’q eerix sa’ chixjunil li k’a’aq re ru; re naq taaruhanq cheru xpaab’ankileb’ lin chaq’rab’; re naq taaruuq taat’upmanq li junjunq chi b’ak’leb’ naxsik’ wi’ laj xik’ ilonel xsachb’al lin tenamit."
                },
                {
                    "number": 6,
                    "text": "K’ehomaq reetal, ninye eere, naq tento teerula’aniheb’ li neb’a’ ut li maak’a’eb’ wan re, ut texk’anjelaq re xk’eeb’al xtenq’ankileb’, re naq taaruuq te’wanq chi k’uulanb’il toj reetal naq taaruuq taab’aanumanq chixjunil li k’a’aq re ru jo’ chanru lin chaq’rab’ li xek’ul. Amen."
                }
            ]
        },
        "/study/scriptures/dc-testament/dc/45": {
            "uri": "/study/scriptures/dc-testament/dc/45",
            "title": "Tzol’leb’ ut Sumwank 45",
            "data_type": "chapter",
            "chapter_name": "Tasal 45",
            "chapter_summary": [
                "1–5, Li Kristo a’an laj aatinanel chiqix chiru li Yuwa’b’ej; 6–10, Li evangelio wan choq’ k’amol esil re xkawresinkil li b’e chiru li Qaawa’; 11–15, Laj Enok ut eb’ lix komon ke’k’ule’ xb’aan li Qaawa’ re te’wanq rik’in; 16–23, Li Kristo naxk’utb’esi li reetalil lix k’ulunik, jo’ k’eeb’il sa’ li Tzuul re Olivos; 24–38, Li evangelio taak’ojob’amanq wi’chik, taatz’aqloq ru lix q’ehileb’ laj Gentil, ut jun yajel aj sachonel-u tixnujob’resi li ch’och’; 39–47, Eb’ li eetalil, li sachb’a-ch’oolej, ut li wakliik chi yo’yo te’k’utmanq sa’ li xkab’ xk’ulunik li Qaawa’; 48–53, li Kristo taaxaqliiq chiru li Tzuul re Olivos, ut eb’ laj Judio te’ril li k’ob’olal sa’ li ruq’ ut li roq; 54–59, Li Qaawa’ taa’awa’b’ejinq sa’ li Jun Mil Chihab’; 60–62, Nayehe’ re li profeet naq tixtikib’ xjaltesinkil ru li aatin re li Ak’ Chaq’rab’, sa’ li taak’ehe’q wi’ chi nawmank li na’leb’ aajel ru; 63–75, Eb’ laj santil paab’anel taqlanb’ileb’ chi ch’utlaak ut chixkab’lankil li Ak’ Jerusalen, li te’k’ulunq wi’ li ani wankeb’ chaq sa’ chixjunileb’ li tenamit."
            ],
            "verses": [
                {
                    "number": 1,
                    "text": "Chex’ab’inq, ex tenamit re lin iglees, li k’eeb’il wi’ eere li awa’b’ejihom; chex’ab’inq, ut k’ehomaq eexik rik’in li ani kik’ehok re lix k’ojob’ankil li ruchich’och’, li kiyiib’ank re li choxa ut chixjunil li teep aj aran, sa’ xk’ab’a’ li kiyiib’aman wi’ chixjunil li k’a’aq re ru wan xyu’am, ut na’eek’an, ut wan xwanjik."
                },
                {
                    "number": 2,
                    "text": "Ut jun sut chik ninye, cherab’i lix yaab’ inkux, maare anchal textawe’q xb’aan li kamk; sa’ jun hoonal moko k’oxlanb’il ta eeb’aan akaq numenaq li saq’ehil, ut choyenaqaq li q’olok, ut moko kolb’ilaq ta lee raam."
                },
                {
                    "number": 3,
                    "text": "Ab’ihomaq li ani wan choq’ aj aatinanel cherix chiru li Yuwa’b’ej, li yoo chi aatinak sa’ eek’ab’a’ chiru—"
                },
                {
                    "number": 4,
                    "text": "Li naxye: At inYuwa’, k’e reetal lix rahil ut lix kamik li ani maajun maak kixb’aanu, li kisaho’ wi’ chi tz’aqal aach’ool; k’e reetal lix kik’el laa Walal li kihoyman, lix kik’el li ani kak’e re naq laa’at ajwi’ nimanb’ilaq aaloq’al;"
                },
                {
                    "number": 5,
                    "text": "Jo’kan ut, at inYuwa’, chakoleb’ xyu’am li was wiitz’in a’in li neke’paab’ank re lin k’ab’a’, re naq taaruuq te’chalq wik’in ut te’wanq xyu’am chi junelik."
                },
                {
                    "number": 6,
                    "text": "Chex’ab’inq, ex tenamit re lin iglees, ut ex xb’eenil ab’inqex sa’ komonil, ut cherab’i lix yaab’ inkux naq toj anajwan nayeeman, ut meekawob’resi eeraam;"
                },
                {
                    "number": 7,
                    "text": "Xb’aan naq chi yaal ninye eere naq laa’in li Alfa ut li Omega, lix tiklajik ut li roso’jik, lix saqen ut lix yu’am li ruchich’och’—jun saqen li nalemtz’un sa’ q’ojyin ut li q’ojyin moko naxtaw ta ru."
                },
                {
                    "number": 8,
                    "text": "Kinchal rik’ineb’ li we, ut eb’ li we moko kine’xk’ul ta; a’ut jo’ k’ihaleb’ li ke’k’uluk we, kink’eheb’ xwankil chixb’aanunkil k’iila sachb’a-ch’oolej, ut chi ok choq’ ralal li Dios; ut reheb’ ajwi’ li ke’paab’ank re lin k’ab’a’ kink’e wankilal re xk’ulb’al li junelik yu’am."
                },
                {
                    "number": 9,
                    "text": "Ut chi jo’kan ajwi’ kintaqla sa’ li ruchich’och’ lin sumwank li junelik nakana, re taawanq choq’ saqen chiru li ruchich’och’, ut re taawanq choq’ xaqxookil eetalil chiru lin tenamit, ut re naq eb’ laj Gentil te’sik’oq re, ut re taawanq choq’ aj k’amol esil chiru li wilob’aal, re xkawresinkil li b’e chiwu."
                },
                {
                    "number": 10,
                    "text": "Jo’kan ut, chalqex rik’in a’an, ut rik’in li ani nachal tinna’leb’anq jo’ rik’ineb’ li winq sa’ najter kutan, ut tink’ut cheru lin kawil na’leb’ahom."
                },
                {
                    "number": 11,
                    "text": "Jo’kan ut, chex’ab’inq sa’ komonil ut chink’utaq cheru xchaab’ilal ajwi’ inna’leb’—lix chaab’ilal xna’leb’ a’an li nekeye naq xDios laj Enok, ut eb’ lix komon,"
                },
                {
                    "number": 12,
                    "text": "Li ke’jache’ chaq ru rik’in li ruchich’och’, ut ke’k’ule’ wik’in laa’in—jun tenamit k’uulanb’il toj reetal naq taachalq jun kutan re tiikilal—jun kutan li kisik’e’ chaq xb’aaneb’ chixjunil li santil winq, ut moko ke’xtaw ta xb’aan li maa’usilal ut tz’eqb’eetalil;"
                },
                {
                    "number": 13,
                    "text": "Ut ke’xch’olob’ xyaalal naq a’aneb’ aj jalanil tenamit ut aj numeleb’ sa’ li ruchich’och’;"
                },
                {
                    "number": 14,
                    "text": "A’b’an ke’xk’ul jun yeechi’ihom naq toj te’xtaw ut te’ril sa’ lix tib’eleb’."
                },
                {
                    "number": 15,
                    "text": "Jo’kan ut, chex’ab’inq ut laa’in tinna’leb’anq eerik’in, ut texwaatina ut tinye profeetil aatin, jo’ rik’ineb’ li winq sa’ li najter kutan."
                },
                {
                    "number": 16,
                    "text": "Ut tink’ut chi ch’olch’o ru jo’ kink’ut chiruheb’ lin tzolom naq kinxaqli chiruheb’ sa’ li tz’ejwalej, ut ke’waatina, ut kinye: Jo’ kepatz’ we chirix li reetalil ink’ulunik, sa’ li kutan naq tink’ulunq sa’ inloq’alil sa’eb’ li choql re choxa, re xtz’aqob’resinkil ru lin yeechi’ihom li kinyeechi’i reheb’ lee yuwa’,"
                },
                {
                    "number": 17,
                    "text": "Xb’aan naq jo’ xeril lix najtil li relik chaq lee musiq’ rik’in lee tib’el jo’ jun moosil, tink’ut cheru chanru naq taachalq xkutankil li tojb’al-ix, ut jo’kan ajwi’ lix k’ojob’ankil wi’chik Israel li jek’inb’il."
                },
                {
                    "number": 18,
                    "text": "Ut anajwan nekek’e reetal li santil ochoch a’in li wan Jerusalen, rochoch li Dios li nekeye re, ut eb’ li xik’ neke’ilok eere neke’xye naq li ochoch a’in maajo’q’e taat’ane’q."
                },
                {
                    "number": 19,
                    "text": "A’b’anan chi yaal ninye eere, naq taachalq li sache’k-u sa’ xb’een li tasal tenamit a’in jo’ jun aj elq’ chiru q’ojyin, ut li tenamit a’in te’sache’q ut te’jek’iiq sa’ xyanqeb’ chixjunil li tenamit."
                },
                {
                    "number": 20,
                    "text": "Ut li santil ochoch a’in li nekeril anajwan taarume’q chaq, jo’kan naq moko taakanaaq ta junaq pek sa’ xb’een li jun chik."
                },
                {
                    "number": 21,
                    "text": "Ut taak’ulmanq, naq li jun tasal tenamit a’in reheb’ laj Judio ink’a’ taanume’q toj reetal naq li junjunq chi sache’k-u li kinye eere chirixeb’ a’an taak’ulmanq."
                },
                {
                    "number": 22,
                    "text": "Nekeye naq nekenaw naq chalk re li roso’jik li ruchich’och’; nekeye ajwi’ naq nekenaw naq li choxa ut li ruchich’och’ te’oso’q;"
                },
                {
                    "number": 23,
                    "text": "Ut sa’ a’in yaal li nekeye, xb’aan naq jo’kan wan; a’b’an li k’a’aq re ru a’in li kinye eere moko taanume’q ta toj reetal taatz’aqloq ru chixjunil."
                },
                {
                    "number": 24,
                    "text": "Ut a’in kinye eere chirix Jerusalen; ut naq taachalq li kutan a’an, taajek’imanq jun rela’ sa’ xyanqeb’ chixjunileb’ li tenamit;"
                },
                {
                    "number": 25,
                    "text": "A’b’an te’ch’utub’amanq wi’chik; a’ut te’kanaaq toj reetal taatz’aqloq ru lix q’ehileb’ laj Gentil."
                },
                {
                    "number": 26,
                    "text": "Ut sa’ li kutan a’an taa’ab’imanq resil li pleet ut li esil chirix li pleet, ut chixjunil li ruchich’och’ taawanq chi choqinb’il, ut eb’ li winq te’lajq xch’ool, ut te’xye naq li Kristo naxb’ay lix k’ulunik toj sa’ roso’jik li ruchich’och’."
                },
                {
                    "number": 27,
                    "text": "Ut taakeho’q li rahok rik’ineb’ li winq, ut taanumtaaq li maa’usilal."
                },
                {
                    "number": 28,
                    "text": "Ut naq akaq okenaq xq’ehileb’ laj Gentil, taak’utunq jun saqen sa’ xyanqeb’ li chunchuukeb’ chaq sa’ q’ojyin, ut a’anaq xtz’aqalil lin evangelio;"
                },
                {
                    "number": 29,
                    "text": "A’b’an eb’ a’an moko neke’xk’ul ta, xb’aan naq ink’a’ neke’xk’e reetal li saqen, ut neke’risi chaq wik’in lix ch’ooleb’, xb’aan lix na’leb’eb’ li winq."
                },
                {
                    "number": 30,
                    "text": "Ut sa’ li tasal tenamit a’an taatz’aqloq ru lix q’ehileb’ laj Gentil."
                },
                {
                    "number": 31,
                    "text": "Ut te’wanq li winq xaqxo sa’ li tasal tenamit a’an, li toj maji’aq te’nume’q toj reetal naq te’ril jun rahilal aj b’ut’unel; xb’aan naq jun yajel aj sachonel tixnujob’resi li ch’och’."
                },
                {
                    "number": 32,
                    "text": "A’b’anan eb’ lin tzolom te’xaqliiq sa’eb’ li na’ajej sant, ut ink’a’ te’eek’asiiq; a’b’an sa’ xyanqeb’ laj maak, eb’ li winq te’xtaqsi xyaab’eb’ xkux, ut te’xmajewa li Dios ut te’kamq."
                },
                {
                    "number": 33,
                    "text": "Ut te’wanq li hiik sa’ b’araq chi na’ajej, ut naab’al li sachok-u; a’b’anan eb’ li winq te’xkawob’resi li raameb’ chiwix, ut te’xchap li yok’leb’ ch’iich’, li jun chiru li jun chik, ut te’xkamsi rib’ chirib’ileb’ rib’."
                },
                {
                    "number": 34,
                    "text": "Ut anajwan, chirix naq laa’in, li Qaawa’ kinye li aatin a’in reheb’ lin tzolom, ke’numta xk’a’uxleb’."
                },
                {
                    "number": 35,
                    "text": "Ut laa’in kinye reheb’: Minumta eek’a’uxl, xb’aan naq jo’q’e taak’ulmanq chixjunil li k’a’aq re ru a’in, taaruuq teenaw naq li k’a’ru yeechi’inb’il eere taatz’aqloq ru."
                },
                {
                    "number": 36,
                    "text": "Ut naq li saqen taa’ok chi k’utunk, taawanq rik’ineb’ jo’ jun jaljookil ru aatin li tink’ut cheru—"
                },
                {
                    "number": 37,
                    "text": "Nekex’ilok ut nekek’e reetaleb’ lix toonaleb’ li higo, ut nekeril rik’in xnaq’ eeru, ut nekeye naq neke’ok chi tuxmek, ut toj q’uneb’ lix xaq, naq ak haye’k chaq re li saq’ehil;"
                },
                {
                    "number": 38,
                    "text": "Chi jo’kan ajwi’ taawanq sa’ li kutan naq te’ril chixjunil li k’a’aq re ru a’in, toja’ naq te’xnaw naq ak taahaye’q li hoonal."
                },
                {
                    "number": 39,
                    "text": "Ut taak’ulmanq naq ani naxuwank we, taawanq chi ilok re rilb’al xchalik li xnimal ru xkutan li Qaawa’, re rilb’al li reetalil lix k’ulunik li Ralal li Winq."
                },
                {
                    "number": 40,
                    "text": "Ut te’ril li eetalil ut sachb’a-ch’oolej, xb’aan naq te’k’utmanq chaq sa’ li choxa taqe’q, ut sa’ li ch’och’ taq’a."
                },
                {
                    "number": 41,
                    "text": "Ut te’xk’e reetal li kik’, ut xam, ut xb’ook li sib’."
                },
                {
                    "number": 42,
                    "text": "Ut rub’elaj naq taachalq xkutankil li Qaawa’, li saq’e taaq’ojyino’q ru, ut li po taakik’o’q ru, ut eb’ li chahim te’t’anje’q chaq sa’ choxa."
                },
                {
                    "number": 43,
                    "text": "Ut li rela’ te’ch’utub’amanq toj sa’ li na’ajej a’in;"
                },
                {
                    "number": 44,
                    "text": "Toja’ ut naq te’iloq chiwilb’al, ut k’ehomaq reetal, tink’ulunq, ut tine’ril sa’eb’ li choql re choxa, tiqtooqin rik’in wankilal ut nimla loq’alil; wochb’eenaqeb’ chixjunil li santil anjel; ut ani moko wanq ta chi yo’lek re wilb’al, taa’isiiq chaq."
                },
                {
                    "number": 45,
                    "text": "A’ut rub’elaj naq taat’ane’q li ruq’ li Qaawa’, jun anjel tixyaab’asi lix trompeet, ut eb’ laj santil paab’anel li ke’war toxe’elq chaq re ink’ulb’al sa’ li choql."
                },
                {
                    "number": 46,
                    "text": "Jo’kan ut, wi kexwar sa’ tuqtuukilal, osob’tesinb’ilex; xb’aan naq jo’ chanru anajwan nikineeril ut nekenaw naq wankin, jo’kan ajwi’ texchalq wik’in ut taawanq xyu’am lee raam, ut taatz’aqloq re ru lix tojb’al eerix; ut eb’ laj santil paab’anel tole’elq chaq sa’ xkaajachalil chaq li ruchich’och’."
                },
                {
                    "number": 47,
                    "text": "Toja’ naq taat’ane’q li ruq’ li Qaawa’ sa’ xb’eeneb’ li tenamit."
                },
                {
                    "number": 48,
                    "text": "Toja’ ut naq li Qaawa’ tixk’ojob’ li roq sa’ xb’een li tzuul a’in, ut tixjach rib’ sa’ xyi, ut taachenchotq li ch’och’, ut taasaalanq chi junpak’al ut chi junpak’al chik, ut taachiq’manq ajwi’ li choxa."
                },
                {
                    "number": 49,
                    "text": "Ut li Qaawa’ tixk’e chi aatinak lix yaab’ xkux, ut chixjunil lix maril li ruchich’och’ te’ab’inq re; ut eb’ li tenamit re li ruchich’och’ te’yaab’aq, ut eb’ li ke’se’ek chaq te’ril xmajelaleb’ xna’leb’."
                },
                {
                    "number": 50,
                    "text": "Ut taanumtaaq li nimla rahilal sa’ xb’een laj eetz’unel, ut laj hob’onel taa’oso’q sa’ xam; ut eb’ li ke’ilok re rilb’al li maa’usilal te’yok’e’q chaq ut te’kute’q sa’ li xam."
                },
                {
                    "number": 51,
                    "text": "Toja’ ut naq tine’ril laj Judio ut te’xye: K’a’ru li k’ob’olal a’in sa’ laa wuq’ ut sa’ laa woq?"
                },
                {
                    "number": 52,
                    "text": "Toja’ ut te’xnaw naq laa’in li Qaawa’; xb’aan naq tinye reheb’; A’ k’ob’olal a’in a’an li k’ob’olal kink’ob’e’ wi’ sa’ rochocheb’ li raab’ileb’ inb’aan. Laa’in li kintaqsiik chaq. Laa’in li Jesus li kik’ehe’ chiru krus. Laa’in li Ralal li Dios."
                },
                {
                    "number": 53,
                    "text": "Toja’ ut naq te’yaab’aq xb’aan xmaa’usilaleb’; toja’ naq te’raho’q xch’ool xb’aan naq ke’xrahob’tesi lix rey."
                },
                {
                    "number": 54,
                    "text": "Toja’ ut naq te’toje’q rix li jar tenamit li maak’a’eb’ xnawom chirix li Dios, ut eb’ li maajun chaq’rab’ ke’xnaw te’tz’aqonq sa’ li xb’een wakliik chi yo’yo; ut taaruuq te’xkuy xnumsinkil."
                },
                {
                    "number": 55,
                    "text": "Ut taab’ak’e’q laj Satanas, re naq maak’a’aq xna’aj sa’ xch’ooleb’ li ralal xk’ajoleb’ li winq."
                },
                {
                    "number": 56,
                    "text": "Ut sa’ li kutan a’an, naq tink’ulunq sa’ lin loq’al, taatz’aqloq ru li jaljookil ru aatin li kinye chirixeb’ li lajeeb’ chi tuq’ixq."
                },
                {
                    "number": 57,
                    "text": "Xb’aan naq eb’ li wankeb’ xna’leb’ ut ke’k’uluk re li yaal, ut ke’xk’ul li Loq’laj Musiq’ej choq’ aj k’amol b’e chiruheb’, ut ink’a’ ke’b’alaq’iik—ninye chi yaal eere, ink’a’ te’yok’e’q chaq ut te’kute’q sa’ li xam, te’xkuy b’an xnumsinkil li kutan."
                },
                {
                    "number": 58,
                    "text": "Ut li ruchich’och’ taak’eemanq reheb’ choq’ reechanihomeb’; ut te’k’ihanq ut te’kawuq xmetz’eweb’, ut eb’ li ralal xk’ajol te’ninqanq chi maak’a’ li maak, choq’ re li kolb’a-ib’."
                },
                {
                    "number": 59,
                    "text": "Xb’aan naq li Qaawa’ taawanq sa’ xyiheb’, ut lix loq’al taawanq sa’ xb’eeneb’, ut a’anaq lix rey ut aj k’ehol chaq’rab’ chiruheb’."
                },
                {
                    "number": 60,
                    "text": "Ut anajwan, k’ehomaq reetal, ninye eere, moko taak’eemanq ta eere xnawb’al chik chirix li jun ch’ol a’in, toj reetal taajaltesimanq ru li aatin sa’ li Ak’ Chaq’rab’, ut sa’ a’an taak’ehe’q chi nawmank chixjunil li k’a’aq re ru a’in;"
                },
                {
                    "number": 61,
                    "text": "Jo’kan naq nink’e eere naq teejaltesi ru anajwan, re naq texkawresimanq choq’ re li k’a’aq re ru toj taachalq."
                },
                {
                    "number": 62,
                    "text": "Xb’aan naq chi yaal ninye eere, naq li k’a’aq re ru nim ru na’oyb’enink eere;"
                },
                {
                    "number": 63,
                    "text": "Nekerab’i resileb’ li pleet sa’ jalanil ch’och’; a’b’an k’ehomaq reetal, ninye eere, xe’nach’ok chaq, toj chire ajwi’ lee rokeb’aal, ut moko k’iila chihab’ ta chik naq teerab’i resil li pleet sa’ tz’aqal lee ch’och’."
                },
                {
                    "number": 64,
                    "text": "Jo’kan naq laa’in, li Qaawa’, kinye, ch’utub’omaq eerib’ chalen chaq sa’eb’ li ch’och’ sa’ releb’aal saq’e, molk’ahomaq eerib’ ex xb’eenil re lin iglees; ayuqex sa’eb’ li ch’och’ sa’ rokeb’aal li saq’e, b’oqomaqeb’ chaq li wankeb’ aran re te’xjal xk’a’uxl, ut a’ yaal jo’ neke’xjal xk’a’uxl, waklesihomaqeb’ li iglees choq’ we."
                },
                {
                    "number": 65,
                    "text": "Ut chi junaj eech’ool ut chi junaj eek’a’uxl, ch’utub’omaq lee b’ihomal re texruuq chixloq’b’al jun eechanihomej, li moqon taaxaqab’amanq choq’ eere."
                },
                {
                    "number": 66,
                    "text": "Ut li Ak’ Jerusalen taayeemanq re, jun ch’och’ re tuqtuukilal, jun tenamit re xkolb’al eerib’, jun na’ajej re wank sa’ xyaalalil choq’ reheb’ laj santil paab’anel re li Dios Q’axal Taqenaq;"
                },
                {
                    "number": 67,
                    "text": "Ut lix loq’al li Qaawa’ taawanq aran, ut lix xuwankil ru li Qaawa’ taawanq ajwi’ aran, jo’kan naq eb’ laj maak ink’a’ te’ok rik’in, ut Sion taayeemanq re."
                },
                {
                    "number": 68,
                    "text": "Ut taak’ulmanq sa’ xyanqeb’ laj maak, naq li junjunq chi winq li ink’a’ taachapoq re lix yok’leb’ ch’iich’ chiru li ras riitz’in, taa’ajmanq naq taa’eeleliq Sion re xkolb’al rib’."
                },
                {
                    "number": 69,
                    "text": "Ut chi sa’ a’an te’ch’utub’amanq chaq sa’ li junjunq chi tenamit rub’el choxa; ut a’anaqeb’ li jun ajwi’ chi tenamit li moko taawanq ta chi pleetik li jun rik’in li jun chik."
                },
                {
                    "number": 70,
                    "text": "Ut taayeemanq sa’ xyanqeb’ laj maak: Mootaqe’ chixpleetinkil Sion, xb’aan naq xuwajeleb’ li wankeb’ Sion; jo’kan naq ink’a’ tooruuq chi xaqliik."
                },
                {
                    "number": 71,
                    "text": "Ut taak’ulmanq naq eb’ li tiikeb’ xch’ool te’ch’utub’amanq chaq sa’ xyanqeb’ chixjunil li tenamit, ut te’k’ulunq Sion, rik’in xb’ichankil li b’ich re sahil ch’oolejil li junelik nakana."
                },
                {
                    "number": 72,
                    "text": "Ut anajwan ninye eere, meekanab’ li na’leb’ a’in chi xik b’araq sa’ li ruchich’och’, toj reetal naq taa’ajmanq ru choq’ we, re naq taaruuq teechoy xb’aanunkil li k’anjel a’in sa’ rilob’aaleb’ li tenamit, ut sa’ rilob’aaleb’ li xik’ neke’ilok eere, re naq ink’a’ te’xnaw lee k’anjel toj reetal naq akaq xechoy xb’aanunkil li k’a’ru kexintaqla wi’;"
                },
                {
                    "number": 73,
                    "text": "Re naq jo’q’e te’xnaw, taaruuq te’xk’oxla li k’a’aq re ru a’in."
                },
                {
                    "number": 74,
                    "text": "Xb’aan naq jo’q’e taak’utunq li Qaawa’, xuwajelaq chiruheb’, re naq te’chape’q xb’aan xiw, ut te’xaqliiq chi najt ut te’siksotq."
                },
                {
                    "number": 75,
                    "text": "Ut chixjunileb’ li tenamit te’xuwaq xb’aan li xiw chiru li Qaawa’, ut lix wankilal lix nimal xmetz’ew. Chi jo’kan. Amen."
                }
            ]
        },
        "/study/scriptures/dc-testament/dc/46": {
            "uri": "/study/scriptures/dc-testament/dc/46",
            "title": "Tzol’leb’ ut Sumwank 46",
            "data_type": "chapter",
            "chapter_name": "Tasal 46",
            "chapter_summary": [
                "1–2, Eb’ li xb’eenil tento te’xb’eresiheb’ li ch’utam jo’ chanru k’amb’ileb’ xb’e xb’aan li Loq’laj Musiq’ej; 3–6, Eb’ li neke’sik’ok re li yaal tento naq moko te’rame’q ta ru chi ok sa’eb’ li k’anjel re li loq’laj wa’ak; 7–12, Chextz’aamanq chiru li Dios ut chesik’eb’ li maatan re li Musiq’ej; 13–26, Yeeb’il resil junjunq reheb’ li maatan a’in; 27–33, Eb’ laj jolominel sa’ li iglees k’eeb’ileb’ xwankil chixtz’ilb’aleb’ rix li maatan re li Musiq’ej."
            ],
            "verses": [
                {
                    "number": 1,
                    "text": "Chex’ab’inq, ex tenamit re lin iglees; xb’aan naq chi yaal ninye eere naq kiyeeman eere li k’a’aq re ru a’in choq’ re eechaab’ilob’resinkil ut eetzolb’al."
                },
                {
                    "number": 2,
                    "text": "A’b’anan us ta wan li k’a’aq re ru a’an li tz’iib’anb’il, junelik k’eeb’il reheb’ li xb’eenil re lin iglees chalen chaq sa’ xtiklajik, ut junelik taak’eemanq, naq te’xb’eresi chixjunileb’ li ch’utam jo’ chanru b’eresinb’ileb’ ut k’amb’ileb’ xb’e xb’aan li Loq’laj Musiq’ej."
                },
                {
                    "number": 3,
                    "text": "A’b’anan taqlanb’ilex naq maajo’q’e teerisi chaq ani junaq sa’eb’ lee k’utk’uukil ch’utam, li neke’b’aanuman chiru li ruchich’och’."
                },
                {
                    "number": 4,
                    "text": "Taqlanb’ilex ajwi’ naq maajun xkomon li iglees teerisi chaq sa’eb’ lee ch’utam re li loq’laj wa’ak; a’b’anan wi wan ani xb’aanunk re li maak, mixk’ul toj reetal naq tixk’am wi’chik rib’ sa’ usilal."
                },
                {
                    "number": 5,
                    "text": "Ut jo’kan wi’chik ninye eere, maa’ani teerisi chaq sa’eb’ lee ch’utam re li loq’laj wa’ak li anchaleb’ xch’ool chixsik’b’al li awa’b’ejihom—ninye a’in chirixeb’ li moko xkomoneb’ ta li iglees."
                },
                {
                    "number": 6,
                    "text": "Ut jo’kan wi’chik ninye eere, chirix lee ch’utam re k’ojob’ank, naq wi wankeb’ ani li moko xkomoneb’ ta li iglees, li anchaleb’ xch’ool chixsik’b’al li awa’b’ejihom, ink’a’ teerisiheb’ chaq."
                },
                {
                    "number": 7,
                    "text": "A’ut taqlanb’ilex sa’ chixjunil li k’a’aq re ru chi tz’aamank chiru li Dios, li nak’ehok chi numtajenaq; ut li k’a’ru tixch’olob’ li Musiq’ej eere, a’an ajwi’ li nawaj raj naq teeb’aanu rik’in anchal xsantilal eech’ool, rik’in b’eek chi tiik chiwu, ut xk’oxlankil lix tz’aqlojik lee kolb’al, rik’in xb’aanunkil chixjunil li k’a’aq re ru rik’in tijok ut b’antioxink, re naq ink’a’ texk’ame’q chi maakob’k xb’aaneb’ li maa’us aj musiq’ej, malaj xb’aan lix tzol’leb’eb’ laj tza, malaj lix taqlahomeb’ li winq; xb’aan naq wan re winq, ut wan chik reheb’ aj tza."
                },
                {
                    "number": 8,
                    "text": "Jo’kan ut, cheril eerib’ maare anchal texb’alaq’iiq; ut re naq ink’a’ texb’alaq’iiq, chesik’ chi anchal eech’ool eb’ li maatan q’axal chaab’il, ut junelik chijultiko’q eere k’a’ut naq k’eeb’ileb’;"
                },
                {
                    "number": 9,
                    "text": "Xb’aan naq chi yaal ninye eere, k’eeb’ileb’ choq’ re xchaab’ilaleb’ li ani neke’rahok we ut neke’paab’ank re chixjunil lin taqlahom, ut li ani nasik’ok xb’aanunkil chi jo’kan; re naq taaruuq te’chaab’ilob’resiiq chixjunileb’ li neke’sik’ok malaj li neke’tz’aamank wik’in, li ink’a’ neke’xtz’aama jun eetalil re te’xsachi rik’in li ratawomeb’."
                },
                {
                    "number": 10,
                    "text": "Ut jo’kan wi’chik, chi yaal ninye eere, nawaj raj naq junelik taajultiko’q eere, ut junelik taakanaaq sa’ eek’a’uxl k’a’ruheb’ li maatan a’an, li k’eeb’ileb’ re li iglees."
                },
                {
                    "number": 11,
                    "text": "Xb’aan naq moko chixjunil ta k’eeb’il li junjunq chi maatan re; xb’aan naq k’iila maatan wan, ut re li junjunq chi winq k’eeb’il jun maatan xb’aan xMusiq’ li Dios."
                },
                {
                    "number": 12,
                    "text": "Re junjunq k’eeb’il li jun, ut re junjunq chik k’eeb’il li jun chik, re naq chixjunileb’ te’chaab’ilob’resiiq rik’in."
                },
                {
                    "number": 13,
                    "text": "Re junjunq k’eeb’il xb’aan li Santil Musiq’ej xnawb’al naq li Jesukristo a’an li Ralal li Dios, ut naq kik’ehe’ chiru krus choq’ re lix maak li ruchich’och’."
                },
                {
                    "number": 14,
                    "text": "Re junjunq chik k’eeb’il xpaab’ankil li raatineb’, re naq eb’ a’an te’wanq ajwi’ xyu’am chi junelik wi te’kanaaq chi tiikeb’ chi paab’ank."
                },
                {
                    "number": 15,
                    "text": "Ut jo’kan wi’chik, re junjunq k’eeb’il xb’aan li Santil Musiq’ej xnawb’al li jalanq paay chi b’eresink k’anjel, jo’ taasaho’q wi’ xch’ool li junaj chi Qaawa’, jo’ chanru naraj li Qaawa’, re xtuqub’ankileb’ li ruxtaan a’an jo’ chanru li wankeb’ wi’ li ralal xk’ajoleb’ li winq."
                },
                {
                    "number": 16,
                    "text": "Ut jo’kan wi’chik, k’eeb’il xb’aan li Santil Musiq’ej re junjunq xnawb’al li jalanq paay chi uxb’il k’anjel, ma re li Dios, re naq lix k’utb’esihom li Musiq’ej taak’eemanq re li junjunq chi winq re taachaab’ilo’q xb’aan."
                },
                {
                    "number": 17,
                    "text": "Ut jo’kan wi’chik, chi yaal ninye eere, re junjunq k’eeb’il, xb’aan lix Musiq’ li Dios, li aatin re chaab’il na’leb’."
                },
                {
                    "number": 18,
                    "text": "Re jalan chik k’eeb’il li aatin re li nawom, re naq chixjunileb’ te’tzole’q re chaab’ilaqeb’ xna’leb’ ut te’wanq xnawom."
                },
                {
                    "number": 19,
                    "text": "Ut jo’kan wi’chik, re junjunq k’eeb’il naq te’wanq xpaab’aal re te’k’irtesiiq;"
                },
                {
                    "number": 20,
                    "text": "Ut re jalaneb’ chik k’eeb’il naq te’wanq xpaab’aal chi k’irtesink."
                },
                {
                    "number": 21,
                    "text": "Ut jo’kan wi’chik, re junjunq k’eeb’il xk’anjelankil li sachb’a-ch’oolejil k’anjel;"
                },
                {
                    "number": 22,
                    "text": "Ut re jalaneb’ chik k’eeb’il aatinak jo’ profeet;"
                },
                {
                    "number": 23,
                    "text": "Ut re jalaneb’ chik xtz’ilb’aleb’ rix li musiq’ej."
                },
                {
                    "number": 24,
                    "text": "Ut jo’kan wi’chik, k’eeb’il re junjunq aatinak rik’in jalanil aatinob’aal;"
                },
                {
                    "number": 25,
                    "text": "Ut re jalan chik k’eeb’il xk’utb’al xyaalalil li jalanil aatinob’aal."
                },
                {
                    "number": 26,
                    "text": "Ut chixjunileb’ li maatan a’in neke’chal chaq rik’in li Dios, choq’ re xchaab’ilob’resinkileb’ li ralal xk’ajol li Dios."
                },
                {
                    "number": 27,
                    "text": "Ut re li obiisp re li iglees, ut re li ani tixxaqab’ li Dios ut tixk’ojob’ chixk’aak’alenkil li iglees ut chi wank choq’ xb’eenil chiru li iglees, k’eeb’ilaq reheb’ xtz’ilb’aleb’ rix chixjunil li maatan a’an, maare anchal taawanq anihaq sa’ eeyanq li taayehoq re naq re li Dios a’ut maawa’aq."
                },
                {
                    "number": 28,
                    "text": "Ut taak’ulmanq naq ani natz’aaman sa’ li Musiq’ej taak’uluq sa’ li Musiq’ej;"
                },
                {
                    "number": 29,
                    "text": "Re naq te’wanq ani k’eeb’ilaqeb’ re xk’ulb’al chixjunileb’ li maatan a’an, re naq taawanq jun jolomil, re naq li junjunq chi komon taaruuq taachaab’ilo’q xb’aan."
                },
                {
                    "number": 30,
                    "text": "Ani natz’aaman sa’ li Musiq’ej natz’aaman jo’ chanru li rajom xch’ool li Dios; jo’kan naq nab’aanuman jo’ chanru ajwi’ naxtz’aama."
                },
                {
                    "number": 31,
                    "text": "Ut jo’kan wi’chik, ninye eere, chixjunil li k’a’aq re ru tento taab’aanumanq sa’ lix k’ab’a’ li Kristo, yalaq k’a’ru nekeb’aanu sa’ li Musiq’ej;"
                },
                {
                    "number": 32,
                    "text": "Ut tento texb’antioxinq chiru li Dios sa’ li Musiq’ej xb’aan yalaq k’a’ru chi osob’tesink li nekex’osob’tesiik wi’."
                },
                {
                    "number": 33,
                    "text": "Ut tento teek’anjela li saq ruhil na’leb’ ut santilal chiwu rajlal. Chi jo’kan. Amen."
                }
            ]
        },
        "/study/scriptures/dc-testament/dc/47": {
            "uri": "/study/scriptures/dc-testament/dc/47",
            "title": "Tzol’leb’ ut Sumwank 47",
            "data_type": "chapter",
            "chapter_name": "Tasal 47",
            "chapter_summary": [
                "1–4, Laj John Whitmer na’eetaliik re tixk’uula li resilal li Iglees ut taatz’iib’aq choq’ re li Profeet."
            ],
            "verses": [
                {
                    "number": 1,
                    "text": "K’e reetal, aajel ru choq’ we naq lin moos aj John tixtz’iib’a ut tixk’uula jun esilal chi tustu, ut naq tatxtenq’a, at inmoos Jose, sa’ xtz’iib’ankil chixjunil li k’a’aq re ru li k’eeb’ilaq aawe, toj reetal naq taab’oqe’q chixb’aanunkil jalan chik k’anjel."
                },
                {
                    "number": 2,
                    "text": "Jo’kan wi’chik, chi yaal ninye aawe naq naru ajwi’ chixtaqsinkil xyaab’ xkux sa’eb’ li ch’utam, yalaq jo’q’e taa’ajmanq ru."
                },
                {
                    "number": 3,
                    "text": "Ut jo’kan wi’chik, ninye aawe naq xaqab’anb’ilaq choq’ re a’an xtz’iib’ankil resilal ut xhuhil li iglees chi rajlal, xb’aan naq laj Oliver Cowdery kinxaqab’ sa’ jalan chik opiis."
                },
                {
                    "number": 4,
                    "text": "Jo’kan ut, taak’eemanq re a’an, a’ yaal jo’ naq tiik chi paab’ank, rik’in laj K’ojob’anel Ch’oolej, xtz’iib’ankil li k’a’aq re ru a’in. Chi jo’kan. Amen."
                }
            ]
        },
        "/study/scriptures/dc-testament/dc/48": {
            "uri": "/study/scriptures/dc-testament/dc/48",
            "title": "Tzol’leb’ ut Sumwank 48",
            "data_type": "chapter",
            "chapter_name": "Tasal 48",
            "chapter_summary": [
                "1–3, Eb’ laj santil paab’anel sa’ Ohio tento te’xk’e xkomon lix ch’och’eb’ reheb’ lix komon; 4–6, Eb’ laj santil paab’anel tento te’xloq’ li ch’och’, te’xyiib’ jun tenamit, ut te’ab’inq chiru li na’leb’ te’xk’e laj jolominel reheb’."
            ],
            "verses": [
                {
                    "number": 1,
                    "text": "Na’ajman ru naq texkanaaq sa’ li kutan a’in sa’eb’ li na’ajej wan wi’ eerochoch, jo’ chanru taak’anjelaq eere sa’ li wankex wi’."
                },
                {
                    "number": 2,
                    "text": "Ut a’ yaal jo’ wank eech’och’, teek’e reheb’ li komon aj releb’aal saq’e;"
                },
                {
                    "number": 3,
                    "text": "Ut a’ yaal jo’ maak’a’ lee ch’och’, che’xloq’aq sa’ li kutan a’in sa’eb’ li na’ajej chesutam, jo’ neke’xk’oxla naq us, xb’aan naq tento naq taa’ajmanq ru naq te’wanq xna’aj re te’wanq rochoch sa’ li kutan a’in."
                },
                {
                    "number": 4,
                    "text": "Tento naq taa’ajmanq ru naq teek’uula chixjunil li tumin li naru cheru, ut naq teek’ul jo’ nimal naru cheru sa’ tiikilal, re naq chirix xnumikeb’ li kutan texruhanq chixloq’b’al li ch’och’ choq’ eechanihomej, a’anaq xna’aj li tenamit."
                },
                {
                    "number": 5,
                    "text": "Li na’ajej toj maji’ taak’utb’esimanq; a’ut chirix naq te’chalq chaq lee komon sa’ releb’aal li saq’e te’wanq junjunq li winq xaqab’anb’il, ut reheb’ a’an k’eeb’ilaq xnawb’al li na’ajej, malaj chiruheb’ a’an taak’utb’esimanq."
                },
                {
                    "number": 6,
                    "text": "Ut eb’ a’an te’xaqab’amanq re xloq’b’aleb’ li ch’och’, ut re xtikib’ankil xk’eeb’al xk’ojob’ankil li tenamit; ut chirix a’an tex’ok chi ch’utub’aak eerochb’eenaq eejunkab’al, li junjunq chi winq jo’ chanru xjunkab’al, jo’ chanru li wan wi’, ut jo’ chanru xaqab’anb’il choq’ re xb’aan li awa’b’ejil ut li obiisp re li iglees, jo’ chanruheb’ li chaq’rab’ ut taqlahom li xek’ul, ut li moqon chik teek’ul. Chi jo’kan. Amen."
                }
            ]
        },
        "/study/scriptures/dc-testament/dc/49": {
            "uri": "/study/scriptures/dc-testament/dc/49",
            "title": "Tzol’leb’ ut Sumwank 49",
            "data_type": "chapter",
            "chapter_name": "Tasal 49",
            "chapter_summary": [
                "1–7, Lix kutankil ut xhoonalil lix k’ulunik li Kristo moko nawb’ilaq ta toj reetal naq taak’ulunq; 8–14, Eb’ li winq tento te’xjal xk’a’uxl, te’xpaab’ li evangelio, ut te’xpaab’eb’ li k’ojob’anb’il k’anjel re xk’ulb’al li kolb’a-ib’; 15–16, Li sumlaak k’ojob’anb’il xb’aan li Dios; 17–21, Nayeeman naq naru xk’uxb’al li tib’; 22–28, Sion taatamq, ut eb’ laj Lamanita te’atz’umaq jo’ li sununkil utz’u’uj rub’elaj li xkab’ xk’ulunik li Qaawa’."
            ],
            "verses": [
                {
                    "number": 1,
                    "text": "Chex’ab’inq chiru li waatin, ex inmoos Sidney, ut Parley, ut Leman; xb’aan naq k’ehomaq reetal, chi yaal ninye eere, naq nink’e eere jun taqlahom naq texxik ut teejultika lin evangelio li xek’ul, jo’ chanru ajwi’ xek’ul, chiruheb’ laj Shaker."
                },
                {
                    "number": 2,
                    "text": "K’ehomaq reetal, ninye eere, naq eb’ a’an neke’raj xnawb’al li yaal, chi jun raqal, a’b’an moko chixjunil ta, xb’aan naq moko tiik ta wankeb’ chiwu, ut tento naq te’xjal xk’a’uxl."
                },
                {
                    "number": 3,
                    "text": "Jo’kan ut, nekexintaqla, ex inmoos Sidney ut Parley, chixjultikankil li evangelio chiruheb’."
                },
                {
                    "number": 4,
                    "text": "Ut lin moos aj Leman taak’ojob’amanq choq’ re li k’anjel a’in, re taana’leb’anq rik’ineb’, moko jo’ chanru ta li k’a’ru kixk’ul rik’ineb’, jo’ chanru b’an li k’a’ru taak’ute’q chiru a’an eeb’aan laa’ex inmoos; ut rik’in xb’aanunkil chi jo’kan tinwosob’tesi a’an, wi b’an ink’a’, moko taa’usaaq ta."
                },
                {
                    "number": 5,
                    "text": "Jo’ka’in naxye li Qaawa’; xb’aan naq laa’in li Dios, ut kintaqla li Walal Junaj Chirib’il sa’ li ruchich’och’ choq’ re xtojb’al rix li ruchich’och’, ut kintaqla xyeeb’al naq ani nak’uluk re taakole’q, ut ani ink’a’ nak’uluk re taak’ehe’q sa’ tojb’a-maak—"
                },
                {
                    "number": 6,
                    "text": "Ut ke’xb’aanu re li Ralal li Winq jo’ chanru ke’raj; ut a’an ak xk’ul lix wankilal sa’ xnim uq’ lix loq’alil, ut na’awa’b’ejin chik sa’ choxa, ut taa’awa’b’ejinq toj reetal naq taakub’eeq sa’ li ruchich’och’ re xk’eeb’al rub’el roq chixjunileb’ li xik’ neke’ilok re, ut ak haye’k chaq re li kutan a’an—"
                },
                {
                    "number": 7,
                    "text": "Laa’in, li Qaawa’ Dios, kinyehok re; a’b’an li hoonal ut li kutan maajun winq nanawok re, chi moko eb’ li anjel sa’ choxa, chi moko te’xnaw toj reetal naq taak’ulunq."
                },
                {
                    "number": 8,
                    "text": "Jo’kan ut, nawaj naq chixjunileb’ li winq te’xjal xk’a’uxl, xb’aan naq chixjunileb’ wankeb’ rub’el li maak, ka’ajwi’ eb’ li keb’ink’uula choq’ we ink’a’, li santil winq li moko nawb’ileb’ ta eeb’aan."
                },
                {
                    "number": 9,
                    "text": "Jo’kan ut, ninye eere naq xintaqla eere lin sumwank li junelik nakana, a’an ajwi’ li kiwan chalen chaq sa’ xtiklajik."
                },
                {
                    "number": 10,
                    "text": "Ut li k’a’ru kinyeechi’i kintz’aqob’resi ru chi jo’kan, ut eb’ li ninqi tenamit re li ruchich’och’ te’xkub’si rib’ chiru; ut, wi ink’a’ xjuneseb’ rib’, te’kub’eeq chaq, xb’aan naq li k’a’ru anajwan xjunes rib’ taqsinb’il xloq’al, taakub’siiq chaq xwankil."
                },
                {
                    "number": 11,
                    "text": "Jo’kan ut, nink’e eere jun taqlahom naq texxik sa’ xyanq li tenamit a’in, ut teeye reheb’, chanchan lin apostol najter, aj Pedro xk’ab’a’:"
                },
                {
                    "number": 12,
                    "text": "Chexpaab’anq re lix k’ab’a’ li Qaawa’ Jesus, li kiwan sa’ li ruchich’och’, ut taak’ulunq, lix tiklajik ut li roso’jik;"
                },
                {
                    "number": 13,
                    "text": "Chejal eek’a’uxl ut chikub’eeq eeha’ sa’ lix k’ab’a’ li Jesukristo, jo’ chanru li santil taqlahom, choq’ re li risinkil li maak;"
                },
                {
                    "number": 14,
                    "text": "Ut ani nab’aanunk re a’in tixk’ul li maatan re li Santil Musiq’ej, rik’in xk’eeb’al li ruq’eb’ li xb’eenil re li iglees."
                },
                {
                    "number": 15,
                    "text": "Ut jo’kan wi’chik, chi yaal ninye eere, naq ani nayehok re naq mi’uxk li sumlaak moko k’ojob’anb’il ta xb’aan li Dios, xb’aan naq li sumlaak k’ojob’anb’il xb’aan li Dios choq’ re li winq."
                },
                {
                    "number": 16,
                    "text": "Jo’kan ut, naxk’am rib’ rik’in li chaq’rab’ naq taawanq jun li rixaqil, ut junaj chi tz’ejwalej naq te’wanq chixkab’ichaleb’, ut chixjunil a’in re naq li ruchich’och’ taatz’aqloq ru li ajom li yo’ob’tesinb’il wi’;"
                },
                {
                    "number": 17,
                    "text": "Ut re naq taanujaq rik’in lix b’isb’al li winq, jo’ chanru naq yo’ob’tesinb’il naq maji’ nayiib’aman li ruchich’och’."
                },
                {
                    "number": 18,
                    "text": "Ut ani nataqlan naq mik’uxman li tib’, naq li winq ink’a’ tixk’ux a’an, moko k’ojob’anb’il ta xb’aan li Dios;"
                },
                {
                    "number": 19,
                    "text": "Xb’aan naq k’ehomaq reetal, lix xulel li ch’och’ ut li xik’anel xul rub’el choxa, ut li k’a’ru nachal chaq sa’ li ch’och’, k’ojob’anb’il re taa’oksiiq xb’aan li winq, choq’ tzakemq ut choq’ aq’ej, re naq taawanq chi naab’al re."
                },
                {
                    "number": 20,
                    "text": "A’b’an moko k’eeb’il ta naq jun li winq taareechani li k’a’ru taqenaq sa’ xb’een li jun chik, jo’kan naq li ruchich’och’ wan sa’ li maak."
                },
                {
                    "number": 21,
                    "text": "Ut rahilal chichalq sa’ xb’een li winq li nahoyok kik’ malaj yal naxsachle li tib’ ut moko naraj ta ru."
                },
                {
                    "number": 22,
                    "text": "Ut jo’kan wi’chik, ninye chi yaal eere, naq li Ralal li Winq moko nachal ta sa’ xxaqalil jun ixq, chi moko junaq winq li nab’eek sa’ li ch’och’."
                },
                {
                    "number": 23,
                    "text": "Jo’kan ut, miwan eeb’alaq’inkil, chexkanaaq b’an chi xaqxo junelik, ut chex’iloq re rilb’al chi chiq’mank li choxa, ut li ruchich’och’ chi chenchotk ut chi saalank chi junpak’al ut chi junpak’al chik jo’ jun winq kalajenaq, ut eb’ li ru taq’a chi taqsiik, ut eb’ li tzuul chi kub’siik, ut eb’ li b’uq’ux aj na’ajej chi helmank—ut chixjunil a’in naq li anjel tixyaab’asi lix trompeet."
                },
                {
                    "number": 24,
                    "text": "A’ut naq toj maji’aq taachalq li xnimal ru xkutan li Qaawa’, laj Jakob taatamq sa’ li yamyookil ch’och’, ut eb’ laj Lamanita te’atz’umaq jo’ li sununkil utz’u’uj."
                },
                {
                    "number": 25,
                    "text": "Sion taatamq sa’ xb’eeneb’ li b’ool ut taasaho’q xch’ool sa’ xb’eeneb’ li tzuul, ut taach’utub’amanq sa’ li na’ajej li kinxaqab’."
                },
                {
                    "number": 26,
                    "text": "K’ehomaq reetal, ninye eere, ayuqex jo’ kexintaqla; jalomaq eek’a’uxl chirix chixjunil lee maak; chextz’aamanq ut texk’uluq; chextoch’oq ut taateemanq cheru."
                },
                {
                    "number": 27,
                    "text": "K’ehomaq reetal, laa’in tinxik cheru ut tinwanq choq’ aj k’aak’alenel cherix, ut laa’in tinwanq sa’ eeyi, ut ink’a’ taasache’q eena’leb’."
                },
                {
                    "number": 28,
                    "text": "K’ehomaq reetal, laa’in li Jesukristo, ut tink’ulunq chi seeb’. Chi jo’kan. Amen."
                }
            ]
        },
        "/study/scriptures/dc-testament/dc/50": {
            "uri": "/study/scriptures/dc-testament/dc/50",
            "title": "Tzol’leb’ ut Sumwank 50",
            "data_type": "chapter",
            "chapter_name": "Tasal 50",
            "chapter_summary": [
                "1–5, K’iila b’alaq’il musiq’ej xikenaqeb’ sa’ li ruchich’och’; 6–9, Rahilal sa’ xb’eeneb’ laj ka’pak’al-u ut li ani isinb’ileb’ chaq sa’ li Iglees; 10–14, Eb’ li xb’eenil tento te’xjultika li evangelio rik’in li Musiq’ej; 15–22, Eb’ laj jultikanel ut eb’ laj ab’inel tento te’kutanob’resiiq xb’aan li Musiq’ej; 23–25, Li k’a’ru ink’a’ nawaklesin aamej moko re ta li Dios; 26–28, Eb’ li tiikeb’ chi paab’ank neke’eechanink re chixjunil li k’a’aq re ru; 29–36, Nasumeek lix tijeb’ li saqob’resinb’ileb’ ru; 37–46, Li Kristo a’an li Chaab’il aj Ilol Karneer ut li Pek re Israel."
            ],
            "verses": [
                {
                    "number": 1,
                    "text": "Chex’ab’inq, ex xb’eenil re lin iglees, ut k’ehomaq eexik rik’in lix yaab’ xkux li yo’yookil Dios, ut chek’e reetal li aatin re chaab’il na’leb’ li taak’eemanq eere, jo’ chanru kextz’aaman ut wankex sa’ aatin chirix li iglees, ut eb’ li musiq’ej li xikenaqeb’ sa’ li ruchich’och’."
                },
                {
                    "number": 2,
                    "text": "K’ehomaq reetal, chi yaal ninye eere, naq wankeb’ naab’al li musiq’ej li aj b’alaq’eb’, li xikenaqeb’ sa’ li ch’och’, chixb’alaq’inkil li ruchich’och’."
                },
                {
                    "number": 3,
                    "text": "Ut jo’kan ajwi’ laj Satanas ak xsik’ eeb’alaq’inkil, re taaruuq chi numtaak sa’ eeb’een."
                },
                {
                    "number": 4,
                    "text": "K’ehomaq reetal, laa’in, li Qaawa’, kin’ilok eere, ut wilom li tz’eqb’eetalil sa’ li iglees li neke’k’amok re lin k’ab’a’ jo’ neke’xye."
                },
                {
                    "number": 5,
                    "text": "A’ut osob’tesinb’ileb’ li ani tiikeb’ chi paab’ank ut neke’kana chi kuyuk, us ta sa’ li yu’am malaj sa’ li kamk, xb’aan naq eb’ a’an te’reechani li junelik yu’am."
                },
                {
                    "number": 6,
                    "text": "A’b’an rahilal sa’ xb’eeneb’ li ani aj b’alaq’ ut aj ka’pak’al-u, xb’aan naq, jo’ka’in naxye li Qaawa’, laa’in teb’ink’am sa’ li raqb’a-aatin."
                },
                {
                    "number": 7,
                    "text": "K’ehomaq reetal, chi yaal ninye eere, wankeb’ laj ka’pak’al-u sa’ eeyanq, li ke’b’alaq’ink re junjunq, rik’in li k’eeb’il wi’ chaq wankilal re laj xik’ ilonel; a’ut k’ehomaq reetal naq te’k’ame’q chaq wi’chik xkomoneb’ a’an;"
                },
                {
                    "number": 8,
                    "text": "A’b’an eb’ laj ka’pak’al-u te’tawe’q ut te’isiiq chaq, sa’ li yu’am malaj sa’ li kamk, jo’ chanru ajwi’ nawaj; ut rahilal sa’ xb’eeneb’ li isinb’ileb’ chaq sa’ lin iglees, xb’aan naq xnumta li ruchich’och’ sa’ xb’een xkomoneb’ a’an."
                },
                {
                    "number": 9,
                    "text": "Jo’kan ut, li junjunq chi winq chiril rib’ maare anchal tixb’aanu li k’a’ru moko wan ta sa’ li yaal ut li tiikilal chiwu."
                },
                {
                    "number": 10,
                    "text": "Anajwan ut chalqex, chan li Qaawa’, rik’in li Musiq’ej, reheb’ li xb’eenil re lix iglees, ut choona’leb’anq sa’ komonil, re teetaw xyaalal;"
                },
                {
                    "number": 11,
                    "text": "Choona’leb’anq jo’ chanru nana’leb’an jun winq rik’in li jun chik chi k’utk’u chiru rilob’aal."
                },
                {
                    "number": 12,
                    "text": "Anajwan, naq nana’leb’an junaq winq natawe’ ru xb’aan li winq, xb’aan naq nana’leb’an jo’ winq; chi jo’kan ajwi’ laa’in, li Qaawa’, tinna’leb’anq eerik’in re teetaw xyaalal."
                },
                {
                    "number": 13,
                    "text": "Jo’kan ut, laa’in li Qaawa’ ninpatz’ eere li patz’om a’in—k’a’ aj-e kexk’ojob’aak wi’?"
                },
                {
                    "number": 14,
                    "text": "Re xjultikankil lin evangelio rik’in li Musiq’ej, a’an ajwi’ laj K’ojob’anel Ch’oolej li kitaqlaman chaq re xk’utb’al li yaal."
                },
                {
                    "number": 15,
                    "text": "Toja’ ut naq xek’uleb’ li musiq’ej li ink’a’ kexru chixtawb’al ru, ut xek’uleb’ jo’ chalenaqeb’ rik’in li Dios; ut ma tiikob’resinb’il eeru rik’in a’in?"
                },
                {
                    "number": 16,
                    "text": "K’ehomaq reetal, teesume li patz’om a’in eejunes; a’b’anan, laa’in tinwuxtaana eeru; li ani q’un xmetz’ew sa’ eeyanq, chirix a’in taakawob’resiiq xmetz’ew."
                },
                {
                    "number": 17,
                    "text": "Chi yaal ninye eere, li ani k’ojob’anb’il inb’aan ut taqlanb’il chixjultikankil li aatin re li yaal rik’in laj K’ojob’anel Ch’oolej, sa’ li Musiq’ej re li yaal, ma naxjultika rik’in li Musiq’ej re li yaal, malaj chi jalan chik chan ru?"
                },
                {
                    "number": 18,
                    "text": "Ut wi chi jalan chik chan ru, moko re ta li Dios."
                },
                {
                    "number": 19,
                    "text": "Ut jo’kan wi’chik, li ani nak’uluk re li aatin re li yaal, ma naxk’ul rik’in li Musiq’ej re li yaal, malaj chi jalan chik chan ru?"
                },
                {
                    "number": 20,
                    "text": "Wi chi jalan chik chan ru, moko re ta li Dios."
                },
                {
                    "number": 21,
                    "text": "Jo’kan ut, k’a’ut naq ink’a’ nekexru chixtawb’al ru ut xnawb’al, naq li ani nak’uluk re li aatin xb’aan li Musiq’ej re li yaal, naxk’ul jo’ chanru naq jultik’anb’il xb’aan li Musiq’ej re li yaal?"
                },
                {
                    "number": 22,
                    "text": "Jo’kan ut, li ani najultikan ut li ani nak’uluk, neke’xtaw ru chirib’ileb’ rib’, ut xkab’ichaleb’ neke’waklesiik li raameb’ ut neke’saho’ sa’ xch’ool sa’ komonil."
                },
                {
                    "number": 23,
                    "text": "Ut li k’a’ru ink’a’ nawaklesink aamej, moko re ta li Dios, ut a’an q’ojyin."
                },
                {
                    "number": 24,
                    "text": "Li k’a’ru re li Dios a’an saqen; ut ani nak’uluk re li saqen, ut nakana rik’in li Dios, naxk’ul chik li saqen; ut li saqen a’an yoo chi nimank xlemtz’unkil toj reetal li tz’aqal kutan."
                },
                {
                    "number": 25,
                    "text": "Ut jo’kan wi’chik, chi yaal ninye eere, ut ninye re taaruuq teenaw li yaal, re naq texruuq chiralinasinkil chaq li q’ojyin sa’ eeyanq;"
                },
                {
                    "number": 26,
                    "text": "Li ani k’ojob’anb’il xb’aan li Dios ut taqlanb’il, a’an ajwi’ xaqab’anb’il re naq a’anaq li q’axal nim ru, us ta a’an li q’axal kub’enaq xwankil ut lix mooseb’ chixjunil."
                },
                {
                    "number": 27,
                    "text": "Jo’kan ut, eechaninb’il xb’aan a’an chixjunil li k’a’aq re ru; xb’aan naq chixjunil li k’a’aq re ru wan rub’el xwankil, sa’ choxa jo’ ajwi’ sa’ li ruchich’och’, li yu’am ut li saqen, li Musiq’ej ut li wankilal, chi taqlanb’il chaq xb’aan li rajom xch’ool li Yuwa’b’ej rik’in ruq’ li Jesukristo, li Ralal."
                },
                {
                    "number": 28,
                    "text": "A’ut maajun winq na’eechanink re chixjunil li k’a’aq re ru, ka’ajwi’ wi saqob’resinb’il ru ut ch’ajob’resinb’il chirix chixjunil li maak."
                },
                {
                    "number": 29,
                    "text": "Ut wi saqob’resinb’il eeru ut ch’ajob’resinb’ilex chirix chixjunil li maak, teetz’aama yalaq k’a’ru teeraj sa’ lix k’ab’a’ li Jesus ut taab’aanumanq."
                },
                {
                    "number": 30,
                    "text": "A’b’an chenawaq a’in, taak’eemanq eere k’a’ru teetz’aama; ut jo’ xaqab’anb’ilex choq’ jolomil, eb’ li musiq’ej te’wanq rub’el eewankil."
                },
                {
                    "number": 31,
                    "text": "Jo’kan ut, taak’ulmanq, naq wi nekeril jun musiq’ej chi k’utb’esimank li ink’a’ nekexru chixtawb’al ru, ut ink’a’ nekek’ul li musiq’ej a’an, textz’aamanq chiru li Yuwa’b’ej sa’ lix k’ab’a’ li Jesus; ut wi ink’a’ naxk’e eere li musiq’ej a’an, rik’in a’an naru teenaw naq moko re ta li Dios."
                },
                {
                    "number": 32,
                    "text": "Ut k’eeb’ilaq eere, wankilal sa’ xb’een li musiq’ej a’an, ut teech’olob’ chirix li musiq’ej a’an chi kaw xyaab’ eekux, naq moko re ta li Dios—"
                },
                {
                    "number": 33,
                    "text": "Moko rik’in ta xjitom laj hob’onel, re naq ink’a’ taaq’axe’q eeru, chi moko rik’in nimank-ib’ chi moko saho’k ch’oolej, maare anchal texchape’q rik’in."
                },
                {
                    "number": 34,
                    "text": "Ani nak’uluk chiru li Dios, chixk’ul jo’ xk’ehom li Dios; ut chisaho’q xch’ool naq ilb’il xb’aan li Dios chi k’ulub’ej re taak’uluq."
                },
                {
                    "number": 35,
                    "text": "Ut rik’in xk’eeb’al reetal ut xb’aanunkil li k’a’aq re ru a’in li kek’ul, ut li toj teek’ul moqon—ut li awa’b’ejihom k’eeb’il eere xb’aan li Yuwa’b’ej, ut li wankilal chi numtaak sa’ xb’een chixjunil li k’a’aq re ru li moko k’ojob’anb’il ta xb’aan a’an—"
                },
                {
                    "number": 36,
                    "text": "Ut k’ehomaq reetal, chi yaal ninye eere, osob’tesinb’ilex laa’ex li yookex anajwan chirab’inkil li aatin a’in sa’ xtz’uumal re lin moos, xb’aan naq kuyb’il lee maak."
                },
                {
                    "number": 37,
                    "text": "Lin moos aj Joseph Wakefield, li nasaho’ wi’ chi tz’aqal inch’ool, ut lin moos aj Parley P. Pratt che’xikaq sa’ xyanqeb’ li iglees ut che’xk’ehaq xkawilaleb’ rik’in li tijb’il aatin;"
                },
                {
                    "number": 38,
                    "text": "Ut jo’kan ajwi’ lin moos aj John Corrill, malaj jo’ k’ihaleb’ lin moos li k’ojob’anb’ileb’ choq’ re li opiis a’in, ut che’k’anjelaq sa’ li awimq; ut maajun winq chiramoq reheb’ sa’ xb’aanunkil li k’a’ru kinxaqab’ choq’ reheb’—"
                },
                {
                    "number": 39,
                    "text": "Jo’kan ut, sa’ li na’leb’ a’in lin moos aj Edward Partridge moko tiikob’resinb’il ta ru; a’b’anan chixjal xk’a’uxl ut taakuye’q xmaak."
                },
                {
                    "number": 40,
                    "text": "K’ehomaq reetal, laa’ex toj kok’alex ut ink’a’ nekexru chixkuyb’al chixjunil li k’a’aq re ru anajwan; tento texk’iiq sa’ li usilal ut sa’ xnawb’al li yaal."
                },
                {
                    "number": 41,
                    "text": "Mexxuwak, ex kok’al, xb’aan naq wehex, ut laa’in kinnumta sa’ xb’een li ruchich’och’, ut laa’ex xkomonex li k’eeb’ileb’ we xb’aan li Yuwa’b’ej;"
                },
                {
                    "number": 42,
                    "text": "Ut maajun xkomoneb’ li k’eeb’ileb’ we xb’aan li Yuwa’b’ej taasachq."
                },
                {
                    "number": 43,
                    "text": "Ut li Yuwa’b’ej ut laa’in junajo. Laa’in wankin rik’in li Yuwa’b’ej ut li Yuwa’b’ej wik’in laa’in; ut a’ yaal jo’ xineek’ul, laa’ex wankex wik’in ut laa’in eerik’in."
                },
                {
                    "number": 44,
                    "text": "Jo’kan ut, laa’in wankin sa’ eeyi, ut laa’in li chaab’il aj ilol karneer, ut li pek re Israel. Ani nakab’lak sa’ xb’een li saqoonaq a’in maajo’q’e taat’ane’q."
                },
                {
                    "number": 45,
                    "text": "Ut taachalq xkutankil naq teerab’i xyaab’ inkux ut tineeril, ut teenaw naq wankin."
                },
                {
                    "number": 46,
                    "text": "Chexyo’leq ut, re naq kawresinb’ilaqex. Chi jo’kan. Amen."
                }
            ]
        },
        "/study/scriptures/dc-testament/dc/51": {
            "uri": "/study/scriptures/dc-testament/dc/51",
            "title": "Tzol’leb’ ut Sumwank 51",
            "data_type": "chapter",
            "chapter_name": "Tasal 51",
            "chapter_summary": [
                "1–8, Laj Edward Partridge naxaqab’aman re xtuqub’ankil li mertoomil ilom ut li eechej; 9–12, Eb’ laj santil paab’anel tento te’k’anjelaq chi maak’a’eb’ xb’alaq’ ut te’k’uluq chi juntaq’eet; 13–15, Tento taawanq rik’ineb’ jun k’uuleb’aal kab’l re li obiisp, ut te’xtuqub’ li eechej jo’ chanru lix chaq’rab’ li Qaawa’; 16–20, Chiru jarub’aq kutan Ohio tento taawanq choq’ xna’aj li ch’utub’aak."
            ],
            "verses": [
                {
                    "number": 1,
                    "text": "Chex’ab’inq chiwu, chan li Qaawa’ lee Dios, ut tinwaatina lin moos aj Edward Partridge, ut tink’e xb’eresinkil; xb’aan naq tento taa’uxq naq tixk’ul xna’leb’ chan ru xtuqub’ankil ru li tenamit a’in."
                },
                {
                    "number": 2,
                    "text": "Xb’aan naq tento taa’uxq naq te’tuqub’amanq ru jo’ chanru lin chaq’rab’; wi ut ink’a’ jo’kan, te’isiiq chaq."
                },
                {
                    "number": 3,
                    "text": "Jo’kan ut, lin moos aj Edward Partridge, ut eb’ li kixsik’ ru, li neke’saho’ wi’ chi tz’aqal inch’ool, che’xxaqab’ choq’ re li tenamit a’in lix jachalaqeb’, li junjunq chi winq chi juntaq’eet jo’ chanru lix junkab’al, jo’ chanru li wan wi’ ut li ajb’il xb’aan ut li nak’anjelak re."
                },
                {
                    "number": 4,
                    "text": "Ut lin moos aj Edward Partridge, naq tixxaqab’ xjachal junaq winq, chixk’ehaq re jun tz’iib’ahom li taaq’axtesimanq wi’ lix jachal choq’ re, re naq taawanq sa’ ruq’, a’anaq ajwi’ lix k’ulub’aq ut li reechanihomaq sa’ li iglees, toj reetal naq taaq’etoq aatin ut moko taak’ehe’q ta chik chi k’ulub’ej xb’aan lix yaab’ xkux li iglees, jo’ chanru li chaq’rab’ ut sumwank re li iglees, re taawanq chik sa’ li iglees."
                },
                {
                    "number": 5,
                    "text": "Ut wi taaq’etoq aatin ut moko nak’ehe’ ta chi k’ulub’ej chi wank sa’ li iglees, moko taawanq ta xwankil re reechaninkil li jun jachal li kixq’axtesi chaq chiru li obiisp choq’ reheb’ li neb’a’ ut li maak’a’eb’ wan re sa’ lin iglees; jo’kan naq moko taakanaaq ta li maatan rik’in; ka’ajwi’ b’an taaruuq chireechaninkil li jun jachal li q’axtesinb’il re."
                },
                {
                    "number": 6,
                    "text": "Ut chi jo’kan taak’uub’amanq chi ch’olch’o chixjunil li k’a’aq re ru, jo’ chanru lix chaq’rab’il li tenamit."
                },
                {
                    "number": 7,
                    "text": "Ut li k’a’ru re li tenamit a’in chixaqab’amanq choq’ re li tenamit a’in."
                },
                {
                    "number": 8,
                    "text": "Ut li tumin a’an li nakana choq’ re li tenamit a’in—chixaqab’amanq jun aj b’aanunel k’anjel choq’ re li tenamit a’in, re xk’ulb’al li tumin choq’ re xk’eeb’al tzakemq ut aq’ej, jo’ chanru li ajb’il xb’aan li tenamit a’in."
                },
                {
                    "number": 9,
                    "text": "Ut li junjunq chi winq chik’anjelaq chi maak’a’ xb’alaq’, ut chiwanq chi juntaq’eet rib’ sa’ xyanq li tenamit a’in, ut chik’uluq chi juntaq’eet, re naq junajaqex, jo’ chanru ajwi’ kexintaqla."
                },
                {
                    "number": 10,
                    "text": "Ut li k’a’ru re li tenamit a’in michapman ut mik’eeman reheb’ li wankeb’ sa’ jalan chik iglees."
                },
                {
                    "number": 11,
                    "text": "Jo’kan ut, wi jalan chik li iglees tixk’ul tumin rik’in li iglees a’in, che’tojoq wi’chik re li iglees a’in, jo’ chanru te’xk’e rib’ sa’ aatin;"
                },
                {
                    "number": 12,
                    "text": "Ut b’aanunb’ilaq a’in xb’aan ruq’ li obiisp malaj laj b’aanunel k’anjel, li xaqab’anb’ilaq xb’aan lix yaab’ xkux li iglees."
                },
                {
                    "number": 13,
                    "text": "Ut jo’kan wi’chik, li obiisp chixxaqab’ jun k’uuleb’aal kab’l choq’ re li iglees a’in, ut chixjunil li k’a’aq re ru, jo’ tumin jo’ ajwi’ tzakemq, li naq’axok re li k’a’ru na’ajman ru choq’ re li ajb’il xb’aan li tenamit, chik’uulamanq sa’ ruq’ li obiisp."
                },
                {
                    "number": 14,
                    "text": "Ut chixk’uulahaq ajwi’ choq’ rehaq li k’a’ru ajb’il xb’aan, ut li k’a’ru ajb’il xb’aan lix junkab’al, jo’ chanru naq wanq chi k’anjelak sa’ xb’aanunkil li k’anjel a’in."
                },
                {
                    "number": 15,
                    "text": "Ut chi jo’kan nink’e re li tenamit a’in jun usilal re xk’uub’ankil rib’ jo’ chanru lin chaq’rab’."
                },
                {
                    "number": 16,
                    "text": "Ut nawosob’tesi choq’ reheb’ a’an li ch’och’ a’in chiru jarub’aq kutan, toj reetal naq laa’in, li Qaawa’, tink’ehoq chi jalan chik chan ru choq’ reheb’, ut teb’intaqla chi elk chaq arin;"
                },
                {
                    "number": 17,
                    "text": "Ut li hoonal ut li kutan moko k’eeb’il ta reheb’; jo’kan ut, che’k’anjelaq sa’ xb’een li ch’och’ a’in chanchan chiru jarub’aq chihab’, ut a’in taasutq’isimanq reheb’ choq’ xchaab’ilaleb’."
                },
                {
                    "number": 18,
                    "text": "K’ehomaq reetal, taawanq a’in re xk’utb’al chiru lin moos aj Edward Partridge k’a’ru tixb’aanu, sa’ jalaneb’ chik li na’ajej, sa’ chixjunileb’ li iglees."
                },
                {
                    "number": 19,
                    "text": "Ut ani natawman choq’ jun mertoom xaqxo xch’ool, ut tiik, ut chaab’il xna’leb’, taa’ok sa’ xsahil xch’ool lix Qaawa’, ut taareechani li junelik yu’am."
                },
                {
                    "number": 20,
                    "text": "Chi yaal ninye eere, laa’in li Jesukristo, li nak’ulun sa’ junpaat, sa’ jun hoonal moko k’oxlanb’il ta eeb’aan. Chi jo’kan. Amen."
                }
            ]
        },
        "/study/scriptures/dc-testament/dc/52": {
            "uri": "/study/scriptures/dc-testament/dc/52",
            "title": "Tzol’leb’ ut Sumwank 52",
            "data_type": "chapter",
            "chapter_name": "Tasal 52",
            "chapter_summary": [
                "1–2, Li ch’utub’aj-ib’ jun chik naxaqab’aman chi uxmank sa’ Missouri; 3–8, Nak’eeman xxaqab’ankil junjunq li xb’eenil re te’b’eeq sa’ komonil; 9–11, Eb’ li xb’eenil tento te’xk’ut li k’a’ru tz’iib’anb’il xb’aaneb’ li apostol ut li profeet; 12–21, Eb’ li kutanob’resinb’ileb’ xb’aan li Musiq’ej neke’uuchin rik’in li nimank loq’al ut li chaab’il na’leb’; 22–44, Junjunq reheb’ li xb’eenil neke’xaqab’aman re te’xik chixjultikankil li evangelio naq yookeb’ chi b’eek Missouri choq’ re li ch’utub’aj-ib’."
            ],
            "verses": [
                {
                    "number": 1,
                    "text": "K’ehomaq reetal, jo’ka’in naxye li Qaawa’ reheb’ li xb’eenil li kixb’oq ut kixsik’ ru sa’eb’ li roso’jik kutan a’in, rik’in lix yaab’ xkux lix Musiq’—"
                },
                {
                    "number": 2,
                    "text": "Li naxye: Laa’in, li Qaawa’, tink’e chi nawmank cheru k’a’ru nawaj naq teeb’aanu chalen sa’ li kutan a’in toj sa’ li ch’utub’aj-ib’ jun chik, li taa’uxmanq Missouri, sa’ xb’een li ch’och’ li tinwosob’tesi choq’ re lin tenamit, a’aneb’ jun rela’ laj Jakob, ut eb’ li ani aj eechanineleb’ jo’ chanru li sumwank."
                },
                {
                    "number": 3,
                    "text": "Jo’kan ut, chi yaal ninye eere, eb’ lin moos aj Jose Smith, alalb’ej, ut aj Sidney Rigdon che’xchapaq lix b’e a’ yaal sa’ junpaat jo’ naru chi kawresimank re xkanab’ankil li rochocheb’, ut che’b’eeq sa’ li ch’och’ Missouri."
                },
                {
                    "number": 4,
                    "text": "Ut a’ yaal jo’ tiikeb’ chinpaab’ankil, taak’eemanq che’xnaw k’a’ru te’xb’aanu;"
                },
                {
                    "number": 5,
                    "text": "Ut jo’kan ajwi’, a’ yaal jo’ tiikeb’ chi paab’ank, taak’eemanq chixnaweb’ lix ch’och’il eereechanihom."
                },
                {
                    "number": 6,
                    "text": "Ut a’ yaal jo’ moko tiikeb’ ta chi paab’ank, te’isiiq chaq, jo’ chanru ajwi’ nawaj, jo’ nink’oxla naq us."
                },
                {
                    "number": 7,
                    "text": "Ut jo’kan wi’chik, chi yaal ninye eere, lin moos aj Lyman Wight ut lin moos aj John Corrill che’xchapaq xb’e chi seeb’,"
                },
                {
                    "number": 8,
                    "text": "Ut jo’kan ajwi’ lin moos aj John Murdock ut lin moos aj Hyrum Smith che’xchapaq xb’e sa’ li na’ajej ajwi’ a’an chiru li b’e naxik Detroit."
                },
                {
                    "number": 9,
                    "text": "Ut che’elq chaq aran rik’in xjultikankil li aatin chire li b’e, ut maajun chik k’a’aq re ru che’xye, ka’ajwi’ li ke’xtz’iib’a li profeet ut eb’ li apostol, ut li k’a’ru k’utb’il chiruheb’ xb’aan laj K’ojob’anel Ch’oolej rik’in li tijok chi wank li paab’aal."
                },
                {
                    "number": 10,
                    "text": "Che’xik sa’ ka’kab’il, ut chi jo’kan che’jultikanq aatin chire li b’e sa’ li junjunq ch’utam, ut che’kub’sinq ha’ rik’in ha’, ut rik’in xk’eeb’al li uq’ej chire li ha’."
                },
                {
                    "number": 11,
                    "text": "Xb’aan naq jo’ka’in naxye li Qaawa’, laa’in tink’os ru lin k’anjel sa’ tiikilal, xb’aan naq chalel xkutankil naq tintaqla li raqb’a-aatin toj reetal li q’axok-u."
                },
                {
                    "number": 12,
                    "text": "Ut lin moos aj Lyman Wight chiril rib’, xb’aan naq laj Satanas taaraj xtz’ilb’al jo’ xmulel q’olom."
                },
                {
                    "number": 13,
                    "text": "Ut k’ehomaq reetal, li ani tiik chi paab’ank taak’ehe’q choq’ aj taqlanel sa’ xb’een k’iila k’a’aq re ru."
                },
                {
                    "number": 14,
                    "text": "Ut jo’kan wi’chik, tink’e eere jun k’utb’il eetalil sa’ chixjunil li k’a’aq re ru, re naq ink’a’ texwanq chi b’alaq’inb’il; xb’aan naq laj Satanas xikenaq sa’ li ch’och’, ut naxik chixb’alaq’inkileb’ li tenamit—"
                },
                {
                    "number": 15,
                    "text": "Jo’kan ut, ani natijok, li tuulan xmusiq’, a’an ajwi’ k’ulub’anb’il inb’aan wi na’ab’in chiruheb’ lin k’ojob’anb’il k’anjel."
                },
                {
                    "number": 16,
                    "text": "Ani na’aatinak, li tuulan xmusiq’, ut li raatin tuulan ut nawaklesin aamej, a’an ajwi’ re li Dios wi na’ab’in chiruheb’ lin k’ojob’anb’il k’anjel."
                },
                {
                    "number": 17,
                    "text": "Ut jo’kan wi’chik, ani nasiksot rub’el inwankil taak’ehe’q xnimal xmetz’ew, ut taa’uuchinq rik’in ruuchinihom li nimank loq’al ut li chaab’il na’leb’, jo’ chanru li k’utb’esinb’il na’leb’ ut li yaal li xink’e eere."
                },
                {
                    "number": 18,
                    "text": "Ut jo’kan wi’chik, ani naq’axe’ ru ut moko na’uuchin ta, jo’ chanru ajwi’ li k’utb’il eetalil a’in, moko we ta."
                },
                {
                    "number": 19,
                    "text": "Jo’kan ut, rik’in li k’utb’il eetalil a’in teenaweb’ li musiq’ej sa’ chixjunil li taa’uxmanq jun sut rub’el choxa."
                },
                {
                    "number": 20,
                    "text": "Ut ak chalenaq xkutankil; jo’ chanru lix paab’aaleb’ li winq, taab’aanumanq reheb’."
                },
                {
                    "number": 21,
                    "text": "K’ehomaq reetal, li taqlahom a’in k’eeb’il reheb’ chixjunil li xb’eenil li keb’insik’ ru."
                },
                {
                    "number": 22,
                    "text": "Ut jo’kan wi’chik, chi yaal ninye eere, lin moos aj Thomas B. Marsh ut lin moos aj Ezra Thayre che’xchapaq ajwi’ xb’e, ut che’xjultika li aatin chire li b’e, toj sa’ li ch’och’ ajwi’ a’in."
                },
                {
                    "number": 23,
                    "text": "Ut jo’kan wi’chik, lin moos aj Isaac Morley ut lin moos aj Ezra Booth che’xchapaq xb’e, ut che’xjultika ajwi’ li aatin chire li b’e toj sa’ li ch’och’ ajwi’ a’in."
                },
                {
                    "number": 24,
                    "text": "Ut jo’kan wi’chik, lin moos aj Edward Partridge ut laj Martin Harris che’xchapaq xb’e rochb’eeneb’ inmoos aj Sidney Rigdon ut aj Jose Smith, alalb’ej."
                },
                {
                    "number": 25,
                    "text": "Eb’ lin moos aj David Whitmer ut aj Harvey Whitlock che’xchapaq ajwi’ xb’e, ut che’jultikanq aatin chire li b’e toj sa’ li ch’och’ ajwi’ a’in."
                },
                {
                    "number": 26,
                    "text": "Ut eb’ lin moos aj Parley P. Pratt ut aj Orson Pratt che’xchapaq xb’e, ut che’jultikanq aatin chire li b’e, toj sa’ li ch’och’ ajwi’ a’in."
                },
                {
                    "number": 27,
                    "text": "Ut eb’ lin moos aj Solomon Hancock ut aj Simeon Carter che’xchapaq ajwi’ xb’e toj sa’ li ch’och’ ajwi’ a’in, ut che’jultikanq aatin chire li b’e."
                },
                {
                    "number": 28,
                    "text": "Eb’ lin moos aj Edson Fuller ut aj Jacob Scott che’xchapaq ajwi’ xb’e."
                },
                {
                    "number": 29,
                    "text": "Eb’ lin moos aj Levi W. Hancock ut aj Zebedee Coltrin che’xchapaq ajwi’ xb’e."
                },
                {
                    "number": 30,
                    "text": "Eb’ lin moos aj Reynolds Cahoon ut aj Samuel H. Smith che’xchapaq ajwi’ xb’e."
                },
                {
                    "number": 31,
                    "text": "Eb’ lin moos aj Wheeler Baldwin ut aj William Carter che’xchapaq ajwi’ xb’e."
                },
                {
                    "number": 32,
                    "text": "Ut eb’ lin moos aj Newel Knight ut aj Selah J. Griffin che’k’ojob’amanq xkab’ichaleb’, ut che’xchapaq ajwi’ xb’e."
                },
                {
                    "number": 33,
                    "text": "Relik chi yaal, ninye chi yaal, chixjunileb’ a’in che’xchapaqeb’ xb’e toj sa’ jun chi na’ajej, chiruhaq xb’e xb’e li junjunq, ut jun winq ink’a’ taakab’lanq sa’ xb’een li k’ojob’anb’il xb’aan jalan chik, chi moko taab’eeq chirix lix b’eenihom jalan chik."
                },
                {
                    "number": 34,
                    "text": "Li ani tiik chi paab’ank, a’an ajwi’ taak’uulamanq ut taa’osob’tesiiq rik’in naab’al li uuchinihom."
                },
                {
                    "number": 35,
                    "text": "Ut jo’kan wi’chik, ninye eere, eb’ lin moos aj Joseph Wakefield ut aj Solomon Humphrey che’xchapaq xb’e sa’eb’ li ch’och’ sa’ releb’aal saq’e;"
                },
                {
                    "number": 36,
                    "text": "Che’k’anjelaq rochb’eeneb’ lix junkab’aleb’, ut chi maak’a’ chik k’a’ru te’xch’olob’, ka’ajeb’ wi’ li profeet ut eb’ li apostol, li k’a’ru rilomeb’ ut rab’ihomeb’ ut neke’xpaab’ chi ch’olch’o, re naq te’tz’aqloq ru li profeetil aatin."
                },
                {
                    "number": 37,
                    "text": "Xb’aan li q’etok aatin, li k’a’ru k’eeb’il chaq sa’ xb’een laj Heman Basset chi’isiiq chaq chiru, ut chik’eemanq sa’ xb’een xjolom laj Simonds Ryder."
                },
                {
                    "number": 38,
                    "text": "Ut jo’kan wi’chik, chi yaal ninye eere, chik’ojob’amanq laj Jared Carter choq’ aj tij, ut jo’kan ajwi’ laj George James chik’ojob’amanq choq’ aj tij."
                },
                {
                    "number": 39,
                    "text": "Li rela’eb’ li xb’eenil che’xk’aak’aleheb’ li iglees, ut che’xch’olob’ li aatin sa’eb’ li na’ajej sa’ xsutameb’, ut che’k’anjelaq rik’in tz’aqal li ruq’eb’, re naq maajun loq’onink pak’b’il dios chi moko maa’usilal taab’aanumanq."
                },
                {
                    "number": 40,
                    "text": "Ut che’jultiko’q eere sa’ chixjunil li k’a’aq re ru, eb’ li neb’a’ ut li maak’a’eb’ wan re, li yaj ut li tawasinb’il, xb’aan naq li ani moko nab’aanunk ta re li k’a’aq re ru a’in, a’an ajwi’ maawa’ intzolom."
                },
                {
                    "number": 41,
                    "text": "Ut jo’kan wi’chik, eb’ lin moos aj Jose Smith, alalb’ej, ut aj Sidney Rigdon ut aj Edward Partridge che’xk’amaq rik’ineb’ jun xhuhil li k’ulub’aak k’eeb’il xb’aan li iglees. Ut chitawmanq jun choq’ re ajwi’ lin moos aj Oliver Cowdery."
                },
                {
                    "number": 42,
                    "text": "Ut chi jo’kan, jo’ chanru ajwi’ kinye, wi tiikex chi paab’ank teech’utub’ eerib’ re saho’k sa’ eech’ool sa’ xb’een li ch’och’ Missouri, a’an xch’och’il eereechanihom, li anajwan xch’och’ileb’ li xik’ neke’ilok eere."
                },
                {
                    "number": 43,
                    "text": "A’b’anan k’ehomaq reetal, laa’in, li Qaawa’, tinseeb’a xyiib’ankil li tenamit sa’ xq’ehil, ut li tiikeb’ chi paab’ank tink’e choq’ xkorooneb’ li sahil ch’oolejil ut li saho’k ch’oolej."
                },
                {
                    "number": 44,
                    "text": "K’ehomaq reetal, laa’in li Jesukristo, li Ralal li Dios, ut laa’in teb’inwaklesi sa’ roso’jik li kutan. Chi jo’kan. Amen."
                }
            ]
        },
        "/study/scriptures/dc-testament/dc/53": {
            "uri": "/study/scriptures/dc-testament/dc/53",
            "title": "Tzol’leb’ ut Sumwank 53",
            "data_type": "chapter",
            "chapter_name": "Tasal 53",
            "chapter_summary": [
                "1–3, Lix b’oqb’al ut li sik’b’il wi’ ru laj Sidney Gilbert sa’ li Iglees a’an naq taak’ojob’amanq choq’ jun xb’eenil; 4–7, Tento ajwi’ taak’anjelaq choq’ aj b’aanunel k’anjel chiru li obiisp."
            ],
            "verses": [
                {
                    "number": 1,
                    "text": "K’e reetal, ninye aawe, at inmoos Sidney Gilbert, naq wab’ihom laa tij, ut xapatz’ ink’ab’a’ re taak’ehe’q chanaw, xb’aan li Qaawa’ laa Dios, chirix laa b’oqb’al ut li sik’b’il wi’ aawu sa’ li iglees, li kinwaklesi laa’in, li Qaawa’, sa’eb’ li roso’jik kutan a’in."
                },
                {
                    "number": 2,
                    "text": "K’e reetal, laa’in, li Qaawa’, li kink’ehe’ chiru krus choq’ re lix maak li ruchich’och’, nink’e aawe jun taqlahom naq taakanab’ chawix li ruchich’och’."
                },
                {
                    "number": 3,
                    "text": "K’ul sa’ aab’een li k’ojob’aak inb’aan, choq’ ajwi’ jun xb’eenil, re xjultikankil li paab’aal ut jalb’a-k’a’uxlej ut li risinkil li maak, jo’ chanru li waatin, ut xk’ulb’al li Loq’laj Musiq’ej rik’in xk’eeb’al li uq’ej;"
                },
                {
                    "number": 4,
                    "text": "Ut jo’kan ajwi’ re wank choq’ aj b’aanunel k’anjel choq’ re li iglees a’in sa’ li na’ajej li taaxaqab’amanq xb’aan li obiisp, jo’ chanru li taqlahom li taak’eemanq moqon."
                },
                {
                    "number": 5,
                    "text": "Ut jo’kan wi’chik, chi yaal ninye aawe, taachap aab’e aawochb’eenaqeb’ inmoos aj Jose Smith, alalb’ej, ut aj Sidney Rigdon."
                },
                {
                    "number": 6,
                    "text": "K’e reetal, a’aneb’ a’in li xb’een k’ojob’anb’il k’anjel li taak’ul; ut li rela’ taak’ehe’q chi nawmank sa’ jun kutan chalel, jo’ chanru laa k’anjel sa’ li wawimq."
                },
                {
                    "number": 7,
                    "text": "Ut jo’kan wi’chik, nawaj raj naq taatzol naq ka’ajwi’ nakole’ li ani nakuyuk toj sa’ roso’jik. Chi jo’kan. Amen."
                }
            ]
        },
        "/study/scriptures/dc-testament/dc/54": {
            "uri": "/study/scriptures/dc-testament/dc/54",
            "title": "Tzol’leb’ ut Sumwank 54",
            "data_type": "chapter",
            "chapter_name": "Tasal 54",
            "chapter_summary": [
                "1–6, Eb’ laj santil paab’anel tento te’xpaab’ li sumwank re li evangelio re xk’ulb’al li uxtaanaak; 7–10, Tento te’wanq xkuyum sa’ xnumsinkil li rahilal."
            ],
            "verses": [
                {
                    "number": 1,
                    "text": "K’ehomaq reetal, jo’ka’in naxye li Qaawa’, a’an ajwi’ li Alfa ut li Omega, lix tiklajik ut li roso’jik, a’an ajwi’ li kik’ehe’ chiru krus choq’ re lix maak li ruchich’och’—"
                },
                {
                    "number": 2,
                    "text": "K’ehomaq reetal, chi yaal, chi yaal, ninye aawe, at inmoos Newel Knight, tatwanq chi xaqxo chi kaw sa’ li opiis li katinxaqab’ wi’."
                },
                {
                    "number": 3,
                    "text": "Ut wi eb’ laa komon te’raj kole’k chiruheb’ li xik’ neke’ilok reheb’, che’xjal xk’a’uxl chirix chixjunil lix maakeb’, ut che’tuulano’q xch’ool chi yaal chiwu, ut tuulanaqeb’."
                },
                {
                    "number": 4,
                    "text": "Ut rik’in naq ak q’etb’il li sumwank ke’ok wi’ wik’in, chi jo’kan xkana chi oso’jenaq xwankil ut chi maak’a’ naxk’anjela."
                },
                {
                    "number": 5,
                    "text": "Ut Rahilal sa’ xb’een li ani nachal wi’ li rahob’tesink a’in, xb’aan naq q’axal us raj choq’ re naq ki’ok raj chi ha’ sa’ xchamal li palaw."
                },
                {
                    "number": 6,
                    "text": "A’ut osob’tesinb’ileb’ li ani ke’paab’ank re li sumwank ut ke’ab’ink chiru li taqlahom, xb’aan naq eb’ a’an te’xk’ul li uxtaanaak."
                },
                {
                    "number": 7,
                    "text": "Jo’kan ut, ayuqex anajwan ut elelinqex chaq sa’ li ch’och’, maare anchal te’chalq sa’ eeb’een li xik’ neke’ilok eere; ut chapomaq eeb’e, ut xaqab’omaq ani teeraj re taawanq choq’ aj jolomihom eere, ut tixtoj li tumin choq’ eere."
                },
                {
                    "number": 8,
                    "text": "Ut chi jo’kan teechap eeb’e sa’eb’ li na’ajej sa’ xjayal li rokeb’aal saq’e, toj sa’ li ch’och’ Missouri, toj sa’ xnub’aaleb’ laj Lamanita."
                },
                {
                    "number": 9,
                    "text": "Ut chirix naq xechoy li b’eek, k’ehomaq reetal, ninye eere, sik’omaq eeyu’am jo’eb’ li winq, toj reetal naq tinkawresi jun li na’ajej choq’ eere."
                },
                {
                    "number": 10,
                    "text": "Ut jo’kan wi’chik, aj kuyunelaqex sa’ xnumsinkil li rahilal, toj reetal naq tink’ulunq; ut k’ehomaq reetal, tink’ulunq chi seeb’, ut lin q’ajkamuhom wan wik’in, ut eb’ li moko ke’xb’ay ta rib’ chinsik’b’al te’xtaw xhilob’aal li raameb’. Chi jo’kan. Amen."
                }
            ]
        },
        "/study/scriptures/dc-testament/dc/55": {
            "uri": "/study/scriptures/dc-testament/dc/55",
            "title": "Tzol’leb’ ut Sumwank 55",
            "data_type": "chapter",
            "chapter_name": "Tasal 55",
            "chapter_summary": [
                "1–3, Laj William W. Phelps nab’oqe’ ut nasik’e’ ru re taakub’eeq xha’, taak’ojob’amanq choq’ xb’eenil ut tixjultika li evangelio; 4, Tento ajwi’ tixtz’iib’aheb’ li hu choq’ reheb’ li kok’al sa’eb’ li tzoleb’aal re li Iglees; 5–6, Tento taaxik Missouri, a’anaq xna’aj lix k’anjel."
            ],
            "verses": [
                {
                    "number": 1,
                    "text": "K’ehomaq reetal, jo’ka’in naxye li Qaawa’ aawe laa’at, at inmoos William, relik chi yaal, li Qaawa’ ajwi’ re chixjunil li ruchich’och’, laa’at b’oqb’ilat ut sik’b’il aawu; ut chirix naq akaq kub’enaq aaha’ rik’in ha’, wi ut nakab’aanu chi junaj ru lix sa’ aawu sa’ inloq’al, taak’ul jun risinkil aamaak, ut jun xk’ulb’al li Loq’laj Musiq’ej rik’in xk’eeb’al li uq’ej;"
                },
                {
                    "number": 2,
                    "text": "Toja’ ut naq tatk’ojob’aaq xb’aan ruq’ inmoos aj Jose Smith, alalb’ej, re tatwanq choq’ xb’eenil choq’ re li iglees a’in, re xjultikankil li jalb’a-k’a’uxlej ut li risinkil li maak xb’aan li kub’iha’ sa’ lix k’ab’a’ li Jesukristo, li Ralal li yo’yookil Dios."
                },
                {
                    "number": 3,
                    "text": "Ut yalaq ani sa’ aj b’een taak’e laa wuq’, wi tuulaneb’ chiwu, taawanq aawankil chixk’eeb’al li Loq’laj Musiq’ej."
                },
                {
                    "number": 4,
                    "text": "Ut jo’kan wi’chik, tatk’ojob’aaq chixtenq’ankil inmoos aj Oliver Cowdery chixb’aanunkil li k’anjel re k’uub’ank hu, ut re xsik’b’al ut xtz’iib’ankil li hu choq’ reheb’ li tzoleb’aal sa’ li iglees a’in, re naq eb’ li kok’al te’xk’ul ajwi’ xtzolb’aleb’ chiwu, jo’ chanru li nasaho’ wi’ inch’ool."
                },
                {
                    "number": 5,
                    "text": "Ut jo’kan wi’chik, chi yaal ninye aawe, xb’aan a’in taachap aab’e aawochb’eenaqeb’ lin moos aj Jose Smith, alalb’ej, ut aj Sidney Rigdon, re naq tatk’ojob’amanq sa’ lix ch’och’il aaweechanihom, re xb’aanunkil li k’anjel a’in."
                },
                {
                    "number": 6,
                    "text": "Ut jo’kan wi’chik, lin moos aj Joseph Coe chixchapaq ajwi’ lix b’e rochb’eeneb’. Li rela’ taak’ehe’q chi nawmank moqon, jo’ chanru ajwi’ nawaj. Amen."
                }
            ]
        },
        "/study/scriptures/dc-testament/dc/56": {
            "uri": "/study/scriptures/dc-testament/dc/56",
            "title": "Tzol’leb’ ut Sumwank 56",
            "data_type": "chapter",
            "chapter_name": "Tasal 56",
            "chapter_summary": [
                "1–2, Eb’ laj santil paab’anel tento te’xpaqo lix krus ut te’xtaaqe li Qaawa’ re xk’ulb’al li kolb’a-ib’; 3–13, li Qaawa’ nataqlan ut narisi xtaqlahom, ut eb’ li ink’a’ neke’ab’in chiru neke’tz’eqe’; 14–17, Rahilal sa’ xb’eeneb’ li b’ihom li ink’a’ te’tenq’anq reheb’ li neb’a’, ut rahilal sa’ xb’eeneb’ li neb’a’ li moko yot’b’il ta xch’ooleb’; 18–20, Osob’tesinb’ileb’ li neb’a’ li saqeb’ ru li raam, xb’aan naq eb’ a’an te’eechaninq re li ruchich’och’."
            ],
            "verses": [
                {
                    "number": 1,
                    "text": "Chex’ab’inq, ex tenamit li nekexk’amok re ink’ab’a’ jo’ nekeye, chan li Qaawa’ lee Dios; xb’aan naq k’ehomaq reetal, lochlo injosq’il chirixeb’ laj po’resihom ch’oolej, ut eb’ a’an te’xnaw ru lin tel ut li xik’ naweek’a, sa’ xkutankil li ula’aniik ut li josq’il sa’ xb’eeneb’ li tenamit."
                },
                {
                    "number": 2,
                    "text": "Ut ani ink’a’ tixpaqo lix krus ut tinixtaaqe, ut ink’a’ tixpaab’ lin taqlahom, a’an ajwi’ ink’a’ taakole’q."
                },
                {
                    "number": 3,
                    "text": "K’ehomaq reetal, laa’in, li Qaawa’, nintaqlan; ut ani ink’a’ taa’ab’inq chiwu, taa’isiiq chaq sa’ li kutan k’oxlanb’il inb’aan, chirix naq xintaqlan ut q’etb’il li taqlahom."
                },
                {
                    "number": 4,
                    "text": "Jo’kan ut, laa’in, li Qaawa’, nintaqlan ut nawisi li taqlahom, jo’ nink’oxla naq us; chixjunil ut a’in sumenb’ilaq sa’ xb’een xjolomeb’ laj po’resihom ch’oolej, chan li Qaawa’."
                },
                {
                    "number": 5,
                    "text": "Jo’kan ut, nawisi li taqlahom li kik’eeman reheb’ lin moos aj Thomas B. Marsh ut aj Ezra Thayre, ut nink’e jun ak’ taqlahom re lin moos aj Thomas, naq tixchap xb’e chi seeb’ toj sa’ li ch’och’ Missouri, ut lin moos aj Selah J. Griffin taaxik ajwi’ rochb’een."
                },
                {
                    "number": 6,
                    "text": "Xb’aan naq k’ehomaq reetal, nawisi li taqlahom li kik’eeman reheb’ lin moos aj Selah J. Griffin ut laj Newel Knight, xb’aan lix jipilaleb’ xk’a’uxl lin tenamit li wankeb’ Thompson, ut li po’resink ch’oolej xb’aaneb’."
                },
                {
                    "number": 7,
                    "text": "Jo’kan ut, lin moos aj Newel Knight chikanaaq rik’ineb’; ut jo’ k’ihaleb’ li te’xik neke’ru chi xik, li tuulaneb’ chiwu, ut te’k’ame’q xb’e xb’aan a’an toj sa’ li ch’och’ li kinxaqab’."
                },
                {
                    "number": 8,
                    "text": "Ut jo’kan wi’chik, chi yaal ninye eere, naq lin moos aj Ezra Thayre tento tixjal xk’a’uxl chirix lix q’etq’etil, ut li xnimankil rib’, ut taa’ab’inq chiru li taqlahom li ak junxil kink’e re chirix li na’ajej wan wi’ rochoch."
                },
                {
                    "number": 9,
                    "text": "Ut wi tixb’aanu a’in, jo’ maajun jache’k taa’uxq sa’ li ch’och’, a’an toj xaqab’anb’ilaq chi xik sa’ li ch’och’ Missouri;"
                },
                {
                    "number": 10,
                    "text": "Wi ut ink’a’, tixk’ul li tumin li ak xtoj, ut taa’elq chaq sa’ li na’ajej, ut taa’isiiq chaq sa’ lin iglees, chan li Qaawa’ Dios reheb’ li teepal;"
                },
                {
                    "number": 11,
                    "text": "Ut us ta taa’oso’q li choxa ut li ruchich’och’, li aatin a’in ink’a’ taa’oso’q; taatz’aqloq b’an ru."
                },
                {
                    "number": 12,
                    "text": "Ut wi taa’ajmanq naq lin moos aj Jose Smith, alalb’ej, tixtoj li tumin, k’ehomaq reetal, laa’in, li Qaawa’, tintoj wi’chik re sa’ li ch’och’ Missouri, re naq eb’ li ani tixk’ul a’an te’q’ajkamumanq wi’chik a’ yaal li k’a’ru neke’xb’aanu;"
                },
                {
                    "number": 13,
                    "text": "Xb’aan naq a’ yaal li k’a’ru neke’xb’aanu jo’kan te’k’uluq, a’ ajwi’ li ch’och’ choq’ reechanihomeb’."
                },
                {
                    "number": 14,
                    "text": "K’ehomaq reetal, jo’ka’in naxye li Qaawa’ reheb’ lin tenamit—wan k’iila k’a’aq re ru cheb’aanu ut chejal wi’ eek’a’uxl; xb’aan naq k’ehomaq reetal, taqenaq lee maak chiwu, ut moko kuyb’il ta, xb’aan naq nekesik’ xtawb’al eena’leb’ sa’ tz’aqal lee b’e."
                },
                {
                    "number": 15,
                    "text": "Ut moko k’ojob’anb’il ta eech’ool. Ut moko nekex’ab’in ta chiru li yaal; nasaylan b’an eech’ool rik’in li maa’usilal."
                },
                {
                    "number": 16,
                    "text": "Rahilal sa’ eeb’een laa’ex b’ihom winq, li ink’a’ texk’ehoq xkomon li k’a’ru eere reheb’ li neb’a’; xb’aan naq lee b’ihomal tixmo’ob’resi eeraam; ut a’inaq lee yaab’ahom sa’ xkutankil li ula’aniik, ut li raqb’a-aatin, ut li xik’ eek’anb’il: Ak xnume’ li q’ole’k, xraqe’ chik li saq’ehil, ut moko kolb’il ta li waam!"
                },
                {
                    "number": 17,
                    "text": "Rahilal sa’ eeb’een laa’ex, winq neb’a’, li moko yot’b’il ta eech’ool, li moko tuulan ta eemusiq’, ut li moko k’ojk’o ta lee sa’, ut li moko ramb’il ta eeruq’ chi chapok chiru li k’a’ru re jalan chik winq, li nujenaq xnaq’ eeru rik’in rahok eechej, ut li ink’a’ texk’anjelaq rik’in tz’aqal eeruq’!"
                },
                {
                    "number": 18,
                    "text": "A’ut osob’tesinb’ileb’ li neb’a’ li saqeb’ ru li raam, li yot’b’ileb’ xch’ool, ut li tuulaneb’ xmusiq’, xb’aan naq eb’ a’an te’ril li rawa’b’ejihom li Dios chi chalk rik’in wankilal ut nimla loq’alil choq’ re xkolb’aleb’ a’an; xb’aan naq rehaqeb’ a’an lix naab’alil li ruchich’och’."
                },
                {
                    "number": 19,
                    "text": "Xb’aan naq k’ehomaq reetal, taak’ulunq li Qaawa’, ut taawanq xq’ajkamuhom rik’in, ut a’an tixq’ajkamu li junjunq chi winq, ut te’saho’q sa’ xch’ool li neb’a’;"
                },
                {
                    "number": 20,
                    "text": "Ut eb’ li tasal tenamit reheb’ te’reechani li ruchich’och’ chiru li junjunq tasal tenamit, chi junelik q’e kutan. Ut anajwan nink’e xraqik eeraatinankil. Chi jo’kan. Amen."
                }
            ]
        },
        "/study/scriptures/dc-testament/dc/57": {
            "uri": "/study/scriptures/dc-testament/dc/57",
            "title": "Tzol’leb’ ut Sumwank 57",
            "data_type": "chapter",
            "chapter_name": "Tasal 57",
            "chapter_summary": [
                "1–3, Independence, Missouri, a’an li na’ajej choq’ re li Tenamit Sion ut li santil ochoch; 4–7, Eb’ laj santil paab’anel tento te’xloq’eb’ li ch’och’ ut te’xk’ul li eechanihomej sa’ li na’ajej a’an; 8–16, Laj Sidney Gilbert tento tixtikib’ jun k’ayib’aal, laj William W. Phelps tento taawanq choq’ aj k’uub’anel hu, ut laj Oliver Cowdery tento tixkawresi li hu re taapuktesimanq."
            ],
            "verses": [
                {
                    "number": 1,
                    "text": "Chex’ab’inq, ex xb’eenil re lin iglees, chan li Qaawa’ lee Dios, li kech’utub’ eerib’, jo’ chanru lin taqlahom, sa’ li ch’och’ a’in, a’an li ch’och’ Missouri, a’an li ch’och’ kinxaqab’ ut kiwosob’tesi choq’ re lix ch’utub’ankileb’ laj santil paab’anel."
                },
                {
                    "number": 2,
                    "text": "Jo’kan ut, a’in li ch’och’ yeechi’inb’il, ut li na’ajej choq’ re li tenamit Sion."
                },
                {
                    "number": 3,
                    "text": "Ut jo’ka’in naxye li Qaawa’ lee Dios, wi teek’ul li chaab’il na’leb’, wahi’ xchaab’ilal li na’leb’. K’ehomaq reetal, li na’ajej Independence yeeb’il re anajwan, a’an lix ch’oolil li na’ajej; ut jun na’ajej choq’ re li santil ochoch wan sa’ xjayal li rokeb’aal saq’e, chiru jun siir chi ch’och’ li moko najt ta rik’in li kab’l re raqleb’ aatin."
                },
                {
                    "number": 4,
                    "text": "Jo’kan ut, a’an xchaab’ilal li na’leb’ naq loq’b’ilaq li ch’och’ xb’aaneb’ laj santil paab’anel, ut jo’kan ajwi’ li junjunq siir li wan sa’ xjayal li rokeb’aal saq’e, toj sa’ li jun tzool ajwi’ li naxik b’ar jachjookeb’ wi’ ru laj Judio rik’ineb’ laj Gentil;"
                },
                {
                    "number": 5,
                    "text": "Ut jo’kan ajwi’ li junjunq siir li wan xnub’aal chire li pach’aya’ ch’och’, a’ yaal jo’ neke’ru lin tzolom chixloq’b’aleb’ li ch’och’. K’ehomaq reetal, a’in xchaab’ilal li na’leb’, re taaruuq te’xk’ul choq’ jun eechanihomej li junelik taakanaaq."
                },
                {
                    "number": 6,
                    "text": "Ut lin moos aj Sidney Gilbert chixaqliiq sa’ li opiis li kinxaqab’ wi’, re xk’ulb’al li tumin, re taawanq choq’ aj b’aanunel k’anjel choq’ re li iglees, re xloq’b’al li ch’och’ sa’ chixjunileb’ li na’ajej li wankeb’ sa’ xsutam, a’ yaal li naru xb’aanunkil sa’ tiikilal, ut jo’ b’eresinb’ilaq xb’aan xchaab’ilal li na’leb’."
                },
                {
                    "number": 7,
                    "text": "Ut lin moos aj Edward Partridge chixaqliiq sa’ li opiis li kinxaqab’ wi’, ut chixjachaq ru choq’ reheb’ laj santil paab’anel li reechanihomeb’, jo’ chanru ajwi’ kintaqla; ut jo’kan ajwi’ eb’ li kixxaqab’ re xtenq’ankil."
                },
                {
                    "number": 8,
                    "text": "Ut jo’kan wi’chik, chi yaal ninye eere, lin moos aj Sidney Gilbert chixk’ojob’ rib’ sa’ li na’ajej a’in, ut chixtikib’ jun k’ayib’aal, re taaruuq chixk’ayinkil li eechej chi maak’a’ li b’alaq’, re taaruuq chixtawb’al li tumin re xloq’b’aleb’ li ch’och’ choq’ re lix chaab’ilaleb’ laj santil paab’anel, ut re taaruuq chixtawb’al yalaq k’a’ru te’raj ru li tzolom re xk’ojob’ankileb’ sa’ li reechanihomeb’."
                },
                {
                    "number": 9,
                    "text": "Ut jo’kan ajwi’ chixk’ulaq lin moos aj Sidney Gilbert jun xhuhil li poopol—k’ehomaq reetal, wahi’ xchaab’ilal li na’leb’, ut li ani na’ilok ru li aatin chixtawaq xyaalal—re taaruuq ajwi’ chixtaqlankil li eechej reheb’ li tenamit, sa’ ruq’eb’ ajwi’ li ani naraj jo’ aj tz’iib’, li te’wanq chi k’anjelak chiru;"
                },
                {
                    "number": 10,
                    "text": "Ut chi jo’kan tixk’e li taak’anjelaq reheb’ lin santil paab’anel, re naq lin evangelio taaruuq chi jultikamank chiruheb’ li k’ojk’ookeb’ sa’ q’ojyin ut sa’ xna’aj ut xmu li kamk."
                },
                {
                    "number": 11,
                    "text": "Ut jo’kan wi’chik, chi yaal ninye eere, lin moos aj William W. Phelps chik’ojob’amanq sa’ li na’ajej a’in, ut chixaqab’amanq choq’ aj k’uub’anel hu choq’ re li iglees."
                },
                {
                    "number": 12,
                    "text": "Ut ilomaq, wi li ruchich’och’ tixk’ul lix tz’iib’ahom—k’ehomaq reetal, wahi’ xchaab’ilal li na’leb’—chixk’ulaq jo’ nimal naru chixk’ulb’al sa’ tiikilal, choq’ re lix chaab’ilaleb’ laj santil paab’anel."
                },
                {
                    "number": 13,
                    "text": "Ut lin moos aj Oliver Cowdery chitenq’anq re, jo’ chanru ajwi’ kintaqla, sa’ yalaq b’ar chi na’ajej tinxaqab’ choq’ re, re xtz’iib’ankil, ut xtuqub’ankil, ut xsik’inkil ru, re naq chixjunil li k’a’aq re ru taawanq chi tiik chiwu, jo’ chanru taak’ute’q xyaalal xb’aan li Musiq’ej rik’in ruq’ a’an."
                },
                {
                    "number": 14,
                    "text": "Ut chi jo’kan che’k’ojob’amanq li ani kin’aatinak wi’ sa’ li ch’och’ Sion, a’ yaal sa’ junpaat jo’ li naru, rochb’eeneb’ lix junkab’al, re xb’aanunkil li k’a’aq re ru a’an jo’ chanru ajwi’ kinye."
                },
                {
                    "number": 15,
                    "text": "Ut anajwan chirix li ch’utub’aak—Li obiisp ut laj b’aanunel k’anjel che’xkawresi li k’a’ru taa’ajmanq choq’ reheb’ li junkab’al a’an li taqlanb’ileb’ chi chalk sa’ li ch’och’ a’in, a’ yaal sa’ junpaat jo’ li naru, ut che’xk’ojob’eb’ sa’ li reechanihomeb’."
                },
                {
                    "number": 16,
                    "text": "Ut re li rela’eb’ li xb’eenil jo’keb’ ajwi’ li komon taak’eemanq chik xb’eresinkileb’ moqon. Chi jo’kan. Amen."
                }
            ]
        },
        "/study/scriptures/dc-testament/dc/58": {
            "uri": "/study/scriptures/dc-testament/dc/58",
            "title": "Tzol’leb’ ut Sumwank 58",
            "data_type": "chapter",
            "chapter_name": "Tasal 58",
            "chapter_summary": [
                "1–5, Eb’ li neke’xkuy xnumsinkil li rahilal te’k’ehe’q loq’alil choq’ xkorooneb’; 6–12, Eb’ laj santil paab’anel tento te’xkawresi rib’ choq’ re lix sumlajik li Karneer ut li wa’ak re li Qaawa’; 13–18, Eb’ li obiisp a’aneb’ aj raqol aatin sa’ Israel; 19–23, Eb’ laj santil paab’anel tento te’ab’inq chiru lix chaq’rab’il li tenamit; 24–29, Eb’ li winq tento te’roksi lix taql xch’ooleb’ re xb’aanunkil li chaab’ilal; 30–33, Li Qaawa’ nataqlan ut narisi lix taqlahom; 34–43, Re xjalb’aleb’ xk’a’uxl, eb’ li winq tento te’xch’olob’ ut te’xkanab’ lix maakeb’; 44–58, Eb’ laj santil paab’anel tento te’xloq’ li reechanihomeb’ ut te’xch’utub’ rib’ sa’ Missouri; 59–65, Tento taajultikamanq li evangelio chiru li junjunq li yo’yob’tesinb’il."
            ],
            "verses": [
                {
                    "number": 1,
                    "text": "Chex’ab’inq, ex xb’eenil re lin iglees, ut k’ehomaq eexik rik’in li waatin, ut chetzol wik’in k’a’ru nawaj cherix, ut chirix ajwi’ li ch’och’ a’in li kexintaqla wi’."
                },
                {
                    "number": 2,
                    "text": "Xb’aan naq chi yaal ninye eere, osob’tesinb’il li ani napaab’ank reheb’ lin taqlahom, us ta sa’ li yu’am malaj sa’ li kamk; ut ani tiik chi paab’ank sa’ li rahilal, lix q’ajkamunkil a’an nimaq wi’chik sa’ li awa’b’ejihom re choxa."
                },
                {
                    "number": 3,
                    "text": "Ink’a’ naru nekeril rik’in ruchich’och’il xnaq’ eeru, sa’ li kutan a’in, lix k’oxlahom lee Dios chirix li k’a’aq re ru a’an li taachalq moqon, ut li loq’alil li taawanq chirix xnumsinkil naab’al li rahilal."
                },
                {
                    "number": 4,
                    "text": "Xb’aan naq chirix xnumsinkil naab’al li rahilal nachal li osob’tesink. Jo’kan ut, taachalq li kutan naq taak’ehe’q nimla loq’alil choq’ eekoroon; maji’ nachal li hoonal, a’ut ak haye’k chaq re."
                },
                {
                    "number": 5,
                    "text": "Chijultiko’q a’in eere, li ninye eere chi rub’elaj, re teek’uula sa’ eech’ool, ut teek’ul li k’a’ru taachalq moqon."
                },
                {
                    "number": 6,
                    "text": "K’ehomaq reetal, chi yaal ninye eere, choq’ re li ajom a’in kexintaqla—re naq tex’ab’inq chiwu, ut re naq taakawresimanq eech’ool re xch’olob’ankil xyaalal li k’a’aq re ru toj taachalq;"
                },
                {
                    "number": 7,
                    "text": "Ut re ajwi’ naq nimanb’ilaq eeru rik’in xk’eeb’al li k’ojleb’aal, ut rik’in xch’olob’ankil xyaalal li ch’och’ b’ar xaqxooq wi’ lix Sion li Dios;"
                },
                {
                    "number": 8,
                    "text": "Ut re ajwi’ naq taakawresimanq jun wa’ak re li k’a’ru nim xtib’el choq’ reheb’ li neb’a’; relik chi yaal, jun wa’ak re k’a’ru nim xtib’el, re viin isinb’il chaq xtz’ajnil li k’uub’anb’il chi chaab’il, re naq tixnaw li ruchich’och’ naq moko taasachq ta xtz’uumaleb’ re li profeet;"
                },
                {
                    "number": 9,
                    "text": "Relik chi yaal, jun wa’ak re li rochoch li Qaawa’, k’uub’anb’ilaq chi us, li te’b’oqe’q wi’ chixjunileb’ li tenamit."
                },
                {
                    "number": 10,
                    "text": "Xb’een, li b’ihomeb’ ut li tzolb’ileb’, li ninqeb’ xna’leb’ ut li taqenaqeb’ xwankil;"
                },
                {
                    "number": 11,
                    "text": "Ut chirix a’an nachal xkutankil lin wankilal; toja’ ut naq eb’ li neb’a’, li yeeq roq, ut li mutz’, ut li tz’ap xik, te’ok sa’ xsumlajik li Karneer, ut te’xyal li wa’ak re li Qaawa’, kawresinb’il choq’ re li xnimal ru kutan chalel."
                },
                {
                    "number": 12,
                    "text": "K’ehomaq reetal, laa’in, li Qaawa’, kinyehok re."
                },
                {
                    "number": 13,
                    "text": "Ut re naq li ch’olob’anb’il yaal taa’elq chaq Sion, relik chi yaal, sa’ xtz’uumal re li yiib’anb’il tenamit li k’eeb’il chi eechaniik xb’aan li Dios—"
                },
                {
                    "number": 14,
                    "text": "Relik chi yaal, choq’ re li ajom a’in kexintaqla chaq toj arin, ut kinsik’ ru inmoos aj Edward Partridge, ut kinxaqab’ choq’ re a’an li taqlanb’il k’anjel sa’ li ch’och’ a’in."
                },
                {
                    "number": 15,
                    "text": "A’ut wi ink’a’ naxjal xk’a’uxl rik’in lix maak, a’an xmaak’a’il li paab’aal ut xmutz’il li ch’oolej, chirilaq rib’ maare anchal taat’ane’q."
                },
                {
                    "number": 16,
                    "text": "K’ehomaq reetal, lix taqlanb’il k’anjel ak k’eeb’il re, ut ink’a’ wi’chik taak’eemanq."
                },
                {
                    "number": 17,
                    "text": "Ut ani naxaqli sa’ li taqlanb’il k’anjel a’in xaqab’anb’il chi wank choq’ aj raqol aatin sa’ Israel, chanchan jo’ li kiwan sa’eb’ li najter kutan, re xjachb’al ru xch’och’il li k’eeb’il chi eechaniik xb’aan li Dios choq’ reheb’ li ralal xk’ajol;"
                },
                {
                    "number": 18,
                    "text": "Ut re xraqb’al aatin chirix lix tenamit rik’in li yaal te’xch’olob’ li tiikeb’ xch’ool, ut chi tenq’anb’il xb’aaneb’ lix tenq’ aj k’ehol na’leb’, jo’ chanru lix chaq’rab’ li awa’b’ejihom li k’eeb’il xb’aaneb’ lix profeet li Dios."
                },
                {
                    "number": 19,
                    "text": "Xb’aan naq chi yaal ninye eere, lin chaq’rab’ taawanq chi paab’anb’il sa’ xb’een li ch’och’ a’in."
                },
                {
                    "number": 20,
                    "text": "Maajun winq chixk’oxla naq a’an aj taqlanel; li Dios b’an chitaqlanq sa’ xb’een li ani naraqok aatin, jo’ chanru li na’leb’ k’eeb’il xb’aan li rajom xch’ool a’an, malaj sa’ jalan chik aatin, li ani nak’ehok na’leb’ malaj nak’ojla sa’ xb’een li k’ojleb’aal re raqb’a-aatin."
                },
                {
                    "number": 21,
                    "text": "Maajun winq chiq’etok re lix chaq’rab’il li tenamit, xb’aan naq ani napaab’ank re lix chaq’rab’ li Dios, maak’a’ rajb’al naq tixq’et lix chaq’rab’il li tenamit."
                },
                {
                    "number": 22,
                    "text": "Jo’kan ut, chexwanq rub’el xwankileb’ li ani wankeb’ xwankil, toj reetal na’awa’b’ejin li ani xk’ulub’ li awa’b’ejink, ut tixkub’si xwankilal chixjunileb’ laj xik’ ilonel rub’el li roq."
                },
                {
                    "number": 23,
                    "text": "K’ehomaq reetal, eb’ li chaq’rab’ li xek’ul sa’ wuq’ a’aneb’ lix chaq’rab’ li iglees, ut chi jo’kan teek’eheb’ chi k’utmank. K’ehomaq reetal, wahi’ xchaab’ilal li na’leb’."
                },
                {
                    "number": 24,
                    "text": "Ut anajwan, jo’ kinye chirix lin moos aj Edward Partridge, li ch’och’ a’in, a’an xch’och’il li rochoch, ut eb’ li kixxaqab’ choq’ xtenq’ aj k’ehol na’leb’; ut jo’kan ajwi’ lix ch’och’il li rochoch li ani kinxaqab’ re xk’uulankil lin k’uuleb’aal kab’l."
                },
                {
                    "number": 25,
                    "text": "Jo’kan ut, che’xk’ameb’ chaq lix junkab’aleb’ sa’ li ch’och’ a’in, jo’ te’xk’uub’ xna’leb’ chirib’ileb’ rib’, ut wik’in laa’in."
                },
                {
                    "number": 26,
                    "text": "Xb’aan naq k’ehomaq reetal, moko us ta naq tintaqlanq sa’ chixjunil li k’a’aq re ru; xb’aan naq li ani minb’il ru sa’ chixjunil li k’a’aq re ru, a’an ajwi’ jun moos aj q’em ut moko chaab’il ta xna’leb’; jo’kan naq maajun xq’ajkamunkil naxk’ul."
                },
                {
                    "number": 27,
                    "text": "Ninye chi yaal, eb’ li winq tento naq k’eeb’ilaqeb’ rib’ chi anchaleb’ xch’ool sa’ jun chaab’il k’anjel, ut te’xb’aanu k’iila k’a’aq re ru chi yal ajb’il xb’aaneb’, ut te’xk’e chi uxliik naab’al li tiikilal;"
                },
                {
                    "number": 28,
                    "text": "Xb’aan naq wan wankilal rik’ineb’, li wankeb’ wi’ choq’ aj b’aanunel xjuneseb’ rib’. Ut a’ yaal jo’ eb’ li winq neke’xb’aanu li chaab’il, maamin taasachq chiruheb’ lix q’ajkamunkileb’."
                },
                {
                    "number": 29,
                    "text": "A’b’anan ani maak’a’ naxb’aanu toj reetal naq taqlanb’il, ut naxk’ul li taqlahom chi wiib’ rix xch’ool, ut naxpaab’ rik’in q’emal, a’an ajwi’ k’eeb’il sa’ tojb’a-maak."
                },
                {
                    "number": 30,
                    "text": "Anihin tab’i’ laa’in li kinyiib’ank re li winq, chan li Qaawa’, naq tinwil chi maak’a’ xmaak li ani moko naxpaab’ ta lin taqlahom?"
                },
                {
                    "number": 31,
                    "text": "Anihin laa’in, chan li Qaawa’, li kinyeechi’in tab’i’ ut ink’a’ kinb’aau?"
                },
                {
                    "number": 32,
                    "text": "Nintaqlan ut eb’ li winq ink’a’ neke’ab’in chiwu; nin’isin, ut moko neke’xk’ul ta li osob’tesink."
                },
                {
                    "number": 33,
                    "text": "Toja’ ut naq neke’xye sa’ xch’ooleb’: A’in maawa’ lix k’anjel li Qaawa’, xb’aan naq moko tz’aqob’resinb’il ta ru lix yeechi’ihom. A’b’anan rahilal sa’ xb’eeneb’ xkomon a’an, xb’aan naq taq’a chaq na’oyb’enin lix q’ajkamunkileb’, ut moko taqe’q ta."
                },
                {
                    "number": 34,
                    "text": "Ut anajwan nink’e eere xkomon chik lee b’eresinkil chirix li ch’och’ a’in."
                },
                {
                    "number": 35,
                    "text": "A’an xchaab’ilal inna’leb’ naq lin moos aj Martin Harris taawanq chixk’utb’al chiru li iglees li k’a’ru tento taa’uxq, rik’in xk’ojob’ankil lix tumin chiru li obiisp re li iglees."
                },
                {
                    "number": 36,
                    "text": "Ut jo’kan ajwi’, a’in jun chaq’rab’ choq’ re li junjunq chi winq li nachal sa’ li ch’och’ a’in re xk’ulb’al jun eechanihomej; ut tixb’aanu rik’in lix tumin jo’ chanru naxye li chaq’rab’."
                },
                {
                    "number": 37,
                    "text": "Ut a’an xchaab’ilal ajwi’ li na’leb’ naq taawanq li ch’och’ loq’b’il sa’ Independence, choq’ xna’aj li k’uuleb’aal kab’l, ut jo’kan ajwi’ choq’ rochochil li k’uub’ank hu."
                },
                {
                    "number": 38,
                    "text": "Ut xkomon chik li b’eresink chirix lin moos aj Martin Harris taak’ehe’q re xb’aan li Musiq’ej, re naq taaruuq tixk’ul li reechanihom jo’ chanru naxk’oxla naq us;"
                },
                {
                    "number": 39,
                    "text": "Ut chixjal xk’a’uxl chirix chixjunil lix maak, xb’aan naq a’an naxsik’ nimaak ru xb’aan li ruchich’och’."
                },
                {
                    "number": 40,
                    "text": "Ut jo’kan ajwi’, lin moos aj William W. Phelps chixaqliiq sa’ li opiis li kinxaqab’ wi’, ut chixk’ulaq li reechanihom sa’ li ch’och’;"
                },
                {
                    "number": 41,
                    "text": "Ut a’an ajwi’ wan rajb’al naq tixjal xk’a’uxl, xb’aan naq laa’in, li Qaawa’, moko nasaho’ ta chi tz’aqal inch’ool rik’in, xb’aan naq naxsik’ q’axok-u, ut moko tz’aqal ta xtuulanil chiwu."
                },
                {
                    "number": 42,
                    "text": "K’ehomaq reetal, ani xjal lix k’a’uxl chirixeb’ lix maak, a’an ajwi’ kuyb’ileb’ lix maak, ut laa’in, li Qaawa’, ink’a’ chik neke’jultiko’ we."
                },
                {
                    "number": 43,
                    "text": "Jo’ka’in naru teenaw ma naxjal xk’a’uxl junaq winq chirixeb’ lix maak—k’ehomaq reetal, tixch’olob’eb’, ut tixkanab’eb’."
                },
                {
                    "number": 44,
                    "text": "Ut anajwan, chi yaal ninye chirix li rela’eb’ li xb’eenil re lin iglees, maji’ naxtaw xq’ehil, chiru k’iila chihab’, naq te’xk’ul reechanihomeb’ sa’ li ch’och’ a’in, ka’ajwi’ wi te’ajoq re rik’in li tijok chi wankeb’ xpaab’aal; ka’ajwi’ jo’ chanru xaqab’anb’ilaq choq’ reheb’ xb’aan li Qaawa’."
                },
                {
                    "number": 45,
                    "text": "Xb’aan naq k’ehomaq reetal, eb’ a’an te’xtiikisiheb’ chaq li tenamit sa’ junajil chalen chaq sa’ xmaril li ruchich’och’."
                },
                {
                    "number": 46,
                    "text": "Jo’kan ut, ch’utub’omaq eerib’; ut eb’ li moko xaqab’anb’ileb’ ta chi kanaak sa’ li ch’och’ a’in, che’xjultika li evangelio sa’eb’ li na’ajej sa’ xsutam; ut chirix a’an che’sutq’iiq sa’ rochocheb’."
                },
                {
                    "number": 47,
                    "text": "Che’jultikanq aatin chire li b’e, ut che’xch’olob’ xyaalal li yaal sa’ chixjunileb’ li na’ajej, ut che’xb’oqeb’ li b’ihom, li taqenaqeb’ ut li kub’enaqeb’, ut li neb’a’ chixjalb’aleb’ xk’a’uxl."
                },
                {
                    "number": 48,
                    "text": "Ut che’xwaklesiheb’ li iglees, a’ yaal jo’ te’xjal xk’a’uxl li ani wankeb’ sa’ li ruchich’och’."
                },
                {
                    "number": 49,
                    "text": "Ut chiwanq jun aj b’aanunel k’anjel xaqab’anb’il xb’aan xyaab’ xkux li iglees, choq’ re li iglees sa’ Ohio, re xk’ulb’al li tumin re xloq’b’al li ch’och’ sa’ Sion."
                },
                {
                    "number": 50,
                    "text": "Ut nink’e re lin moos aj Sidney Rigdon jun taqlahom, naq tixtz’iib’a jun esil chirix chan ru li ch’och’ Sion, ut jun xch’olob’ankil li rajom xch’ool li Dios, jo’ chanru taak’ehe’q chixnaw a’an xb’aan li Musiq’ej;"
                },
                {
                    "number": 51,
                    "text": "Ut jun tz’iib’anb’il hu ut reetalil li k’ab’a’ej, re taak’utmanq chiruheb’ chixjunil li iglees re xk’ulb’al li tumin, re taak’eemanq sa’ ruq’ li obiisp, sa’ ruq’ a’an malaj ruq’ laj b’aanunel k’anjel, jo’ chanru naxk’oxla naq us malaj jo’ chanru tixb’eresi, re xloq’b’aleb’ li ch’och’ choq’ reechanihomeb’ li ralal xk’ajol li Dios."
                },
                {
                    "number": 52,
                    "text": "Xb’aan naq k’ehomaq reetal, chi yaal ninye eere, li Qaawa’ naraj naq eb’ li tzolom ut eb’ li ralal xk’ajoleb’ li winq te’xte lix ch’ooleb’, re ajwi’ naq te’xloq’ chixjunil li jun raqal chi ch’och’ a’in, a’ yaal sa’ junpaat jo’ li naruhan."
                },
                {
                    "number": 53,
                    "text": "K’ehomaq reetal, wahi’ xchaab’ilal li na’leb’. Che’xb’aanuhaq a’in, maare anchal maajun eechanihomej te’xk’ul, ka’ajwi’ rik’in xhoyb’al li kik’."
                },
                {
                    "number": 54,
                    "text": "Ut jo’kan wi’chik, a’ yaal jo’ wan li ch’och’ li tawb’il, che’wanq chi taqlanb’ileb’ chaq aj k’anjenel, li jar paay wan, toj sa’ li ch’och’ a’in, re k’anjelak choq’ reheb’ laj santil paab’anel re li Dios."
                },
                {
                    "number": 55,
                    "text": "Chib’aanumanq chixjunil li k’a’aq re ru a’in chi tustu; ut chik’ehe’q chi nawmank chi yalaq jo’q’e li ani usilanb’ileb’ chi xik sa’ li ch’och’, xb’aan li obiisp malaj laj b’aanunel k’anjel re li iglees."
                },
                {
                    "number": 56,
                    "text": "Ut li k’anjel re ch’utub’aak miwan sa’ aanil, chi moko chi aj eelel; chi’uxmanq b’an jo’ chanru taak’ehe’q li na’leb’ xb’aaneb’ li xb’eenil re li iglees sa’eb’ li ch’utub’aj-ib’, jo’ chanru li na’leb’ te’xk’ul chi jo’q’ehaq."
                },
                {
                    "number": 57,
                    "text": "Ut lin moos aj Sidney Rigdon chirosob’tesi ut chixk’ojob’ li ch’och’ a’in, ut li na’ajej taawanq wi’ li santil ochoch, choq’ re li Qaawa’."
                },
                {
                    "number": 58,
                    "text": "Ut chib’oqmanq jun ch’utub’aj-ib’ ch’utam; ut chirix a’an che’sutq’iiq lin moos aj Sydney Rigdon ut aj Jose Smith, alalb’ej, ut jo’kan ajwi’ laj Oliver Cowdery rochb’eeneb’, re xb’aanunkil li rela’ li k’anjel li kinxaqab’ choq’ reheb’ sa’ tz’aqal lix ch’och’eb’, ut li rela’ jo’ chanru taqlanb’ilaq xb’aaneb’ li ch’utub’aj-ib’."
                },
                {
                    "number": 59,
                    "text": "Ut maajun winq chisutq’iiq chaq sa’ li ch’och’ a’in, ka’ajwi’ wi tixch’olob’ xyaalal chire li b’e, chirix li k’a’ru naxnaw ut naxpaab’ chi ch’olch’o."
                },
                {
                    "number": 60,
                    "text": "Li k’a’ru k’eeb’il chaq sa’ xb’een laj Ziba Peterson chi’isiiq chaq chiru; ut chiwanq a’an choq’ komon sa’ li iglees, ut chik’anjelaq rik’in tz’aqal li ruq’, rochb’eeneb’ li komon, toj reetal naq tz’aqalaq lix q’usb’al xb’aan chixjunil lix maak; xb’aan naq moko naxch’olob’ ta, ut naxk’oxla xmuqb’al."
                },
                {
                    "number": 61,
                    "text": "Li rela’eb’ li xb’eenil re li iglees a’in, li yookeb’ chi chalk sa’ li ch’och’ a’in, junjunq reheb’ li q’axal osob’tesinb’ileb’, chi numtajenaq ajwi’ xb’isb’al, che’xb’aanu ajwi’ jun ch’utub’aj-ib’ sa’ xb’een li ch’och’ a’in."
                },
                {
                    "number": 62,
                    "text": "Ut lin moos aj Edward Partridge chixb’eresi li ch’utub’aj-ib’ li b’aanunb’ilaq xb’aaneb’."
                },
                {
                    "number": 63,
                    "text": "Ut eb’ a’an che’sutq’iiq ajwi’ chaq, rik’in xjultikankil li evangelio chire li b’e, ut xch’olob’ankil xyaalal li k’a’aq re ru k’utb’esinb’il chiruheb’."
                },
                {
                    "number": 64,
                    "text": "Xb’aan naq tento taa’elq chaq chi yaal lix yaab’ chalen sa’ li na’ajej a’in toj sa’ chixjunil li ruchich’och’, ut toj sa’ xnajtileb’ lix maril li ruchich’och’—tento taajultikamanq li evangelio chiru li junjunq li yo’ob’tesinb’il, rik’in eetalil li te’taaqenq reheb’ li neke’paab’an."
                },
                {
                    "number": 65,
                    "text": "Ut k’ehomaq reetal, chalk re li Ralal li Winq. Amen."
                }
            ]
        },
        "/study/scriptures/dc-testament/dc/59": {
            "uri": "/study/scriptures/dc-testament/dc/59",
            "title": "Tzol’leb’ ut Sumwank 59",
            "data_type": "chapter",
            "chapter_name": "Tasal 59",
            "chapter_summary": [
                "1–4, Eb’ laj santil paab’anel sa’ Sion li tiikeb’ chi paab’ank te’osob’tesiiq; 5–8, Tento te’xra ut te’k’anjelaq chiru li Qaawa’, ut te’xpaab’ lix taqlahom; 9–19, Xb’aan xk’uulankil xsantilal lix kutankil li Qaawa’, neke’osob’tesiik laj santil paab’anel sa’ li yu’am a’in ut sa’ musiq’ejil; 20–24, Reheb’ li tiikeb’ xch’ool yeechi’inb’il li tuqtuukilal sa’ li ruchich’och’ a’in ut li junelik yu’am sa’ li ruchich’och’ toj chalel."
            ],
            "verses": [
                {
                    "number": 1,
                    "text": "K’ehomaq reetal, osob’tesinb’ileb’, chan li Qaawa’, li ani xe’taqe’ sa’ li ch’och’ a’in chi junaj ru lix sa’eb’ li ru sa’ inloq’al, jo’ chanru eb’ lin taqlahom."
                },
                {
                    "number": 2,
                    "text": "Xb’aan naq eb’ li yo’yo te’reechani li ruchich’och’, ut eb’ li neke’kam te’hilanq chiru chixjunil lix k’anjeleb’, ut lix k’anjeleb’ taataaqenq reheb’; ut te’xk’ul jun koroon sa’eb’ li rochoch lin Yuwa’, li kinkawresi choq’ reheb’."
                },
                {
                    "number": 3,
                    "text": "Relik chi yaal, osob’tesinb’ileb’ li xaqxooqeb’ li roq sa’ xb’een li ch’och’ Sion, li ke’ab’in chiru lin evangelio; xb’aan naq te’xk’ul choq’ xq’ajkamunkileb’ li k’a’aq re ru chaab’il re li ruchich’och’, ut a’an taa’uuchinq rik’in xnimal xmetz’ew."
                },
                {
                    "number": 4,
                    "text": "Ut te’xk’ul ajwi’ choq’ xkorooneb’ li osob’tesink chalen chaq taqe’q, ut li taqlahom chi maaka’ch’in xk’ihal, ut li k’utb’esinb’il na’leb’ sa’ xq’ehil—eb’ li tiikeb’ chi paab’ank ut li yalb’ileb’ xq’e chiwu."
                },
                {
                    "number": 5,
                    "text": "Jo’kan ut, nink’e reheb’ jun taqlahom, li naxye chi jo’ka’in: Taara li Qaawa’ laa Dios chi anchal aach’ool, ut chi anchal aametz’ew, aak’a’uxl, ut aakawilal; ut sa’ lix k’ab’a’ li Jesukristo tatk’anjelaq chiru."
                },
                {
                    "number": 6,
                    "text": "Taara laa was aawiitz’in jo’ nakara aawib’ aajunes. Ink’a’ tat-elq’aq; chi moko tatmuxuq sumsu, chi moko tatkamsinq, chi moko taab’aanu k’a’ruhaq chik xkomon a’an."
                },
                {
                    "number": 7,
                    "text": "Tatb’antioxinq chiru li Qaawa’ laa Dios sa’ chixjunil li k’a’aq re ru."
                },
                {
                    "number": 8,
                    "text": "Taaq’axtesi jun mayej re li Qaawa’ laa Dios sa’ tiikilal, a’anaq re jun yot’b’il ch’oolej ut jun tuulanil musiq’ej."
                },
                {
                    "number": 9,
                    "text": "Ut re naq q’axal wi’chik tatruuq chixk’uulankil aawib’ chi maak’a’ aatz’ajnil xb’aan li ruchich’och’, tatxik sa’ rochochil li tijok ut taaq’axtesi laa loq’laj k’anjel chiru lin santil kutan;"
                },
                {
                    "number": 10,
                    "text": "Xb’aan naq chi yaal a’in jun kutan xaqab’anb’il choq’ aawe re tathilanq chiru laa k’anjel, ut re taaq’axtesi aaloq’onihom chiru li Q’axal Taqenaq Xwankil;"
                },
                {
                    "number": 11,
                    "text": "A’b’anan laa yeechi’ihom taaq’axtesimanq sa’ tiikilal sa’ chixjunil li kutan ut sa’ chixjunil li hoonal;"
                },
                {
                    "number": 12,
                    "text": "A’ut chijultiko’q aawe naq sa’ a’in, lix kutankil li Qaawa’, taaq’axtesi laa mayejahom ut laa loq’laj k’anjel chiru li Q’axal Taqenaq Xwankil, ut taach’olob’ laa maak chiruheb’ laa komon, ut chiru li Qaawa’."
                },
                {
                    "number": 13,
                    "text": "Ut sa’ li kutan a’in maak’a’ chik k’a’ru taab’aanu, ka’ajwi’ naq chik’uub’amanq laa tzakemq chi junaj li rajom aach’ool re naq tz’aqalaq re ru lix kuyum aasa’, malaj sa’ jalan chik aatin, re naq numtajenaqaq xsahil aach’ool."
                },
                {
                    "number": 14,
                    "text": "Chi yaal, a’in li kuyuk sa’ ut tijok, malaj sa’ jalan chik aatin, li saho’k ch’oolej ut tijok."
                },
                {
                    "number": 15,
                    "text": "Ut a’ yaal jo’ nekeb’aanu li k’a’aq re ru a’in rik’in b’antioxink, rik’in xsahil lee ch’ool ut lee rilob’aal, moko rik’in ta xnaab’alil li se’ek, xb’aan naq maak a’in, chi sa b’an eech’ool ut rik’in xsahil eerilob’aal—"
                },
                {
                    "number": 16,
                    "text": "Chi yaal ninye, naq a’ yaal jo’ nekeb’aanu a’in, eere laa’ex lix naab’alil li ruchich’och’, lix xulel li ch’och’ ut li xik’anel xul rub’el choxa, ut li k’a’ru nataqe’ chiru che’ ut nab’eek sa’ xb’een li ch’och’;"
                },
                {
                    "number": 17,
                    "text": "Relik chi yaal, ut li q’een ut li k’a’aq re ru chaab’il nachal chaq sa’ li ch’och’, ma choq’ tzakemq malaj choq’ aq’ej, malaj choq’ kab’l, malaj choq’ k’uuleb’aal xul, malaj choq’ awb’il che’, malaj choq’ awimq, malaj choq’ xtoonal uva;"
                },
                {
                    "number": 18,
                    "text": "Relik chi yaal, chixjunil li k’a’aq re ru nachal chaq sa’ li ch’och’, sa’ xhoonalil a’an, yiib’anb’il choq’ re lix chaab’ilal li winq ut re taaroksi, re xsahob’resinkil li uhej ut xk’eeb’al xsahil xch’ool li aamej;"
                },
                {
                    "number": 19,
                    "text": "Relik chi yaal, choq’ tzakemq ut choq’ aq’ej, re xyalb’al xsahil ut re rutz’b’al, re xk’eeb’al xmetz’ew li tz’ejwalej ut re xk’eeb’al xseeb’al xyu’am li aamej."
                },
                {
                    "number": 20,
                    "text": "Ut nasaho’ xch’ool li Dios naq kixk’e chixjunil li k’a’aq re ru re li winq; xb’aan naq a’in aj-e naq yiib’anb’ileb’ re te’oksimanq, rik’in xchaab’ilal li na’leb’, moko chi numtajenaq ta, chi moko rik’in maq’ok."
                },
                {
                    "number": 21,
                    "text": "Ut maak’a’ li rahob’tesinb’il wi’ li Dios xb’aan li winq, malaj maa’ani aj-ik’in lochlo lix josq’il, ka’ajwi’ b’an rik’ineb’ li ani ink’a’ neke’ril li ruq’ a’an sa’ chixjunil li k’a’aq re ru, ut ink’a’ neke’ab’in chiru lix taqlahom."
                },
                {
                    "number": 22,
                    "text": "K’ehomaq reetal, a’in jo’ chanru li chaq’rab’ ut eb’ li profeet; jo’kan ut, mineech’i’ch’i’i chik chirix li na’leb’ a’in."
                },
                {
                    "number": 23,
                    "text": "A’ut chetzol naq ani nab’aanunk re li k’anjel re tiikilal tixk’ul lix q’ajkamunkil, a’ li tuqtuukilal sa’ li ruchich’och’ a’in, ut li junelik yu’am sa’ li ruchich’och’ toj chalel."
                },
                {
                    "number": 24,
                    "text": "Laa’in, li Qaawa’, kinyehok re, ut li Musiq’ej naxch’olob’ xyaalal. Amen."
                }
            ]
        },
        "/study/scriptures/dc-testament/dc/60": {
            "uri": "/study/scriptures/dc-testament/dc/60",
            "title": "Tzol’leb’ ut Sumwank 60",
            "data_type": "chapter",
            "chapter_name": "Tasal 60",
            "chapter_summary": [
                "1–9, Eb’ li xb’eenil tento te’xjultika li evangelio sa’ xch’utameb’ laj maak; 10–14, Tento naq ink’a’ te’xnumsi sa’ q’emal lix hoonaleb’, chi moko te’xmuq lix maatan; 15–17, Naru neke’xch’aj li roqeb’ jo’ jun xk’utb’al xyaalal lix maakeb’ li ani neke’tz’eqtaanank re li evangelio."
            ],
            "verses": [
                {
                    "number": 1,
                    "text": "K’ehomaq reetal, jo’ka’in naxye li Qaawa’ reheb’ li xb’eenil re lix iglees, li tento te’sutq’iiq chi seeb’ sa’ li ch’och’ ke’chal wi’ chaq: K’ehomaq reetal, nasaho’ inch’ool naq xexchal toj arin;"
                },
                {
                    "number": 2,
                    "text": "A’b’an wankeb’ li moko nasaho’ ta wi’ chi tz’aqal inch’ool, xb’aan naq ink’a’ te’xte xtz’uumal re; neke’xmuq b’an li maatan li kink’e reheb’, xb’aan xxuwankil ru li winq. Rahilal sa’ xb’een xkomoneb’ a’an, xb’aan naq lochlo injosq’il chirixeb’."
                },
                {
                    "number": 3,
                    "text": "Ut taak’ulmanq, wi ink’a’ tiikeb’ wi’chik chinpaab’ankil, taa’isimanq chaq, a’ ajwi’ li k’a’ru ak wan reheb’."
                },
                {
                    "number": 4,
                    "text": "Xb’aan naq laa’in, li Qaawa’, nintaqlan sa’ li choxa taqe’q, ut sa’ xyanqeb’ li teep aj pleet re li ruchich’och’; ut sa’ li kutan naq tintusub’eb’ lin q’ol, chixjunileb’ li winq te’xnaw k’a’ru li nak’utuk xyaalal lix wankilal li Dios."
                },
                {
                    "number": 5,
                    "text": "A’ut chi yaal texwaatina chirix lee xikik toj sa’ li ch’och’ kexchal wi’ chaq. Chiyiib’amanq jun jukub’, malaj chiloq’manq, jo’ nekek’oxla naq us, maak’a’ nawaj re, ut chek’am eeb’e chi seeb’ toj sa’ li na’ajej Saint Louis yeeb’il re."
                },
                {
                    "number": 6,
                    "text": "Ut chalen chaq aran eb’ lin moos aj Sidney Rigdon, aj Jose Smith, alalb’ej, ut aj Oliver Cowdery, che’xchapaqeb’ xb’e toj Cincinnati;"
                },
                {
                    "number": 7,
                    "text": "Ut sa’ li na’ajej a’in che’xtaqsi xyaab’eb’ xkux ut che’xch’olob’ li waatin chi kaw xyaab’eb’ xkux, chi maak’a’ li josq’il chi moko xwiib’al rix ch’oolej, ut che’xtaqsi santil uq’ej sa’ xb’eeneb’. Xb’aan naq laa’in naruhan chiwu xk’eeb’al eesantilal, ut kuyb’il lee maak."
                },
                {
                    "number": 8,
                    "text": "Ut eb’ li rela’ che’xchapaqeb’ xb’e chalen Saint Louis, sa’ ka’kab’il, ut che’xjultika li aatin, moko sa’ junpaat ta, sa’ xyanqeb’ lix ch’utameb’ laj maak, toj reetal naq te’sutq’iiq sa’eb’ li iglees ke’chal wi’ chaq."
                },
                {
                    "number": 9,
                    "text": "Ut chixjunil a’in choq’ re xchaab’ilaleb’ li iglees; choq’ re li ajom a’in keb’intaqla chaq."
                },
                {
                    "number": 10,
                    "text": "Ut lin moos aj Edward Partridge chixjek’i xkomon li tumin xink’e re, jun raqal choq’ reheb’ li xb’eenil we li taqlanb’ileb’ chi sutq’iik;"
                },
                {
                    "number": 11,
                    "text": "Ut li ani naru chiru, chixq’ajsi rik’in ruq’ laj b’aanunel k’anjel; ut ani ink’a’ naru chiru, moko teneb’anb’il ta chiru."
                },
                {
                    "number": 12,
                    "text": "Ut anajwan nin’aatinak chirix li rela’ li toj te’chalq sa’ li ch’och’ a’in."
                },
                {
                    "number": 13,
                    "text": "K’ehomaq reetal, ke’taqlaman chaq chixjultikankil lin evangelio sa’ xyanqeb’ lix ch’utameb’ laj maak; jo’kan ut, nink’e reheb’ jun taqlahom, chi jo’ka’in: Ink’a’ taanumsi sa’ q’emal laa hoonal, chi moko taamuq laa maatan re naq moko nawb’ilaq ta."
                },
                {
                    "number": 14,
                    "text": "Ut chirix naq xatk’ulun taqe’q sa’ li ch’och’ Sion, ut xach’olob’ li waatin, tatsutq’iiq chi seeb’, ut taajultika li waatin sa’ xyanqeb’ lix ch’utameb’ laj maak, moko sa’ junpaat ta, chi moko sa’ josq’il chi moko rik’in wech’ok-ib’."
                },
                {
                    "number": 15,
                    "text": "Ut chiq’chiq’i chaq lix poqsil laa woq chirixeb’ li ink’a’ neke’k’uluk aawe, moko chi k’utk’u ta chiruheb’, maare anchal taab’oqeb’ xjosq’il, sa’ muqmu b’an; ut chach’aj laa woq, choq’ jun xk’utb’al li yaal chirixeb’ sa’ xkutankil li raqb’a-aatin."
                },
                {
                    "number": 16,
                    "text": "K’ehomaq reetal, tz’aqal a’in choq’ eere, ut rajom xch’ool li ani xtaqlan chaq eere."
                },
                {
                    "number": 17,
                    "text": "Ut rik’in xtz’uumal re lin moos aj Jose Smith, alalb’ej, taak’ehe’q chi nawmank chirix laj Sidney Rigdon ut laj Oliver Cowdery. Li rela’ toj moqon. Chi jo’kan. Amen."
                }
            ]
        },
        "/study/scriptures/dc-testament/dc/61": {
            "uri": "/study/scriptures/dc-testament/dc/61",
            "title": "Tzol’leb’ ut Sumwank 61",
            "data_type": "chapter",
            "chapter_name": "Tasal 61",
            "chapter_summary": [
                "1–12, Li Qaawa’ kixtaqla xyeeb’al naq taawanq k’iila sache’k sa’ xb’een li ha’; 13–22, Li ha’ kimajewaak xb’aan laj Jwan, ut laj sachonel naxik sa’ xb’een; 23–29, Wankeb’ li k’eeb’ileb’ xwankil chixtaqlankil li ha’; 30–35, Eb’ li xb’eenil tento te’b’eeq sa’ ka’kab’il ut te’xjultika li evangelio; 36–39, Tento te’xkawresi rib’ choq’ re lix k’ulunik li Ralal li Winq."
            ],
            "verses": [
                {
                    "number": 1,
                    "text": "K’ehomaq reetal, ut chex’ab’inq chiru lix yaab’ xkux li ani wan re anchal li wankilal, li junelik wanjenaq ut junelik taawanq, a’ ajwi’ li Alfa ut li Omega, lix tiklajik ut li roso’jik."
                },
                {
                    "number": 2,
                    "text": "K’ehomaq reetal, chi yaal jo’ka’in naxye li Qaawa’ eere laa’ex, ex xb’eenil re lin iglees, li ch’utch’uukex sa’ li na’ajej a’in, li kuyb’il chik eemaak anajwan, xb’aan naq laa’in, li Qaawa’, ninkuyeb’ li maak, ut aj uxtaanin choq’ reheb’ li neke’ch’olob’ank re lix maakeb’ rik’in xtuulanileb’ xch’ool;"
                },
                {
                    "number": 3,
                    "text": "A’ut chi yaal ninye eere, naq moko na’ajman ta ru naq li nimla ch’uut a’in reheb’ li xb’eenil we te’wanq chi nume’k chi seeb’ chiruheb’ li ha’, naq eb’ li ani wankeb’ chi ka’pak’al yookeb’ chi oso’k chi maak’a’eb’ xpaab’aal."
                },
                {
                    "number": 4,
                    "text": "A’b’anan kinkanab’ chi uxmank re taaruuq teech’olob’ xyaalal; k’ehomaq reetal, k’iila rahilal wan chiru li ha’, ut q’axalaq wi’chik moqon;"
                },
                {
                    "number": 5,
                    "text": "Xb’aan naq laa’in, li Qaawa’, kintaqla xyeeb’al sa’ injosq’il naq taawanq k’iila sache’k chiru li ha’; relik chi yaal, ut q’axal wi’chik chiru li ha’ a’in."
                },
                {
                    "number": 6,
                    "text": "A’b’anan, chixjunil li tz’ejwalej wan sa’ wuq’, ut ani tiik chi paab’ank sa’ eeyanq ink’a’ taa’oso’q xb’aan li ha’."
                },
                {
                    "number": 7,
                    "text": "Jo’kan ut, na’ajman ru naq lin moos aj Sidney Gilbert ut lin moos aj William W. Phelps te’xseeb’a rib’ sa’ lix taqleb’ ut lix taqlanb’il k’anjeleb’."
                },
                {
                    "number": 8,
                    "text": "A’b’anan, ink’a’ kiwaj xkanab’ankil naq texjache’q toj reetal naq q’usb’ilex xb’aan chixjunil lee maak, re naq junajaqex, re naq ink’a’ tex’oso’q sa’ li maa’usilal;"
                },
                {
                    "number": 9,
                    "text": "A’ut anajwan, chi yaal ninye, aajel ru chiwu naq texjache’q. Jo’kan ut, eb’ lin moos aj Sidney Gilbert ut aj William W. Phelps che’xk’amaq chirixeb’ li jun ch’uut li ke’wan wi’ junxil; ut che’xchapaqeb’ xb’e sa’ junpaat re te’ruuq chixchoyb’al lix taqlanb’il k’anjeleb’, ut rik’in paab’aal te’q’axoq-u;"
                },
                {
                    "number": 10,
                    "text": "Ut a’ yaal jo’ tiikeb’ chi paab’ank te’kole’q rix, ut laa’in, li Qaawa’, tinwanq rik’ineb’."
                },
                {
                    "number": 11,
                    "text": "Ut li rela’eb’ che’xk’am li k’a’ru na’ajman ru choq’ aq’ej."
                },
                {
                    "number": 12,
                    "text": "Lin moos aj Sidney Gilbert chixk’amaq rik’in a’an li k’a’ru ink’a’ na’ajman ru, jo’ teek’e eerib’ sa’ aatin."
                },
                {
                    "number": 13,
                    "text": "Ut anajwan, k’ehomaq reetal, choq’ re lee chaab’ilal xink’e eere jun taqlahom chirix li k’a’aq re ru a’in; ut laa’in, li Qaawa’, tinna’leb’anq eerik’in jo’ rik’ineb’ li winq sa’ najter kutan."
                },
                {
                    "number": 14,
                    "text": "K’ehomaq reetal, laa’in, li Qaawa’, sa’ xtiklajik ke’wosob’tesi li ha’; a’b’an sa’eb’ li roso’jikil kutan, rik’in xtz’uumal re lin moos aj Jwan, keb’inmajewa li ha’."
                },
                {
                    "number": 15,
                    "text": "Jo’kan ut, taachalq li kutan naq maajun tz’ejwalej taawanq chi kolko chiru li ha’."
                },
                {
                    "number": 16,
                    "text": "Ut yeeb’ilaq sa’eb’ li kutan chalel naq maajun naru chi taqe’q sa’ li ch’och’ Sion chiru li ha’, ka’ajwi’ li ani tiik sa’ xch’ool."
                },
                {
                    "number": 17,
                    "text": "Ut jo’ chanru naq laa’in, li Qaawa’, sa’ xtiklajik kinmajewa li ch’och’, chi jo’kan sa’eb’ li roso’jikil kutan kiwosob’tesi, sa’ xq’ehil, re naq oksinb’ilaq xb’aaneb’ lin santil paab’anel, re naq eb’ a’an te’xtzeka lix naab’alil."
                },
                {
                    "number": 18,
                    "text": "Ut anajwan nink’e eere jun taqlahom naq li k’a’ru ninye re li jun ninye re chixjunil, naq teetijeb’ chi rub’elaj lee komon chirixeb’ li ha’ a’in, naq ink’a’ te’nume’q chiru chi chalk, maare anchal taalajq xpaab’aaleb’ ut te’chape’q sa’eb’ li ra’al;"
                },
                {
                    "number": 19,
                    "text": "Laa’in, li Qaawa’, kintaqla li aatin, ut laj sachonel naxik chiru lix b’een li ha’, ut moko nawisi ta li aatin taqlanb’il."
                },
                {
                    "number": 20,
                    "text": "Laa’in, li Qaawa’, kiwan injosq’il cherix ewer, a’b’an anajwan isinb’il lin josq’il."
                },
                {
                    "number": 21,
                    "text": "Jo’kan ut, eb’ li kin’aatinak wi’, li tento te’xchapeb’ xb’e sa’ junpaat—ninye wi’chik eere, che’xchapaqeb’ xb’e sa’ junpaat."
                },
                {
                    "number": 22,
                    "text": "Ut maak’a’ nawaj re chirix junpaat, wi taa’uxq naq te’xchoy xb’aanunkil lix taqlanb’il k’anjeleb’, ma te’xik chiru ha’ malaj chiru ch’och’; chik’ehe’q chi nawmank reheb’ jo’ chanru li na’leb’ te’xk’uub’ moqon."
                },
                {
                    "number": 23,
                    "text": "Ut anajwan, chirixeb’ lin moos aj Sidney Rigdon, aj Jose Smith, alalb’ej, ut aj Oliver Cowdery, me’chal wi’chik chiru li ha’, ka’ajwi’ wi chiru lix b’e li ha’, naq yookeb’ chi b’eek sa’ rochocheb’; malaj sa’ jalan chik aatin, ink’a’ te’chalq chiru li ha’ chi b’eek, ka’ajwi’ chiru xb’e li ha’."
                },
                {
                    "number": 24,
                    "text": "K’ehomaq reetal, laa’in, li Qaawa’, kinxaqab’ jun b’e choq’ re lix b’eenikeb’ lin santil paab’anel; ut k’ehomaq reetal, a’in li b’e—naq chirix naq te’elq chaq sa’ lix b’e li ha’ te’b’eeq chiru ch’och’, sa’ xk’ab’a’ naq taqlanb’ileb’ chi b’eek ut chi taqe’k sa’ li ch’och’ Sion;"
                },
                {
                    "number": 25,
                    "text": "Ut te’xb’aanu chanchaneb’ li ralal xk’ajol laj Israel, te’xyiib’eb’ lix muheb’aal t’ikr chire li b’e."
                },
                {
                    "number": 26,
                    "text": "Ut k’ehomaq reetal, li taqlahom a’in teek’e reheb’ chixjunil lee komon."
                },
                {
                    "number": 27,
                    "text": "A’b’anan, re li ani k’eeb’il xwankil chixtaqlankil li ha’, re a’an k’eeb’il xb’aan li Musiq’ej xnawb’al chirix chixjunil lix b’e;"
                },
                {
                    "number": 28,
                    "text": "Jo’kan ut, chixb’aanuhaq jo’ chanru taqlanb’il xb’aan lix Musiq’ li yo’yookil Dios, ma chiru li ch’och’ malaj chiru li ha’, jo’ li a’ yaal we laa’in xb’aanunkil moqon."
                },
                {
                    "number": 29,
                    "text": "Ut eere laa’ex k’eeb’il li b’e choq’ reheb’ laj santil paab’anel, malaj li b’e choq’ reheb’ laj santil paab’anel re lix teepal li Qaawa’, re te’b’eeq."
                },
                {
                    "number": 30,
                    "text": "Ut jo’kan wi’chik, chi yaal ninye eere, eb’ lin moos aj Sidney Rigdon, aj Jose Smith, alalb’ej, ut aj Oliver Cowdery, ink’a’ te’xteheb’ lix tz’uumal re sa’ xch’utameb’ laj maak toj reetal naq te’wulaq Cincinnati;"
                },
                {
                    "number": 31,
                    "text": "Ut sa’ li na’ajej a’an te’xtaqsi xyaab’eb’ xkux chiru li Dios chirix li tenamit a’an, relik chi yaal, chiru li ani lochlo xjosq’il chirix lix maa’usilaleb’, jun tenamit li ka’ch’in chik ma q’ano’jenaqeb’ tz’aqal choq’ re li sache’k."
                },
                {
                    "number": 32,
                    "text": "Ut chalen chaq aran che’b’eeq toj sa’ xch’utameb’ lix komoneb’, xb’aan naq lix k’anjeleb’ sa’ li kutan ajwi’ a’in q’axal wi’chik chi naab’al na’ajman sa’ xyanqeb’ a’an chiru sa’ xyanqeb’ lix ch’utameb’ laj maak."
                },
                {
                    "number": 33,
                    "text": "Ut anajwan, chirix li rela’eb’, che’b’eeq ut che’xch’olob’ li aatin sa’ xyanqeb’ lix ch’utameb’ laj maak, a’ yaal jo’ k’eeb’il;"
                },
                {
                    "number": 34,
                    "text": "Ut a’ yaal jo’ neke’xb’aanu a’in te’isinq chaq chiru li raq’eb’, ut te’wanq chi maak’a’eb’ xtz’ajnil chiwu."
                },
                {
                    "number": 35,
                    "text": "Ut che’b’eeq sa’ komonil, malaj sa’ ka’kab’il, jo’ neke’xk’oxla naq us, ka’ajwi’ naq lin moos aj Reynolds Cahoon, ut lin moos aj Samuel H. Smith, li nasaho’ wi’ chi tz’aqal inch’ool, me’jache’ rib’eb’ toj reetal naq te’sutq’iiq sa’ rochocheb’, ut a’in choq’ re jun chaab’il ajom li wan wik’in."
                },
                {
                    "number": 36,
                    "text": "Ut anajwan, chi yaal ninye eere, ut li k’a’ru ninye re li jun ninye re chixjunil, chiwanq xsahil eech’ool, ex kok’al, xb’aan naq laa’in wankin sa’ eeyi, ut moko kanab’anb’ilex ta inb’aan;"
                },
                {
                    "number": 37,
                    "text": "Ut a’ yaal jo’ xetuulanob’resi eerib’ chiwu, eere laa’ex li osob’tesink re li awa’b’ejihom."
                },
                {
                    "number": 38,
                    "text": "B’ak’omaq lee yiitoq ut yo’on wanqex ut tiikaq eek’a’uxl, wanqex chi ilok re rilb’al lix k’ulunik li Ralal li Winq, xb’aan naq nachal sa’ jun hoonal moko k’oxlanb’il ta eeb’aan."
                },
                {
                    "number": 39,
                    "text": "Tijonqex junelik re naq ink’a’ tex’ok sa’ li aaleek, re naq texruuq chixkuyb’al xkutankil lix k’ulunik, ma sa’ li yu’am malaj sa’ li kamk. Chi jo’kan. Amen."
                }
            ]
        },
        "/study/scriptures/dc-testament/dc/62": {
            "uri": "/study/scriptures/dc-testament/dc/62",
            "title": "Tzol’leb’ ut Sumwank 62",
            "data_type": "chapter",
            "chapter_name": "Tasal 62",
            "chapter_summary": [
                "1–3, Tz’iib’anb’il sa’ choxa li yaal ch’olob’anb’il; 4–9, Eb’ li xb’eenil tento te’b’eeq ut te’jultikanq aatin jo’ chanru xchaab’ilal li na’leb’ ut chi b’eresinb’il xb’aan li Musiq’ej."
            ],
            "verses": [
                {
                    "number": 1,
                    "text": "K’ehomaq reetal ut chex’ab’inq, ex xb’eenil re lin iglees, chan li Qaawa’ lee Dios, a’an ajwi’ li Jesukristo, laj aatinanel cherix, li nanawok re lix q’unal xmetz’ew li winq ut chan ru xk’eeb’al xtenq’ankileb’ li ani aalenb’ileb’."
                },
                {
                    "number": 2,
                    "text": "Ut chi yaal wan lix naq’ wu sa’ xb’eeneb’ li maji’ neke’taqe’ sa’ li ch’och’ Sion; jo’kan naq maji’ natz’aqlok ru lee taqlanb’il k’anjel."
                },
                {
                    "number": 3,
                    "text": "A’b’anan, osob’tesinb’ilex, xb’aan naq li yaal xech’olob’ wan chi tz’iib’anb’il sa’ choxa re naq eb’ li anjel te’iloq re; ut eb’ a’an neke’saho’ sa’ xch’ool cherix, ut kuyb’il lee maak."
                },
                {
                    "number": 4,
                    "text": "Ut anajwan chapomaq wi’chik eeb’e. Ch’utub’omaq eerib’ sa’ xb’een li ch’och’ Sion, ut cheb’aanu jun ch’utam ut chisaho’q eech’ool sa’ komonil, ut cheq’axtesi jun santil k’anjel chiru li Q’axal Taqenaq Xwankil."
                },
                {
                    "number": 5,
                    "text": "Ut chirix a’an taaruuq texsutq’iiq re xch’olob’ankil xyaalal, relik chi yaal, sa’ junajil, malaj sa’ ka’kab’il, jo’ nekek’oxla naq us, maak’a’ nawaj re; a’ut tiikaqex chi paab’ank, ut ch’olob’omaq sahil esilal reheb’ li wankeb’ sa’ li ruchich’och’, malaj sa’ xyanqeb’ lix ch’utameb’ laj maak."
                },
                {
                    "number": 6,
                    "text": "K’ehomaq reetal, laa’in, li Qaawa’, kexinch’utub’ re naq taatz’aqloq ru li yeechi’inb’il, naq li ani tiik chi paab’ank sa’ eeyanq te’kole’q rix ut te’saho’q xch’ool sa’ komonil sa’ li ch’och’ Missouri. Laa’in, li Qaawa’, ninyeechi’in reheb’ li tiikeb’ chi paab’ank, ut ink’a’ ninru chi tik’ti’ik."
                },
                {
                    "number": 7,
                    "text": "Laa’in, li Qaawa’, wan inch’ool, wi anihaq sa’ eeyanq taaraj xik sa’ xb’een kawaay, malaj sa’ xb’een muul, malaj sa’eb’ li b’eleb’aal, tixk’ul li osob’tesink a’in, wi naxk’ul sa’ ruq’ li Qaawa’, rik’in b’antioxink sa’ xch’ool sa’ chixjunil li k’a’aq re ru."
                },
                {
                    "number": 8,
                    "text": "Nakana li k’a’aq re ru a’in eerik’in re xb’aanunkil jo’ chanru xchaab’ilal li na’leb’ ut lix b’eresihom li Musiq’ej."
                },
                {
                    "number": 9,
                    "text": "K’ehomaq reetal, eere li awa’b’ejihom. Ut k’ehomaq reetal, ut ilomaq, laa’in wankin junelik rik’ineb’ li tiikeb’ chi paab’ank. Chi jo’kan. Amen."
                }
            ]
        },
        "/study/scriptures/dc-testament/dc/63": {
            "uri": "/study/scriptures/dc-testament/dc/63",
            "title": "Tzol’leb’ ut Sumwank 63",
            "data_type": "chapter",
            "chapter_name": "Tasal 63",
            "chapter_summary": [
                "1–6, Jun kutan re josq’il taachalq sa’ xb’eeneb’ laj maak; 7–12, Nachal li eetalil xb’aan paab’aal; 13–19, Eb’ laj muxul sumsu sa’ xch’ool te’xtz’eqtaana li paab’aal ut te’kute’q sa’ jun palaw re xam; 20, Eb’ li tiikeb’ chi paab’ank te’xk’ul jun eechanihomej sa’ li ruchich’och’ naq jaltesinb’ilaq ru; 21, Maji’ nak’utb’esiman tz’aqal resil li kik’ulman sa’ li Tzuul re Jaltesink-u; 22–23, Eb’ li neke’ab’in chiru li chaq’rab’ neke’xk’ul li muqmuukil na’leb’ re li awa’b’ejihom; 24–31, Tento te’loq’manq li eechanihomej sa’ Sion; 32–35, Li Qaawa’ naxtaqla xyeeb’al naq taawanq li pleet, ut eb’ laj maak neke’kamsink reheb’ laj maak; 36–48, Eb’ laj santil paab’anel tento te’ch’utlaaq Sion ut te’xk’e tumin re xwaklesinkil; 49–54, Nayeeman naq taak’eemanq li osob’tesink reheb’ li tiikeb’ chi paab’ank sa’ li xkab’ xk’ulunik li Qaawa’, sa’ li wakliik chi yo’yo, ut chiru li Jun Mil Chihab’; 55–58, A’in jun kutan re tije’k; 59–66, Lix k’ab’a’ li Qaawa’ patz’b’il chi maak’a’ xyaalal xb’aaneb’ li neke’oksink re chi moko k’eeb’il ta xwankileb’."
            ],
            "verses": [
                {
                    "number": 1,
                    "text": "Chex’ab’inq, ex tenamit, ut tehomaq eech’ool ut k’ehomaq eexik chaq chi najt; ut ab’ihomaq, ex lix tenamit li Qaawa’ jo’ nekeye, ut cherab’i li raatin li Qaawa’ ut li rajom xch’ool cherix."
                },
                {
                    "number": 2,
                    "text": "Relik chi yaal, ninye chi yaal, ab’ihomaq li raatin a’an li lochlo xjosq’il chirixeb’ laj maak ut laj po’resihom ch’oolej;"
                },
                {
                    "number": 3,
                    "text": "Li naxk’ulub’a xch’ool xk’amb’aleb’ li ani tixk’am, ut xkanab’ankileb’ chi yo’yo li ani tixkanab’;"
                },
                {
                    "number": 4,
                    "text": "Li nakab’lan jo’ li naraj ut li nasaho’ wi’ xch’ool a’an; ut nasachok jo’q’e naxk’ulub’a xch’ool, ut naru chixkutb’al li aamej taq’a sa’ xb’alb’a."
                },
                {
                    "number": 5,
                    "text": "K’ehomaq reetal, laa’in, li Qaawa’, nink’e chi aatinak lix yaab’ inkux, ut paab’anb’ilaq."
                },
                {
                    "number": 6,
                    "text": "Jo’kan ut, chi yaal ninye, eb’ laj maak che’ril rib’, ut eb’ laj po’resihom ch’oolej che’xuwaq ut che’siksotq, ut eb’ li ink’a’ neke’paab’an che’xram xtz’uumaleb’ re, xb’aan naq lix kutankil li josq’il taachalq sa’ xb’eeneb’ jo’ jun sut iq’, ut chixjunil li tz’ejwalej te’xnaw naq laa’in li Dios."
                },
                {
                    "number": 7,
                    "text": "Ut ani nasik’ok re li eetalil taaril li eetalil, a’b’an moko choq’ re ta li kolb’a-ib’."
                },
                {
                    "number": 8,
                    "text": "Chi yaal ninye eere, wankeb’ sa’ eeyanq li neke’sik’ok re li eetalil, ut wanjenaq xkomoneb’ a’an chalen ajwi’ chaq sa’ xtiklajik;"
                },
                {
                    "number": 9,
                    "text": "A’b’an k’ehomaq reetal, li paab’aal moko nachal ta xb’aan li eetalil; eb’ li eetalil b’an neke’taaqenk re li ani neke’paab’an."
                },
                {
                    "number": 10,
                    "text": "Relik chi yaal, neke’chal li eetalil xb’aan li paab’aal, moko xb’aan ta li rajomeb’ li winq, chi moko jo’ neke’saho’ wi’ xch’ool, xb’aan b’an li rajom li Dios."
                },
                {
                    "number": 11,
                    "text": "Relik chi yaal, neke’chal li eetalil xb’aan li paab’aal, toj reetal li xninqal ru k’anjel, xb’aan naq wi maak’a’ xpaab’aal, maajun winq nasahob’resin xch’ool li Dios; ut li ani yoo wi’ xjosq’il li Dios moko sa ta xch’ool rik’in; jo’kan ut, chiru xkomoneb’ a’an maajun eetalil naxk’ut, ka’ajwi’ rik’in josq’il re xk’utb’aleb’ xmaak."
                },
                {
                    "number": 12,
                    "text": "Jo’kan ut, laa’in, li Qaawa’, moko nasaho’ ta inch’ool rik’ineb’ li ani sa’ eeyanq xesik’ li eetalil ut sachb’a-ch’oolej re xtawb’al li paab’aal, ut moko re ta xchaab’ilaleb’ li winq choq’ re lin loq’alil."
                },
                {
                    "number": 13,
                    "text": "A’b’anan, nink’eheb’ li taqlahom, ut naab’al ak xe’el chaq rik’ineb’ lin taqlahom ut ink’a’ xe’xpaab’."
                },
                {
                    "number": 14,
                    "text": "Ke’wan sa’ eeyanq winq ut ixq aj muxul sumsu; junjunq reheb’ ak xe’el chaq eerik’in, ut wankeb’ chik li toj neke’kana eerik’in ut te’k’utb’esimanq moqon."
                },
                {
                    "number": 15,
                    "text": "Che’ril rib’ xkomoneb’ a’an ut che’xjal xk’a’uxl sa’ junpaat, maare anchal taachalq li raqb’a-aatin sa’ xb’eeneb’ jo’ jun ra’al, ut taak’utb’esimanq xmajelal lix na’leb’eb’, ut lix k’anjeleb’ taataaqenq reheb’ sa’ rilob’aaleb’ li tenamit."
                },
                {
                    "number": 16,
                    "text": "Ut chi yaal ninye eere, jo’ kinye junxil, li ani na’ilok re junaq ixq re xrahinkil ru, malaj ut wi ani junaq te’xmux xsumlajik sa’ xch’ooleb’, maak’a’aq li Musiq’ej rik’ineb’; te’xtz’eqtaana b’an li paab’aal ut te’xuwaq."
                },
                {
                    "number": 17,
                    "text": "Jo’kan ut, laa’in, li Qaawa’, kinye naq eb’ laj xiw, ut li ink’a’ neke’paab’an, ut chixjunileb’ laj tik’ti’, ut yalaq ani narahok re ut nayoob’ank re li tik’ti’, ut laj ko’b’eet, ut laj tuul, te’wanq xna’aj sa’ li palaw a’an li nak’atok rik’in xam ut chuhil pek, a’an li xkab’ kamk."
                },
                {
                    "number": 18,
                    "text": "Chi yaal ninye, naq eb’ a’an ink’a’ te’tz’aqonq sa’ li xb’een wakliik chi yo’yo."
                },
                {
                    "number": 19,
                    "text": "Ut anajwan k’ehomaq reetal, laa’in, li Qaawa’, ninye eere naq moko tiikob’resinb’il ta eeru, xb’aan naq wan li k’a’aq re ru a’in sa’ eeyanq."
                },
                {
                    "number": 20,
                    "text": "A’b’anan, li ani nakuyuk sa’ xpaab’aal ut naxb’aanu li rajom inch’ool, a’an ajwi’ taaq’axoq-u, ut tixk’ul jun reechanihom sa’ li ruchich’och’ naq taachalq li kutan re jaltesink-u;"
                },
                {
                    "number": 21,
                    "text": "Naq taajaltesimanq ru li ruchich’och’, jo’ chanru ajwi’ li k’utb’il eetalil li kik’ute’ chaq chiruheb’ lin apostol sa’ li tzuul, li maji’ nekek’ul wi’ xtz’aqalil li esil."
                },
                {
                    "number": 22,
                    "text": "Ut anajwan, chi yaal ninye eere, naq jo’ kinye naq tink’e chi nawmank li wajom eere, k’ehomaq reetal, tink’e chi nawmank eere, moko rik’in ta taqlahom, xb’aan naq wankeb’ naab’al li moko k’eek’ookeb’ ta xch’ool chixpaab’ankileb’ lin taqlahom."
                },
                {
                    "number": 23,
                    "text": "A’b’an re li ani taapaab’anq re lin taqlahom tink’e li muqmuukil na’leb’ re lin awa’b’ejihom, ut a’in taawanq rik’in choq’ jun yo’leb’aal li yo’yookil ha’, li nab’ululnak choq’ re li yu’am li junelik nakana."
                },
                {
                    "number": 24,
                    "text": "Ut anajwan, k’ehomaq reetal, a’in li rajom li Qaawa’ lee Dios chirixeb’ lix santil paab’anel, naq tento te’xch’utub’eb’ rib’ sa’ junajil toj sa’ li ch’och’ Sion, moko sa’ junpaat ta, maare anchal taawanq xsachik li na’leb’, li nak’amok chaq re li yajel."
                },
                {
                    "number": 25,
                    "text": "K’ehomaq reetal li ch’och’ Sion—laa’in, li Qaawa’, ninchap sa’ tz’aqal li wuq’;"
                },
                {
                    "number": 26,
                    "text": "A’b’anan laa’in, li Qaawa’, nink’e re li awa’b’ej li k’a’ru re li awa’b’ej."
                },
                {
                    "number": 27,
                    "text": "Jo’kan ut, laa’in, li Qaawa’, nawaj naq teeloq’eb’ li ch’och’, re naq taawanq eewankil chiru li ruchich’och’, re naq taawanq eek’ulub’il chiru li ruchich’och’, re naq ink’a’ te’eek’asiiq sa’ josq’il."
                },
                {
                    "number": 28,
                    "text": "Xb’aan naq laj Satanas naxk’e sa’ xch’ooleb’ naq te’josq’o’q eerik’in, ut te’xhoy li kik’."
                },
                {
                    "number": 29,
                    "text": "Jo’kan ut, li ch’och’ Sion ink’a’ taak’ule’q, ka’ajwi’ rik’in loq’ok malaj rik’in kik’, wi ink’a’ jo’kan, maajun eechanihomej wan choq’ eere."
                },
                {
                    "number": 30,
                    "text": "Ut wi rik’in loq’ok, k’ehomaq reetal, osob’tesinb’ilex;"
                },
                {
                    "number": 31,
                    "text": "Ut wi rik’in kik’, jo’ yeeb’il naq ink’a’ texhoyoq kik’, ilomaq, eb’ li xik’ neke’ilok eere wankeb’ sa’ eeb’een, ut texrapleeq chalen sa’ jun tenamit toj sa’ li jun chik, ut chalen sa’ jun ch’utleb’aal toj sa’ li jun chik, ut yal junjunq te’wanq re xk’ulb’al jun eechanihomej."
                },
                {
                    "number": 32,
                    "text": "Laa’in, li Qaawa’, yoo injosq’il rik’ineb’ laj maak; yookin chixramb’al inMusiq’ chiruheb’ li ani wankeb’ sa’ li ruchich’och’."
                },
                {
                    "number": 33,
                    "text": "Kinxaqab’ aatin sa’ injosq’il, ut kintaqla xyeeb’al naq taawanq li pleet chiru lix b’een li ruchich’och’, ut eb’ laj maak te’xkamsiheb’ laj maak, ut taachalq li xiw sa’ xb’een li junjunq chi winq;"
                },
                {
                    "number": 34,
                    "text": "Ut eb’ ajwi’ laj santil paab’anel ra chi sa naq te’xkol rib’; a’b’anan laa’in, li Qaawa’, wankin rik’ineb’, ut tinkub’eeq sa’ choxa chalen chaq chiru lin Yuwa’, ut teb’ink’at laj maak rik’in li xam ink’a’ naru xchupb’al."
                },
                {
                    "number": 35,
                    "text": "Ut k’ehomaq reetal, toj maji’ nawan a’in, a’ut sa’ junpaat chik."
                },
                {
                    "number": 36,
                    "text": "Jo’kan ut, rik’in naq laa’in, li Qaawa’, kintaqla xyeeb’al naq taawanq chixjunil li k’a’aq re ru a’in chiru lix b’een li ch’och’, nawaj naq eb’ lin santil paab’anel te’ch’utub’amanq sa’ xb’een li ch’och’ Sion;"
                },
                {
                    "number": 37,
                    "text": "Ut naq li junjunq chi winq tixk’ul li tiikilal sa’ ruq’, ut li tiikilal chi paab’ank chirix lix yiitoq, ut tixtaqsi jun xyaab’ kuxej re xtijb’aleb’ li wankeb’ sa’ li ruchich’och’, ut te’xch’olob’ rik’in aatin ut rik’in eelelik naq taachalq li sache’k-u sa’ xb’eeneb’ laj maak."
                },
                {
                    "number": 38,
                    "text": "Jo’kan ut, eb’ lin tzolom aran Kirtland che’xtuqub’ li k’a’ru re li yu’am a’in li na’ajman reheb’, ani li neke’wan rochoch sa’ li jun siir chi ch’och’ a’in."
                },
                {
                    "number": 39,
                    "text": "Lin moos aj Titus Billings, li na’ilok re a’an, chixk’e chi k’ayimank li ch’och’, re taawanq a’an chi kawresinb’il naq taatiklaaq li saq’ehil li taachalq, re xchapb’al xb’e taqe’q sa’ li ch’och’ Sion, rochb’eeneb’ li neke’wan rochoch chiru lix b’een a’an, ka’ajeb’ wi li ani teb’ink’uula choq’ we ink’a’, li ink’a’ te’xik toj reetal naq tintaqlanq reheb’."
                },
                {
                    "number": 40,
                    "text": "Ut chixjunil li tumin li naru chi k’eemank, maak’a’ nawaj re ma naab’al malaj ka’ch’in, chitaqlamanq taqe’q sa’ li ch’och’ Sion, reheb’ li keb’inxaqab’ chi k’uluk."
                },
                {
                    "number": 41,
                    "text": "K’ehomaq reetal laa’in, li Qaawa’, tink’e re lin moos aj Jose Smith, alalb’ej, wankilal re taaruuq chixtz’ilb’aleb’ rix rik’in li Musiq’ej li ani te’taqe’q sa’ li ch’och’ Sion, ut ani reheb’ lin tzolom li te’kanaaq."
                },
                {
                    "number": 42,
                    "text": "Lin moos aj Newel K. Whitney chikanaaq lix k’ayib’aal rik’in, malaj sa’ jalan chik aatin, li k’ayib’aal, chiru jarub’aq kutan chik."
                },
                {
                    "number": 43,
                    "text": "A’b’anan, chixk’ehaq chixjunil li tumin li naru chixk’eeb’al, re taataqlamanq taqe’q sa’ li ch’och’ Sion."
                },
                {
                    "number": 44,
                    "text": "K’ehomaq reetal, li k’a’aq re ru a’in wan sa’ ruq’ a’an; chixb’aanuhaq jo’ chanru xchaab’ilal li na’leb’."
                },
                {
                    "number": 45,
                    "text": "Chi yaal ninye, chik’ojob’amanq a’an jo’ aj b’aanunel k’anjel chiruheb’ li tzolom li te’kanaaq, ut chik’ojob’amanq choq’ re li wankilal a’in;"
                },
                {
                    "number": 46,
                    "text": "Ut anajwan chixseeb’a rib’ chirula’aninkileb’ li iglees, ut chixch’olob’ li k’a’aq re ru a’in chiruheb’, rochb’een lin moos aj Oliver Cowdery. K’ehomaq reetal, a’in rajom inch’ool, re xtawb’al li tumin jo’ chanru kinb’eresi."
                },
                {
                    "number": 47,
                    "text": "Ani tiik chi paab’ank ut nakuyuk, taanumtaaq sa’ xb’een li ruchich’och’."
                },
                {
                    "number": 48,
                    "text": "Ani nataqlan re li b’ihomal toj sa’ li ch’och’ Sion tixk’ul jun reechanihom sa’ li ruchich’och’ a’in, ut lix k’anjel taataaqenq re, ut jo’kan ajwi’ jun xq’ajkamunkil sa’ li ruchich’och’ toj chalel."
                },
                {
                    "number": 49,
                    "text": "Relik chi yaal, ut osob’tesinb’ileb’ li kamenaq li neke’kam chi rik’in li Qaawa’, chalen anajwan, naq taak’ulunq li Qaawa’, ut taa’oso’q li k’a’ru q’eel, ut taa’ak’ob’resiiq chixjunil li k’a’aq re ru, te’wakliiq chaq sa’ xyanqeb’ li kamenaq ut ink’a’ chik te’kamq chirix a’an, ut te’xk’ul jun reechanihomeb’ chiru li Qaawa’, sa’ li santil tenamit."
                },
                {
                    "number": 50,
                    "text": "Ut ani li yo’yo naq taak’ulunq li Qaawa’, ut ak xk’uula li paab’aal, osob’tesinb’il a’an; a’b’anan, xaqab’anb’il choq’ re naq taakamq sa’ xchihab’ jun winq."
                },
                {
                    "number": 51,
                    "text": "Jo’kan ut, eb’ li kok’al te’nimanq toj reetal te’tixq; eb’ li tiixil winq te’kamq; a’b’an ink’a’ te’warq sa’ li poqs; te’jale’q b’an sa’ jun mutz’uk-u."
                },
                {
                    "number": 52,
                    "text": "Jo’kan ut, xb’aan a’in ke’xjultika li apostol chiru li ruchich’och’ lix waklijikeb’ li kamenaq chi yo’yo."
                },
                {
                    "number": 53,
                    "text": "Li k’a’aq re ru a’in, a’an li k’a’ru tento teeroyb’eni; ut chi aatinanb’il jo’ chanru lix na’leb’ li Qaawa’, ak nach’ chik wan, ut sa’ jun kutan chalel, sa’ ajwi’ xkutankil lix k’ulunik li Ralal li Winq."
                },
                {
                    "number": 54,
                    "text": "Ut toj sa’ li hoonal a’an te’wanq li tuq’ixq maak’a’eb’ xna’leb’ sa’ xyanqeb’ li chaab’ileb’ xna’leb’; ut sa’ li hoonal a’an taachalq jun xjachikeb’ ru chi tz’aqal li tiikeb’ xch’ool rik’ineb’ laj maak; ut sa’ li kutan a’an tintaqlaheb’ lin anjel re xmich’b’aleb’ chaq laj maak ut xkutb’aleb’ sa’ li xam li ink’a’ naru xchupb’al."
                },
                {
                    "number": 55,
                    "text": "Ut anajwan k’ehomaq reetal, chi yaal ninye eere, laa’in, li Qaawa’, moko nasaho’ ta inch’ool rik’in inmoos aj Sidney Rigdon; a’an xtaqsi xloq’al sa’ xch’ool, ut moko kixk’ul ta li na’leb’ k’eeb’il; kixrahob’tesi b’an xch’ool li Musiq’ej;"
                },
                {
                    "number": 56,
                    "text": "Jo’kan ut, lix tz’iib’ahom moko k’ulub’ej ta choq’ re li Qaawa’, ut tixb’aanu jalan chik; ut wi li Qaawa’ ink’a’ naxk’ul, k’ehomaq reetal, moko xaqxo ta chik sa’ li opiis li kinxaqab’ wi’."
                },
                {
                    "number": 57,
                    "text": "Ut jo’kan wi’chik, chi yaal ninye eere, eb’ li neke’ajok re sa’ xch’ooleb’, sa’ tuulanil, xtijb’aleb’ laj maak re te’xjal xk’a’uxl, che’k’ojob’amanq choq’ re li wankilal a’in."
                },
                {
                    "number": 58,
                    "text": "Xb’aan naq a’in jun kutan re tije’k, ut moko xkutankil ta k’iila aatin. Xb’aan naq laa’in, li Qaawa’, maak’a’aq inb’atz’unlenkil sa’ roso’jik li kutan."
                },
                {
                    "number": 59,
                    "text": "K’ehomaq reetal, laa’in chalenaqin chaq taqe’q, ut lin wankilal natawman taq’a. Laa’in wankin sa’ xb’een chixjunil, ut sa’ chixjunil, ut chiru chixjunil, ut nintz’il rix chixjunil li k’a’aq re ru, ut taachalq xkutankil naq chixjunil li k’a’aq re ru taawanq chi taqlanb’il inb’aan."
                },
                {
                    "number": 60,
                    "text": "K’ehomaq reetal, laa’in li Alfa ut li Omega, li Jesukristo ajwi’."
                },
                {
                    "number": 61,
                    "text": "Jo’kan ut, che’ril rib’ chixjunil li winq chanru te’xk’ul ink’ab’a’ sa’ xtz’uumaleb’ re—"
                },
                {
                    "number": 62,
                    "text": "Xb’aan naq k’ehomaq reetal, chi yaal ninye naq wankeb’ naab’al li wankeb’ rub’el li tojb’a-maak a’in, li neke’roksi lix k’ab’a’ li Qaawa’, ut neke’roksi chi maak’a’ xyaalal, chi moko k’eeb’il ta xwankileb’."
                },
                {
                    "number": 63,
                    "text": "Jo’kan ut, li iglees chixjal xk’a’uxl chirix lix maakeb’, ut laa’in, li Qaawa’, tinweechaniheb’; wi ut ink’a’, te’isiiq chaq."
                },
                {
                    "number": 64,
                    "text": "Chijultiko’q eere naq li k’a’ru nachal chaq taqe’q loq’, ut tento taayeemanq chi k’eeb’il reetal, ut chi b’eresinb’il xb’aan li Musiq’ej; ut rik’in a’in maajun tojb’a-maak k’eeb’il sa’ eeb’een, ut nekek’ul li Musiq’ej rik’in tijok; jo’kan ut, wi maak’a’ a’in nakana li tojb’a-maak."
                },
                {
                    "number": 65,
                    "text": "Eb’ lin moos, aj Jose Smith, alalb’ej, ut aj Sidney Rigdon, che’xsik’aq jun rochocheb’, jo’ chanru naq tzolb’ileb’ rik’in li tijok, xb’aan li Musiq’ej."
                },
                {
                    "number": 66,
                    "text": "Nakana li k’a’aq re ru a’in re te’numtaaq sa’ xb’een rik’in kuyuk, re naq xkomoneb’ a’an te’xk’ul jun b’iis li loq’alil q’axal numtajenaq wi’chik ut re junelik; wi ut ink’a’ jo’kan, q’axal nimaq wi’chik li tojb’a-maak k’eeb’ilaq sa’ xb’eeneb’. Amen."
                }
            ]
        },
        "/study/scriptures/dc-testament/dc/64": {
            "uri": "/study/scriptures/dc-testament/dc/64",
            "title": "Tzol’leb’ ut Sumwank 64",
            "data_type": "chapter",
            "chapter_name": "Tasal 64",
            "chapter_summary": [
                "1–11, Eb’ laj santil paab’anel taqlanb’ileb’ re te’xkuyeb’ xmaak chirib’ileb’ rib’, re naq ink’a’ taakanaaq rik’ineb’ a’an li maak q’axal nim wi’chik; 12–22, Eb’ li moko jalb’ileb’ ta xk’a’uxl tento te’k’ame’q chiru li Iglees; 23–25, Li ani k’ulb’il xlajetqil ink’a’ taak’atmanq sa’ lix k’ulunik li Qaawa’; 26–32, Eb’ laj santil paab’anel tijb’ileb’ chirix li k’as; 33–36, Eb’ laj po’resihom ch’oolej te’isiiq chaq Sion; 37–40, Li Iglees tixraq aatin chirixeb’ li tenamit; 41–43, Taatamq Sion."
            ],
            "verses": [
                {
                    "number": 1,
                    "text": "K’ehomaq reetal, jo’ka’in naxye li Qaawa’ lee Dios eere laa’ex, ex xb’eenil re lin iglees, chex’ab’inq laa’ex ut ab’ihomaq, ut k’ulumaq li rajom inch’ool cherix."
                },
                {
                    "number": 2,
                    "text": "Xb’aan naq chi yaal ninye eere, nawaj naq texnumtaaq sa’ xb’een li ruchich’och’; jo’kan naq tintoq’ob’a eeru."
                },
                {
                    "number": 3,
                    "text": "Wankeb’ sa’ eeyanq li ke’maakob’; a’b’an chi yaal ninye, li jun sut a’in, choq’ re tz’aqal inloq’al, ut choq’ re xkolb’aleb’ li aamej, laa’in xinkuy lee maak."
                },
                {
                    "number": 4,
                    "text": "Tinwuxtaana eeru, xb’aan naq xink’e eere li awa’b’ejihom."
                },
                {
                    "number": 5,
                    "text": "Ut lix laawil li muqmuukil na’leb’ re li awa’b’ejihom moko taa’isiiq ta chaq chiru lin moos aj Jose Smith, alalb’ej, jo’ chanru li xaqab’anb’il inb’aan, naq toj yo’yo, wi a’an taa’ab’inq chiruheb’ lin k’ojob’anb’il k’anjel."
                },
                {
                    "number": 6,
                    "text": "Wankeb’ li ke’sik’ok re xjitb’al chi maak’a’ rajb’al;"
                },
                {
                    "number": 7,
                    "text": "A’b’anan a’an xmaakob’; a’b’an chi yaal ninye eere, laa’in, li Qaawa’, ninkuyeb’ xmaak li ani neke’xch’olob’eb’ lix maak chiwu ut neke’xpatz’ xkuyb’al, li ink’a’ ke’maakob’ toj re li kamk."
                },
                {
                    "number": 8,
                    "text": "Eb’ lin tzolom, sa’ najter kutan, ke’xsik’ xjitb’al rib’ chirib’ileb’ rib’, ut moko ke’xkuy ta xmaak chirib’ileb’ rib’ sa’ xch’ooleb’; ut xb’aan li maa’usilal a’in ke’tawasiik ut ke’q’use’ chi kaw."
                },
                {
                    "number": 9,
                    "text": "Jo’kan ut, ninye eere, naq tento raj teekuy eemaak cherib’il eerib’; xb’aan naq ani ink’a’ naxkuy xmaak lix komon wan chi jitb’il chiru li Qaawa’; xb’aan naq nakana rik’in a’an li maak q’axal nim wi’chik."
                },
                {
                    "number": 10,
                    "text": "Laa’in, li Qaawa’, tinkuy xmaak li ani nawaj xkuyb’al xmaak, a’b’an sa’ eeb’een laa’ex teneb’anb’il xkuyb’aleb’ xmaak chixjunil li winq."
                },
                {
                    "number": 11,
                    "text": "Ut tento raj teeye sa’ eech’ool—li Dios chiraqoq aatin sa’ qab’een chiqib’il qib’, ut chi’q’ajkamunq aawe jo’ chanru aab’aanuhom."
                },
                {
                    "number": 12,
                    "text": "Ut ani moko naxjal ta xk’a’uxl chirix lix maak, ut moko naxch’olob’ ta, teek’am chiru li iglees, ut teeb’aanu rik’in a’an jo’ naxye li loq’laj hu eere, ma rik’in taqlahom malaj rik’in k’utb’esinb’il na’leb’."
                },
                {
                    "number": 13,
                    "text": "Ut a’in teeb’aanu re naq nimanb’ilaq xloq’al li Dios—moko rik’in ta naq ink’a’ nekekuy li maak, ut maak’a’ toq’ob’ank-u eerik’in, re b’an naq tiikob’resinb’ilaq eeru sa’ rilob’aal li chaq’rab’, re naq ink’a’ teerahob’tesi xch’ool li wan choq’ aj k’ehol chaq’rab’ cheru—"
                },
                {
                    "number": 14,
                    "text": "Chi yaal ninye, xb’aan a’in naq teeb’aanu li k’a’aq re ru a’in."
                },
                {
                    "number": 15,
                    "text": "K’ehomaq reetal, laa’in, li Qaawa’, kiwan injosq’il rik’in li ani kiwan chaq choq’ inmoos, aj Ezra Booth, ut jo’kan ajwi’ lin moos aj Isaac Morley, xb’aan naq ink’a’ ke’xpaab’ li chaq’rab’, chi moko li taqlahom;"
                },
                {
                    "number": 16,
                    "text": "Ke’xsik’ li ink’a’ us sa’ xch’ooleb’, ut laa’in, li Qaawa’, kinram inMusiq’. Ke’xjit choq’ maa’usilal li k’a’ru maak’a’ wi’ maa’usilal; a’b’anan ak kinkuy xmaak lin moos aj Isaac Morley."
                },
                {
                    "number": 17,
                    "text": "Ut jo’kan ajwi’ lin moos aj Edward Partridge, k’ehomaq reetal, a’an xmaakob’, ut laj Satanas naxsik’ xsachb’al li raam; a’ut naq nak’ehe’ chi nawmank li k’a’aq re ru a’in chiruheb’, ut neke’xjal xk’a’uxl chirix li ink’a’ us, te’kuye’q xmaak."
                },
                {
                    "number": 18,
                    "text": "Ut anajwan, chi yaal ninye naq aajel ru choq’ we naq lin moos aj Sidney Gilbert, chirix junjunq xamaan, taasutq’iiq sa’ lix k’anjel, ut sa’ li ropiis jo’ aj b’aanunel k’anjel sa’ li ch’och’ Sion;"
                },
                {
                    "number": 19,
                    "text": "Ut li k’a’ru rilom ut rab’ihom taaruuq taak’ehe’q chi nawmank chiruheb’ lin tzolom, re naq moko te’oso’q ta. Ut xb’aan a’in naq kinye li k’a’aq re ru a’in."
                },
                {
                    "number": 20,
                    "text": "Ut jo’kan wi’chik, ninye eere, re naq lin moos aj Isaac Morley ink’a’ taa’aaleeq sa’ xb’een li naru chixkuyb’al, ut taak’ehoq raj na’leb’ chi ink’a’ us re eerahob’tesinkil, kink’e taqlahom naq taak’ayimanq lix ch’och’."
                },
                {
                    "number": 21,
                    "text": "Moko nawaj ta naq lin moos aj Frederick G. Williams tixk’ayi lix ch’och’, xb’aan naq laa’in, li Qaawa’, nawaj xk’uulankil jun kawil na’ajej sa’ li ch’och’ Kirtland, chiru xnumik oob’ chihab’, sa’ li ink’a’ tint’aneb’ wi’ laj maak, re naq chi jo’kan tinruuq chixkolb’al junjunq reheb’."
                },
                {
                    "number": 22,
                    "text": "Ut chirix li kutan a’an, laa’in, li Qaawa’, moko tinwil ta chi wan xmaak yalaq ani li taaxik chi teeto xch’ool taqe’q sa’ li ch’och’ Sion; xb’aan naq laa’in, li Qaawa’, ninpatz’ lix ch’ooleb’ li ralal xk’ajoleb’ li winq."
                },
                {
                    "number": 23,
                    "text": "K’ehomaq reetal, a’ chik anajwan yeeb’il re toj reetal lix k’ulunik li Ralal li Winq; ut chi yaal a’an jun kutan re mayejak, ut jun kutan re xk’ulb’al xlajetqileb’ lin tenamit; xb’aan naq ani nak’ule’ xlajetqil moko taak’atmanq ta sa’ xk’ulunik."
                },
                {
                    "number": 24,
                    "text": "Xb’aan naq chirix li kutan anajwan nachal li k’atok—yeeb’il a’in jo’ chanru lix na’leb’ li Qaawa’—xb’aan naq chi yaal ninye, wulaj chixjunileb’ laj q’etq’et ut li neke’b’aanunk re li maa’usilal te’wanq jo’ li roq waj; ut laa’in teb’ink’at, xb’aan naq laa’in li Qaawa’ reheb’ li Teepal; ut ink’a’ tinkanab’ chi yo’yo yalaq ani li nakana Babilonia."
                },
                {
                    "number": 25,
                    "text": "Jo’kan ut, wi nikineepaab’, texk’anjelaq naq toj anajwan yeeb’il re."
                },
                {
                    "number": 26,
                    "text": "Ut moko na’ajman ta naq eb’ lin moos, aj Newel K. Whitney ut aj Sidney Gilbert, te’xk’ayi lix k’ayib’aal ut li eechaninb’il xb’aaneb’ arin; xb’aan naq a’in maawa’ xchaab’ilal li na’leb’ toj reetal naq li rela’ li iglees, li neke’kana sa’ li na’ajej a’in, te’taqe’q sa’ li ch’och’ Sion."
                },
                {
                    "number": 27,
                    "text": "K’ehomaq reetal, yeeb’il sa’eb’ lin chaq’rab’, malaj taqlanb’il, naq ink’a’ tex’ok sa’ k’as rik’ineb’ li xik’ neke’ilok eere;"
                },
                {
                    "number": 28,
                    "text": "A’ut k’ehomaq reetal, maajun wa yeeb’il naq li Qaawa’ ink’a’ taak’uluq jo’q’e naraj, ut taatojoq jo’ naxk’oxla naq us."
                },
                {
                    "number": 29,
                    "text": "Jo’kan ut, jo’ laa’ex aj b’aanunel k’anjel, wankex sa’ xtaql li Qaawa’; ut yalaq k’a’ru nekeb’aanu jo’ chanru li rajom li Qaawa’ a’an xk’anjel li Qaawa’."
                },
                {
                    "number": 30,
                    "text": "Ut a’an kixaqab’ank eere re xk’eeb’al li taak’anjelaq reheb’ lix santil paab’anel sa’eb’ li roso’jik kutan a’in, re taaruuq te’xk’ul jun reechanihomeb’ sa’ li ch’och’ Sion."
                },
                {
                    "number": 31,
                    "text": "Ut k’ehomaq reetal, laa’in, li Qaawa’, ninch’olob’ cheru, ut ch’olch’o ru li waatin ut ink’a’ taasachq, naq eb’ a’an te’xk’ul."
                },
                {
                    "number": 32,
                    "text": "A’b’an chixjunil li k’a’aq re ru tento taachalq sa’ xq’ehil."
                },
                {
                    "number": 33,
                    "text": "Jo’kan ut, mexlub’ sa’ xb’aanunkil li us, xb’aan naq yookex chixk’eeb’al xk’ojob’ankil jun xnimal ru k’anjel, ut rik’in li k’a’ru ka’ch’in na’el chaq li k’a’ru xnimal li ru."
                },
                {
                    "number": 34,
                    "text": "K’ehomaq reetal, li Qaawa’ naxpatz’ li aamej, ut li k’a’uxlej li k’eek’o xch’ool; ut eb’ li k’eek’ookeb’ xch’ool ut li te’ab’inq chiwu te’xtzeka lix chaab’ilal li ch’och’ Sion sa’eb’ li roso’jik kutan a’in."
                },
                {
                    "number": 35,
                    "text": "Ut eb’ laj po’resihom ch’oolej te’isiiq chaq sa’ li ch’och’ Sion, ut te’taqlaaq chi elk, ut ink’a’ te’reechani li ch’och’."
                },
                {
                    "number": 36,
                    "text": "Xb’aan naq chi yaal ninye naq eb’ laj po’resihom ch’oolej maawa’eb’ xkomon lix kik’el laj Efrain, jo’kan naq te’mich’e’q chaq."
                },
                {
                    "number": 37,
                    "text": "K’ehomaq reetal, laa’in, li Qaawa’, kinyiib’ lin iglees sa’eb’ li roso’jik kutan a’in chanchan jun aj raqol aatin k’ojk’o sa’ xb’een jun tzuul, malaj jun taqenaqil na’ajej, re xraqb’al aatin chirixeb’ li tenamit."
                },
                {
                    "number": 38,
                    "text": "Xb’aan naq taak’ulmanq naq eb’ li ani wankeb’ Sion te’xraq aatin sa’ xb’een chixjunil li k’a’aq re ru chirix Sion."
                },
                {
                    "number": 39,
                    "text": "Ut eb’ laj tik’ti’ ut laj ka’pak’al-u te’tz’ile’q rix xb’aaneb’, ut eb’ li maawa’eb’ apostol ut profeet te’nawmanq."
                },
                {
                    "number": 40,
                    "text": "Ut jo’kan ajwi’ li obiisp, li wan choq’ raqol aatin, ut eb’ lix tenq’ aj k’ehol na’leb’, wi moko tiikeb’ ta chi paab’ank sa’ xmertoomileb’, te’jitmanq, ut jalaneb’ chik te’xaqab’amanq sa’ xna’ajeb’."
                },
                {
                    "number": 41,
                    "text": "Xb’aan naq k’ehomaq reetal, ninye eere naq Sion taatamq, ut lix loq’al li Qaawa’ taawanq sa’ xb’een;"
                },
                {
                    "number": 42,
                    "text": "Ut taawanq a’an choq’ xaqxookil eetalil choq’ reheb’ li tenamit, ut te’chalq rik’in a’an chalen chaq sa’ li junjunq chi tenamit rub’el choxa."
                },
                {
                    "number": 43,
                    "text": "Ut taachalq li kutan naq eb’ li tenamit re li ruchich’och’ te’siksotq xb’aan a’an, ut te’xuwaq xb’aaneb’ li ani xuwajeleb’ re. Li Qaawa’ kiyehok re. Amen."
                }
            ]
        },
        "/study/scriptures/dc-testament/dc/65": {
            "uri": "/study/scriptures/dc-testament/dc/65",
            "title": "Tzol’leb’ ut Sumwank 65",
            "data_type": "chapter",
            "chapter_name": "Tasal 65",
            "chapter_summary": [
                "1–2, Eb’ lix laawil li rawa’b’ejihom li Dios q’axtesinb’ileb’ re li winq sa’ ruchich’och’, ut li na’leb’ re li evangelio taaq’axoq-u; 3–6, Taachalq li awa’b’ejihom re choxa sa’ li jun mil chihab’, ut tixjunaji rib’ rik’in li rawa’b’ejihom li Dios sa’ ruchich’och’."
            ],
            "verses": [
                {
                    "number": 1,
                    "text": "Chex’ab’inq, ut ilomaq, jun xyaab’ kuxej jo’ re jun taqlanb’il chalen chaq taqe’q, li kaw xmetz’ew ut nim xwankil, ut toj sa’ xmaril li ruchich’och’ wan xxikik, relik chi yaal, li wan xyaab’ xkux chiruheb’ li winq—Kawresihomaq lix b’e li Qaawa’, tiikob’resihomaq ru li ruq’ xb’e."
                },
                {
                    "number": 2,
                    "text": "Eb’ lix laawil li rawa’b’ejihom li Dios q’axtesinb’ileb’ re li winq sa’ li ruchich’och’, ut chalen chaq a’an taatololnaq li evangelio chi uub’ej toj sa’ xmaril li ruchich’och’, chanchan naq li pek li k’okb’il chaq sa’ li tzuul moko xb’aan ta uq’ej taatololnaq chi uub’ej, toj reetal naq xnujob’resi chixjunil li ruchich’och’."
                },
                {
                    "number": 3,
                    "text": "Relik chi yaal, jun xyaab’ kuxej li naxjap re chixyeeb’al—Kawresihomaq lix b’e li Qaawa’, k’uub’omaq li wa’ak re li Karneer, kawresihomaq eerib’ choq’ re li B’eelomej."
                },
                {
                    "number": 4,
                    "text": "Tijonqex chiru li Qaawa’, patz’omaq lix santil k’ab’a’, k’ehomaq chi nawmank lix sachb’a-ch’oolejil k’anjel sa’ xyanqeb’ li tenamit."
                },
                {
                    "number": 5,
                    "text": "Patz’omaq xk’ab’a’ li Qaawa’, re tol-elq li rawa’b’ejihom a’an chiru li ruchich’och’, re naq eb’ li ani wankeb’ chi sa’ te’ruuq chi k’uluk re, ut te’kawresimanq choq’ re li kutan chalel, sa’ li taakub’eeq wi’ sa’ choxa li Ralal li Winq, tiqto rik’in xlemtz’unkil ru lix loq’al, re xk’ulb’al li rawa’b’ejihom li Dios li waklesinb’il sa’ li ruchich’och’."
                },
                {
                    "number": 6,
                    "text": "Jo’kan ut, chol’elq li rawa’b’ejihom li Dios, re naq taachalq li awa’b’ejihom re choxa, re naq laa’at, at Dios, taanimaaq aaloq’al sa’ choxa jo’ sa’ ruchich’och’, re te’kub’simanq xwankil li xik’ neke’ilok aawe; xb’aan naq aawe laa’at, lix nimankil aawu, li wankilal ut li loq’al chi junelik q’e kutan. Amen."
                }
            ]
        },
        "/study/scriptures/dc-testament/dc/66": {
            "uri": "/study/scriptures/dc-testament/dc/66",
            "title": "Tzol’leb’ ut Sumwank 66",
            "data_type": "chapter",
            "chapter_name": "Tasal 66",
            "chapter_summary": [
                "1–4, Li sumwank li junelik nakana a’an lix tz’aqalil li evangelio; 5–8, Eb’ li xb’eenil tento te’jultikanq aatin, te’xch’olob’ li yaal, ut te’na’leb’anq rik’ineb’ li tenamit; 9–13, Rik’in k’anjelak sa’ li k’anjel rik’in tiikilal chi paab’ank, na’eechaniman li junelik yu’am."
            ],
            "verses": [
                {
                    "number": 1,
                    "text": "K’ehomaq reetal, jo’ka’in naxye li Qaawa’ re lin moos aj William E. McLellin—Osob’tesinb’ilat laa’at, a’ yaal jo’ chanru xawisi aawib’ rik’ineb’ laa maa’usilal, ut xak’ul lin yaal, chan li Qaawa’ laj Tojol aawix, laj Kolol re li ruchich’och’, re ajwi’ jo’ k’ihaleb’ li neke’paab’ank re lin k’ab’a’."
                },
                {
                    "number": 2,
                    "text": "Chi yaal ninye aawe, osob’tesinb’ilat xb’aan xk’ulb’al lin sumwank li junelik nakana, a’ lix tz’aqalil lin evangelio, taqlanb’il rik’ineb’ li ralal xk’ajoleb’ li winq, re naq taaruuq te’wanq xyu’am ut te’tz’aqonq sa’ li loq’alil li taak’utb’esimanq sa’ roso’jikeb’ li kutan, jo’ tz’iib’anb’il chaq xb’aaneb’ li profeet ut eb’ li apostol sa’ najter kutan."
                },
                {
                    "number": 3,
                    "text": "Chi yaal ninye aawe, at inmoos William, naq ch’ajb’ilat, a’b’an moko chixjunil ta; chajal ut aak’a’uxl chirix li k’a’aq re ru moko chaab’il ta sa’ wilob’aal, chan li Qaawa’, xb’aan naq li Qaawa’ tixk’ut chawu."
                },
                {
                    "number": 4,
                    "text": "Ut anajwan chi yaal, laa’in, li Qaawa’, tink’ut chawu k’a’ru nawaj chawix, malaj k’a’ru li rajom inch’ool chawix."
                },
                {
                    "number": 5,
                    "text": "K’e reetal, chi yaal ninye aawe, naq a’an rajom inch’ool naq taach’olob’ lin evangelio sa’ li junjunq chi ch’och’, ut sa’ li junjunq chi tenamit, relik chi yaal, sa’eb’ li na’ajej sa’ aasutam b’ar wi’ maji’ ch’olob’anb’il."
                },
                {
                    "number": 6,
                    "text": "Matkanaak k’iila kutan sa’ li na’ajej a’in; maji’ tattaqe’q sa’ li ch’och’ Sion; a’ut a’ yaal jo’ nakatru chixtaqlankil k’a’ruhaq, chataqla; ut chirix a’an, maak’oxla li k’a’ru aawe."
                },
                {
                    "number": 7,
                    "text": "Ayu sa’eb’ li ch’och’ sa’ releb’aal li saq’e, chach’olob’ li yaal sa’ li junjunq chi na’ajej, chiru li junjunq tenamit ut sa’eb’ lix ch’utleb’aal, ut tatna’leb’anq rik’ineb’ li tenamit."
                },
                {
                    "number": 8,
                    "text": "Lin moos aj Samuel H. Smith chixikaq chawix, ut maakanab’ a’an xjunes, ut k’e xb’eresinkil re; ut li ani tiik chi paab’ank, taak’eemanq xnimal xmetz’ew sa’ li junjunq chi na’ajej; ut Laa’in, li Qaawa’, tinxik eerochb’een."
                },
                {
                    "number": 9,
                    "text": "Chak’e laa wuq’ sa’ xb’eeneb’ li yaj, ut te’k’iraaq. Matsutq’i toj reetal naq laa’in, li Qaawa’, tatintaqla chaq. Aj kuyunelaqat sa’ li ch’a’ajkilal. Chattz’aamanq, ut tatk’uluq; chattoch’oq, ut taatehe’q chawu."
                },
                {
                    "number": 10,
                    "text": "Chasik’ risinkil li taa’aalob’resinq raj aawe. Chakanab’ chixjunil li maa’usilal. Matmuxuk sumsu—jun li aaleek li xatch’a’ajkilo’ wi’."
                },
                {
                    "number": 11,
                    "text": "Chapaab’ li yehom a’in, xb’aan naq yaal ut paab’ajel; ut laa’at taanimob’resi ru laa wopiis, ut taatiikisi k’iila tenamit toj Sion chi wank sa’ xb’een xjolomeb’ li b’ich re sahil ch’oolejil li junelik nakana."
                },
                {
                    "number": 12,
                    "text": "Chatkanaaq sa’ xb’aanunkil li k’a’aq re ru a’in toj sa’ ajwi’ li roso’jik, ut taawanq jun aakoroon re junelik yu’am sa’ xnim uq’ lin Yuwa’, li nujenaq chi usilal ut chi yaal."
                },
                {
                    "number": 13,
                    "text": "Chi yaal, jo’ka’in naxye li Qaawa’ laa Dios, laj Tojol aawix, li Jesukristo ajwi’. Amen."
                }
            ]
        },
        "/study/scriptures/dc-testament/dc/67": {
            "uri": "/study/scriptures/dc-testament/dc/67",
            "title": "Tzol’leb’ ut Sumwank 67",
            "data_type": "chapter",
            "chapter_name": "Tasal 67",
            "chapter_summary": [
                "1–3, Li Qaawa’ narab’i lix tijeb’ ut naxk’aak’aleheb’ li xb’eenil re; 4–9, Naxye naq li ani q’axal nim xna’leb’ chixyal xtz’iib’ankil xkomon lix k’utb’esihom li q’axal ka’ch’in; 10–14, Eb’ li xb’eenil li tiikeb’ chi paab’ank te’k’ehe’q xyu’am xb’aan li Musiq’ej ut te’ril li rilob’aal li Dios."
            ],
            "verses": [
                {
                    "number": 1,
                    "text": "K’ehomaq reetal ut chex’ab’inq, ex xb’eenil re lin iglees, li kech’utub’ eerib’, li wab’ihom lee tij ut innawomeb’ lee ch’ool, ut taqenaq lee rajom chiwu."
                },
                {
                    "number": 2,
                    "text": "K’ehomaq reetal ut ilomaq, lix naq’ wu wan sa’ eeb’een, ut li choxa ut ruchich’och’ wankeb’ sa’ wuq’, ut li b’ihomal re junelik q’e kutan, we laa’in re tink’e."
                },
                {
                    "number": 3,
                    "text": "Keyal eeq’e chixpaab’ankil naq texruuq chixk’ulb’al li osob’tesink li xyeechi’iman eere; a’b’an k’ehomaq reetal, chi yaal ninye eere naq kiwan li xiw sa’ eech’ool, ut chi yaal, xb’aan a’in naq ink’a’ kexk’uluk."
                },
                {
                    "number": 4,
                    "text": "Ut anajwan laa’in, li Qaawa’, nink’e eere jun xch’olob’ankil lix yaalalileb’ li taqlahom a’in li wankeb’ chi k’ojk’o cheru."
                },
                {
                    "number": 5,
                    "text": "Wanjenaq xnaq’ eeru sa’ xb’een lin moos aj Jose Smith, alalb’ej, ut li raatinob’aal ak xenaw, ut li k’a’ru moko tz’aqal ta re ru rik’in, ak xenaw; ut xesik’ sa’ eech’ool eenawom re texruuq chi yehok chi q’axal chaab’il wi’chik chiru li raatin a’an; a’in nekenaw ajwi’."
                },
                {
                    "number": 6,
                    "text": "Anajwan, sik’omaq chaq sa’ li Hu re Taqlahom, li q’axal ka’ch’in ajwi’ li wan sa’ xyanqeb’, ut xaqab’omaq li ani q’axal nim xna’leb’ sa’ eeyanq;"
                },
                {
                    "number": 7,
                    "text": "Malaj ut, wi wan ani sa’ eeyanq li taayiib’anq re junaq xkomon a’an, rik’in a’an tiikob’resinb’il eeru rik’in xyeeb’al naq ink’a’ nekenaw naq yaaleb’;"
                },
                {
                    "number": 8,
                    "text": "Wi b’an ink’a’ nekexru chixyiib’ankil xkomon a’an, wankex rub’el tojb’a-maak wi ink’a’ nekech’olob’ xyaalal naq yaaleb’."
                },
                {
                    "number": 9,
                    "text": "Xb’aan naq nekenaw naq maak’a’ k’a’ru moko tiik ta ru rik’ineb’, ut li k’a’ru tiik ru nachal chaq taqe’q, rik’in lix Yuwa’ileb’ li saqen."
                },
                {
                    "number": 10,
                    "text": "Ut jo’kan wi’chik, chi yaal ninye eere naq k’eeb’il eere, ut jun yeechi’ihom nink’e eere laa’ex li kexk’ojob’aak choq’ re li k’anjel a’in, naq a’ yaal jo’ nekerisi cherix li sowenak ut li xiw, ut neketuulanob’resi eerib’ chiwu, xb’aan naq moko tz’aqal ta xtuulanil eech’ool, taapejliiq li tz’apleb’ t’ikr ut tineeril ut teenaw naq wankin—moko rik’in ta li tz’ejwalejil chi moko li ruchich’och’il k’a’uxlej, rik’in b’an li musiq’ejil."
                },
                {
                    "number": 11,
                    "text": "Xb’aan naq maajun winq rilom li Dios junaq sut sa’ li tz’ejwalej, ka’ajwi’ chi k’eeb’il xyu’am xb’aan lix Musiq’ li Dios."
                },
                {
                    "number": 12,
                    "text": "Chi moko naru junaq ruchich’och’il winq chixkuyb’al wank chiru li Dios, chi moko jo’ chanru xk’a’uxl li tz’ejwalej."
                },
                {
                    "number": 13,
                    "text": "Ink’a’ nekexru chixkuyb’al wank chiru li Dios anajwan, chi moko lix k’anjeleb’ li anjel; jo’kan ut, chexkanaaq chi wanq eekuyum toj reetal naq tz’aqob’resinb’il eere eeru."
                },
                {
                    "number": 14,
                    "text": "Mixsutq’isi rib’ eek’a’uxl; ut naq k’ulub’ejex, sa’ li kutan k’oxlanb’il inb’aan, teeril ut teenaw li k’a’ru q’axtesinb’il sa’ eeb’een xb’aan ruq’ lin moos aj Jose Smith, alalb’ej. Amen."
                }
            ]
        },
        "/study/scriptures/dc-testament/dc/68": {
            "uri": "/study/scriptures/dc-testament/dc/68",
            "title": "Tzol’leb’ ut Sumwank 68",
            "data_type": "chapter",
            "chapter_name": "Tasal 68",
            "chapter_summary": [
                "1–5, Li raatineb’ li xb’eenil, naq eek’asinb’ileb’ xb’aan li Santil Musiq’ej, a’an loq’laj hu; 6–12, Eb’ li xb’eenil tento te’jultikanq aatin ut te’kub’sinq ha’, ut eb’ li eetalil te’taaqenq reheb’ li tz’aqaleb’ aj paab’anel; 13–24, Eb’ li xb’een yo’lajenaq sa’ xyanqeb’ li ralal laj Aaron neke’ru chi k’anjelak choq’ Obiisp aj Jolominel (a’an naq te’wanq xlaawil li jolomink jo’ obiisp) chi b’eresinb’il xb’aan li Xb’eenil Awa’b’ejil; 25–28, Eb’ li na’b’ej yuwa’b’ej taqlanb’il naq te’xk’ut li evangelio chiruheb’ li ralal xk’ajol; 29–35, Eb’ laj santil paab’anel tento te’roxloq’i li hilob’aal kutan, te’k’anjelaq rik’in yalok q’e, ut te’tijoq."
            ],
            "verses": [
                {
                    "number": 1,
                    "text": "Lin moos aj Orson Hyde kib’oqe’, rik’in lix k’ojob’ankil, re tixch’olob’ li evangelio li junelik nakana, rik’in lix Musiq’ li yo’yookil li Dios, chiru li junjunq teepal, ut sa’ li junjunq chi ch’och’, sa’ xch’utameb’ laj maak, sa’eb’ lix ch’utleb’aaleb’, re taana’leb’anq rik’ineb’ ut tixch’olob’ chixjunil li loq’laj hu chiruheb’."
                },
                {
                    "number": 2,
                    "text": "Ut k’ehomaq reetal, ut ilomaq, a’in jun k’utb’il na’leb’ choq’ reheb’ chixjunileb’ li k’ojob’anb’ileb’ choq’ re li tijonelil a’in, li ke’xaqab’aak wi’ lix taqlanb’il k’anjeleb’ re te’xik—"
                },
                {
                    "number": 3,
                    "text": "Ut a’in li k’utb’il na’leb’ choq’ reheb’, naq te’aatinaq jo’ chanru eek’asinb’ileb’ xb’aan li Santil Musiq’ej."
                },
                {
                    "number": 4,
                    "text": "Ut yalaq k’a’ru te’xye naq eek’asinb’ileb’ xb’aan li Santil Musiq’ej, a’anaq loq’laj hu, a’anaq li rajom li Dios, a’anaq lix k’oxlahom li Dios, a’anaq li raatin li Dios, a’anaq lix yaab’ xkux li Dios, ut lix wankilal li Dios choq’ re li kolb’a-ib’."
                },
                {
                    "number": 5,
                    "text": "K’ehomaq reetal, a’in lix yeechi’ihom li Qaawa’ choq’ eere, ex inmoos."
                },
                {
                    "number": 6,
                    "text": "Jo’kan ut, chiwanq xsahil eech’ool, ut mexxuwak, xb’aan naq laa’in, li Qaawa’, wankin eerik’in, ut tinxaqliiq chek’atq; ut laa’ex teech’olob’ inyaalal laa’in, li Jesukristo ajwi’, naq laa’in li Ralal li yo’yookil li Dios, naq kinwan, naq wankin, ut naq toj tinwanq."
                },
                {
                    "number": 7,
                    "text": "A’in li raatin li Qaawa’ aawe laa’at, at inmoos Orson Hyde, ut jo’kan ajwi’ re lin moos aj Luke Johnson, ut re lin moos aj Lyman Johnson, ut re lin moos aj William E. McLellin, ut reheb’ chixjunileb’ li xb’eenil re lin iglees li tiikeb’ chi paab’ank—"
                },
                {
                    "number": 8,
                    "text": "Ayuqex sa’ chixjunil li ruchich’och’, chejultika li evangelio chiru li junjunq li yo’ob’tesinb’il, rik’in k’anjelak sa’ li wankilal li kink’e eere, rik’in kub’sink ha’ sa’ lix k’ab’a’ li Yuwa’b’ej, ut li K’ajolb’ej, ut li Santil Musiq’ej."
                },
                {
                    "number": 9,
                    "text": "Ut ani napaab’an ut nakub’e xha’ taakole’q, ut ani ink’a’ napaab’an taak’ehe’q sa’ tojb’a-maak."
                },
                {
                    "number": 10,
                    "text": "Ut ani napaab’an taa’osob’tesiiq rik’ineb’ li eetalil li te’taaqenq re, jo’ chanru ajwi’ tz’iib’anb’il."
                },
                {
                    "number": 11,
                    "text": "Ut eere laa’ex k’eeb’ilaq xnawb’al li reetalileb’ li kutan, ut eb’ li reetalil lix k’ulunik li Ralal li Winq;"
                },
                {
                    "number": 12,
                    "text": "Ut jo’ k’ihaleb’ li tixch’olob’ xyaalaleb’ li Yuwa’b’ej, eere laa’ex k’eeb’ilaq li wankilal re xtz’apb’aleb’ chaq choq’ re li junelik yu’am. Amen."
                },
                {
                    "number": 13,
                    "text": "Anajwan ut, chirix li k’a’aq chik re ru xkomoneb’ li sumwank ut li taqlahom, a’an a’in—"
                },
                {
                    "number": 14,
                    "text": "Te’wanq moqon, sa’ li kutan k’oxlanb’il xb’aan li Qaawa’, jalaneb’ chik li obiisp re te’xaqab’amanq choq’ re li iglees, re te’k’anjelaq jo’ chanru li xb’een;"
                },
                {
                    "number": 15,
                    "text": "Jo’kan ut, a’anaqeb’ taqenaqil aj tij li k’ulub’ejeb’, ut te’xaqab’aaq xb’aan li Xb’eenil Awa’b’ejil re li Tijonelil re Melkisedek, ka’ajwi’ wi tz’aqaleb’ ralal xk’ajol laj Aaron ink’a’."
                },
                {
                    "number": 16,
                    "text": "Ut wi tz’aqaleb’ ralal xk’ajol laj Aaron, ak xk’ulub’eb’ xb’aan li chaq’rab’ xk’ulb’al li obiispil, wi a’aneb’ li xb’een yo’lajenaq sa’ xyanqeb’ li ralal laj Aaron;"
                },
                {
                    "number": 17,
                    "text": "Xb’aan naq li xb’een yo’lajenaq wan jo’ xk’ulub’il li awa’b’ejil sa’ xb’een li tijonelil a’in, ut lix laawil malaj li wankilal k’eeb’il choq’ re a’an."
                },
                {
                    "number": 18,
                    "text": "Maajun winq xk’ulub’ xb’aan li chaq’rab’ li opiis a’in, re xk’amb’al xlaawil li tijonelil a’in, ka’ajwi’ wi a’an tz’aqal ralal xk’ajol laj Aaron ut li xb’een alalb’ej."
                },
                {
                    "number": 19,
                    "text": "A’b’anan, rik’in naq jun taqenaqil aj tij re li Tijonelil re Melkisedek k’eebil xwankil chi k’anjelank sa’ chixjunil li opiis li kub’enaq wi’chik xwankil, naru nak’anjelank sa’ ropiis li obiisp naq maajun tz’aqal ralal xk’ajol laj Aaron naru natawman, wi b’oqb’il ut xaqab’anb’il ut k’ojob’anb’il choq’ re li wankilal a’in, rub’el ruq’eb’ li Xb’eenil Awa’b’ejil re li Tijonelil re Melkisedek."
                },
                {
                    "number": 20,
                    "text": "Ut jun tz’aqal ralal xk’ajol laj Aaron, jo’kan ajwi’, tento taa’eetaliiq xb’aan li Awa’b’ejil a’in, ut taatawmanq chi k’ulub’ej, ut taayule’q ut taak’ojob’amanq rub’el ruq’ li Awa’b’ejil a’in, malaj ut moko kanab’anb’ileb’ ta xb’aan li chaq’rab’ chi k’anjelank sa’ lix tijonelileb’."
                },
                {
                    "number": 21,
                    "text": "A’ut, sa’ xk’ab’a’ li aatin taqlanb’il chirix lix k’ulub’eb’ sa’ li tijonelil, li nanumsiman chalen li yuwa’b’ej toj rik’in li alalb’ej, neke’ru chixpatz’b’al lix yulb’aleb’ wi sa’ junaq hoonal neke’ru chixk’utb’al xyaalal lix xe’toonil, malaj ut neke’xnaw xyaalal chi k’utb’esinb’il xb’aan li Qaawa’ rub’el ruq’ li Awa’b’ejil li ak yeeb’il resil."
                },
                {
                    "number": 22,
                    "text": "Ut jo’kan wi’chik, maajun obiisp chi moko junaq taqenaqil aj tij li xaqab’anb’ilaq choq’ re li k’anjel a’in taatz’ile’q rix chi moko taak’ehe’q xtojb’al xmaak xb’aan junaq maak xb’aanu, ka’ajwi’ wi taawanq chiru li Xb’eenil Awa’b’ejil re li iglees;"
                },
                {
                    "number": 23,
                    "text": "Ut a’ yaal jo’ natawe’ chi wank xmaak chiru li Awa’b’ejil a’in, rik’in li ch’olob’anb’il aatin li ink’a’ naru xsachb’al xwankil, taateneb’amanq xtojb’a-maak;"
                },
                {
                    "number": 24,
                    "text": "Ut wi naxjal xk’a’uxl taakuymanq xmaak, jo’ chanru li sumwank ut li taqlahom re li iglees."
                },
                {
                    "number": 25,
                    "text": "Ut jo’kan wi’chik, a’ yaal jo’ naq eb’ li na’b’ej yuwa’b’ej wankeb’ ralal xk’ajol sa’ Sion, malaj sa’ junaq reheb’ li roqechal li k’uub’anb’ileb’, li moko neke’xk’ut ta chiruheb’ li tzol’leb’ re jalb’a-k’a’uxlej, xpaab’ankil li Kristo li Ralal li yo’yookil Dios, ut li kub’iha’ ut li maatan re li Santil Musiq’ej rik’in xk’eeb’al li uq’ej, naq waqxaqib’ chihab’ xyu’ameb’, chiwanq li maak sa’ xb’een xjolomeb’ li na’b’ej yuwa’b’ej."
                },
                {
                    "number": 26,
                    "text": "Xb’aan naq a’inaq jun chaq’rab’ choq’ reheb’ li wankeb’ Sion, malaj sa’ junaq reheb’ li roqechal a’an li k’uub’anb’il."
                },
                {
                    "number": 27,
                    "text": "Ut te’kub’eeq xha’ li ralal xk’ajoleb’ choq’ re risinkil lix maakeb’ naq waqxaqib’ chihab’ xyu’ameb’, ut te’xk’ul lix k’ehonik li uq’ej."
                },
                {
                    "number": 28,
                    "text": "Ut te’xk’ut ajwi’ chiruheb’ li ralal xk’ajol naq te’tijoq, ut naq te’b’eeq chi tiik chiru li Qaawa’."
                },
                {
                    "number": 29,
                    "text": "Ut eb’ li wankeb’ Sion te’roxloq’i ajwi’ li hilob’aal kutan re xk’uulankil xsantilal."
                },
                {
                    "number": 30,
                    "text": "Ut eb’ li wankeb’ Sion te’jultiko’q ajwi’ reheb’ lix k’anjeleb’, a’ yaal jo’ xaqab’anb’ileb’ chi k’anjelak, chi anchal xxaqxookileb’ xch’ool; xb’aan naq laj q’em taawanq chi jultikanb’il chiru li Qaawa’."
                },
                {
                    "number": 31,
                    "text": "Anajwan, laa’in, li Qaawa’, ink’a’ nasaho’ chi tz’aqal inch’ool rik’ineb’ li ani wankeb’ Sion, xb’aan naq wankeb’ laj q’em sa’ xyanqeb’; ut eb’ li ralal xk’ajol yookeb’ ajwi’ chi ninqank sa’ li maa’usilal; ink’a’ ajwi’ neke’xsik’ chi anchaleb’ xch’ool li b’ihomal re junelik q’e kutan; nujenaq b’an lix naq’eb’ ru rik’in rahok eechej."
                },
                {
                    "number": 32,
                    "text": "Li k’a’aq re ru a’in tento raj naq ink’a’ taawanq, ut tento taasache’q chaq sa’ xyanqeb’; jo’kan ut, lin moos aj Oliver Cowdery chixk’amaq li aatin a’in toj sa’ li ch’och’ Sion."
                },
                {
                    "number": 33,
                    "text": "Ut jun taqlahom nink’e reheb’—naq ani li moko naxb’aanu ta lix tij chiru li Qaawa’ sa’ xkutankil a’an, chiwanq chi jultikanb’il chiru laj raqol aatin re lin tenamit."
                },
                {
                    "number": 34,
                    "text": "Li aatin a’in yaal ut paab’ajel; jo’kan ut, meeq’et, chi moko cherisi chaq k’a’ruhaq chi sa’."
                },
                {
                    "number": 35,
                    "text": "K’ehomaq reetal, laa’in li Alfa ut li Omega, ut tink’ulunq chi seeb’. Amen."
                }
            ]
        },
        "/study/scriptures/dc-testament/dc/69": {
            "uri": "/study/scriptures/dc-testament/dc/69",
            "title": "Tzol’leb’ ut Sumwank 69",
            "data_type": "chapter",
            "chapter_name": "Tasal 69",
            "chapter_summary": [
                "1–2, Laj John Whitmer tento taa’ochb’eeninq re laj Oliver Cowdery toj sa’ Missouri; 3–8, Tento ajwi’ taajultikanq aatin, ut tixch’utub’, tixk’uula, ut tixtz’iib’a resil li k’a’ru nak’ulman."
            ],
            "verses": [
                {
                    "number": 1,
                    "text": "Chex’ab’inq chiwu, chan li Qaawa’ lee Dios, choq’ re lix chaab’ilal lin moos aj Oliver Cowdery. Maawa’ xchaab’ilal inna’leb’ naq a’an taak’ehe’q chixk’uula li taqlahom ut li tumin li tixk’am toj sa’ li ch’och’ Sion, ka’ajwi’ wi taaxik junaq rochb’een, li tiikaq xch’ool ut xaqxooq chi paab’ank."
                },
                {
                    "number": 2,
                    "text": "Jo’kan ut, laa’in, li Qaawa’, nawaj naq lin moos, aj John Whitmer, taaxik rochb’een inmoos aj Oliver Cowdery."
                },
                {
                    "number": 3,
                    "text": "Ut jo’kan ajwi’ naq taakanaaq a’an chixtz’iib’ankil ut chixk’uub’ankil jun esil chirix chixjunil li k’a’aq re ru nim xwankil li taaril ut tixnaw chirix lin iglees;"
                },
                {
                    "number": 4,
                    "text": "Ut jo’kan ajwi’ naq tixk’ul xna’leb’ ut xtenq’ankil rik’in lin moos aj Oliver Cowdery ut jalaneb’ chik."
                },
                {
                    "number": 5,
                    "text": "Ut jo’kan ajwi’, eb’ lin moos li wankeb’ sa’ jalaneb’ chik li na’ajej sa’ li ruchich’och’ tento te’xtaqla li resil lix mertoomileb’ sa’ li ch’och’ Sion;"
                },
                {
                    "number": 6,
                    "text": "Xb’aan naq li ch’och’ Sion taawanq choq’ xk’ojleb’aal, ut choq’ jun na’ajej re xk’ulb’al ut xb’aanunkil chixjunil li k’a’aq re ru a’in."
                },
                {
                    "number": 7,
                    "text": "A’b’anan, lin moos aj John Whitmer chib’eeq k’iila sut sa’ li junjunq chi na’ajej, ut sa’ li junjunq chi iglees, re naq q’axal wi’chik taaruuq chixk’ulb’al xnawom—"
                },
                {
                    "number": 8,
                    "text": "Rik’in jultikank aatin ut ch’olob’ank, tz’iib’ak, xk’eeb’al wi’chik reetalil li ak tz’iib’anb’il, sik’ok, ut xtawb’al chixjunil li k’a’aq re ru li taawanq choq’ re xchaab’ilal li iglees, ut choq’ reheb’ li tasal tenamit li yookeb’ chi nimank, li te’nimanq sa’ li ch’och’ Sion, re te’reechani chiru li junjunq tasal tenamit, chi junelik q’e kutan. Amen."
                }
            ]
        },
        "/study/scriptures/dc-testament/dc/70": {
            "uri": "/study/scriptures/dc-testament/dc/70",
            "title": "Tzol’leb’ ut Sumwank 70",
            "data_type": "chapter",
            "chapter_name": "Tasal 70",
            "chapter_summary": [
                "1–5, Neke’xaqab’aman li mertoom re xpuktesinkil li k’utb’esinb’il na’leb’; 6–13, Eb’ li neke’k’anjelak sa’ li k’a’aq re ru re li musiq’ej xk’ulub’eb’ lix tojb’aleb’; 14–18, Eb’ laj santil paab’anel tento te’wanq chi juntaq’eet sa’ li k’a’aq re ru re li yu’am a’in."
            ],
            "verses": [
                {
                    "number": 1,
                    "text": "K’ehomaq reetal ut chex’ab’inq, ex li wankex Sion, ut chejunilex tenamit re lin iglees li wankex chaq chi najt, ut ab’ihomaq li raatin li Qaawa’ li nink’e re lin moos aj Jose Smith, alalb’ej, ut re ajwi’ lin moos aj Martin Harris, ut re ajwi’ lin moos aj Oliver Cowdery, ut re ajwi’ lin moos aj John Whitmer, ut re ajwi’ lin moos aj Sidney Rigdon, ut re ajwi’ lin moos aj William W. Phelps, choq’ taqlahom reheb’."
                },
                {
                    "number": 2,
                    "text": "Xb’aan naq nink’e reheb’ jun taqlahom; jo’kan ut, chex’ab’inq ut ab’ihomaq, xb’aan naq jo’ka’in naxye li Qaawa’ reheb’—"
                },
                {
                    "number": 3,
                    "text": "Laa’in, li Qaawa’, keb’inxaqab’, ut keb’ink’ojob’ re te’wanq choq’ mertoom sa’ xb’eeneb’ li k’utb’esinb’il na’leb’ ut li taqlahom li kink’e reheb’, ut li moqon tink’e reheb’;"
                },
                {
                    "number": 4,
                    "text": "Ut jun resil li mertoomil a’in tinpatz’ chiruheb’ sa’ xkutankil li raqb’a-aatin."
                },
                {
                    "number": 5,
                    "text": "Jo’kan ut, kinxaqab’ choq’ reheb’, ut a’in lix k’anjeleb’ sa’ lix iglees li Dios, naq te’xtuqub’ a’an, ut li k’a’aq re ru chirix, relik chi yaal, li k’a’ru nak’ule’ xb’aan."
                },
                {
                    "number": 6,
                    "text": "Jo’kan ut, jun taqlahom nink’e reheb’, naq ink’a’ te’xk’e li k’a’aq re ru a’in re li iglees, chi moko re li ruchich’och’;"
                },
                {
                    "number": 7,
                    "text": "A’b’anan, a’ yaal jo’ neke’k’uluk chi numenaq sa’ xb’een li na’ajman choq’ re li nak’anjelak reheb’ ut li ajb’il xb’aaneb’, taak’eemanq sa’ lin k’uuleb’aal kab’l;"
                },
                {
                    "number": 8,
                    "text": "Ut li k’a’ru taak’ule’q taaq’axtesimanq choq’ reheb’ li wankeb’ Sion, ut lix tasalil lix tenamiteb’, a’ yaal jo’ neke’ok choq’ aj eechanihom jo’ chanru lix chaq’rab’ li awa’b’ejihom."
                },
                {
                    "number": 9,
                    "text": "K’ehomaq reetal, a’in li naxteneb’ li Qaawa’ sa’ xb’een li junjunq chi winq sa’ xmertoomil, jo’ chanru ajwi’ naq laa’in, li Qaawa’, kinxaqab’ malaj moqon tinxaqab’ choq’ re yalaq ani chi winq."
                },
                {
                    "number": 10,
                    "text": "Ut k’ehomaq reetal, maajun wan chi isinb’il chaq rub’el li chaq’rab’ a’in, li neke’wan sa’ lix iglees li yo’yookil Dios;"
                },
                {
                    "number": 11,
                    "text": "Relik chi yaal, chi moko li obiisp, chi moko laj b’aanunel k’anjel li nak’uulank re lix k’uuleb’aal kab’l li Qaawa’, chi moko li ani xaqab’anb’il sa’ jun mertoomil sa’ xb’een li k’a’aq re ru re li yu’am a’in."
                },
                {
                    "number": 12,
                    "text": "Li ani xaqab’anb’il chixk’anjelankil li k’a’aq re ru re li musiq’ej, a’an ajwi’ xk’ulub’ lix tojb’al, jo’ chanru ajwi’ eb’ li xaqab’anb’ileb’ sa’ jun mertoomil re xk’anjelankil li k’a’aq re ru re li yu’am a’in;"
                },
                {
                    "number": 13,
                    "text": "Relik chi yaal, q’axal naab’al wi’chik, ut a’ naab’alil a’an natam choq’ reheb’ rik’in lix k’utb’esihom li Musiq’ej."
                },
                {
                    "number": 14,
                    "text": "A’b’anan, sa’ li k’a’ru eere, re li yu’am a’in, texwanq chi juntaq’eet, ut mib’aanuman chi moko anchal ta eech’ool, malaj ut lix naab’alil lix k’utb’esihom li Musiq’ej ramb’ilaq chaq."
                },
                {
                    "number": 15,
                    "text": "Anajwan, li taqlahom a’in nink’e reheb’ lin moos choq’ re lix chaab’ilaleb’ naq yookeb’ chi kanaak, choq’ xk’utb’esinkil li wosob’tesihom sa’ xb’een lix jolomeb’, ut choq’ xq’ajkamunkil lix yalb’aleb’ xq’e, ut choq’ xkolb’aleb’ rix;"
                },
                {
                    "number": 16,
                    "text": "Choq’ tzakemq ut choq’ aq’ej; choq’ eechanihomej; choq’ ochoch ut choq’ ch’och’, sa’ yalaq k’a’ru li teb’ink’e wi’ laa’in, li Qaawa’, ut yalaq ta b’ar teb’intaqla wi’ laa’in, li Qaawa’."
                },
                {
                    "number": 17,
                    "text": "Xb’aan naq tiikeb’ chaq chi paab’ank sa’ xb’een k’iila k’a’aq re ru, ut us li ke’xb’aanu, a’ yaal jo’ ink’a’ xe’maakob’."
                },
                {
                    "number": 18,
                    "text": "K’ehomaq reetal, laa’in, li Qaawa’, nikin’uxtaanan ut te’wosob’tesi, ut eb’ a’an te’ok sa’ li sahil ch’oolejil xb’aan li k’a’aq re ru a’in. Chi jo’kan. Amen."
                }
            ]
        },
        "/study/scriptures/dc-testament/dc/71": {
            "uri": "/study/scriptures/dc-testament/dc/71",
            "title": "Tzol’leb’ ut Sumwank 71",
            "data_type": "chapter",
            "chapter_name": "Tasal 71",
            "chapter_summary": [
                "1–4, Laj Jose Smith ut laj Sidney Rigdon neke’taqlaak chixjultikankil li evangelio; 5–11, Eb’ li xik’ neke’ilok reheb’ laj santil paab’anel te’sache’q xna’leb’."
            ],
            "verses": [
                {
                    "number": 1,
                    "text": "K’ehomaq reetal, jo’ka’in naxye li Qaawa’ eere laa’ex inmoos aj Jose Smith, alalb’ej, ut aj Sidney Rigdon, naq ak xtaw chi yaal li hoonal naq na’ajman ut aajel ru choq’ we naq teete xtz’uumal eere sa’ xjultikankil lin evangelio, li k’a’aq re ru re li awa’b’ejihom, rik’in xch’olob’ankil li muqmuukil na’leb’ chirix, sa’eb’ chaq li loq’laj hu, jo’ chanru li jun raqal re li Musiq’ej ut li wankilal li taak’eemanq eere, jo’ chanru ajwi’ nawaj."
                },
                {
                    "number": 2,
                    "text": "Chi yaal ninye eere, ch’olob’omaq chiru li ruchich’och’ sa’eb’ li na’ajej sa’ eesutam, ut sa’ li iglees ajwi’, chiru xnumik jarub’aq kutan, toj reetal ajwi’ naq taak’ehe’q chi nawmank cheru."
                },
                {
                    "number": 3,
                    "text": "A’in chi yaal jun taqlanb’il k’anjel chiru jarub’aq kutan, li nink’e eere."
                },
                {
                    "number": 4,
                    "text": "Jo’kan ut, chexk’anjelaq sa’ li wawimq. B’oqomaqeb’ li wankeb’ sa’ li ruchich’och’, ut ch’olob’omaq xyaalal, ut kawresihomaq li b’e choq’ re li taqlahom ut li k’utb’esinb’il na’leb’ li toj te’chalq."
                },
                {
                    "number": 5,
                    "text": "Anajwan, k’ehomaq reetal, a’in xchaab’ilal li na’leb’; ani na’ilok re li aatin, chixtawaq xyaalal ut chik’uluq ajwi’;"
                },
                {
                    "number": 6,
                    "text": "Xb’aan naq re li ani nak’uluk taak’eemanq chi q’axal wi’chik xnaab’alil, a’ li wankilal ajwi’."
                },
                {
                    "number": 7,
                    "text": "Jo’kan ut, chesacheb’ xna’leb’ li xik’ neke’ilok eere; b’oqomaqeb’ chaq chek’ulb’al chi k’utk’u jo’ ajwi’ eejunes; ut a’ yaal jo’ lee tiikilal chi paab’ank, taak’utb’esimanq lix xutaaneb’."
                },
                {
                    "number": 8,
                    "text": "Jo’kan ut, che’xk’am chaq xkawil lix jitomeb’ chiru li Qaawa’."
                },
                {
                    "number": 9,
                    "text": "Jo’ka’in naxye chi yaal li Qaawa’ eere—maajun k’anjeleb’aal wan li yiib’anb’il re eepleetinkil li taa’usaaq;"
                },
                {
                    "number": 10,
                    "text": "Ut wi ani junaq chi winq tixtaqsi lix yaab’ xkux re eejitb’al, a’an taasache’q xna’leb’ sa’ li kutan k’oxlanb’il inb’aan."
                },
                {
                    "number": 11,
                    "text": "Jo’kan ut, chepaab’eb’ lin taqlahom; yaaleb’ a’an, ut paab’ajel. Chi jo’kan. Amen."
                }
            ]
        },
        "/study/scriptures/dc-testament/dc/72": {
            "uri": "/study/scriptures/dc-testament/dc/72",
            "title": "Tzol’leb’ ut Sumwank 72",
            "data_type": "chapter",
            "chapter_name": "Tasal 72",
            "chapter_summary": [
                "1–8, Eb’ li xb’eenil tento te’xq’axtesi resil lix mertoomileb’ chiru li obiisp; 9–15, Li obiisp naxk’uula li k’uuleb’aal kab’l ut narileb’ li neb’a’ ut li maak’a’eb’ wan re; 16–26, Eb’ li obiisp tento te’xk’ut chi tz’iib’anb’il lix k’ulub’ejileb’ li xb’eenil."
            ],
            "verses": [
                {
                    "number": 1,
                    "text": "Chex’ab’inq, ut ab’ihomaq lix yaab’ xkux li Qaawa’, ex li kech’utub’ eerib’, li taqenaqilex aj tij re lin iglees, li k’eeb’il eere li awa’b’ejihom ut li wankilal."
                },
                {
                    "number": 2,
                    "text": "Xb’aan naq chi yaal jo’ka’in naxye li Qaawa’, aajel ru choq’ we naq taaxaqab’amanq jun obiisp choq’ eere, malaj eere chaq, choq’ re li iglees sa’ li jun raqal a’in re li rawimq li Qaawa’."
                },
                {
                    "number": 3,
                    "text": "Ut chi yaal xeb’aanu sa’ li na’leb’ a’in jo’ chanru xchaab’ilal li na’leb’, xb’aan naq teneb’anb’il xb’aan li Qaawa’, sa’ ruq’ li junjunq chi mertoom, naq tixq’axtesi jun resil lix mertoomil, sa’ li yu’am a’in jo’ ajwi’ sa’ li junelik q’e kutan."
                },
                {
                    "number": 4,
                    "text": "Xb’aan naq ani tiik chi paab’ank ut chaab’il xna’leb’ sa’ li yu’am a’in, natawman chi k’ulub’ej re reechaninkileb’ li ochoch kawresinb’il choq’ re xb’aan lin Yuwa’."
                },
                {
                    "number": 5,
                    "text": "Chi yaal ninye eere, eb’ li xb’eenil re li iglees sa’ li jun raqal a’in re li wawimq te’xq’axtesi jun resil lix mertoomileb’ chiru li obiisp, li xaqab’anb’ilaq inb’aan sa’ li jun raqal a’in re li wawimq."
                },
                {
                    "number": 6,
                    "text": "Li na’leb’ a’in taawanq chi tz’iib’anb’il, re taanumsimanq re li obiisp sa’ Sion."
                },
                {
                    "number": 7,
                    "text": "Ut lix teneb’ankil li obiisp taak’ehe’q chi nawmank xb’aaneb’ li taqlahom li ak’ k’eeb’il, ut lix yaab’ xkux li ch’utub’aj-ib’."
                },
                {
                    "number": 8,
                    "text": "Ut anajwan, chi yaal ninye eere, lin moos aj Newel K. Whitney a’an li winq li taaxaqab’amanq ut taak’ojob’amanq choq’ re li wankilal a’in. A’in li rajom li Qaawa’ lee Dios, laj Tojol eerix. Chi jo’kan. Amen."
                },
                {
                    "number": 9,
                    "text": "Li raatin li Qaawa’, chi tiqb’il chiru li chaq’rab’ li ak k’eeb’il, li naxk’e chi nawmank lix teneb’ankil li obiisp li k’ojob’anb’il choq’ re li iglees sa’ li jun raqal a’in re li wawimq, a’an chi yaal a’in—"
                },
                {
                    "number": 10,
                    "text": "Re xk’uulankil lix k’uuleb’aal kab’l li Qaawa’, re xk’ulb’al lix tumin li iglees sa’ li jun raqal a’in re li awimq;"
                },
                {
                    "number": 11,
                    "text": "Re xk’ulb’al li esil rik’ineb’ li xb’eenil jo’ chanru taqlanb’il junxil; ut re xk’eeb’al li ajb’il xb’aaneb’ a’an, li te’tojoq re xtz’aq li k’a’ru neke’xk’ul, a’ yaal jo’ wan k’a’ru te’tojoq wi’;"
                },
                {
                    "number": 12,
                    "text": "Re naq a’in ajwi’ taakanaaq chi q’axtesinb’il choq’ re lix chaab’ilal li iglees, reheb’ li neb’a’ ut li maak’a’eb’ wan re."
                },
                {
                    "number": 13,
                    "text": "Ut ani maak’a’ rik’in k’a’ru taatojoq wi’, jun eetalil taatz’iib’amanq ut taaq’axtesimanq re li obiisp sa’ Sion, li taatojoq re li k’as rik’in li k’a’ru tixk’e li Qaawa’ sa’ ruq’."
                },
                {
                    "number": 14,
                    "text": "Ut lix k’anjeleb’ li tiikeb’ chi paab’ank li neke’k’anjelak sa’ li k’a’aq re ru re li musiq’ej, sa’ xk’anjelankil li evangelio ut li k’a’aq re ru re li awa’b’ejihom chiru li iglees, ut chiru ajwi’ li ruchich’och’, tixsume ru li k’as chiru li obiisp sa’ Sion;"
                },
                {
                    "number": 15,
                    "text": "Chi jo’kan nachal chaq rik’in li iglees, xb’aan naq jo’ chanru li chaq’rab’, li junjunq chi winq li nataqe’ Sion tento tixk’e chixjunil li k’a’aq re ru chiru li obiisp sa’ Sion."
                },
                {
                    "number": 16,
                    "text": "Ut anajwan, ninye chi yaal eere, naq rik’in naq li junjunq xb’eenil sa’ li jun raqal a’in re li awimq tento tixk’e jun resil lix mertoomil re li obiisp sa’ li jun raqal a’in re li awimq—"
                },
                {
                    "number": 17,
                    "text": "Jun hu k’eeb’il xb’aan laj raqol aatin malaj li obiisp sa’ li jun raqal a’in re li awimq, choq’ re li obiisp sa’ Sion, naxk’ut chi k’ulub’ej li junjunq chi winq, ut naxsume ru chixjunil li k’a’aq re ru, choq’ reechanihom, ut re taak’ule’q jo’ jun mertoom chaab’il xna’leb’ ut jo’ jun aj k’anjel tiik;"
                },
                {
                    "number": 18,
                    "text": "Wi ink’a’ jo’kan, moko k’ulub’anb’ilaq ta xb’aan li obiisp sa’ Sion."
                },
                {
                    "number": 19,
                    "text": "Ut anajwan, chi yaal ninye eere, li junjunq xb’eenil li tixk’e jun esil re li obiisp re li iglees sa’ li jun raqal a’in re li awimq, chiwanq chi k’utb’il xb’aan li iglees malaj eb’ li iglees, li nak’anjelak wi’ naq k’ulub’anb’il, re naq taaruuq tixk’ut rib’ a’an ut li esil li naxk’e, chi k’ulub’anb’il sa’ chixjunil li k’a’aq re ru."
                },
                {
                    "number": 20,
                    "text": "Ut jo’kan wi’chik, eb’ lin moos li xaqab’anb’ileb’ choq’ mertoom sa’ xb’een jo’ k’ihal li tz’iib’anb’il re lin iglees che’xpatz’aq lix tenq’ankileb’ chiru li obiisp malaj eb’ li obiisp sa’ chixjunil li k’a’aq re ru—"
                },
                {
                    "number": 21,
                    "text": "Re naq taaruuq te’puktesimanq li k’utb’esinb’il na’leb’, ut te’xik toj sa’ xmaril li ruchich’och’; re naq taaruuq te’xk’ul ajwi’ li tumin li taachaab’ilob’resinq re li iglees sa’ chixjunil li k’a’aq re ru;"
                },
                {
                    "number": 22,
                    "text": "Re naq eb’ a’an ajwi’ te’ruuq chixk’utb’al rib’ chi k’ulub’anb’il sa’ chixjunil li k’a’aq re ru, ut te’k’ehe’q sa’ ajl jo’ mertoom chaab’ileb’ xna’leb’."
                },
                {
                    "number": 23,
                    "text": "Ut anajwan, k’ehomaq reetal, a’in taawanq choq’ k’utb’il na’leb’ choq’ reheb’ chixjunil li ruq’ lin iglees li jek’inb’ileb’, sa’ yalaq ch’och’ te’xaqab’amanq wi’. Ut anajwan nink’e xraqik lin yehom."
                },
                {
                    "number": 24,
                    "text": "Junjunq aatin tiqb’il ru xkomon li chaq’rab’ re li awa’b’ejihom, chirixeb’ li komon sa’ li iglees—eb’ li ani xaqab’anb’ileb’ xb’aan li Loq’laj Musiq’ej re te’taqe’q Sion, ut eb’ li usilanb’ileb’ chi taqe’q toj Sion—"
                },
                {
                    "number": 25,
                    "text": "Che’xk’amaq rik’in li obiisp jun ch’olob’anel hu k’eeb’il xb’aan oxib’ xb’eenil re li iglees, malaj jun ch’olob’anel hu k’eeb’il xb’aan li obiisp;"
                },
                {
                    "number": 26,
                    "text": "Wi ink’a’ jo’kan, li ani taataqe’q sa’ li ch’och’ Sion moko taak’ehe’q ta sa’ ajl jo’ jun mertoom chaab’il xna’leb’. A’in ajwi’ jun k’utb’il na’leb’. Amen."
                }
            ]
        },
        "/study/scriptures/dc-testament/dc/73": {
            "uri": "/study/scriptures/dc-testament/dc/73",
            "title": "Tzol’leb’ ut Sumwank 73",
            "data_type": "chapter",
            "chapter_name": "Tasal 73",
            "chapter_summary": [
                "1–2, Eb’ li xb’eenil tento te’kanaaq sa’ jultikank aatin; 3–6, Laj Jose Smith ut laj Sidney Rigdon tento te’ok wi’chik chixjaltesinkil ru li aatin sa’ li Santil Hu toj reetal taachoymanq."
            ],
            "verses": [
                {
                    "number": 1,
                    "text": "Xb’aan naq chi yaal, jo’ka’in naxye li Qaawa’; aajel ru choq’ we naq te’kanaaq chixjultikankil li evangelio, ut chixwaklesinkil xch’ooleb’ li iglees sa’eb’ li na’ajej sa’ xsutameb’, toj reetal li ch’utub’aj-ib’;"
                },
                {
                    "number": 2,
                    "text": "Ut chirix a’an, k’ehomaq reetal, taak’ehe’q chi nawmank chiruheb’, xb’aan lix yaab’ xkux li ch’utub’aj-ib’, k’a’ruhatq lix taqlanb’il k’anjeleb’."
                },
                {
                    "number": 3,
                    "text": "Anajwan, chi yaal ninye eere laa’ex inmoos, Jose Smith, alalb’ej, ut Sidney Rigdon, chan li Qaawa’, na’ajman ru jaltesink ru li aatin wi’chik;"
                },
                {
                    "number": 4,
                    "text": "Ut a’ yaal jo’ naruhan, jultikank aatin sa’eb’ li na’ajej sa’ eesutam toj reetal li ch’utub’aj-ib’; ut chirix a’an aajel ru naq texkanaaq sa’ li k’anjel re jaltesink ru aatin toj reetal taachoymanq."
                },
                {
                    "number": 5,
                    "text": "Ut chiwanq a’in choq’ k’utb’il eetalil chiruheb’ li xb’eenil toj taak’eemanq chik li nawom, jo’ chanru ajwi’ tz’iib’anb’il."
                },
                {
                    "number": 6,
                    "text": "Anajwan maak’a’ chik nink’e eere sa’ li hoonal a’in. B’ak’omaq lee yiitoq ut tiikaq eek’a’uxl. Chi jo’kan. Amen."
                }
            ]
        },
        "/study/scriptures/dc-testament/dc/74": {
            "uri": "/study/scriptures/dc-testament/dc/74",
            "title": "Tzol’leb’ ut Sumwank 74",
            "data_type": "chapter",
            "chapter_name": "Tasal 74",
            "chapter_summary": [
                "1–5, Laj Pablo naxk’e xna’leb’ li Iglees sa’ lix kutan a’an naq ink’a’ te’xpaab’ lix chaq’rab’ laj Moises; 6–7, Eb’ li kok’al ka’ch’ineb’ xyu’am santob’resinb’ileb’ xb’aan lix tojb’al rix li maak."
            ],
            "verses": [
                {
                    "number": 1,
                    "text": "Xb’aan naq li b’eelomej li ink’a’ napaab’an, santob’resinb’il xb’aan li ixaqilb’ej, ut li ixaqilb’ej li ink’a’ napaab’an santob’resinb’il xb’aan li b’eelomej; wi ta ink’a’ jo’kan, tz’ajaqeb’ raj ru lee ralal eek’ajol; a’ut anajwan santeb’."
                },
                {
                    "number": 2,
                    "text": "Anajwan, sa’ xkutaneb’ li apostol li chaq’rab’ chirix xsetb’al xtz’uumal li tz’ejwalej natawman sa’ xyanq chixjunileb’ laj Judio li ink’a’ neke’paab’ank re lix evangelio li Jesukristo."
                },
                {
                    "number": 3,
                    "text": "Ut kik’ulman naq kiwakli jun nimla wech’ok-ib’ sa’ xyanqeb’ li tenamit chirix li chaq’rab’ re xsetb’al xtz’uumal li tz’ejwalej, xb’aan naq li b’eelomej li ink’a’ napaab’an kiraj naq eb’ li ralal xk’ajol te’setmanq xtz’uumaleb’ lix tz’ejwal ut te’k’ehe’q rub’el xwankil lix chaq’rab’ laj Moises, ut a’ chaq’rab’ a’an ak tz’aqlojenaq ru."
                },
                {
                    "number": 4,
                    "text": "Ut kik’ulman naq eb’ li alal k’ajolb’ej, rik’in naq k’iresinb’ileb’ rub’el xwankil lix chaq’rab’ laj Moises, ke’ab’in chiru li na’leb’ kanab’anb’il xb’aaneb’ lix yuwa’, ut moko ke’xpaab’ ta lix evangelio li Kristo, sa’ li ke’ok wi’ chi moko santeb’ ta."
                },
                {
                    "number": 5,
                    "text": "Jo’kan ut, xb’aan li ajom a’in naq li apostol kitz’iib’ak choq’ re li iglees, ut kixk’e jun taqlahom reheb’, moko re ta li Qaawa’, re b’an a’an xjunes, naq jun aj paab’anel ink’a’ taajunajimanq rik’in jun li ink’a’ napaab’an, ka’ajwi’ wi taak’ehe’q xraqik lix chaq’rab’ laj Moises rik’ineb’;"
                },
                {
                    "number": 6,
                    "text": "Re naq te’kanaaq li ralal xk’ajol chi maak’a’ li setok xtz’uumal li tz’ejwalej; ut taak’ehe’q xraqik li na’leb’ kanab’anb’il, li nayehok re naq moko santeb’ ta li kok’al; xb’aan naq natawman a’an sa’ xyanqeb’ laj Judio."
                },
                {
                    "number": 7,
                    "text": "A’b’anan eb’ li kok’al ka’ch’ineb’ xyu’am santeb’, rik’in naq santob’resinb’ileb’ xb’aan lix tojb’al rix li maak xb’aan li Jesukristo, ut a’in xyaalalil li loq’laj hu."
                }
            ]
        },
        "/study/scriptures/dc-testament/dc/75": {
            "uri": "/study/scriptures/dc-testament/dc/75",
            "title": "Tzol’leb’ ut Sumwank 75",
            "data_type": "chapter",
            "chapter_name": "Tasal 75",
            "chapter_summary": [
                "1–5, Eb’ li xb’eenil li tiikeb’ chi paab’ank, li neke’xjultika li evangelio, te’xk’ul li junelik yu’am; 6–12, Tijonqex re xk’ulb’al laj K’ojob’anel Ch’oolej, li nak’utuk re chixjunil li k’a’aq re ru; 13–22, Eb’ li xb’eenil te’k’ojlaaq re raqok aatin chirixeb’ li neke’tz’eqtaanank re lix jultikahomeb’; 23–36, Eb’ lix junkab’aleb’ li ani taqlanb’ileb’ chi k’anjelak tento te’xk’ul xtenq’ankil rik’in li iglees."
            ],
            "verses": [
                {
                    "number": 1,
                    "text": "Chi yaal, chi yaal, ninye eere, laa’in li nin’aatinak rik’in ajwi’ xyaab’ xkux lin Musiq’, laa’in ajwi’ li Alfa ut li Omega, lee Qaawa’ ut lee Dios—"
                },
                {
                    "number": 2,
                    "text": "Chex’ab’inq, ex li kexk’ehok re lee k’ab’a’ re texxik chixch’olob’ankil lin evangelio, ut chixsetb’al ruq’ li wawimq."
                },
                {
                    "number": 3,
                    "text": "K’ehomaq reetal, ninye eere naq a’an rajom inch’ool naq texxik ut ink’a’ teeb’ay eerib’, chi moko taawanq eeq’emal, texk’anjelaq b’an rik’in xnimal eemetz’ew—"
                },
                {
                    "number": 4,
                    "text": "Rik’in xtaqsinkil xyaab’ eekux jo’ rik’in xyaab’ jun trompeet, re xch’olob’ankil li yaal jo’ chanruheb’ li k’utb’esinb’il na’leb’ ut taqlahom li kink’e eere."
                },
                {
                    "number": 5,
                    "text": "Ut chi jo’kan, wi tiikex chi paab’ank, taatub’laaq li k’iila q’olom cherix, ut taak’ehe’q choq’ eekoroon li nimank-u, ut li loq’alil, ut li kole’k chiru li kamk, ut li junelik yu’am."
                },
                {
                    "number": 6,
                    "text": "Jo’kan ut, chi yaal ninye re lin moos aj William E. McLellin, nawisi lix taqlankil li kink’e re naq taaxik sa’eb’ li ch’och’ sa’ releb’aal li saq’e;"
                },
                {
                    "number": 7,
                    "text": "Ut nink’e jun ak’ xtaqlankil, ut jun ak’ taqlahom, sa’ li ninq’us wi’ laa’in, li Qaawa’, xb’aan lix wech’ihom lix ch’ool;"
                },
                {
                    "number": 8,
                    "text": "Ut a’an xmaakob’; a’b’anan laa’in ninkuy xmaak ut ninye wi’chik re, Ayu sa’eb’ li ch’och’ sa’ xtz’e li saq’e."
                },
                {
                    "number": 9,
                    "text": "Ut lin moos aj Luke Johnson chixik rochb’een, ut che’xch’olob’aq li k’a’aq re ru keb’intaqla wi’—"
                },
                {
                    "number": 10,
                    "text": "Rik’in xpatz’b’al xk’ab’a’ li Qaawa’ re xk’ulb’al laj K’ojob’anel Ch’oolej, li taak’utuq chiruheb’ chixjunil li k’a’aq re ru li aajel ru choq’ reheb’—"
                },
                {
                    "number": 11,
                    "text": "Rik’in tijok junelik re naq moko te’ch’inanq ta xch’ool; ut a’ yaal jo’ neke’xb’aanu a’in, laa’in tinwanq rik’ineb’ toj reetal ajwi’ sa’ li roso’jik."
                },
                {
                    "number": 12,
                    "text": "K’ehomaq reetal, a’in li rajom li Qaawa’ lee Dios cherix. Chi jo’kan. Amen."
                },
                {
                    "number": 13,
                    "text": "Ut jo’kan wi’chik, chi yaal jo’ka’in naxye li Qaawa’, lin moos aj Orson Hyde ut lin moos aj Samuel H. Smith che’xchapaq lix b’e sa’eb’ li ch’och’ sa’ releb’aal li saq’e, ut che’xch’olob’ li k’a’aq re ru keb’intaqla wi’; ut a’ yaal jo’ tiikeb’ chi paab’ank, ilomaq, laa’in tinwanq rik’ineb’ toj reetal ajwi’ sa’ li roso’jik."
                },
                {
                    "number": 14,
                    "text": "Ut jo’kan wi’chik, chi yaal ninye re lin moos aj Lyman Johnson, ut re lin moos aj Orson Pratt, eb’ a’an te’xchap ajwi’ lix b’eheb’ sa’eb’ li ch’och’ sa’ releb’aal li saq’e; ut k’ehomaq reetal, ut ilomaq, laa’in wankin rik’ineb’, toj sa’ ajwi’ li roso’jik."
                },
                {
                    "number": 15,
                    "text": "Ut jo’kan wi’chik, ninye re lin moos aj Asa Dodds, ut re lin moos aj Calves Wilson, naq te’xchap ajwi’ lix b’eheb’ sa’eb’ li ch’och’ sa’ rokeb’aal li saq’e, ut te’xch’olob’ lin evangelio, jo’ chanru ajwi’ li keb’intaqla wi’."
                },
                {
                    "number": 16,
                    "text": "Ut ani tiik chi paab’ank taanumtaaq sa’ xb’een chixjunil li k’a’aq re ru, ut taawaklesimanq sa’ roso’jik li kutan."
                },
                {
                    "number": 17,
                    "text": "Ut jo’kan wi’chik, ninye re lin moos aj Major N. Ashley, ut lin moos aj Burr Riggs, che’xchapaq ajwi’ lix b’e sa’ li ch’och’ sa’ xtz’e li saq’e."
                },
                {
                    "number": 18,
                    "text": "Relik chi yaal, che’xchapaq lix b’e chixjunileb’ a’an, jo’ li keb’intaqla wi’, ut che’xik sa’ li junjunq chi ochoch, ut sa’ li junjunq chi k’aleb’aal, ut sa’ li junjunq chi tenamit."
                },
                {
                    "number": 19,
                    "text": "Ut yalaq ochoch tex’ok wi’, ut nekexxk’uleb’, kanab’omaq lee rosob’tesihom sa’ xb’een li ochoch a’an."
                },
                {
                    "number": 20,
                    "text": "Ut yalaq ochoch tex’ok wi’, ut ink’a’ nekexxk’uleb’, tex’elq chaq chi seeb’ sa’ li ochoch a’an, ut teechiq’chiq’i chaq xpoqsil lee roq choq’ xk’utb’al xyaalal chirixeb’."
                },
                {
                    "number": 21,
                    "text": "Ut texnujob’resiiq rik’in sahil ch’oolejil ut xsahil eeraam; ut nawomaq a’in, naq sa’ xkutankil li raqb’a-aatin laa’ex texwanq choq’ aj raqol aatin chirix li ochoch a’an, ut teeteneb’ tojb’a-maak sa’ xb’eeneb’;"
                },
                {
                    "number": 22,
                    "text": "Ut ka’ch’inaq wi’chik xrahileb’ li maak’a’eb’ xnawom chirix li Dios sa’ xkutankil li raqb’a-aatin, chiru li ochoch a’an; jo’kan ut, b’ak’omaq lee yiitoq ut tiikaqex chi paab’ank, ut laa’ex texnumtaaq sa’ xb’een chixjunil li k’a’aq re ru, ut texwaklesiiq sa’ roso’jik li kutan. Chi jo’kan. Amen."
                },
                {
                    "number": 23,
                    "text": "Ut jo’kan wi’chik, jo’ka’in naxye li Qaawa’ eere, ex xb’eenil re lin iglees, li kexk’ehok re lee k’ab’a’ re taaruuq teenaw li rajom xch’ool cherix—"
                },
                {
                    "number": 24,
                    "text": "K’ehomaq reetal, ninye eere, naq li teneb’anb’il sa’ xb’een li iglees, a’an tenq’ank sa’ xk’eeb’al li nak’anjelak reheb’ lix junkab’aleb’ a’an, ut jo’kan ajwi’ xk’eeb’al li nak’anjelak reheb’ lix junkab’aleb’ li ani b’oqb’ileb’ ut li tento naq te’taqlamanq sa’ li ruchich’och’ re xch’olob’ankil li evangelio chiru li ruchich’och’."
                },
                {
                    "number": 25,
                    "text": "Jo’kan ut, laa’in, li Qaawa’, nink’e eere li taqlahom a’in, naq teetaw li na’ajej choq’ reheb’ lee junkab’al, a’ yaal jo’ wankeb’ xch’ool lee komon chixteeb’al lix ch’ooleb’."
                },
                {
                    "number": 26,
                    "text": "Ut chixjunileb’ li ani neke’ru chixtawb’al li na’ajej choq’ reheb’ lix junkab’aleb’, ut li k’a’ru nak’anjelak reheb’ chi k’eeb’il xb’aan li iglees, me’xb’ay rib’ chi xik sa’ li ruchich’och’, ma sa’ releb’aal li saq’e malaj sa’ rokeb’aal, malaj sa’ xnim li saq’e, malaj sa’ xtz’e."
                },
                {
                    "number": 27,
                    "text": "Che’tz’aamanq ut te’k’uluq, che’toch’oq ut taateemanq chiruheb’, ut taak’ehe’q chi nawmank chalen chaq taqe’q, xb’aan ajwi’ laj K’ojob’anel Ch’oolej, toj b’ar te’xik."
                },
                {
                    "number": 28,
                    "text": "Ut jo’kan wi’chik, chi yaal ninye eere, naq li junjunq chi winq li teneb’anb’il chixk’eeb’al li nak’anjelak re tz’aqal lix junkab’al, chixk’ehaq, ut maamin taasachq lix koroon chiru; ut chik’anjelaq sa’ li iglees."
                },
                {
                    "number": 29,
                    "text": "Chiwanq li junjunq chi winq chi yalb’ilaq xq’e sa’ chixjunil li k’a’aq re ru. Ut laj q’em maak’a’aq xna’aj sa’ li iglees, ka’ajwi’ wi tixjal xk’a’uxl ut tixtuqub’ li b’e wan wi’."
                },
                {
                    "number": 30,
                    "text": "Jo’kan ut, lin moos aj Simeon Carter ut lin moos aj Emer Harris che’junajimanq sa’ li k’anjel;"
                },
                {
                    "number": 31,
                    "text": "Ut jo’kan ajwi’ lin moos aj Ezra Thayre ut lin moos aj Thomas B. Marsh;"
                },
                {
                    "number": 32,
                    "text": "Jo’kan ajwi’ lin moos aj Hyrum Smith ut lin moos aj Reynolds Cahoon;"
                },
                {
                    "number": 33,
                    "text": "Ut jo’kan ajwi’ lin moos aj Daniel Stanton ut lin moos aj Seymour Brunson;"
                },
                {
                    "number": 34,
                    "text": "Ut jo’kan ajwi’ lin moos aj Sylvester Smith ut lin moos aj Gideon Carter;"
                },
                {
                    "number": 35,
                    "text": "Ut jo’kan ajwi’ lin moos aj Ruggles Eames ut lin moos aj Stephen Burnett;"
                },
                {
                    "number": 36,
                    "text": "Ut jo’kan ajwi’ lin moos aj Micah B. Welton ut jo’kan ajwi’ lin moos aj Eden Smith. Chi jo’kan. Amen."
                }
            ]
        },
        "/study/scriptures/dc-testament/dc/76": {
            "uri": "/study/scriptures/dc-testament/dc/76",
            "title": "Tzol’leb’ ut Sumwank 76",
            "data_type": "chapter",
            "chapter_name": "Tasal 76",
            "chapter_summary": [
                "1–4, Li Qaawa’ a’an li Dios; 5–10, Eb’ li muqmuukil na’leb’ re li awa’b’ejihom te’k’utb’esimanq chiruheb’ chixjunil li tiikeb’ chi paab’ank; 11–17, Chixjunileb’ te’elq chaq sa’ xwaklijikeb’ chi yo’yo li tiikeb’ malaj li moko tiikeb’ ta; 18–24, Eb’ li wankeb’ sa’ k’iila ruchich’och’ yo’lajenaqeb’ choq’ alalb’ej ut rab’inb’ej chiru li Dios xb’aan lix tojb’al rix li maak xb’aan li Jesukristo; 25–29, Jun lix anjel li Dios kit’ane’ ut ki’ok choq’ aj tza; 30–49, Eb’ li alalb’ej re li sachk neke’xk’ul li tojb’a-maak re junelik; chixjunil li jun ch’ool chik neke’xk’ul jun raqal li kolb’a-ib’; 50–70, Nach’olob’aman xyaalal li loq’alil ut li q’ajkamuuk te’xk’ul li ani taqsijenaqeb’ xloq’al sa’ li choxahil awa’b’ejihom; 71–80, Nach’olob’aman ani te’eechaninq re li terrestil awa’b’ejihom; 81–113, Nach’olob’aman lix wanjikeb’ li ani te’wanq sa’ li teleestil, li terrestil, ut choxahil loq’alil; 114–119, Eb’ li tiikeb’ chi paab’ank te’ruuq chirilb’al ut chixtawb’al ru li muqmuukil na’leb’ re lix awa’b’ejihom li Dios rik’in lix wankil li Loq’laj Musiq’ej."
            ],
            "verses": [
                {
                    "number": 1,
                    "text": "Chex’ab’inq, ex choxa, ut k’e aaxik, at ruchich’och’, ut chisaho’q eech’ool ex li wankex chi sa’, xb’aan naq li Qaawa’ a’an li Dios, ut maak’a’ chik junaq Kolonel chiru a’an."
                },
                {
                    "number": 2,
                    "text": "Nim xchaab’ilal lix na’leb’, sachb’a-ch’oolej lix b’e, ut lix najtil lix b’aanuhom maajun taaruuq chixtawb’al xyaalal."
                },
                {
                    "number": 3,
                    "text": "Li rajom moko na’oso’ ta, chi moko wan anihaq li naru chi ramok re li ruq’."
                },
                {
                    "number": 4,
                    "text": "A’an juntaq’eet chalen chaq junelik q’e kutan toj junelik q’e kutan chik, ut maajo’q’e na’oso’ xchihab’."
                },
                {
                    "number": 5,
                    "text": "Xb’aan naq jo’ka’in naxye li Qaawa’—Laa’in, li Qaawa’, aj uxtaanin ut aj usilanelin reheb’ li neke’xuwank wu, ut nasaho’ inch’ool chixnimankil ruheb’ li ani neke’k’anjelak chiwu sa’ tiikilal ut sa’ li yaal toj sa’ roso’jik."
                },
                {
                    "number": 6,
                    "text": "Nimaq ru lix q’ajkamunkileb’ ut chi junelik taawanq lix loq’aleb’."
                },
                {
                    "number": 7,
                    "text": "Ut chiruheb’ a’an tink’utb’esi chixjunil li muqmuukil na’leb’; relik chi yaal, chixjunil li tz’apb’il ru muqmuukil na’leb’ re lin awa’b’ejihom chalen chaq najter kutan, ut chiruheb’ li q’e kutan chalel, ut tink’e chixnaweb’ li chaab’il ajom li na’alan sa’ inch’ool chirix chixjunil li k’a’aq re ru re lin awa’b’ejihom."
                },
                {
                    "number": 8,
                    "text": "Relik chi yaal, a’ li sachb’a-ch’oolej re junelik q’e kutan te’xnaw, ut li k’a’aq re ru chalel tink’utb’esi chiruheb’, a’ li k’a’aq re ru re k’iila tasal tenamit."
                },
                {
                    "number": 9,
                    "text": "Ut nimaq ru lix na’leb’eb’, ut lix tawomeb’ ru toj sa’ choxa taawulaq; ut chiruheb’ a’an taa’oso’q xna’leb’eb’ li ninqeb’ xna’leb’, ut lix tawomeb’ ru li seeb’eb’ chi na’leb’ank maak’a’ taa’ok wi’."
                },
                {
                    "number": 10,
                    "text": "Xb’aan naq rik’in lin Musiq’ teb’inkutanob’resi, ut rik’in lin wankilal tink’e chi nawmank chiruheb’ li muqmuukil na’leb’ re li rajom inch’ool—relik chi yaal, li k’a’aq re ru ajwi’ a’an li moko ilb’il ta xb’aan xnaq’ uhej, chi moko ab’inb’il xb’aan xikej, chi moko okenaq sa’ xch’ool li winq."
                },
                {
                    "number": 11,
                    "text": "Laa’o, aj Jose Smith, alalb’ej, ut aj Sidney Rigdon, naq koowan sa’ li Musiq’ej sa’ li waqlaju xb’e li po Febrero, sa’ jun mil ut waqxaqib’ cient rik’in kab’laju xka’k’aal xchihab’il li Qaawa’—"
                },
                {
                    "number": 12,
                    "text": "Xb’aan lix wankil li Musiq’ej kiteeman xnaq’ qu ut kikutanob’resiik li qanawom, re kooru chirilb’al ut chixtawb’al ru li k’a’aq re ru re li Dios—"
                },
                {
                    "number": 13,
                    "text": "A’ li k’a’aq re ru li kiwan chalen chaq sa’ xtiklajik rub’elaj naq kiwan li ruchich’och’, li k’ojob’anb’il chaq xb’aan li Yuwa’b’ej, rik’in li Ralal Junaj Chirib’il, li kiwan chire xch’ool li Yuwa’b’ej chalen ajwi’ chaq sa’ xtiklajik;"
                },
                {
                    "number": 14,
                    "text": "A’an li naqach’olob’ wi’ xyaalal, ut li yaal naqach’olob’ a’an xtz’aqalil lix evangelio li Jesukristo, a’an li K’ajolb’ej, li kiqil ut li koo’aatinak rik’in sa’ li choxahil matk’."
                },
                {
                    "number": 15,
                    "text": "Xb’aan naq chiru naq yooko chaq chixb’aanunkil li k’anjel re jaltesink ru aatin, li kixxaqab’ chaq li Qaawa’ choq’ qe, koowulak sa’ li xb’ele xka’k’aal raqal li ro’ xch’ool laj Jwan, li kik’eeman qe chi jo’ka’in—"
                },
                {
                    "number": 16,
                    "text": "Li na’aatinak chirix lix waklijikeb’ li kamenaq chi yo’yo, chirixeb’ li te’ab’inq re lix yaab’ xkux li Ralal li Winq:"
                },
                {
                    "number": 17,
                    "text": "Ut te’elq chaq, eb’ li ke’b’aanunk re li us, sa’ xwaklijikeb’ chi yo’yo li tiikeb’, ut eb’ li ke’b’aanunk re li ink’a’ us, sa’ xwaklijikeb’ chi yo’yo li moko tiikeb’ ta."
                },
                {
                    "number": 18,
                    "text": "Anajwan a’in kixk’e xsachik qach’ool, xb’aan naq k’eeb’il qe xb’aan li Musiq’ej."
                },
                {
                    "number": 19,
                    "text": "Ut naq yooko chi k’oxlak chirix li k’a’aq re ru a’in, li Qaawa’ kixch’e’ rilob’aal li qanawom, ut kiteeli, ut lix loq’al li Qaawa’ kilemtz’un sa’ qasutam."
                },
                {
                    "number": 20,
                    "text": "Ut kiqil lix loq’al li K’ajolb’ej, sa’ xnim uq’ li Yuwa’b’ej, ut kiqak’ul xkomon lix tz’aqalil ru;"
                },
                {
                    "number": 21,
                    "text": "Ut ke’qil li santil anjel, ut eb’ li santob’resinb’ileb’ chiru lix k’ojarib’aal, li wankeb’ chixloq’oninkil li Dios, ut li Karneer, li neke’loq’onink re chi junelik q’e kutan."
                },
                {
                    "number": 22,
                    "text": "Ut anajwan, chirix li k’iila ch’olob’ank xyaalal li k’eeb’il chaq chirix a’an, a’in li ch’olob’ank xyaalal, xraqikeb’ chixjunil, li naqak’e chirix: Naq yo’yo!"
                },
                {
                    "number": 23,
                    "text": "Xb’aan naq kiqil, sa’ ajwi’ lix nim uq’ li Dios; ut kiqab’i lix yaab’ kuxej chixch’olob’ankil xyaalal naq a’an li Junaj Yo’lajenaq chiru li Yuwa’b’ej—"
                },
                {
                    "number": 24,
                    "text": "Naq xb’aan a’an, ut rik’in a’an, ut sa’ xk’ab’a’ a’an, neke’yiib’aman ut ke’yiib’aman chaq li ruchich’och’, ut li ani wankeb’ chi sa’ yo’lajenaqeb’ choq’ alalb’ej ut rab’inb’ej chiru li Dios."
                },
                {
                    "number": 25,
                    "text": "Ut a’in ajwi’ kiqil, ut naqach’olob’ xyaalal, naq jun lix anjel li Dios, li kiwan chaq chi k’eeb’il xwankil chiru li Dios, li kixpo’resi xch’ool chiru li K’ajolb’ej Junaj Chirib’il li raaro xb’aan li Yuwa’b’ej ut li kiwan chire xch’ool li yuwa’b’ej, kitz’eqman taq’a chiru chaq li Yuwa’b’ej ut li K’ajolb’ej,"
                },
                {
                    "number": 26,
                    "text": "Ut Sachenaq kiyeeman re, xb’aan naq eb’ li choxa ke’yaab’ak chirix—a’an chaq laj Lucifer, jun alalb’ej re li saqew."
                },
                {
                    "number": 27,
                    "text": "Ut kiqak’e reetal, ut ilomaq, t’anenaq a’an! t’anenaq, jun alalb’ej re li saqew!"
                },
                {
                    "number": 28,
                    "text": "Ut naq toj koowan sa’ li Musiq’ej, li Qaawa’ kixtaqla qe naq taqatz’iib’a li k’utb’esinb’il matk’; xb’aan naq kiqil laj Satanas, li najter aj k’anti’ a’an, a’ ajwi’ laj tza, li kixpo’resi xch’ool chiru li Dios, ut kixsik’ xchapb’al lix awa’b’ejihom li qaDios ut lix Kristo—"
                },
                {
                    "number": 29,
                    "text": "Jo’kan ut, naxb’aanu li pleetik rik’ineb’ laj santil paab’anel re li Dios, ut naxsutiheb’ rix."
                },
                {
                    "number": 30,
                    "text": "Ut kiqil jun k’utb’esinb’il matk’ re li rahilal neke’xk’ul li ani kixb’aanu wi’ li pleetik ut kinumta sa’ xb’eeneb’, xb’aan naq jo’ka’in kichal lix yaab’ xkux li Qaawa’ qik’in:"
                },
                {
                    "number": 31,
                    "text": "Jo’ka’in naxye li Qaawa’ chirix chixjunileb’ li neke’nawok re lin wankilal, ut k’eeb’ileb’ chi tz’aqonk rik’in, ut ke’xkanab’ rib’ xb’aan lix wankilal laj tza chi q’axe’k ru, ut chixtz’eqtaanankil li yaal ut chixyalb’al ru rik’in lin wankilal—"
                },
                {
                    "number": 32,
                    "text": "A’aneb’ a’an li wankeb’ choq’ alalb’ej re li sachk, li kinye wi’ chirixeb’ naq q’axal us raj choq’ reheb’ naq ink’a’ raj ke’yo’la;"
                },
                {
                    "number": 33,
                    "text": "Xb’aan naq a’aneb’ k’uleb’aal re li josq’il, xk’ulumaqeb’ xnumsinkil lix josq’il li Dios, rochb’een laj tza ut eb’ lix anjel sa’ li junelik q’e kutan;"
                },
                {
                    "number": 34,
                    "text": "Chirixeb’ li kinye wi’ naq maak’a’ xkuyb’al lix maakeb’ sa’ li ruchich’och’ a’in chi moko sa’ li ruchich’och’ toj chalel—"
                },
                {
                    "number": 35,
                    "text": "Rik’in naq ke’xtz’eqtaana xyaalal li Loq’laj Musiq’ej chirix xk’ulb’al, ut ke’xtz’eqtaana xyaalal li K’ajolb’ej Junaj Chirib’il chiru li Yuwa’b’ej, ut ke’xke’ chiru krus choq’ reheb’ xjunes, ut ke’xk’e sa’ jun xutaanal chi k’utk’u."
                },
                {
                    "number": 36,
                    "text": "A’ineb’ li te’xik sa’ li palaw re xam ut chuhil pek, rochb’een laj tza ut eb’ lix anjel—"
                },
                {
                    "number": 37,
                    "text": "Ut ka’ajwi’ sa’ xb’eeneb’ a’an taawanq xwankil li xkab’ kamk;"
                },
                {
                    "number": 38,
                    "text": "Relik chi yaal, ka’ajeb’ wi’ a’an ink’a’ te’toje’q rix sa’ li kutan k’oxlanb’il xb’aan li Qaawa’, chirix xnumsinkil xrahil lix josq’il."
                },
                {
                    "number": 39,
                    "text": "Xb’aan naq chixjunil li jun ch’ol chik te’k’ame’q chaq xb’aan lix waklijikeb’ li kamenaq chi yo’yo, xb’aan lix q’axom ru ut lix loq’al li Karneer, li kikamsiik, li kiwan chire xch’ool li Yuwa’b’ej rub’elaj naq ke’yiib’aman li ruchich’och’."
                },
                {
                    "number": 40,
                    "text": "Ut a’in li evangelio, li sahil esilal, li kixch’olob’ wi’ xyaalal li xyaab’ kuxej chalen chaq sa’ choxa chiqu—"
                },
                {
                    "number": 41,
                    "text": "Naq a’an kichal sa’ li ruchich’och’, a’ li Jesus, re taak’ehe’q chiru krus choq’ re li ruchich’och’, ut re riiqankil lix maak li ruchich’och’, ut re xsantob’resinkil li ruchich’och’, ut re xch’ajob’resinkil chiru chixjunil li maa’usilal;"
                },
                {
                    "number": 42,
                    "text": "Re naq sa’ xk’ab’a’ a’an taaruuq te’kole’q chixjunileb’ li kixk’e li Yuwa’b’ej rub’el xwankil ut kixyiib’ rik’in ruq’ ajwi’ a’an;"
                },
                {
                    "number": 43,
                    "text": "Li naxnimob’resi xloq’al li Yuwa’b’ej, ut naxkol chixjunil lix yiib’ahom li ruq’, ka’ajeb’ wi’ li alalb’ej a’an re li sachk ink’a’, li neke’tz’eqtaanank xyaalal li K’ajolb’ej chirix naq li Yuwa’b’ej kixk’utb’esi a’an."
                },
                {
                    "number": 44,
                    "text": "Jo’kan ut, naxkol chixjunil, ka’ajeb’ wi’ a’an ink’a’—eb’ a’an te’xik sa’ li tojb’a-maak li junelik taakanaaq, a’an li tojb’a-maak maak’a’ roso’jik, a’an li tojb’a-maak chi junelik, re awa’b’ejink rochb’een laj tza ut eb’ lix anjel sa’ li junelik q’e kutan, b’ar wi’ ink’a’ nakam lix motz’o’il, ut moko nachup ta li xam, a’an ajwi’ lix rahob’tesinkileb’—"
                },
                {
                    "number": 45,
                    "text": "Ut li roso’jik a’an, malaj lix na’aj, malaj li rahob’tesinb’ileb’ wi’, maajun winq nanawok re;"
                },
                {
                    "number": 46,
                    "text": "Chi moko kik’utb’esiman, chi moko wan chi moko taawanq chi k’utb’esinb’il chiru li winq, ka’ajwi’ chiruheb’ li k’eeb’ileb’ chi tz’aqonk rik’in;"
                },
                {
                    "number": 47,
                    "text": "A’b’anan laa’in, li Qaawa’, nink’ut sa’ k’utb’esinb’il matk’ chiru naab’al, a’b’an tikto nintz’ap wi’chik ru;"
                },
                {
                    "number": 48,
                    "text": "Jo’kan naq li roso’jik, lix nimal ru, lix teram ut lix chamal, ut lix rahil a’an, moko neke’xtaw ta ru, chi moko ani junaq winq, ka’ajeb’ wi’ li k’ojob’anb’ileb’ choq’ re li tojb’a-maak a’in."
                },
                {
                    "number": 49,
                    "text": "Ut kiqab’i lix yaab’ kuxej chixyeeb’al: Tz’iib’ahomaq li k’utb’esinb’il matk’, xb’aan naq ilomaq, a’in xraqik li k’utb’esinb’il matk’ chirix li rahilal te’xnumsi li moko useb’ ta."
                },
                {
                    "number": 50,
                    "text": "Ut jo’kan wi’chik naqach’olob’ xyaalal—xb’aan naq koo’ilok ut koo’ab’ink, ut a’in li yaal ch’olob’anb’il sa’ lix evangelio li Kristo chirixeb’ li te’elq chaq sa’ xwaklijikeb’ chi yo’yo li tiikeb’—"
                },
                {
                    "number": 51,
                    "text": "A’aneb’ a’an li ke’k’uluk re li yaal ch’olob’anb’il chirix li Jesus, ut ke’paab’ank re lix k’ab’a’ ut ke’kub’e xha’ jo’ chanru lix muqlajik, chi muqb’ileb’ sa’ li ha’ sa’ lix k’ab’a’, ut a’in jo’ chanru li taqlahom li kixk’e—"
                },
                {
                    "number": 52,
                    "text": "Re naq rik’in xpaab’ankileb’ li taqlahom taaruuq te’ch’aje’q ut te’ch’ajob’resiiq chirix chixjunil lix maakeb’, ut te’xk’ul li Loq’laj Musiq’ej rik’in xk’eeb’al li ruq’ li ani k’ojob’anb’il ut tz’apb’il choq’ re li wankilal a’in;"
                },
                {
                    "number": 53,
                    "text": "Ut neke’q’axok-u rik’in paab’aal, ut neke’k’ehe’ xtz’apb’aleb’ xb’aan li Loq’laj Musiq’ej re li yeechi’ink, li naxhir li Yuwa’b’ej sa’ xb’eeneb’ chixjunil li tiikeb’ xna’leb’ ut tiikeb’ chi paab’ank."
                },
                {
                    "number": 54,
                    "text": "A’aneb’ a’an li wankeb’ choq’ iglees re li Xb’een Yo’lajenaq."
                },
                {
                    "number": 55,
                    "text": "A’aneb’ a’an li kixk’e wi’ li Yuwa’b’ej sa’ ruq’eb’ chixjunil li k’a’aq re ru—"
                },
                {
                    "number": 56,
                    "text": "A’aneb’ a’an li wankeb’ choq’ aj tij ut rey, li ke’k’uluk re xkomon lix tz’aqalil ru, ut xkomon lix loq’al;"
                },
                {
                    "number": 57,
                    "text": "Ut aj tijeb’ chiru li Q’axal Taqenaq Xwankil, jo’ chanru xk’anjelil laj Melkisedek, li kiwan jo’ chanru xk’anjelil laj Enok, li kiwan jo’ chanru xk’anjelil li K’ajolb’ej Junaj Chirib’il."
                },
                {
                    "number": 58,
                    "text": "Jo’kan ut, jo’ tz’iib’anb’il, dioseb’ a’an, ralaleb’ ajwi’ li Dios—"
                },
                {
                    "number": 59,
                    "text": "Jo’kan ut, reheb’ a’an chixjunil li k’a’aq re ru, ma li yu’am malaj li kamk, malaj li k’a’ru wan, malaj li k’a’ru chalel, chixjunil reheb’ a’an, ut a’aneb’ re li Kristo, ut li Kristo a’an re li Dios."
                },
                {
                    "number": 60,
                    "text": "Ut eb’ a’an te’numtaaq sa’ xb’een chixjunil li k’a’aq re ru."
                },
                {
                    "number": 61,
                    "text": "Jo’kan ut, maajun winq chixnima xloq’al rik’in li winq; chixnima b’an xloq’al rik’in li Dios, li taak’ehoq rub’el roq chixjunileb’ li xik’ neke’ilok re."
                },
                {
                    "number": 62,
                    "text": "Eb’ a’in te’wanq chiru rilob’aal li Dios ut lix Kristo chi junelik q’e kutan."
                },
                {
                    "number": 63,
                    "text": "A’aneb’ a’in li tixk’ameb’ rochb’een, naq taachalq sa’eb’ li choql re choxa, re awa’b’ejink sa’ li ruchich’och’ sa’ xb’een lix tenamit."
                },
                {
                    "number": 64,
                    "text": "A’aneb’ a’in li te’tz’aqonq sa’ li xb’een wakliik chi yo’yo."
                },
                {
                    "number": 65,
                    "text": "A’aneb’ a’in li te’elq chaq sa’ lix waklijikeb’ chi yo’yo li tiikeb’."
                },
                {
                    "number": 66,
                    "text": "A’aneb’ a’in li wulajenaqeb’ sa’ li Tzuul Sion, ut sa’ lix tenamit li yo’yookil Dios, li choxahil na’ajej, li q’axal sant chiru chixjunil."
                },
                {
                    "number": 67,
                    "text": "A’aneb’ a’in li wulajenaqeb’ sa’ jun teep chi anjel maak’a’ rajlankileb’, sa’ li jolomil ch’utlajik ut li iglees re laj Enok, ut re li Xb’een Yo’lajenaq."
                },
                {
                    "number": 68,
                    "text": "A’aneb’ a’in li tz’iib’anb’ileb’ xk’ab’a’ sa’ choxa, b’ar wi’ li Dios ut li Kristo wankeb’ choq’ aj raqol aatin sa’ xb’een chixjunil."
                },
                {
                    "number": 69,
                    "text": "A’aneb’ a’in li winq tiikeb’ xna’leb’ li tz’aqob’resinb’ileb’ re ru sa’ xk’ab’a’ li Jesus, aj b’aanunel uuchil re li ak’ sumwank, li kik’anjelank re li xtojb’al rix maak a’in li tz’aqal re ru, rik’in lix hoyonik tz’aqal lix kik’el."
                },
                {
                    "number": 70,
                    "text": "A’aneb’ a’in li choxahil lix tib’eleb’, lix loq’al wi’ a’an xloq’al li saq’e, a’ lix loq’al li Dios, li taqenaq sa’ xb’een chixjunil, li tz’iib’anb’il wi’ naq lix loq’al li saq’e chiru li heelam chanchan ajwi’ xloq’al."
                },
                {
                    "number": 71,
                    "text": "Ut jo’kan wi’chik, kiqil li terrestil ruchich’och’, ut k’ehomaq reetal ut ilomaq, a’aneb’ a’in li ani terrestileb’, li jalan wi’ xloq’aleb’ rik’in xloq’al li iglees re li Xb’een Yo’lajenaq li ke’k’uluk re xtz’aqalil ru li Yuwa’b’ej, jo’ chanru ajwi’ naq lix loq’al li po jalan wi’ rik’in xloq’al li saq’e sa’ li heelam."
                },
                {
                    "number": 72,
                    "text": "K’ehomaq reetal, a’aneb’ a’in li ke’kam chi maak’a’ chaq’rab’;"
                },
                {
                    "number": 73,
                    "text": "Ut jo’kan ajwi’ eb’ lix musiq’eb’ li winq tz’aptz’ookeb’ sa’ tz’alam, li kirula’ani li K’ajolb’ej, ut kixjultika li evangelio chiruheb’, re taaraqmanq aatin chirixeb’ jo’ chanruheb’ li winq sa’ li tz’ejwalej;"
                },
                {
                    "number": 74,
                    "text": "Li moko ke’k’uluk ta re li yaal ch’olob’anb’il chirix li Jesus sa’ li tz’ejwalej, a’ut moqon ke’xk’ul."
                },
                {
                    "number": 75,
                    "text": "A’aneb’ a’in li winq chaab’ileb’ xch’ool re li ruchich’och’, li ke’mutz’ob’resiik ru xb’aan xb’alaq’eb’ li winq."
                },
                {
                    "number": 76,
                    "text": "A’aneb’ a’in li neke’k’uluk re xkomon lix loq’al, a’b’an lix tz’aqalil ru ink’a’ neke’xk’ul."
                },
                {
                    "number": 77,
                    "text": "A’aneb’ a’in li neke’k’uluk re wank chiru li K’ajolb’ej, a’b’an lix tz’aqalil ru li Yuwa’b’ej ink’a’ neke’xk’ul."
                },
                {
                    "number": 78,
                    "text": "Jo’kan ut, a’aneb’ li terrestil tz’ejwalej, ut moko choxahil tz’ejwalej ta, ut jalaneb’ xloq’al jo’ chanru naq li po jalan wi’ rik’in li saq’e."
                },
                {
                    "number": 79,
                    "text": "A’aneb’ a’in li moko kaweb’ ta xch’ool rik’in li yaal ch’olob’anb’il chirix li Jesus; jo’kan ut, moko neke’xk’ul ta li koroon sa’ xb’een li awa’b’ejihom re li qaDios."
                },
                {
                    "number": 80,
                    "text": "Anajwan ut a’in xraqik li k’utb’esinb’il matk’ kiqil chirix li terrestil, li kixtaqla li Dios chiqatz’iib’a naq toj koowan sa’ li Musiq’ej."
                },
                {
                    "number": 81,
                    "text": "Ut jo’kan wi’chik, kiqil lix loq’al li teleestil, ut a’ loq’al a’an xloq’al li kub’enaq xwankil, jo’ chanru naq lix loq’aleb’ li chahim jalan wi’ rik’in lix loq’al li po sa’ li heelam."
                },
                {
                    "number": 82,
                    "text": "A’aneb’ a’in li moko ke’k’uluk ta re lix evangelio li Kristo, chi moko li yaal ch’olob’anb’il chirix li Jesus."
                },
                {
                    "number": 83,
                    "text": "A’aneb’ a’in li moko neke’xtz’eqtaana ta xyaalal li Loq’laj Musiq’ej."
                },
                {
                    "number": 84,
                    "text": "A’aneb’ a’in li tz’eqb’ileb’ taq’a sa’ xb’alb’a."
                },
                {
                    "number": 85,
                    "text": "A’aneb’ a’in li ink’a’ te’toje’q rix chiru chaq laj tza toj reetal lix raqikil wakliik chi yo’yo, toj reetal naq li Qaawa’, a’ li Kristo li Karneer, akaq xchoy lix k’anjel."
                },
                {
                    "number": 86,
                    "text": "A’aneb’ a’in li moko neke’k’uluk ta re lix tz’aqalil ru a’an sa’ li junelikil ruchich’och’; re b’an li Loq’laj Musiq’ej rik’in lix k’anjelahom li terrestil;"
                },
                {
                    "number": 87,
                    "text": "Ut li terrestil rik’in lix k’anjelahom li choxahil."
                },
                {
                    "number": 88,
                    "text": "Ut jo’kan ajwi’ eb’ li teleestil neke’xk’ul rik’in lix k’anjelahomeb’ li anjel li xaqab’anb’ileb’ chi k’anjelak choq’ reheb’, malaj li xaqab’anb’ileb’ chi wank choq’ musiq’ej aj k’anjelanel choq’ reheb’; xb’aan naq a’anaqeb’ aj eechanihom re li kolb’a-ib’."
                },
                {
                    "number": 89,
                    "text": "Ut chi jo’kan kiqil, sa’ li choxahil matk’, lix loq’al li teleestil, li naq’axok ru chixjunil li natawman ru;"
                },
                {
                    "number": 90,
                    "text": "Ut maajun winq nanawok re, ka’ajwi’ li ani k’utb’il chiru xb’aan li Dios."
                },
                {
                    "number": 91,
                    "text": "Ut chi jo’kan kiqil lix loq’al li terrestil, li naq’axok ru sa’ chixjunil li k’a’aq re ru lix loq’al li teleestil, sa’ ajwi’ loq’alil, ut wankilal, ut kawil metz’ew, ut awa’b’ejil."
                },
                {
                    "number": 92,
                    "text": "Ut chi jo’kan kiqil lix loq’al li choxahil, li naq’axok sa’ chixjunil li k’a’aq re ru—b’ar wi’ li Dios, a’ li Yuwa’b’ej, na’awa’b’ejin sa’ xb’een lix k’ojarib’aal chi junelik q’e kutan;"
                },
                {
                    "number": 93,
                    "text": "Chiru lix k’ojarib’aal wi’ chixjunil li k’a’aq re ru naxkub’si rib’ sa’ tuulanil oxloq’ink, ut naxk’e xloq’al chi junelik q’e kutan."
                },
                {
                    "number": 94,
                    "text": "Eb’ li neke’wan chiru, a’aneb’ li iglees re li Xb’een Yo’lajenaq; ut neke’ilok jo’ chanru naq ilb’ileb’, ut neke’nawok jo’ chanru naq nawb’ileb’ ru, rik’in naq ak xk’ulumeb’ xkomon lix tz’aqalil ru ut xkomon li rusilal;"
                },
                {
                    "number": 95,
                    "text": "Ut a’an naxk’eheb’ chi juntaq’eet sa’ wankilal, ut sa’ kawil metz’ew, ut sa’ awa’b’ejil."
                },
                {
                    "number": 96,
                    "text": "Ut lix loq’al li choxahil jun wi’, jo’ chanru naq lix loq’al li saq’e jun wi’."
                },
                {
                    "number": 97,
                    "text": "Ut lix loq’al li terrestil jun wi’, jo’ chanru naq lix loq’al li po jun wi’."
                },
                {
                    "number": 98,
                    "text": "Ut lix loq’al li teleestil jun wi’, jo’ chanru ajwi’ naq lix loq’aleb’ li chahim jun wi’; xb’aan naq jo’ chanru naq jun chahim jalan wi’ rik’in jalan chahim sa’ xloq’al, jo’kan ajwi’ li jun jalan wi’ xloq’al rik’in li jun chik sa’ li teleestil ruchich’och’;"
                },
                {
                    "number": 99,
                    "text": "Xb’aan naq a’aneb’ a’in li wan re laj Pablo, ut re laj Apolo, ut re laj Sefas."
                },
                {
                    "number": 100,
                    "text": "A’aneb’ a’in li neke’xye, wan naq re jun ut wan naq re junaq chik—wan re Kristo ut wan re Jwan, ut wan re Moises, ut wan re Eliyah, ut wan re Esaias, ut wan re Isaias, ut wan re Enok;"
                },
                {
                    "number": 101,
                    "text": "A’b’an moko neke’xk’ul ta li evangelio, chi moko li yaal ch’olob’anb’il chirix li Jesus, chi moko eb’ li profeet, chi moko li sumwank li junelik nakana."
                },
                {
                    "number": 102,
                    "text": "Ut sa’ xraqik chixjunil, a’aneb’ chixjunil a’in li ink’a’ te’ch’utub’amanq rik’ineb’ laj santil paab’anel, re te’xoke’q chaq toj sa’ li iglees re li Xb’een Yo’lajenaq, ut te’k’ule’q sa’ li choql."
                },
                {
                    "number": 103,
                    "text": "A’aneb’ a’in li wankeb’ choq’ aj tik’ti’, ut aj tuul, ut aj muxul sumsu, ut aj ko’b’eet, ut yalaq ani narahok re ut nayoob’ank re li tik’ti’."
                },
                {
                    "number": 104,
                    "text": "A’aneb’ a’in li neke’xnumsi lix josq’il li Dios sa’ li ruchich’och’."
                },
                {
                    "number": 105,
                    "text": "A’aneb’ a’in li neke’xnumsi li eeqajunk re li xam re junelik."
                },
                {
                    "number": 106,
                    "text": "A’aneb’ a’in li neke’kutman taq’a sa’ xb’alb’a ut neke’xnumsi lix josq’il li Nimajwal Dios, toj reetal lix tz’aqalil ru li kutan, naq li Kristo akaq xk’e rub’el roq chixjunileb’ li xik’ neke’ilok re, ut akaq xtz’aqob’resi ru lix k’anjel;"
                },
                {
                    "number": 107,
                    "text": "Naq tixq’axtesi chaq li awa’b’ejihom, ut tixk’e re li Yuwa’b’ej chi maak’a’ xtz’ajnil, ut tixye: Laa’in kinq’axok-u ut kinyeq’i injunes li yatz’leb’aal uva, a’ li yatz’leb’aal uva re lix nimal xjosq’il li Nimajwal Dios."
                },
                {
                    "number": 108,
                    "text": "Toja’ ut naq taak’ehe’q xkoroon rik’in lix loq’al choq’ koroon, re taak’ojlaaq sa’ xb’een li k’ojarib’aal re lix wankilal, re taa’awa’b’ejinq chi junelik q’e kutan."
                },
                {
                    "number": 109,
                    "text": "A’ut k’ehomaq reetal, ut ilomaq, kiqil lix loq’al ut li ani wankeb’ sa’ li teleestil ruchich’och’, naq maak’a’ rajlankileb’ jo’ li chahim sa’ xheelam li choxa, malaj jo’ li samahi’ chire li palaw;"
                },
                {
                    "number": 110,
                    "text": "Ut kiqab’i lix yaab’ xkux li Qaawa’ chixyeeb’al: Chixjunileb’ a’in te’xb’as lix b’een raqeb’, ut li junjunq chi ru’uj aq’ej taach’olob’anq chiru li ani k’ojk’o sa’ xb’een li k’ojarib’aal chi junelik q’e kutan;"
                },
                {
                    "number": 111,
                    "text": "Xb’aan naq taaraqmanq aatin chirixeb’ jo’ chanru lix k’anjeleb’, ut li junjunq chi winq tixk’ul jo’ chanru xk’anjel a’an, tz’aqal li rawa’b’ejil, sa’eb’ li ochoch li kawresinb’ileb’;"
                },
                {
                    "number": 112,
                    "text": "Ut te’wanq choq’ xmoos li Q’axal Taqenaq Xwankil; a’b’an b’ar wan wi’ rochoch li Dios ut li Kristo ink’a’ te’ruuq chi chalk, chi maak’a’ roso’jikeb’ li ruchich’och’."
                },
                {
                    "number": 113,
                    "text": "A’in xraqik li k’utb’esinb’il matk’ li kiqil, li kootaqlaak chixtz’iib’ankil naq toj wanko sa’ li Musiq’ej."
                },
                {
                    "number": 114,
                    "text": "A’b’anan ninq ru ut sachol ch’oolej lix k’anjel li Qaawa’, ut eb’ li muqmuukil na’leb’ re lix awa’b’ejihom li kixk’ut chiqu, li neke’q’axok ru chixjunil li natawman ru, sa’ loq’alil, ut sa’ kawil metz’ew, ut sa’ awa’b’ejil;"
                },
                {
                    "number": 115,
                    "text": "Li kixtaqla naq ink’a’ taqatz’iib’a naq toj wanko sa’ li Musiq’ej, ut ramro xb’aan li chaq’rab’ naq taa’aatinaq li winq chirix;"
                },
                {
                    "number": 116,
                    "text": "Chi moko naru li winq chixk’eeb’al chi nawmank, xb’aan naq ka’ajwi’ naru rilb’al ut xtawb’al ru xb’aan lix wankil li Loq’laj Musiq’ej, li naxk’e li Dios sa’ xb’eeneb’ li neke’rahok re, ut neke’xsaqob’resi rib’ chiru;"
                },
                {
                    "number": 117,
                    "text": "Reheb’ li naxk’e wi’ li chaab’ilal a’in re rilb’al ut xnawb’al xjuneseb’ rib’;"
                },
                {
                    "number": 118,
                    "text": "Re naq rik’in lix wankil ut xk’utb’esihom li Musiq’ej, naq wankeb’ sa’ li tz’ejwalej, te’ruuq chixkuyb’al wank chiru a’an sa’ li ruchich’och’ re loq’alil."
                },
                {
                    "number": 119,
                    "text": "Ut re li Dios ut li Karneer chiwanq taxaq li loq’alil, li nimank-u, ut li awa’b’ejil chi junelik q’e kutan. Amen."
                }
            ]
        },
        "/study/scriptures/dc-testament/dc/77": {
            "uri": "/study/scriptures/dc-testament/dc/77",
            "title": "Tzol’leb’ ut Sumwank 77",
            "data_type": "chapter",
            "chapter_name": "Tasal 77",
            "chapter_summary": [
                "1–4, Eb’ li xul wankeb’ xmusiq’ ut te’wanq sa’ li sahil ch’oolejil re junelik; 5–7, Li ruchich’och’ a’in taawanq xwanjik re li yu’am a’in chiru wuqub’ mil chihab’; 8–10, K’iila anjel neke’k’ojob’ank re li evangelio ut neke’k’anjelak sa’ li ruchich’och’; 11, Te’k’ehe’q lix tz’apb’aleb’ li 144,000; 12–14, Li Kristo taak’ulunq sa’ xtiklajik li xwuq mil chihab’; 15, Wiib’ profeet te’waklesimanq choq’ re lix tenamiteb’ laj judio."
            ],
            "verses": [
                {
                    "number": 1,
                    "text": "Patz’om. K’a’ru li palaw lem yeeb’il resil xb’aan laj Jwan, xkaa ch’ol ut xwaq raqal re li Apokalipsis?Sumenk. A’an li ruchich’och’, sa’ xwanjik chi santob’resinb’il, chi maak’a’ chik li kamk, li taawanq wi’ chi junelik."
                },
                {
                    "number": 2,
                    "text": "P. K’a’ru tento taqataw ru chirix li kaahib’ chi yo’yookil xul, yeeb’ileb’ resil sa’ li raqal ajwi’ a’an?S. A’ineb’ jaljookil ru aatin, oksinb’il xb’aan laj K’utb’esinel, aj Jwan, sa’ xyeeb’al resil chan ru li choxa, lix hilob’aal li Dios, li sahil ch’oolejil reheb’ li winq, ut reheb’ li xul, ut re li k’a’ru naxjukuki rib’, ut reheb’ li xik’anel xul rub’el choxa; li k’a’ru re musiq’ej chi chanchan li k’a’ru re li yu’am a’in, ut li k’a’ru re li yu’am a’in chanchan li k’a’ru re li musiq’ej; lix musiq’ li winq chi chanchan lix xaqalil, jo’ ajwi’ lix musiq’ li xul, ut chixjunil chik li yo’ob’tesihom kixyo’ob’tesi li Dios."
                },
                {
                    "number": 3,
                    "text": "P. Li kaahib’ chi yo’yookil xul, ma tz’aqal xuleb’, malaj ut ruuchileb’ jar paay malaj tasal chi xul?S. A’aneb’ kaahib’ chi tz’aqal xul, li ke’k’utman chiru laj Jwan, re te’wanq choq’ ruuchil lix loq’aleb’ li jar paay chi yo’ob’tesihom sa’ li jar tasal malaj t’oram li yo’ob’tesinb’ileb’ wi’, sa’ xk’ulb’al lix sahileb’ xch’ool re junelik."
                },
                {
                    "number": 4,
                    "text": "P. K’a’ru tento taqataw ru rik’ineb’ lix naq’eb’ ru ut lix xik’eb’ li yo’yookil xul?S. Lix naq’eb’ li ru, a’an reetalil li saqen ut li nawom, malaj ut, nujenaqeb’ chixnawomeb’; ut lix xik’eb’ a’an reetalil li wankilal chi eek’ank, chi b’aanunk, ut xkomon chik na’leb’."
                },
                {
                    "number": 5,
                    "text": "P. K’a’ru tento taqataw ru rik’in li kaahib’ xka’k’aal chi aj xb’eenil, yeeb’ileb’ resil xb’aan laj Jwan?S. Tento taqataw ru naq eb’ li xb’eenil a’in kiril laj Jwan, a’aneb’ xb’eenil li tiikeb’ chaq chi paab’ank sa’ xk’anjel li paab’aal, ut kamenaqeb’; li ke’wan sa’eb’ li wuqub’ chi iglees, ut sa’ li kutan a’an ke’wan sa’ xhilob’aal li Dios."
                },
                {
                    "number": 6,
                    "text": "P. K’a’ru tento taqataw ru rik’in li hu kiril laj Jwan, li k’eeb’il xtz’apb’al chirix rik’in wuqub’ li tz’apleb’?S. Tento taqataw ru naq wan chi sa’ li rajom, lix muqmuukil na’leb’, ut lix k’anjel li Dios li k’utb’esinb’il; li k’a’aq re ru muqmu chirix li na’leb’ tixb’eresi wi’ li ruchich’och’ a’in chiru li wuqub’ mil chihab’ lix kanajik, malaj lix wanjik re li yu’am a’in."
                },
                {
                    "number": 7,
                    "text": "P. K’a’ru tento taqataw ru rik’in li wuqub’ chi tz’apleb’ li tz’apb’il wi’?S. Tento taqataw ru naq sa’ li xb’een tz’apleb’ wan li k’a’aq re ru re li xb’een mil chihab’, ut sa’ li xkab’ re li xkab’ mil chihab’, ut jo’kan wi’chik toj sa’ li xwuq."
                },
                {
                    "number": 8,
                    "text": "P. K’a’ru tento taqataw ru chirix li kaahib’ chi anjel, yeeb’ileb’ resil sa’ li xwuq ch’ol ut xb’een raqal re Apokalipsis?S. Tento taqataw ru naq a’aneb’ li kaahib’ chi anjel taqlanb’ileb’ chaq chalen rik’in li Dios, li k’eeb’il wankilal reheb’ sa’ xb’een xkaajachalil li ruchich’och’, re xkolb’al li yu’amej ut re sachok; a’aneb’ a’in li wan rik’ineb’ li evangelio li junelik nakana, re xq’axtesinkil re li junjunq chi tenamit, junkab’al, aatinob’aal ut teepal; wankeb’ xwankil chixtz’apb’al li choxa, chi tz’apok chaq choq’ re li yu’am, malaj chi kutuk taq’a sa’ xna’aj li q’ojyin."
                },
                {
                    "number": 9,
                    "text": "P. K’a’ru tento taqataw ru chirix li anjel li yoo chi taqe’q sa’ releb’aal saq’e, Apokalipsis xwuq ch’ol ut xkab’ raqal?S. Tento taqataw ru naq li anjel li yoo chi taqe’q sa’ releb’aal li saq’e a’an li k’eeb’il re lix tz’apleb’ li yo’yookil Dios sa’ xb’een li kab’laju xteepal laj Israel; jo’kan ut, a’an naxjap re reheb’ li kaahib’ chi anjel li wan rik’ineb’ li evangelio li junelik nakana, ut naxye: Meerahob’tesi li ch’och’, chi moko li palaw, malaj eb’ li che’, toj reetal naq xqak’e xtz’apb’aleb’ lix moos li qaDios chixpeekemeb’. Ut wi teek’ul, a’in laj Eliyah li taak’ulunq chixch’utub’ankileb’ lix teepal laj Israel ut chixk’ojob’ankil wi’chik chixjunil li k’a’aq re ru."
                },
                {
                    "number": 10,
                    "text": "P. Jo’q’e tento taatz’aqloq ru li k’a’aq re ru yeeb’il sa’ li jun ch’ol a’in?S. Tento taatz’aqloq ru sa’ li xwaq mil chihab’, malaj sa’ xtehonik li xwaq tz’apleb’."
                },
                {
                    "number": 11,
                    "text": "P. K’a’ru tento taqataw ru chirix lix k’eeb’al xtz’apb’aleb’ li kaahib’ xwaqxaqk’aal chi mil, chalenaqeb’ chaq sa’ chixjunil lix teepal laj Israel—kab’laju mil re li junjunq chi teep?S. Tento taqataw ru naq eb’ li k’eeb’ileb’ xtz’apb’al, a’aneb’ taqenaqil aj tij, k’ojob’anb’ileb’ choq’ re lix santil k’anjelil li Dios, re xk’anjelankil li evangelio li junelik nakana; xb’aan naq a’aneb’ li k’ojob’anb’ileb’ chalen chaq sa’ li junjunq chi tenamit, junkab’al, aatinob’aal, ut teepal, xb’aaneb’ li anjel reheb’ li k’eeb’il wi’ wankilal sa’ xb’eeneb’ li tenamit re li ruchich’och’, re xk’amb’al chaq jo’ k’ihal li te’ajoq re chalk sa’ li iglees re li Xb’een Yo’lajenaq."
                },
                {
                    "number": 12,
                    "text": "P. K’a’ru tento taqataw ru chirix lix yaab’asinkileb’ li trompeet, li yeeb’il resil sa’ li xwaqxaq ch’ol re Apokalipsis?S. Tento taqataw ru naq jo’ li Dios kixyiib’ li ruchich’och’ sa’ waqib’ kutan, ut sa’ xwuq li kutan kixchoy lix k’anjel, ut kixsantob’resi a’an, ut kixyiib’ ajwi’ li winq rik’in chaq lix poqsil li ch’och’, chi jo’kan ajwi’, sa’ xtiklajik li xwuq mil chihab’ li Qaawa’ Dios tixsantob’resi li ruchich’och’, ut tixtz’aqob’resi ru lix kolb’aleb’ li winq, ut tixraq aatin sa’ xb’een chixjunil li k’a’aq re ru, ut tixtoj rix chixjunil li k’a’aq re ru, ka’ajwi’ li k’a’ru ink’a’ xk’e rub’el xwankil ink’a’, naq akaq xk’e xtz’apb’al chixjunil li k’a’aq re ru, choq’ re lix choyonik chixjunil li k’a’aq re ru; ut lix yaab’asinkil lix trompeeteb’ li wuqub’ chi anjel, a’an lix kawresinkil ut lix choyb’al lix k’anjel, sa’ xtiklajik li xwuq mil chihab’—lix kawresinkil li b’e rub’elaj lix kutankil lix k’ulunik."
                },
                {
                    "number": 13,
                    "text": "P. Jo’q’e tento taatz’aqloq ru li k’a’aq re ru li tz’iib’anb’il sa’ li xb’ele ch’ol re Apokalipsis?S. Tento taatz’aqloq ru chirix xtehonik li xwuq tz’apleb’, rub’elaj lix k’ulunik li Kristo."
                },
                {
                    "number": 14,
                    "text": "P. K’a’ru tento taqataw ru chirix li ch’ina hu li kik’uxe’ xb’aan laj Jwan, jo’ yeeb’il resil sa’ li xlaje ch’ol re Apokalipsis?S. Tento taqataw ru naq a’an jun taqlanb’il k’anjel, ut jun k’ojob’anb’il k’anjel, re naq a’an tixch’utub’eb’ lix teepal laj Israel; k’ehomaq reetal, a’in laj Eliyah, li tento taak’ulunq, jo’ tz’iib’anb’il, ut tixk’ojob’ wi’chik chixjunil li k’a’aq re ru."
                },
                {
                    "number": 15,
                    "text": "P. K’a’ru tento taatawmanq ru chirix li wiib’ aj yehol nawom, sa’ li xjunlaju ch’ol re Apokalipsis?S. A’aneb’ wiib’ profeet li te’waklesimanq choq’ re lix tenamiteb’ laj Judio sa’ roso’jik li kutan, sa’ xkutankil li k’ojob’ank wi’chik, ut li te’aatinaq jo’ profeet reheb’ laj Judio chirix naq ch’utub’anb’ileb’ ut akaq xe’xyiib’ li tenamit Jerusalen sa’ xch’och’eb’ lix yuwa’eb’."
                }
            ]
        },
        "/study/scriptures/dc-testament/dc/78": {
            "uri": "/study/scriptures/dc-testament/dc/78",
            "title": "Tzol’leb’ ut Sumwank 78",
            "data_type": "chapter",
            "chapter_name": "Tasal 78",
            "chapter_summary": [
                "1–4, Eb’ laj santil paab’anel tento te’xk’uub’ ut te’xxaqab’ jun k’uuleb’aal kab’l; 5–12, Wi te’roksi li k’a’ru reheb’ rik’in xchaab’ilal li na’leb’, tixk’am xkolb’aleb’; 13–14, Li Iglees tento taawanq chi jachjo ru rik’ineb’ li wankilal re li ruchich’och’; 15–16, Laj Miguel (Adan) nak’anjelak chi taqlanb’il xb’aan li Santil Dios (Kristo); 17–22, Osob’tesinb’ileb’ li tiikeb’ chi paab’ank, xb’aan naq te’reechani chixjunil li k’a’aq re ru."
            ],
            "verses": [
                {
                    "number": 1,
                    "text": "Li Qaawa’ kiraatina laj Jose Smith, alalb’ej, ut kixye: Chex’ab’inq chiwu, chan li Qaawa’ lee Dios, ex li k’ojob’anb’ilex sa’ li taqenaqil tijonelil re lin iglees, li kech’utub’ eerib’;"
                },
                {
                    "number": 2,
                    "text": "Ut cherab’i li na’leb’ k’eeb’il xb’aan li ani kik’ojob’ank eere chalen chaq taqe’q, li tixye sa’ lee xik li aatin re chaab’il na’leb’, re naq taawanq li kolb’a-ib’ choq’ eere sa’ li k’a’ru kek’ojob’ chiwu, chan li Qaawa’ Dios."
                },
                {
                    "number": 3,
                    "text": "Xb’aan naq chi yaal ninye eere, ak xchal xq’ehil, ut taanach’oq chaq; ut k’ehomaq reetal, ut ilomaq, tento taa’uxq naq taawanq xk’uub’ankil lin tenamit, sa’ xtusub’ankil ut xxaqab’ankil li taa’uxmanq sa’ li k’uuleb’aal kab’l choq’ reheb’ li neb’a’ re lin tenamit, sa’ li na’ajej a’in jo’ ajwi’ sa’ li ch’och’ Sion—"
                },
                {
                    "number": 4,
                    "text": "Choq’ jun xaqab’ahom ut k’anjelil choq’ re lin iglees li ink’a’ taa’oso’q ut junelik taakanaaq, re xwaklesinkil li na’leb’, li k’ulub’anb’il eeb’aan, choq’ re lix kolb’aleb’ li winq, ut choq’ re lix loq’al lee Yuwa’ li wan sa’ choxa;"
                },
                {
                    "number": 5,
                    "text": "Re taaruuq texwanq chi juntaq’eet sa’ xb’ak’leb’ li choxahil k’a’aq re ru, relik chi yaal, ut jo’kan ajwi’ li ruchich’och’il k’a’aq re ru, re xk’ulb’al li choxahil k’a’aq re ru."
                },
                {
                    "number": 6,
                    "text": "Xb’aan naq wi ink’a’ juntaq’eetex sa’ li ruchich’och’il k’a’aq re ru, ink’a’ naru texwanq chi juntaq’eet sa’ xtawb’al li choxahil k’a’aq re ru;"
                },
                {
                    "number": 7,
                    "text": "Xb’aan naq wi nekeraj naq tink’e eere jun na’ajej sa’ li choxahil ruchich’och’, tento teekawresi eerib’ rik’in xb’aanunkil li k’a’aq re ru kexintaqla wi’ ut kexinteneb’ wi’."
                },
                {
                    "number": 8,
                    "text": "Ut anajwan, chi yaal jo’ka’in naxye li Qaawa’, aajel ru naq chixjunil li k’a’aq re ru b’aanunb’ilaq choq’ re lin loq’al, eeb’aan laa’ex li junajinb’ilex sa’ li k’anjelil a’in;"
                },
                {
                    "number": 9,
                    "text": "Malaj, sa’ jalan chik aatin, lin moos aj Newel K. Whitney ut lin moos aj Jose Smith, alalb’ej, ut lin moos aj Sidney Rigdon che’k’ojlaaq sa’ ch’utam rik’ineb’ laj santil paab’anel li wankeb’ Sion;"
                },
                {
                    "number": 10,
                    "text": "Wi ut ink’a’ jo’kan, laj Satanas naxsik’ xjalb’ehinkil xch’ooleb’ rik’in li yaal, re naq te’mutz’o’q ut ink’a’ te’xtaw ru li k’a’aq re ru kawresinb’il choq’ reheb’."
                },
                {
                    "number": 11,
                    "text": "Jo’kan ut, jun taqlahom nink’e eere, naq teekawresi eerib’ ut teek’uub’ eerib’ rik’in jun b’ak’leb’ malaj sumwank li junelik taakanaaq, li ink’a’ naru xq’etb’al."
                },
                {
                    "number": 12,
                    "text": "Ut ani naq’etok re, taasachq li ropiis ut lix wanjik sa’ li iglees, ut a’an taaq’axtesimanq chiru lix chiq’lehom laj Satanas toj sa’ xkutankil li tojb’al-ix."
                },
                {
                    "number": 13,
                    "text": "K’ehomaq reetal, a’in li kawresink li nekexinkawresi wi’, ut li k’ojob’ank, ut li k’utb’il na’leb’ li nink’e eere, li nekexru wi’ chixtz’aqob’resinkil ru li taqlahom li kink’e eere;"
                },
                {
                    "number": 14,
                    "text": "Re naq xb’aan inchaab’ilal chi osob’tesink, us ta wanq rahilal li taakub’eeq sa’ eeb’een, naq li iglees taawanq chi jachjo ru sa’ xb’een chixjunil chik li yo’ob’tesinb’il rub’el li choxahil ruchich’och’;"
                },
                {
                    "number": 15,
                    "text": "Re naq taaruuq textaqe’q toj rik’in li koroon kawresinb’il choq’ eere, ut texk’ehe’q choq’ aj taqlanel sa’ xb’eeneb’ k’iila awa’b’ejihom, chan li Qaawa’ Dios, li Santil Dios re Sion, li kik’ehok re lix k’ojob’ankil Adan-ondi-Ahman;"
                },
                {
                    "number": 16,
                    "text": "Li kixaqab’ank re laj Miguel choq’ awa’b’ej eere, ut kixk’e chi xaqxo li roq, ut kixk’ojob’ chi taqenaq, ut kixk’e re a’an lix laawil li kolb’a-ib’ chi k’eeb’il xna’leb’ ut b’eresinb’il xb’aan li Santil Dios, li wan chi maak’a’ xtiklajik lix kutan chi moko roso’jik lix yu’am."
                },
                {
                    "number": 17,
                    "text": "Chi yaal, chi yaal, ninye eere, laa’ex kok’alex, ut toj maji’ xetaw ru chanru xnimal li osob’tesink li wan sa’ ruq’ li Yuwa’b’ej ut kixkawresi a’an choq’ eere;"
                },
                {
                    "number": 18,
                    "text": "Ut ink’a’ nekexru chixkuyb’al chixjunil li k’a’aq re ru anajwan; a’b’anan, chiwanq xsahil eech’ool, xb’aan naq laa’in tink’am eeb’e cheru. Eere laa’ex li awa’b’ejihom, ut eere li osob’tesiik li wan chi sa’, ut eere li b’ihomal re junelik q’e kutan."
                },
                {
                    "number": 19,
                    "text": "Ut ani nak’uluk re chixjunil li k’a’aq re ru rik’in b’antioxink taak’ehe’q xnimal xloq’al, ut li k’a’aq re ru re li ruchich’och’ a’in taatiqmanq re, toj jun cient sutaq, relik chi yaal, tixq’ax ajwi’ a’an."
                },
                {
                    "number": 20,
                    "text": "Jo’kan ut, b’aanuhomaq li k’a’aq re ru kexintaqla wi’, chan laj Tojol eerix, a’ li K’ajolb’ej Ahman, li nakawresink re chixjunil li k’a’aq re ru rub’elaj naq texxk’am;"
                },
                {
                    "number": 21,
                    "text": "Xb’aan naq laa’ex li iglees re li Xb’een Yo’lajenaq, ut a’an texxk’am taqe’q sa’ jun choql, ut tixjek’i xjachal xjachal li junjunq chi winq."
                },
                {
                    "number": 22,
                    "text": "Ut ani li mertoom tiik ut chaab’il xna’leb’, taareechani chixjunil li k’a’aq re ru. Amen."
                }
            ]
        },
        "/study/scriptures/dc-testament/dc/79": {
            "uri": "/study/scriptures/dc-testament/dc/79",
            "title": "Tzol’leb’ ut Sumwank 79",
            "data_type": "chapter",
            "chapter_name": "Tasal 79",
            "chapter_summary": [
                "1–4, Laj Jared Carter b’oqb’il chixjultikankil li evangelio rik’in laj K’ojob’anel Ch’oolej."
            ],
            "verses": [
                {
                    "number": 1,
                    "text": "Chi yaal ninye aawe, naq a’an rajom inch’ool naq lin moos aj Jared Carter taaxik wi’chik sa’eb’ li ch’och’ sa’ releb’aal li saq’e, sa’ li junjunq chi na’ajej, ut sa’ li junjunq chi tenamit, sa’ xwankilal li k’ojob’ank li xk’ojob’aak wi’, re xch’olob’ankil li sahil esilal re nimla sahil ch’oolejil, a’ li evangelio li junelik nakana."
                },
                {
                    "number": 2,
                    "text": "Ut tintaqla sa’ xb’een a’an laj K’ojob’anel Ch’oolej, li tixk’ut li yaal chiru, ut li b’e b’ar taaxik wi’;"
                },
                {
                    "number": 3,
                    "text": "Ut a’ yaal jo’ naq tiik chi paab’ank, laa’in tink’e wi’chik q’olom choq’ xkoroon."
                },
                {
                    "number": 4,
                    "text": "Jo’kan ut, chisaho’q aach’ool, at inmoos Jared Carter, ut matxuwak, chan laa Qaawa’, a’an ajwi’ li Jesukristo. Amen."
                }
            ]
        },
        "/study/scriptures/dc-testament/dc/80": {
            "uri": "/study/scriptures/dc-testament/dc/80",
            "title": "Tzol’leb’ ut Sumwank 80",
            "data_type": "chapter",
            "chapter_name": "Tasal 80",
            "chapter_summary": [
                "1–5, Laj Stephen Burnett ut laj Eden Smith b’oqb’ileb’ chi jultikank aatin sa’ yalaq b’ar chi na’ajej te’raj."
            ],
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’ aawe, at inmoos Stephen Burnett: Ayu, ayu sa’ li ruchich’och’ ut jultika li evangelio chiru li junjunq chi yo’ob’tesihom li nachal b’ar na’ab’iman wi’ xyaab’ aakux."
                },
                {
                    "number": 2,
                    "text": "Ut a’ yaal jo’ nakawaj jun aawochb’een, tink’e aawe inmoos aj Eden Smith."
                },
                {
                    "number": 3,
                    "text": "Jo’kan ut, ayuqex ut jultikahomaq lin evangelio, ma sa’ xnim li saq’e malaj sa’ xtz’e, ma sa’ releb’aal li saq’e malaj sa’ rokeb’aal, maak’a’ na’ajman wi’, xb’aan naq ink’a’ naru nekexsach."
                },
                {
                    "number": 4,
                    "text": "Jo’kan ut, ch’olob’omaq li k’a’aq re ru li eerab’ihom, ut nekepaab’ chi yaal, ut nekenaw naq yaal."
                },
                {
                    "number": 5,
                    "text": "K’ehomaq reetal, a’in rajom xch’ool a’an li kib’oqok eere, laj Tojol eerix, a’an ajwi’ li Jesukristo. Amen."
                }
            ]
        },
        "/study/scriptures/dc-testament/dc/81": {
            "uri": "/study/scriptures/dc-testament/dc/81",
            "title": "Tzol’leb’ ut Sumwank 81",
            "data_type": "chapter",
            "chapter_name": "Tasal 81",
            "chapter_summary": [
                "1–2, Lix laawil li awa’b’ejihom junelik eechaninb’il xb’aan li Xb’eenil Awa’b’ejil; 3–7, Wi laj Frederick G. Williams tiik chi paab’ank sa’ xk’anjel, taawanq xyu’am chi junelik."
            ],
            "verses": [
                {
                    "number": 1,
                    "text": "Chi yaal, chi yaal, ninye aawe laa’at, inmoos Frederick G. Williams: Ab’i lix yaab’ xkux li ani na’aatinak, li raatin li Qaawa’ laa Dios, ut chat-ab’inq chiru li b’oqok li b’oqb’ilat wi’, a’an re wank choq’ taqenaqil aj tij sa’ lin iglees, ut jun aj tenq’ aj k’ehol na’leb’ chiru lin moos aj Jose Smith, alalb’ej;"
                },
                {
                    "number": 2,
                    "text": "Re li kink’e wi’ lix laawil li awa’b’ejihom, li junelik eechaninb’il xb’aan li Awa’b’ejil re li Taqenaqil Tijonelil:"
                },
                {
                    "number": 3,
                    "text": "Jo’kan ut, chi yaal ninxaqab’ xwankil a’an ut tinwosob’tesi, ut laa’at ajwi’, a’ yaal jo’ tiikat chi paab’ank sa’ k’ehok na’leb’, sa’ li opiis li kinxaqab’ choq’ aawe, sa’ tijok junelik, rik’in xyaab’ aakux ut sa’ laa ch’ool, chi k’utk’u ut aajunes, jo’ ajwi’ sa’ laa k’anjel sa’ xjultikankil li evangelio sa’ xch’och’eb’ li yo’yookeb’, ut sa’ xyanqeb’ laa komon."
                },
                {
                    "number": 4,
                    "text": "Ut sa’ xb’aanunkil li k’a’aq re ru a’in taab’aanu xnimal li chaab’ilal reheb’ laa wech winqilal, ut taatenq’a chixwaklesinkil xloq’al li ani wank choq’ aaQaawa’."
                },
                {
                    "number": 5,
                    "text": "Jo’kan ut, tiikaqat chi paab’ank; chatxaqliiq sa’ li opiis li kinxaqab’ choq’ aawe; k’e xtenq’ankileb’ li q’uneb’ xmetz’ew, taqsi li uq’ej li nalukta, ut k’e xmetz’ew li xb’een aqej li maak’a’ xmetz’ew."
                },
                {
                    "number": 6,
                    "text": "Ut wi tiikat chi paab’ank toj sa’ roso’jik, taawanq choq’ aakoroon li kole’k chiru li kamk, ut li junelik yu’am sa’eb’ li ochoch kinkawresi sa’ rochoch lin Yuwa’."
                },
                {
                    "number": 7,
                    "text": "K’ehomaq reetal, ut ilomaq, a’in li raatin li Alfa ut li Omega, a’an ajwi’ li Jesukristo. Amen."
                }
            ]
        },
        "/study/scriptures/dc-testament/dc/82": {
            "uri": "/study/scriptures/dc-testament/dc/82",
            "title": "Tzol’leb’ ut Sumwank 82",
            "data_type": "chapter",
            "chapter_name": "Tasal 82",
            "chapter_summary": [
                "1–4, B’ar wi’ naab’al li k’eeb’il, naab’al li teneb’anb’il; 5–7, Li Q’ojyin na’awa’b’ejin sa’ li ruchich’och’; 8–13, Li Qaawa’ wan chi teneb’anb’il naq naqab’aanu li k’a’ru naxye; 14–18, Sion tento taatamq sa’ chaq’al ru ut santilal; 19–24, Li junjunq chi winq chixsik’ xchaab’ilal li ras riitz’in."
            ],
            "verses": [
                {
                    "number": 1,
                    "text": "Chi yaal, chi yaal, ninye eere, ex inmoos, naq a’ yaal jo’ xekuy eemaak cherib’il eerib’, chi jo’kan laa’in, li Qaawa’ ninkuy eemaak laa’ex."
                },
                {
                    "number": 2,
                    "text": "A’b’anan wankeb’ sa’ eeyanq li xe’maakob’ chi numtajenaq; relik chi yaal, chejunilex ajwi’ xexmaakob’; a’b’an chi yaal ninye eere, cheril eerib’ chalen anajwan, ut meekanab’ eerib’ chi maakob’, maare anchal taat’ane’q rahil raqb’a-aatin sa’ xb’een eejolom."
                },
                {
                    "number": 3,
                    "text": "Xb’aan naq rik’in li ani k’eeb’il naab’al re, naab’al li teneb’anb’il; ut ani namaakob’ chiru xnimal li saqen, xnimal li tojb’a-maak taak’ehe’q sa’ xb’een."
                },
                {
                    "number": 4,
                    "text": "Nekepatz’ ink’ab’a’ re xk’ulb’al li k’utb’esinb’il na’leb’, ut a’an nink’e eere, ut a’ yaal jo’ ink’a’ nekepaab’ lin yehom, li nink’e eere, aj q’etol aatin nekexkana; ut li tiik ruhil q’ajkamunk ut li raqb’a-aatin, a’an li tojb’a-maak li nak’eeman xb’aan lin chaq’rab’."
                },
                {
                    "number": 5,
                    "text": "Jo’kan ut, li k’a’ru ninye re li jun ninye re chixjunil: Chexyo’leq, xb’aan naq laj xik’ ilonel naxhel xnimal lix awa’b’ejil, ut li q’ojyin na’awa’b’ejin;"
                },
                {
                    "number": 6,
                    "text": "Ut lix josq’il li Dios naloch chirixeb’ li wankeb’ sa’ li ruchich’och’, ut maajun nab’aanunk re li us, xb’aan naq chixjunileb’ xe’el chaq sa’ li b’e."
                },
                {
                    "number": 7,
                    "text": "Ut anajwan, chi yaal ninye eere, laa’in, li Qaawa’, maajun maak tink’e sa’ eeb’een; chapomaq eeb’e ut mexmaakob’ chik; a’b’anan re li aamej a’an li namaakob’ te’sutq’iiq wi’chik li maak re junxil, chan li Qaawa’ lee Dios."
                },
                {
                    "number": 8,
                    "text": "Ut jo’kan wi’chik, ninye eere, nink’e eere jun ak’ taqlahom, re taaruuq teetaw ru li rajom inch’ool cherix;"
                },
                {
                    "number": 9,
                    "text": "Malaj, sa’ jalan chik aatin, nink’e eere lee b’eresinkil, chan ru texb’eeq chiwu, re taasutq’isimanq eere choq’ eekolb’al."
                },
                {
                    "number": 10,
                    "text": "Laa’in, li Qaawa’, wankin chi teneb’anb’il naq nekeb’aanu li k’a’ru ninye; a’b’an naq ink’a’ nekeb’aanu li k’a’ru ninye, maajun yeechi’ihom nekek’ul."
                },
                {
                    "number": 11,
                    "text": "Jo’kan ut, chi yaal ninye eere, naq aajel ru choq’ reheb’ lin moos aj Edward Partridge ut aj Newel K. Whitney, laj A. Sidney Gilbert ut laj Sidney Rigdon, ut lin moos aj Jose Smith, ut aj John Whitmer ut aj Oliver Cowdery, ut aj W. W. Phelps ut aj Martin Harris, naq te’wanq chi b’ak’b’ookeb’ chirib’ileb’ rib’ rik’in jun b’ak’leb’ ut jun sumwank li ink’a’ naru chi q’etmank rik’in q’etok aatin, ka’ajwi’ naq taachalq li raqb’a-aatin sa’ junpaat chirix, sa’ lee jar mertoomil—"
                },
                {
                    "number": 12,
                    "text": "Re xb’eresinkil li taa’uxmanq rik’ineb’ li neb’a’, ut chixjunil li k’a’aq re ru chirix li obispil sa’ li ch’och’ Sion jo’ ajwi’ sa’ li ch’och’ Kirtland;"
                },
                {
                    "number": 13,
                    "text": "Xb’aan naq laa’in xinwosob’tesi li ch’och’ Kirtland sa’ li kutan k’oxlanb’il inb’aan choq’ re lix chaab’ilaleb’ laj santil paab’anel re li Q’axal Taqenaq Xwankil, ut choq’ jun roqechal Sion."
                },
                {
                    "number": 14,
                    "text": "Xb’aan naq Sion tento taatamq sa’ xchaq’al ru, ut sa’ santilal; tento taanimob’resimanq ru lix nub’aal; tento te’k’ehe’q xkawub’ li roqechal; relik chi yaal, ninye chi yaal eere, Sion tento taawakliiq ut tixk’e chirix lix chaq’al ru aq’."
                },
                {
                    "number": 15,
                    "text": "Jo’kan ut, nink’e eere li taqlahom a’in, naq teeb’ak’ eerib’ rik’in li sumwank a’in, ut taab’aanumanq jo’ chanru lix chaq’rab’ li Qaawa’."
                },
                {
                    "number": 16,
                    "text": "K’ehomaq reetal, wahi’ ajwi’ xchaab’ilal inna’leb’ choq’ re lee chaab’ilal."
                },
                {
                    "number": 17,
                    "text": "Ut laa’ex tento texwanq chi juntaq’eet, malaj sa’ jalan chik aatin, tento naq juntaq’eetaq eewankil chixk’ulb’al li eechej, re taaruuq xtuqub’ankil li k’a’ru re lee mertoomil, li junjunq chi winq jo’ chanru li ajb’il xb’aan ut li nak’anjelak re, a’ yaal jo’ naq tiik li ajb’il xb’aan—"
                },
                {
                    "number": 18,
                    "text": "Ut chixjunil a’in choq’ re lix chaab’ilal lix iglees li yo’yookil Dios, re naq li junjunq chi winq naru chixchaab’ilob’resinkil li maatan k’eeb’il re, re naq li junjunq chi winq naru chixk’ulb’al chik xkomon li maatan, relik chi yaal, toj jun cient sut chik xkomon a’an, re taak’ehe’q sa’ lix k’uuleb’aal kab’l li Qaawa’, re taa’ok choq’ reechanihom chixjunil li iglees sa’ komonil—"
                },
                {
                    "number": 19,
                    "text": "Li junjunq chi winq yooq chixsik’b’al xchaab’ilal li ras riitz’in, ut chixb’aanunkil chixjunil li k’a’aq re ru chi junaj ru lix sa’ li ru sa’ lix loq’al li Dios."
                },
                {
                    "number": 20,
                    "text": "Li k’anjelil a’in kinxaqab’ re naq taawanq choq’ jun k’anjelil li junelik taakanaaq choq’ eere, ut choq’ reheb’ li te’wanq moqon sa’ lee na’aj, a’ yaal jo’ ink’a’ nekexmaakob’."
                },
                {
                    "number": 21,
                    "text": "Ut li aamej li namaakob’ chiru li sumwank a’in, ut naxkawob’resi li raam chirix, taab’aanumanq re jo’ chanru li chaq’rab’ re lin iglees, ut taaq’axtesimanq chiru lix chiq’lehom laj Satanas toj sa’ xkutankil li tojb’al-ix."
                },
                {
                    "number": 22,
                    "text": "Ut anajwan, chi yaal ninye eere, ut a’in xchaab’ilal li na’leb’, tawomaq ani te’xk’am rib’ sa’ chaab’ilal eerik’in, rik’in li tumin li maak’a’ xtiikilal, ut eb’ a’an ink’a’ texxsacheb’."
                },
                {
                    "number": 23,
                    "text": "Kanab’omaq wik’in laa’in li raqok aatin, xb’aan naq we laa’in, ut laa’in tinq’ajkamunq. Li tuqtuukilal chiwanq eerik’in; li wosob’tesihom chikanaaq eerik’in."
                },
                {
                    "number": 24,
                    "text": "Xb’aan naq toj eere ajwi’ li awa’b’ejihom, ut jo’kanaq chi junelik, wi ink’a’ text’ane’q chaq sa’ lee xaqxookilal. Chi jo’kan. Amen."
                }
            ]
        },
        "/study/scriptures/dc-testament/dc/83": {
            "uri": "/study/scriptures/dc-testament/dc/83",
            "title": "Tzol’leb’ ut Sumwank 83",
            "data_type": "chapter",
            "chapter_name": "Tasal 83",
            "chapter_summary": [
                "1–4, Eb’ li ixq ut li kok’al ak xk’ulub’eb’ rik’in lix b’eelomeb’ ut lix yuwa’eb’ li nak’anjelak reheb’; 5–6, Eb’ li xmalka’an ut li maak’a’eb’ xyuwa’ xk’ulub’eb’ rik’in li Iglees li nak’anjelak reheb’."
            ],
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’, chi tiqb’il wi’chik sa’ xb’een li chaq’rab’ re li iglees chirixeb’ li ixq ut li kok’al, eb’ li wankeb’ sa’ li iglees, li ke’sach xb’eelomeb’ malaj xyuwa’eb’:"
                },
                {
                    "number": 2,
                    "text": "Eb’ li ixq ak xk’ulub’eb’ rik’in xb’eelomeb’ li nak’anjelak reheb’, toj reetal naq xokb’ileb’ lix b’eelom; ut wi moko tawb’ileb’ ta jo’ aj q’etol aatin te’wanq sa’ xkomonil li iglees."
                },
                {
                    "number": 3,
                    "text": "Ut wi moko tiikeb’ ta chi paab’ank moko te’wanq ta sa’ xkomonil li iglees; a’ut taaruuq te’kanaaq sa’ xb’een li reechanihomeb’ jo’ chanru lix chaq’rab’il li tenamit."
                },
                {
                    "number": 4,
                    "text": "Chixjunileb’ li kok’al ak xk’ulub’eb’ rik’ineb’ lix na’ xyuwa’ li nak’anjelak reheb’ toj reetal naq te’wulaq chi tz’aqaleb’ xchihab’."
                },
                {
                    "number": 5,
                    "text": "Ut chirix a’an, ak xk’ulub’eb’ rik’in li iglees, malaj sa’ jalan chik aatin, rik’in lix k’uuleb’aal kab’l li Qaawa’, wi eb’ lix na’ xyuwa’ maak’a’ k’a’ru te’xk’e wi’ reechanihomeb’."
                },
                {
                    "number": 6,
                    "text": "Ut taatamresimanq li k’uuleb’aal kab’l rik’in li q’axtesinb’il xb’aan li iglees; ut eb’ li xmalka’an ut li maak’a’eb’ xyuwa’ taak’eemanq li k’a’ru taak’anjelaq reheb’, jo’keb’ ajwi’ li neb’a’. Amen."
                }
            ]
        },
        "/study/scriptures/dc-testament/dc/84": {
            "uri": "/study/scriptures/dc-testament/dc/84",
            "title": "Tzol’leb’ ut Sumwank 84",
            "data_type": "chapter",
            "chapter_name": "Tasal 84",
            "chapter_summary": [
                "1–5, Li Ak’ Jerusalen ut li santil ochoch te’kab’lamanq Missouri; 6–17, Nak’eeman resil lix numsijik chaq li tijonelil chirix chaq laj Moises toj laj Adan; 18–25, Li xnimal ru tijonelil naxk’am xlaawil li nawom re li Dios; 26–32, Li xka’ch’inal ru tijonelil naxk’am xlaawil lix k’anjeleb’ li anjel ut li evangelio re kawresink; 33–44, Eb’ li winq neke’xk’ul li junelik yu’am rik’in li xaqab’anb’il aatin ut sumwank re li tijonelil; 45–53, Lix Musiq’ li Kristo naxkutanob’resiheb’ li winq, ut li ruchich’och’ nakana sa’ li maak; 54–61, Eb’ laj santil paab’anel tento te’xch’olob’ xyaalal li k’a’aq re ru ke’xk’ul; 62–76, Tento te’xjultika li evangelio, ut taaqenb’ilaqeb’ xb’aaneb’ li eetalil; 77–91, Eb’ li xb’eenil tento te’xik chi maak’a’eb’ xk’uuleb’aal chi moko xchampa, ut li Qaawa’ tixk’e li taak’anjelaq reheb’; 92–97, Eb’ li yajel ut li majewaak neke’oyb’enink reheb’ li neke’tz’eqtaanank re li evangelio; 98–102, Nak’eeman li ak’ b’ich chirix lix tojb’al rix Sion; 103–110, Li junjunq chi winq chixaqliiq sa’ tz’aqal li ropiis ut chik’anjelaq sa’ tz’aqal lix b’oqb’al; 111–120, Eb’ lix moos li Qaawa’ tento te’xch’olob’ resil li tz’eqb’eetalil re sache’k sa’eb’ li roso’jik kutan."
            ],
            "verses": [
                {
                    "number": 1,
                    "text": "Jun xk’utb’esihom li Jesukristo re lix moos aj Jose Smith, alalb’ej, ut waqib’ li xb’eenil, naq ke’xjunaji lix ch’ool ut ke’xtaqsi xyaab’eb’ xkux toj taqe’q."
                },
                {
                    "number": 2,
                    "text": "Relik chi yaal, li raatin li Qaawa’ chirix lix iglees, xaqab’anb’il sa’ roso’jik li kutan choq’ re xk’ojob’ankil wi’chik lix tenamit, jo’ kixye rik’in xtz’uumaleb’ re lix profeet, ut choq’ re xch’utub’ankileb’ lix santil paab’anel re te’xaqliiq sa’ xb’een li Tzuul Sion, a’anaq li tenamit Ak’ Jerusalen."
                },
                {
                    "number": 3,
                    "text": "A’ tenamit a’an taakab’lamanq, chi tikib’anb’il sa’ li jun siir chi ch’och’ re li santil ochoch, li eetalinb’il xb’aan ru’uj ruq’ li Qaawa’, sa’eb’ lix nub’aal li Ch’och’ Missouri sa’ rokeb’aal li saq’e, ut k’ojob’anb’il xb’aan ruq’ laj Jose Smith, alalb’ej, ut jalaneb’ chik li kisaho’ wi’ xch’ool li Qaawa’ chi tz’aqal."
                },
                {
                    "number": 4,
                    "text": "A’in chi yaal li raatin li Qaawa’, naq li tenamit Ak’ Jerusalen taakab’lamanq rik’in xch’utub’ankileb’ laj santil paab’anel, chi tikib’anb’il sa’ li na’ajej a’in, a’ ajwi’ xna’aj li santil ochoch, a’ li santil ochoch li taawaklesimanq wi’ sa’ li tasal tenamit a’in."
                },
                {
                    "number": 5,
                    "text": "Xb’aan naq chi yaal, li tasal tenamit a’in ink’a’ taanume’q chixjunil, toj reetal naq kab’lanb’ilaq jun ochoch choq’ re li Qaawa’, ut taahilanq jun choql sa’ xb’een, ut a’ choql a’anaq ajwi’ lix loq’al li Qaawa’, li taanujob’resinq re li ochoch."
                },
                {
                    "number": 6,
                    "text": "Ut eb’ li ralal laj Moises, jo’ chanru li Santil Tijonelil li kixk’ul a’an rub’el ruq’ laj Jetro, lix yuwa’ li rixaqil;"
                },
                {
                    "number": 7,
                    "text": "Ut laj Jetro kixk’ul rub’el ruq’ laj Kaleb;"
                },
                {
                    "number": 8,
                    "text": "Ut laj Kaleb kixk’ul rub’el ruq’ laj Elihu;"
                },
                {
                    "number": 9,
                    "text": "Ut laj Elihu rub’el ruq’ laj Jeremy;"
                },
                {
                    "number": 10,
                    "text": "Ut laj Jeremy rub’el ruq’ laj Gad;"
                },
                {
                    "number": 11,
                    "text": "Ut laj Gad rub’el ruq’ laj Esaias;"
                },
                {
                    "number": 12,
                    "text": "Ut laj Esaias kixk’ul rub’el ruq’ li Dios."
                },
                {
                    "number": 13,
                    "text": "Laj Esaias kiwan ajwi’ xyu’am sa’ xkutankil laj Abraham, ut ki’osob’tesiik xb’aan a’an—"
                },
                {
                    "number": 14,
                    "text": "A’ laj Abraham li kixk’ul li tijonelil rik’in laj Melkisedek, li kixk’ul chiru lix xe’toonileb’ lix yuwa’eb’, toj rik’in ajwi’ laj Noe;"
                },
                {
                    "number": 15,
                    "text": "Ut chirix chaq laj Noe toj rik’in laj Enok, chiru lix xe’toonileb’ lix yuwa’eb’;"
                },
                {
                    "number": 16,
                    "text": "Ut chirix chaq laj Enok toj rik’in laj Abel, li kikamsiik xb’aan li k’uub’anb’il chaq xb’aan li ras sa’ muqmu, li kik’uluk re li tijonelil xb’aan lix taqlahom li Dios, xb’aan li ruq’ laj Adan lix yuwa’, li kiwan choq’ xb’een winq—"
                },
                {
                    "number": 17,
                    "text": "A’ li tijonelil li nakana wi’ sa’ lix iglees li Dios sa’ chixjunil li tasal tenamit, ut wan chi maak’a’ xtiklajik lix kutan chi moko roso’jik lix chihab’."
                },
                {
                    "number": 18,
                    "text": "Ut li Qaawa’ kixk’ojob’ jun tijonelil ajwi’ sa’ xb’een laj Aaron ut eb’ li riyajil, chiru jar tasal lix tenamiteb’, ut a’ tijonelil a’an toj wan ut nakana chi junelik rochb’een li tijonelil li wan jo’ chanru li k’anjelil q’axal sant re li Dios."
                },
                {
                    "number": 19,
                    "text": "Ut li xnimal ru tijonelil a’in naxk’anjela li evangelio ut naxk’am xlaawil li muqmuukil na’leb’ re li awa’b’ejihom, a’an ajwi’ xlaawil li nawom re li Dios."
                },
                {
                    "number": 20,
                    "text": "Jo’kan naq sa’ li k’ojob’anb’il k’anjel re a’an, nak’utman li wankilal re choxahilal."
                },
                {
                    "number": 21,
                    "text": "Ut naq maak’a’ li k’ojob’anb’il k’anjel re a’an, ut li wankilal k’eeb’il sa’ li tijonelil, ink’a’ nak’utman li wankilal re choxahilal chiruheb’ li winq sa’ li tz’ejwalej;"
                },
                {
                    "number": 22,
                    "text": "Xb’aan naq wi maak’a’ a’in, maajun winq naru chirilb’al li rilob’aal li Dios, a’ li Yuwa’b’ej, ut taakanaaq chi yo’yo."
                },
                {
                    "number": 23,
                    "text": "Ut a’in laj Moises kixk’ut chi ch’olch’o ru chiruheb’ li ralal xk’ajol laj Israel sa’ li yamyookil ch’och’, ut chi yalb’il xq’e kixsik’ xsantob’resinkil lix tenamit re te’ruuq chirilb’al li rilob’aal li Dios;"
                },
                {
                    "number": 24,
                    "text": "A’b’an ke’xkawob’resi li raameb’ ut ink’a’ ke’ru chixkuyb’al wank chiru; jo’kan naq li Qaawa’ sa’ xjosq’il, xb’aan naq lochlo chaq xjosq’il chirixeb’, kixxaqab’ aatin naq ink’a’ te’ok sa’ lix hilob’aal naq wankeb’ sa’ li yamyookil ch’och’, ut a’ hilob’aal a’an xtz’aqalil lix loq’al."
                },
                {
                    "number": 25,
                    "text": "Jo’kan naq kirisi chaq laj Moises sa’ xyiheb’, ut jo’kan ajwi’ li Santil Tijonelil;"
                },
                {
                    "number": 26,
                    "text": "Ut lix ka’ch’inal ru tijonelil kikana, a’ li tijonelil li nak’amok re lix laawil lix k’anjeleb’ li anjel ut li evangelio re kawresink;"
                },
                {
                    "number": 27,
                    "text": "A’ evangelio a’an li evangelio re jalb’a-k’a’uxlej ut re kub’iha’, ut re risinkileb’ li maak, ut li chaq’rab’ re li tz’ejwalejil taqlahom, li kixk’e li Qaawa’ sa’ xjosq’il chi kanaak rik’in lix junkab’al laj Aaron sa’ xyanqeb’ li ralal xk’ajol laj Israel toj reetal laj Jwan, li kiwaklesiik xb’aan li Dios, chi nujenaq rik’in li Santil Musiq’ej chalen chaq sa’ xk’uub’ xsa’ lix na’."
                },
                {
                    "number": 28,
                    "text": "Xb’aan naq a’an kikub’e xha’ naq toj wan sa’ xka’ch’inal, ut kik’ojob’aak xb’aan lix anjel li Dios sa’ li kutan naq waqxaqib’ kutan xyu’am choq’ re li wankilal a’in, re xt’anb’al lix awa’b’ejihomeb’ laj Judio, ut re xtiikob’resinkil ru lix b’e li Qaawa’ chiru rilob’aal lix tenamit, re xkawresinkileb’ choq’ re lix k’ulunik li Qaawa’, li k’eeb’il wi’ sa’ ruq’ anchal li wankilal."
                },
                {
                    "number": 29,
                    "text": "Ut jo’kan wi’chik, li opiis re xb’eenil ut obiisp neke’ajman ru choq’ raqalil chiru li taqenaqil tijonelil."
                },
                {
                    "number": 30,
                    "text": "Ut jo’kan wi’chik, li opiis re tzolonel ut tenq’anel neke’ajman ru choq’ raqalil chiru xka’ch’inal li tijonelil, a’ tijonelil li kik’ojob’aman sa’ xb’een laj Aaron ut eb’ li ralal."
                },
                {
                    "number": 31,
                    "text": "Jo’kan ut, jo’ kinye chirixeb’ li ralal laj Moises—xb’aan naq eb’ li ralal laj Moises ut jo’kaneb’ ajwi’ li ralal laj Aaron te’xq’axtesi jun q’axtesihom ut jun mayej li k’ulub’ej sa’ li rochoch li Qaawa’, a’ li ochoch li taakab’lamanq wi’ choq’ re li Qaawa’ sa’ li tasal tenamit a’in, sa’ xb’een li osob’tesinb’il na’ajej jo’ li kinxaqab’—"
                },
                {
                    "number": 32,
                    "text": "Ut eb’ li ralal laj Moises ut laj Aaron te’nujaq rik’in lix loq’al li Qaawa’, sa’ xb’een li Tzuul Sion sa’ li rochoch li Qaawa’; laa’ex b’i’ li alalb’ej a’an, ut jo’kaneb’ ajwi’ naab’al li keb’inb’oq ut keb’intaqla chixwaklesinkil lin iglees."
                },
                {
                    "number": 33,
                    "text": "Xb’aan naq eb’ li ani tiikeb’ chi paab’ank toj reetal xk’ulb’al li wiib’ chi tijonelil li kin’aatinak wi’, ut xnimob’resinkil ru lix b’oqb’aleb’, wankeb’ chi santob’resinb’il xb’aan li Musiq’ej toj te’ak’ob’resiiq ru lix tib’eleb’."
                },
                {
                    "number": 34,
                    "text": "Neke’ok choq’ ralal laj Moises ut laj Aaron, ut li riyajil laj Abraham, ut li iglees ut awa’b’ejihom, ut li sik’b’ileb’ ru re li Dios."
                },
                {
                    "number": 35,
                    "text": "Ut jo’kan ajwi’ chixjunileb’ li neke’k’uluk re li tijonelil a’in nikine’xk’ul laa’in, chan li Qaawa’;"
                },
                {
                    "number": 36,
                    "text": "Xb’aan naq ani nak’uluk reheb’ lin moos nikinixk’ul laa’in;"
                },
                {
                    "number": 37,
                    "text": "Ut ani nak’uluk we naxk’ul lin Yuwa’;"
                },
                {
                    "number": 38,
                    "text": "Ut ani nak’uluk re lin Yuwa’ naxk’ul lix awa’b’ejihom lin yuwa’; jo’kan naq chixjunil li k’a’ru re lin Yuwa’ taak’eemanq re."
                },
                {
                    "number": 39,
                    "text": "Ut a’in jo’ chanru li xaqab’anb’il aatin ut sumwank li wan sa’ li tijonelil."
                },
                {
                    "number": 40,
                    "text": "Jo’kan ut, chixjunileb’ li neke’k’uluk re li tijonelil, neke’xk’ul li xaqab’anb’il aatin ut sumwank a’in rik’in lin Yuwa’, li ink’a’ naru chixq’etb’al, chi moko naru chi eek’asimank."
                },
                {
                    "number": 41,
                    "text": "A’b’an ani naq’etok re li sumwank a’in chirix naq xk’ul, ut narisi rib’ chi junajwa rik’in, maak’a’aq xkuyb’al lix maak sa’ li ruchich’och’ a’in chi moko sa’ li ruchich’och’ chalel."
                },
                {
                    "number": 42,
                    "text": "Ut rahilal sa’ xb’eeneb’ chixjunil li moko neke’chal ta rik’in li tijonelil a’in li xek’ul, li nink’ojob’ anajwan sa’ eeb’een laa’ex li wankex anajwan, rik’in tz’aqal lix yaab’ inkux chalen chaq sa’ choxa; ut kink’e ajwi’ xtaqlankileb’ li teep re choxa ut eb’ lin anjel cherix."
                },
                {
                    "number": 43,
                    "text": "Ut anajwan nink’e eere jun taqlahom naq teek’e reetal cherix, re tex’ab’inq chi yalb’il eeq’e chiru li aatin re li junelik yu’am."
                },
                {
                    "number": 44,
                    "text": "Xb’aan naq taawanq eeyu’am rik’in li junjunq chi aatin li na’el chaq sa’ xtz’uumal re li Dios."
                },
                {
                    "number": 45,
                    "text": "Xb’aan naq li raatin li Qaawa’ a’an li yaal, ut yalaq k’a’ru yaal, a’an saqen, ut yalaq k’a’ru saqen, a’an Musiq’ej, a’ lix Musiq’ li Jesukristo."
                },
                {
                    "number": 46,
                    "text": "Ut li Musiq’ej naxk’e saqen re li junjunq chi winq li nachal sa’ li ruchich’och’; ut li Musiq’ej naxkutanob’resi li junjunq chi winq chiru li ruchich’och’, li na’ab’ink chiru lix yaab’ xkux li Musiq’ej."
                },
                {
                    "number": 47,
                    "text": "Ut li junjunq li na’ab’ink chiru lix yaab’ xkux li Musiq’ej nachal rik’in li Dios, a’an ajwi’ li Yuwa’b’ej."
                },
                {
                    "number": 48,
                    "text": "Ut li Yuwa’b’ej naxtzol a’an chirix li sumwank li kix’ak’ob’resi ut kixk’ojob’ sa’ eeb’een, li k’ojob’anb’il sa’ eeb’een choq’ eere laa’ex, ut moko ka’aj ta wi’ choq’ eere, choq’ re ajwi’ chixjunil li ruchich’och’."
                },
                {
                    "number": 49,
                    "text": "Ut chixjunil li ruchich’och’ nakana sa’ li maak, ut na’aakanak rub’el li q’ojyin ut rub’el xmoosil li maak."
                },
                {
                    "number": 50,
                    "text": "Ut rik’in a’in naru teenaw naq wankeb’ rub’el xmoosil li maak, xb’aan naq ink’a’ neke’chal wik’in."
                },
                {
                    "number": 51,
                    "text": "Xb’aan naq ani moko nachal ta wik’in wan rub’el xmoosil li maak."
                },
                {
                    "number": 52,
                    "text": "Ut ani ink’a’ nak’uluk re lix yaab’ inkux moko naxnaw ta ru lix yaab’ inkux, ut moko we ta."
                },
                {
                    "number": 53,
                    "text": "Ut rik’in a’in naru teenaw ru li tiikeb’ xch’ool chiruheb’ laj maak, ut naq chixjunil li ruchich’och’ na’aakanak rub’el li maak ut li q’ojyin anajwan ajwi’."
                },
                {
                    "number": 54,
                    "text": "Ut lee k’a’uxl sa’ junxil kutan kiq’ojyino’ ru xb’aan xmaak’a’il li paab’aal, ut xb’aan naq xechap chi q’un li k’a’aq re ru xek’ul—"
                },
                {
                    "number": 55,
                    "text": "Ut a’ jo’maajo’il na’leb’ ut xmaak’a’il li paab’aal xk’amok re chixjunil li iglees rub’el tojb’a-maak."
                },
                {
                    "number": 56,
                    "text": "Ut li tojb’a-maak a’in nakana sa’ xb’eeneb’ chixjunil li ralal xk’ajol Sion, chixjunileb’ ajwi’."
                },
                {
                    "number": 57,
                    "text": "Ut te’kanaaq rub’el li tojb’a-maak a’in toj reetal naq te’xjal xk’a’uxl ut taajultiko’q reheb’ li ak’ sumwank, a’ ajwi’ lix Hu laj Mormon ut li taqlahom re junxil li ak kink’e reheb’, moko ka’aj ta wi’ re xyeeb’al, re b’an xb’aanunkil jo’ chanru li k’a’ru kintz’iib’a—"
                },
                {
                    "number": 58,
                    "text": "Re naq te’ruuq chi uuchink rik’in uuchinihom xk’ulub’ choq’ re lix awa’b’ejihom lix Yuwa’; wi ut ink’a’ jo’kan, nakana jun rapleb’ ut raqb’a-aatin chi hoymank sa’ xb’eeneb’ li ralal xk’ajol Sion."
                },
                {
                    "number": 59,
                    "text": "Xb’aan naq eb’ li ralal xk’ajol li awa’b’ejihom, ma te’xtz’ajni tab’i’ lin santil ch’och’? Chi yaal ninye eere, Ink’a’."
                },
                {
                    "number": 60,
                    "text": "Chi yaal, chi yaal, ninye eere li nekex’ab’ink re anajwan li waatin, a’an lix yaab’ inkux, osob’tesinb’ilex a’ yaal jo’ nekek’ul li k’a’aq re ru a’in;"
                },
                {
                    "number": 61,
                    "text": "Xb’aan naq laa’in tinkuy lee maak rik’in li taqlahom a’in—naq texwanq chi xaqxo junelik sa’ lee k’a’uxl, sa’ x’anchalil eena’leb’, ut sa’ li musiq’ej re tijok, sa’ xch’olob’ankil xyaalal chiru chixjunil li ruchich’och’ li k’a’aq re ru yeeb’il eere."
                },
                {
                    "number": 62,
                    "text": "Jo’kan ut, ayuqex sa’ chixjunil li ruchich’och’; ut yalaq b’ar ink’a’ nekexru chi ok textaqlanq, re naq chalen eerik’in laa’ex taach’olob’amanq li yaal sa’ chixjunil li ruchich’och’ chiru li junjunq chi yo’ob’tesihom."
                },
                {
                    "number": 63,
                    "text": "Ut jo’ kinye reheb’ lin apostol, jo’kan ajwi’ ninye eere, xb’aan naq laa’ex lin apostol, li taqenaqil aj tij re li Dios; laa’ex li kexxk’e we lin Yuwa’; laa’ex li raab’ilex inb’aan;"
                },
                {
                    "number": 64,
                    "text": "Jo’kan ut, jo’ kinye reheb’ lin apostol ninye wi’chik eere, naq li junjunq chi aamej li napaab’ank re lee raatin, ut nakub’e xha’ rik’in ha’ re risinkil li maak, tixk’ul li Santil Musiq’ej."
                },
                {
                    "number": 65,
                    "text": "Ut eb’ li eetalil a’in te’taaqenq reheb’ li neke’paab’an—"
                },
                {
                    "number": 66,
                    "text": "Sa’ lin k’ab’a’ te’xb’aanu k’iila sachb’a-ch’oolejil k’anjel;"
                },
                {
                    "number": 67,
                    "text": "Sa’ lin k’ab’a’ te’risiheb’ chaq laj tza;"
                },
                {
                    "number": 68,
                    "text": "Sa’ lin k’ab’a’ te’xk’irtesiheb’ li yaj;"
                },
                {
                    "number": 69,
                    "text": "Sa’ lin k’ab’a’ te’xte rilob’aaleb’ li mutz’, ut te’risi xtz’apb’al xxikeb’ li tz’ap xik;"
                },
                {
                    "number": 70,
                    "text": "Ut li ru’uj raq’ li mem taa’aatinaq;"
                },
                {
                    "number": 71,
                    "text": "Ut wi yalaq ani chi winq tixk’e li b’an nakamsin reheb’ ink’a’ tixrahob’tesiheb’;"
                },
                {
                    "number": 72,
                    "text": "Ut lix may junaq k’anti’ maak’a’aq xwankil chixrahob’tesinkileb’."
                },
                {
                    "number": 73,
                    "text": "A’b’anan jun taqlahom nink’e reheb’, naq ink’a’ te’xnima rib’ chirix li k’a’aq re ru a’in, chi moko te’xye chiru li ruchich’och’, xb’aan naq li k’a’aq re ru a’in k’eeb’il eere choq’ re eechaab’ilob’resinkil ut choq’ re li kolb’a-ib’."
                },
                {
                    "number": 74,
                    "text": "Chi yaal, chi yaal, ninye eere, eb’ li ink’a’ neke’paab’ank re lee raatin, ut ink’a’ neke’kub’e xha’ rik’in ha’ sa’ lin k’ab’a’, re risinkil lix maakeb’, re taaruuq te’xk’ul li Santil Musiq’ej, te’k’ehe’q sa’ tojb’a-maak, ut ink’a’ te’chalq sa’ li rawa’b’ejihom lin Yuwa’ b’ar wi’ wankin laa’in wochb’een lin Yuwa’."
                },
                {
                    "number": 75,
                    "text": "Ut li k’utb’esinb’il na’leb’ a’in choq’ eere, ut li taqlahom, wan chik xwankil chalen sa’ li hoonal ajwi’ a’in sa’ xb’een chixjunil li ruchich’och’, ut li evangelio wan chiruheb’ chixjunil li maji’ neke’k’uluk re."
                },
                {
                    "number": 76,
                    "text": "A’b’anan, chi yaal ninye reheb’ chixjunil li ak k’eeb’ileb’ re li awa’b’ejihom—eerik’in chaq laa’ex tento taajultikamanq reheb’ a’an, re te’xjal xk’a’uxl chirix lix maa’us aj k’anjel re junxil; xb’aan naq tento naq ch’iilanb’ilaqeb’ xb’aan xmaa’usilal lix ch’ooleb’ li maak’a’eb’ wi’ xpaab’aal, ut eb’ lee komon aran Sion xb’aan lix po’jikeb’ xch’ool cheru sa’ li kutan naq kexintaqla."
                },
                {
                    "number": 77,
                    "text": "Ut jo’kan wi’chik ninye eere, ex raab’ilex inb’aan, xb’aan naq chalen anajwan raab’ilex inb’aan tinye eere, na’ajman ru naq tink’e eere li taqlahom a’in, re naq texwanq chanchan ajwi’ eb’ li raab’ileb’ chaq inb’aan sa’ li kutan naq kinwan rik’ineb’, naq xkohin chixjultikankil li evangelio sa’ lin wankilal."
                },
                {
                    "number": 78,
                    "text": "Xb’aan naq ink’a’ kinkanab’eb’ chi wank xk’uuleb’aal chi moko xchampa, chi moko wiib’ li raq’eb’."
                },
                {
                    "number": 79,
                    "text": "K’ehomaq reetal, nekexintaqla chixyalb’al rix li ruchich’och’, ut laj k’anjel xk’ulub’ lix tojb’al."
                },
                {
                    "number": 80,
                    "text": "Ut yalaq ani chi winq li taaxik ut tixjultika li evangelio a’in re li awa’b’ejihom, ut ink’a’ tixkanab’ wank chi tiik chi paab’ank sa’ chixjunil li k’a’aq re ru, moko taatawaaq ta xk’a’uxl chi moko taaq’ojyino’q ru, moko sa’ xtib’el ta, sa’ roq ruq’, chi moko sa’ xb’asalil lix b’aqel; ut yal ta jun rismalaq xjolom ink’a’ taat’ane’q chi ch’och’ chi ink’a’ taak’eemanq reetal. Ut moko te’tz’okaaq ta, chi moko te’chaqiq re."
                },
                {
                    "number": 81,
                    "text": "Jo’kan ut, mexk’oxlak chirix li kutan wulaj, k’a’ru teetzeka, malaj k’a’ru teeruk’, malaj k’a’ru teetiqib’ wi’ eerib’."
                },
                {
                    "number": 82,
                    "text": "Xb’aan naq, k’oxlahomaq li utz’u’uj chiru ch’och’, chan ru naq neke’niman, ink’a’ neke’k’anjelak, chi moko neke’b’aqok k’aam; ut eb’ li awa’b’ejihom re li ruchich’och’, rik’in chixjunil lix loq’aleb’, moko tiqto ta jo’ jun reheb’ a’in."
                },
                {
                    "number": 83,
                    "text": "Xb’aan naq lee Yuwa’, li wan sa’ choxa, naxnaw naq nekeraj ru chixjunil li k’a’aq re ru a’in."
                },
                {
                    "number": 84,
                    "text": "Jo’kan ut, kanab’omaq li kutan wulaj chi k’oxlak chirix li k’a’ru re."
                },
                {
                    "number": 85,
                    "text": "Chi moko chexk’oxlaq chi rub’elaj chirix k’a’ru teeye; chek’uula b’an rajlal sa’ lee k’a’uxl li aatin re li yu’amej, ut taak’eemanq eere sa’ li hoonal ajwi’ a’an li jun raqal li taab’ismanq re li junjunq chi winq."
                },
                {
                    "number": 86,
                    "text": "Jo’kan ut, maajun winq sa’ eeyanq, xb’aan naq li taqlahom a’in wan choq’ reheb’ chixjunil li tiikeb’ chi paab’ank, li b’oqb’ileb’ xb’aan li Dios sa’ li iglees choq’ re li k’anjel, chalen sa’ li hoonal a’in mixk’am k’uuleb’aal chi moko champa, li na’el chixjultikankil li evangelio a’in re li awa’b’ejihom."
                },
                {
                    "number": 87,
                    "text": "K’ehomaq reetal, nekexintaqla chixch’iilankil li ruchich’och’ chirix chixjunil lix maa’us aj b’aanuhom, ut chixtzolb’aleb’ chirix jun raqb’a-aatin li chalel."
                },
                {
                    "number": 88,
                    "text": "Ut ani nak’uluk eere, aran tinwanq ajwi’ laa’in, xb’aan naq laa’in tinxik chiru lee rilob’aal. Tinwanq sa’ lee nim uq’ ut sa’ lee tz’e, ut lin Musiq’ taawanq sa’ lee ch’ool, ut eb’ lin anjel chesutam, re eewaklesinkil."
                },
                {
                    "number": 89,
                    "text": "Ani nak’uluk eere nikinixk’ul laa’in; ut a’an tixk’e lee tzakemq, ut texxtiqib’, ut tixk’e tumin eere."
                },
                {
                    "number": 90,
                    "text": "Ut ani nak’ehok eetzakemq, malaj nekexxtiqib’, malaj naxk’e tumin eere, maamin taasachq lix q’ajkamunkil."
                },
                {
                    "number": 91,
                    "text": "Ut ani moko nab’aanunk ta re li k’a’aq re ru a’in maawa’ intzolom; rik’in a’in naru teenaweb’ ru lin tzolom."
                },
                {
                    "number": 92,
                    "text": "Ani moko nak’uluk ta eere, elenqex chaq rik’in a’an eejunes, ut ch’ajob’resihomaq lee roq rik’in ajwi’ li ha’, saq ruhil ha’, us ta ma yoo li tiq malaj li ke, ut ch’olob’omaq xyaalal chiru lee Yuwa’ li wan sa’ choxa, ut mexsutq’i wi’chik rik’in li winq a’an."
                },
                {
                    "number": 93,
                    "text": "Ut sa’ yalaq k’aleb’aal malaj tenamit tex’ok wi’, b’aanuhomaq ajwi’ chi jo’kan."
                },
                {
                    "number": 94,
                    "text": "A’b’anan, sik’omaq chi yalb’il eeq’e ut mikotz eemetz’ew, ut rahilal sa’ xb’een li ochoch, malaj li k’aleb’aal malaj tenamit a’an li natz’eqtaanank eere, malaj lee raatin, malaj li yaal nekech’olob’ chiwix."
                },
                {
                    "number": 95,
                    "text": "Rahilal, ninye wi’chik, sa’ xb’een li ochoch a’an, malaj li k’aleb’aal a’an, malaj tenamit li natz’eqtaanank eere, malaj re lee raatin, malaj li yaal li nekech’olob’ chiwix;"
                },
                {
                    "number": 96,
                    "text": "Xb’aan naq laa’in, li Nimajwal, kink’e li wuq’ sa’ xb’eeneb’ li tenamit, re xraplenkileb’ xb’aan lix maa’usilaleb’."
                },
                {
                    "number": 97,
                    "text": "Ut toxe’elq chaq li yajel, ut ink’a’ te’isiiq chaq sa’ li ruchich’och’ toj reetal naq akaq xinchoy lin k’anjel, li taak’ose’q ru sa’ tiikilal—"
                },
                {
                    "number": 98,
                    "text": "Toj reetal naq chixjunileb’ te’xnaw wu, li neke’kana, chalen li q’axal ka’ch’in toj li q’axal nim ru, ut te’nujaq rik’in xnawb’al chirix li Qaawa’, ut te’iloq rik’in ruheb’, ut te’xtaqsi lix yaab’eb’ xkux, ut chi junajinb’il xyaab’eb’ xkux te’xb’icha li ak’ b’ich a’in, li naxye:"
                },
                {
                    "number": 99,
                    "text": "Li Qaawa’ xk’am chaq wi’chik Sion;Li Qaawa’ xtoj rix lix tenamit, Israel,Jo’ chanru li sik’e’k ru sa’ xk’ab’a’ li usilal,Li kik’ehe’ chi uxmank xb’aan lix paab’aaleb’Ut lix sumwankeb’ lix yuwa’eb’."
                },
                {
                    "number": 100,
                    "text": "Li Qaawa’ ak xtoj rix lix tenamit;Ut b’ak’b’o laj Satanas, ut maak’a’ chik xnumik li kutan.Li Qaawa’ xch’utub’ chixjunil sa’ junajil.Li Qaawa’ xkub’si Sion chalen chaq taqe’q.Li Qaawa’ xtaqsi Sion chalen chaq taq’a."
                },
                {
                    "number": 101,
                    "text": "Li ruchich’och’ xtawasi rib’ ut xrala xnimal xmetz’ew;Ut xaqab’anb’il li yaal sa’ lix sa’ lix ch’ool;Ut li choxa kiril chi sa xse’;Ut tiqto a’an rik’in lix loq’al lix Dios;Xb’aan naq a’an wan chi xaqxo sa’ xyi lix tenamit."
                },
                {
                    "number": 102,
                    "text": "Li loq’alil, ut nimank-u, ut wankilal, ut kawil metz’ew,Chiyehe’q chirix li qaDios; xb’aan naq a’an nujenaq chi uxtaan,Chi tiik ruhil na’leb’, usilal, ut yaal, ut tuqtuukilal,Chi junelik q’e kutan, Amen."
                },
                {
                    "number": 103,
                    "text": "Ut jo’kan wi’chik, chi yaal, chi yaal, ninye eere, na’ajman ru naq li junjunq chi winq li naxik chixch’olob’ankil lin evangelio li junelik nakana, naq a’ yaal jo’ wankeb’ xjunkab’al, ut neke’xk’ul li tumin chi siib’il, naq te’xtaqla rik’ineb’ malaj te’roksi choq’ re lix chaab’ilaleb’, jo’ chanru b’eresinb’ileb’ xb’aan li Qaawa’, xb’aan naq jo’kan nink’oxla naq us."
                },
                {
                    "number": 104,
                    "text": "Ut chixjunileb’ li maak’a’eb’ xjunkab’al, li neke’k’uluk re li tumin, che’xtaqla rik’in li obiisp aran Sion, malaj rik’in li obiisp Ohio, re taaq’axtesimanq re xk’eeb’al chi k’utmank li k’utb’esihom, ut xk’uub’ankil choq’ hu, ut re xxaqab’ankil Sion."
                },
                {
                    "number": 105,
                    "text": "Ut wi junaq winq tixk’e re yalaq ani eere jun koton, malaj jun aq’ej, chapomaq li q’eel ut k’ehomaq reheb’ li neb’a’, ut chapomaq eeb’e chi sa sa’ eech’ool."
                },
                {
                    "number": 106,
                    "text": "Ut wi junaq winq sa’ eeyanq nim xmetz’ew sa’ li Musiq’ej, chixk’amaq chirix li ani q’un xmetz’ew, re taawaklesiiq li raam sa’ anchal li tuulanil, re taanimanq ajwi’ xmetz’ew a’an."
                },
                {
                    "number": 107,
                    "text": "Jo’kan ut, k’amomaq cherix li ani k’ojob’anb’ileb’ sa’ li xka’ch’inal ru tijonelil, ut taqlahomaqeb’ cheru re xxaqab’ankil li hoonal, ut re xkawresinkil li b’e, ut re te’wulaq sa’ li hoonal xaqab’anb’il wi laa’ex ink’a’ nekexru chi wulak."
                },
                {
                    "number": 108,
                    "text": "K’ehomaq reetal, jo’ka’in naq eb’ lin apostol, sa’eb’ li najter kutan, ke’xwaklesi lin iglees choq’ we."
                },
                {
                    "number": 109,
                    "text": "Jo’kan ut, li junjunq chi winq chixaqliiq sa’ tz’aqal li ropiis, ut chik’anjelaq sa’ tz’aqal lix b’oqb’al, ut mixye li jolomej re li oqej naq moko aajel ta ru li oqej choq’ re; xb’aan naq wi maak’a’ li oqej, chan put ru naq taawanq chi xaqxo li junxaqalil?"
                },
                {
                    "number": 110,
                    "text": "Jo’kan ajwi’, aajel ru choq’ re li tz’ejwalej li junjunq xcha’al, re naq chixjunil te’waklesiiq li raameb’ sa’ komonil, re naq taakanaaq li junxaqalil chi tz’aqal re ru."
                },
                {
                    "number": 111,
                    "text": "Ut k’ehomaq reetal, eb’ li taqenaqil aj tij tento te’b’eeq, ut jo’kaneb’ ajwi’ li xb’eenil, ut jo’kaneb’ ajwi’ li kub’enaqil aj tij; a’b’anan eb’ li tenq’anel ut tzolonel tento te’xaqab’amanq re xk’aak’alenkil li iglees, re te’wanq choq’ xaqxookil aj k’anjel chiru li iglees."
                },
                {
                    "number": 112,
                    "text": "Ut li obiisp, aj Newel K. Whitney, tento ajwi’ taab’eeq chixsutam, ut sa’ xyanqeb’ chixjunileb’ li iglees, chixsik’b’aleb’ li neb’a’ re tixk’e li ajb’il xb’aaneb’, rik’in xtuulanob’resinkileb’ li b’ihom ut eb’ laj q’etq’et."
                },
                {
                    "number": 113,
                    "text": "Tento ajwi’ tixtaw jun aj b’aanunel k’anjel re taa’ok chi b’eresink ut re tixb’aanu lix k’anjel re li ruchich’och’ jo’ chanru tixb’eresi a’an."
                },
                {
                    "number": 114,
                    "text": "A’b’anan, chixik li obiisp sa’ li tenamit Nueva York, ut jo’kan ajwi’ sa’ li tenamit Albany, ut jo’kan ajwi’ sa’ li tenamit Boston, ut chixtijaqeb’ li ani wankeb’ sa’eb’ li tenamit a’an rik’in xyaab’ li evangelio, chi kaw xyaab’ xkux, chirix li sache’k ut li oso’k chi junajwa li na’oyb’enink reheb’ wi neke’xtz’eqtaana li k’a’aq re ru a’in."
                },
                {
                    "number": 115,
                    "text": "Xb’aan naq wi neke’xtz’eqtaana li k’a’aq re ru a’in, ak taahaye’q chaq xhoonal li raqb’a-aatin sa’ xb’eeneb’, ut li rochocheb’ te’kanab’aaq chi sachenaq choq’ reheb’."
                },
                {
                    "number": 116,
                    "text": "A’an chixkanab’ rib’ chiwu, ut ink’a’ taasache’q xna’leb’; ut yal ta jun rismalaq xjolom ink’a’ taat’ane’q chi ch’och’ chi ink’a’ taak’eemanq reetal."
                },
                {
                    "number": 117,
                    "text": "Ut chi yaal ninye eere laa’ex, li rela’eb’ lin moos, ayuqex jo’ naxk’e rib’ cheru, sa’ jar paay lee b’oqb’al, sa’eb’ li xninqal ru ut na’nookil ru tenamit ut k’aleb’aal, re xch’iilankil li ruchich’och’ sa’ tiikilal chirix chixjunil lix maa’usilaleb’ ut maa’us aj k’anjeleb’, ut che’xch’olob’ chi ch’olch’o ru ut re taatawmanq ru, li sache’k re tz’eqb’eetalil sa’ roso’jik li kutan."
                },
                {
                    "number": 118,
                    "text": "Xb’aan naq eerik’in laa’ex, chan li Qaawa’ Nimajwal, laa’in tinpejiheb’ lix awa’b’ejihomeb’; moko ka’aj ta wi’ tinchiq’ li ruchich’och’, taachenchotq ajwi’ li choxa rik’in xchahimal."
                },
                {
                    "number": 119,
                    "text": "Xb’aan naq laa’in, li Qaawa’, ak xink’e li wuq’ re xk’anjelankil lix wankilal li choxa; ink’a’ nekexru chirilb’al anajwan, a’ut yal junpaataq chik ut teeril, ut teenaw naq wankin, ut naq tinchalq ut tin’awa’b’ejinq wochb’een lin tenamit."
                },
                {
                    "number": 120,
                    "text": "Laa’in li Alfa ut li Omega, lix tiklajik ut li roso’jik. Amen."
                }
            ]
        },
        "/study/scriptures/dc-testament/dc/85": {
            "uri": "/study/scriptures/dc-testament/dc/85",
            "title": "Tzol’leb’ ut Sumwank 85",
            "data_type": "chapter",
            "chapter_name": "Tasal 85",
            "chapter_summary": [
                "1–5, Eb’ li eechanihomej sa’ Sion tento te’k’ule’q xb’aan li q’axtesink; 6–12, Jun li nim xwankil ut kaw xmetz’ew tixk’e reheb’ laj santil paab’anel li reechanihomeb’ sa’ Sion."
            ],
            "verses": [
                {
                    "number": 1,
                    "text": "A’an lix teneb’ankil laj tz’iib’anel re li Qaawa’, li kixxaqab’ chaq, naq tixtz’iib’a jun esilal, ut jun xhuhil li iglees sa’ junajil, chirix chixjunil li k’a’aq re ru nak’ulman Sion, ut chirixeb’ chixjunil li neke’q’axtesink re li eechej, ut li neke’k’uluk re li reechanihomeb’ jo’ chanru li chaq’rab’ rik’in li obiisp;"
                },
                {
                    "number": 2,
                    "text": "Ut jo’kan ajwi’ chanru lix yu’ameb’, ut lix paab’aaleb’, ut lix k’anjeleb’, ut jo’kan ajwi’ eb’ laj q’etol paab’aal li neke’xq’et xpaab’aaleb’ chirix xk’ulb’al li reechanihomeb’."
                },
                {
                    "number": 3,
                    "text": "Moko naxk’am ta rib’ rik’in li rajom ut lix taqlahom li Dios naq eb’ li moko neke’k’uluk ta re li reechanihomeb’ xb’aan li q’axtesink, jo’ chanru lix chaq’rab’ li kixk’e a’an, re naq a’an tixk’ul lix lajetqileb’ lix tenamit, re xkawresinkileb’ choq’ re li kutan re eeqajunk ut re k’atok, naq te’tz’iib’amanq lix k’ab’a’eb’ rik’in lix tenamit li Dios."
                },
                {
                    "number": 4,
                    "text": "Chi moko taatz’iib’amanq resil lix xe’toonileb’, chi moko taak’uulamanq b’ar wi’ taatawmanq sa’ junaq reheb’ li resilal malaj xhuhil li iglees."
                },
                {
                    "number": 5,
                    "text": "Moko te’tawmanq ta lix k’ab’a’eb’, chi moko xk’ab’a’eb’ li yuwa’b’ej, chi moko xk’ab’a’eb’ li alal k’ajolb’ej chi tz’iib’anb’il sa’ xhuhil lix chaq’rab’ li Dios, chan li Qaawa’ reheb’ li Teepal."
                },
                {
                    "number": 6,
                    "text": "Relik chi yaal, jo’ka’in naxye li ch’ina xyaab’ kuxej li q’un na’aatinak, li nahasb’ak chiru ut naxq’ax ru chixjunil li k’a’aq re ru, ut chi kok’ aj xsa’ naxk’e lin b’aqel chi chenchotk naq nak’ehok chi k’utmank, li naxye:"
                },
                {
                    "number": 7,
                    "text": "Ut taak’ulmanq naq laa’in, li Qaawa’ Dios, tintaqla jun li nim xwankil ut kaw xmetz’ew, li chapchooq li xuq’ re wankilal sa’ ruq’, tiqto rik’in saqen jo’ xtz’apb’al li ru, ut lix tz’uumal re taayehoq aatin, junelikil aatin; a’ut lix sa’ xch’ool taawanq choq’ jun xyo’leb’aal li yaal, re xk’eeb’al xtuqub’ankil ru li rochoch li Dios, ut re xtusub’ankil sa’ li jar siireb’ chi ch’och’ li reechanihomeb’ laj santil paab’anel li tawb’ileb’ xk’ab’a’, ut xk’ab’a’eb’ lix yuwa’eb’, ut li ralal xk’ajoleb’, chi tz’iib’anb’il sa’ xhuhil lix chaq’rab’ li Dios;"
                },
                {
                    "number": 8,
                    "text": "A’ut li winq a’an, li b’oqb’il chaq xb’aan li Dios ut xaqab’anb’il, li naye’ok re li ruq’ re xtiikob’resinkil lix kaax li Dios, taat’ane’q xb’aan xtzimaj li kamk, chanchan jun xtoonal li che’ li nasak’e’ xb’aan xkawil xrepom li kaaq."
                },
                {
                    "number": 9,
                    "text": "Ut chixjunileb’ li ink’a’ neke’tawman chi tz’iib’anb’il sa’ lix huhil li jultikaak, maajun reechanihomeb’ te’xtaw sa’ li kutan a’an; te’tz’eqmanq chaq b’an, ut lix jachalaqeb’ a’an taaxaqab’amanq sa’ xyanqeb’ li ink’a’ neke’paab’an, b’ar wan wi’ li ayaynak ut k’uxuxink ruch-e."
                },
                {
                    "number": 10,
                    "text": "Li k’a’aq re ru a’in ninye moko injunes ta wib’; jo’kan ut, jo’ chanru na’aatinak li Qaawa’, jo’kan ajwi’ taatz’aqob’resinq ru."
                },
                {
                    "number": 11,
                    "text": "Ut eb’ li wankeb’ sa’ li Taqenaqil Tijonelil, li ink’a’ neke’tawman xk’ab’a’eb’ chi tz’iib’anb’il sa’ xhuhil li chaq’rab’, malaj ut li natawman naq xq’etomeb’ li paab’aal, malaj ut naq isinb’ileb’ chaq sa’ li iglees, jo’ ajwi’ li wankeb’ sa’ li xka’ch’inal ru tijonelil, malaj eb’ li komon, sa’ li kutan a’an ink’a’ te’xtaw jun reechanihomeb’ sa’ xyanqeb’ laj santil paab’anel re li Q’axal Taqenaq Xwankil;"
                },
                {
                    "number": 12,
                    "text": "Jo’kan ut, taab’aanumanq reheb’ jo’ chanru reheb’ li ralal xk’ajol laj tij, jo’ taatawmanq chi tz’iib’anb’il resil sa’ li xkab’ ch’ol ut xb’een xkaak’aal raqal re laj Esdras."
                }
            ]
        },
        "/study/scriptures/dc-testament/dc/86": {
            "uri": "/study/scriptures/dc-testament/dc/86",
            "title": "Tzol’leb’ ut Sumwank 86",
            "data_type": "chapter",
            "chapter_name": "Tasal 86",
            "chapter_summary": [
                "1–7, Li Qaawa’ naxye xyaalalil li jaljookil ru aatin chirix li trigo ut li yib’ aj pim; 8–11, Naxch’olob’ li osob’tesink re li tijonelil li te’xk’ul li ani wankeb’ choq’ aj eechaninel xb’aan li chaq’rab’, jo’ chanru li tz’ejwalej."
            ],
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’ eere laa’ex inmoos, chirix li jaljookil ru aatin chirix li trigo ut li yib’ aj pim."
                },
                {
                    "number": 2,
                    "text": "K’ehomaq reetal, chi yaal ninye, li ch’och’ a’an li ruchich’och’, ut eb’ li apostol a’aneb’ chaq laj awinel re li iyaj;"
                },
                {
                    "number": 3,
                    "text": "Ut chirix naq ke’kana chi warenaq, li nimla aj rahob’tesihom re li iglees, laj q’etol paab’aal, laj yumb’eet, a’an ajwi’ Babilonia, li nak’ehok re chixjunileb’ li tenamit chi uk’ak chire lix sek’, sa’ xch’ooleb’ li k’ojk’o wi’ chi awa’b’ejink laj xik’ ilonel, a’ ajwi’ laj Satanas—k’ehomaq reetal, a’an naraw li yib’ aj pim; jo’kan ut, li yib’ aj pim naxlaatz’ob’resi li trigo ut naxtiikisi li iglees sa’ li yamyookil ch’och’."
                },
                {
                    "number": 4,
                    "text": "A’b’anan k’ehomaq reetal, sa’ roso’jik li kutan, anajwan ajwi’ naq yoo li Qaawa’ chi xk’eeb’al chi k’utmank li aatin, ut lix xaq yoo chi moqk ut toj q’un—"
                },
                {
                    "number": 5,
                    "text": "K’ehomaq reetal, chi yaal ninye eere, eb’ li anjel yookeb’ chi elajink chiru li Qaawa’ chi kutan ut chi q’eq, li ak kawaleb’ ut oyb’enk wankeb’ re te’taqlaaq chixq’olb’al chaq eb’ li awimq;"
                },
                {
                    "number": 6,
                    "text": "A’ut li Qaawa’ naxye reheb’, meemich’ li yib’ aj pim naq toj q’un li xaq (xb’aan naq q’un chi yaal lee paab’aal), maare anchal teesach ajwi’ li trigo."
                },
                {
                    "number": 7,
                    "text": "Jo’kan ut, kanab’omaq li trigo ut li yib’ aj pim chi k’iik xkab’ichaleb’ toj reetal taaq’ano’q chi tz’aqal li q’olom; toja’ ut naq teech’utub’ chaq xb’een wa li trigo sa’ xyanq chaq li yib’ aj pim, ut chirix xch’utub’ankil li trigo, k’ehomaq reetal ut ilomaq, li yib’ aj pim b’ak’b’il chi joob’, ut nakana li ch’och’ chi k’ate’k."
                },
                {
                    "number": 8,
                    "text": "Jo’kan ut, jo’ka’in naxye li Qaawa’ eere laa’ex, li xkana eerik’in li tijonelil chiru xxe’toonileb’ lee yuwa’—"
                },
                {
                    "number": 9,
                    "text": "Xb’aan naq laa’ex aj eechaninel xb’aan li chaq’rab’, jo’ chanru li tz’ejwalej, ut muqb’ilex chaq chiru li ruchich’och’ eerochb’een li Kristo rik’in li Dios—"
                },
                {
                    "number": 10,
                    "text": "Jo’kan naq xkana lee yu’am ut li tijonelil, ut tento naq taakanaaq sa’ eek’ab’a’ laa’ex ut lee xe’toonil toj reetal lix k’ojob’ankil wi’chik chixjunil li k’a’aq re ru yeeb’il xb’aan xtz’uumaleb’ re chixjunileb’ li santil profeet chalen chaq naq kitikla li ruchich’och’."
                },
                {
                    "number": 11,
                    "text": "Jo’kan ut, osob’tesinb’ilex wi nekexkana sa’ lin chaab’ilal, jun saqen chiruheb’ laj Gentil, ut xb’aan li tijonelil a’in, jun aj kolonel choq’ re lin tenamit Israel. Li Qaawa’ kiyehok re. Amen."
                }
            ]
        },
        "/study/scriptures/dc-testament/dc/87": {
            "uri": "/study/scriptures/dc-testament/dc/87",
            "title": "Tzol’leb’ ut Sumwank 87",
            "data_type": "chapter",
            "chapter_name": "Tasal 87",
            "chapter_summary": [
                "1–4, Nayeeman naq te’wanq sa’ pleet li estado sa’ xnim li saq’e rik’ineb’ li estado sa’ xtz’e; 5–8, Taat’ane’q li xninqal ru rahilal sa’ xb’eeneb’ chixjunil li wankeb’ sa’ li ruchich’och’."
            ],
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’ chirixeb’ li pleet li te’k’ulmanq chi seeb’, chi tikinb’anb’il rik’in li po’resink ch’oolej sa’ South Carolina, li moqon taak’ulmanq wi’ xkamikeb’ ut xrahileb’ k’iila aamej;"
                },
                {
                    "number": 2,
                    "text": "Ut taachalq xq’ehil naq taahoymanq li pleet sa’ xb’eeneb’ chixjunil li tenamit, chi tikib’anb’il sa’ li na’ajej a’in."
                },
                {
                    "number": 3,
                    "text": "Xb’aan naq k’ehomaq reetal, eb’ li estado sa’ xtz’e li saq’e te’wanq chi jachjo ru rik’ineb’ li estado sa’ xnim li saq’e, ut eb’ li estado sa’ xtz’e li saq’e te’xb’oqeb’ jalan chik li tenamit, li nimla tenamit Gran Britania, jo’ yeeb’il re, ut eb’ a’an te’xb’oq ajwi’ jalaneb’ chik li tenamit, re xkolb’al rib’eb’ chiru jalan chik tenamit; toja’ ut naq taahoymanq li pleet sa’ xb’eeneb’ chixjunil li tenamit."
                },
                {
                    "number": 4,
                    "text": "Ut taak’ulmanq, chirix k’iila kutan, eb’ li loq’b’il moos te’wakliiq chiruheb’ laj eechal reheb’, li te’wanq chi kawresinb’il ut chi tzolb’il choq’ re li pleet."
                },
                {
                    "number": 5,
                    "text": "Ut taak’ulmanq ajwi’ naq li rela’eb’ li xe’kana re li ch’och’ te’xkawresi rib’, ut te’josq’o’q chi numtajenaq, ut te’xrahob’tesiheb’ laj Gentil rik’in jun nimla rahob’tesink."
                },
                {
                    "number": 6,
                    "text": "Ut chi jo’kan, rik’in li yok’leb’ ch’iich’ ut rik’in hoyok kik’ eb’ li wankeb’ sa’ li ruchich’och’ te’yaab’aq; ut rik’in we’ej, ut yajel, ut hiik, ut lix kaaqil choxa, ut rik’in ajwi’ xjosq’il ut lix repom li raq’ kaaq, eb’ li wankeb’ sa’ li ruchich’och’ te’k’ehe’q chireek’ankil li josq’il, ut li xik’ eek’anb’il, ut li uq’ej aj q’usunel re jun li Nimajwal Dios, toj reetal naq li sachok li taqlanb’il akaq xk’e roso’jik chi junajwa chixjunileb’ li tenamit;"
                },
                {
                    "number": 7,
                    "text": "Re naq lix yaab’eb’ laj santil paab’anel, ut lix yaab’ lix kik’eleb’ laj santil paab’anel, tixkanab’ taqe’k sa’ xxik li Qaawa’ re Sabaot, chalen chaq sa’ li ch’och’, re naq eeqajunb’ilaq sa’ xb’eeneb’ li xik’ neke’ilok reheb’."
                },
                {
                    "number": 8,
                    "text": "Jo’kan ut, xaqlinqex sa’eb’ li na’ajej sant, ut mex’eek’asiik, toj reetal naq taachalq xkutankil li Qaawa’; xb’aan naq k’ehomaq reetal, chalk re chi seeb’, chan li Qaawa’. Amen."
                }
            ]
        },
        "/study/scriptures/dc-testament/dc/88": {
            "uri": "/study/scriptures/dc-testament/dc/88",
            "title": "Tzol’leb’ ut Sumwank 88",
            "data_type": "chapter",
            "chapter_name": "Tasal 88",
            "chapter_summary": [
                "1–5, Eb’ laj santil paab’anel li tiikeb’ chi paab’ank neke’xk’ul li K’ojob’anel Ch’oolej, a’an naq yeechi’inb’il li junelik yu’am; 6–13, Chixjunil li k’a’aq re ru b’eresinb’il ut jolominb’il xb’aan lix Saqen li Kristo; 14–16, Li Wakliik chi yo’yo nachal xb’aan li tojb’al-ix; 17–31, Xpaab’ankil li choxahil, terrestil, malaj teleestil chaq’rab’ naxkawresiheb’ li winq choq’ rehaqeb’ li awa’b’ejihom ut loq’alil a’an; 32–35, Eb’ li neke’raj kanaak sa’ li maak neke’kana chi tz’ajeb’ ru; 36–41, Chixjunileb’ li awa’b’ejihom jolominb’ileb’ xb’aan jun chaq’rab’; 42–45, Li Dios kixk’e jun chaq’rab’ choq’ re chixjunil li k’a’aq re ru; 46–50, Li winq tixtaw ru li Dios ajwi’; 51–61, Li jaljookil ru aatin chirix li winq li naxtaqlaheb’ lix moos sa’ li ch’och’ ut narula’ani li junjunq sa’ xtusulal; 62–73, Chexnach’oq rik’in li Qaawa’, ut teeril li rilob’aal; 74–80, Santob’resihomaq eerib’ ut k’utumaq li tzol’leb’ re li awa’b’ejihom cherib’il eerib’; 81–85, Li junjunq chi winq li tijb’il tento tixtij li ras riitz’in; 86–94, Taakawresimanq li b’e chiru lix k’ulunik li Qaawa’ rik’ineb’ li eetalil, lix b’alq’ujik li k’a’ru yiib’anb’il wi’ li k’a’aq re ru, ut eb’ li anjel; 95–102, Lix trompeeteb’ li anjel te’xb’oqeb’ chaq li kamenaq, li junjunq sa’ xkutankil; 103–116, Eb’ lix trompeeteb’ li anjel neke’xye resil lix k’ojlajik wi’chik li evangelio, lix t’anik Babilonia, ut lix pleet li xnimal ru Dios; 117–126, Chesik’ eetzolb’al, xaqab’omaq jun rochoch li Dios (jun santil ochoch), ut tiqib’omaq eerib’ rik’in xb’ak’leb’ li rahok; 127–141, Nach’olob’aman lix k’anjelil li Tzoleb’aal reheb’ li Profeet, sa’ li wan wi’ li k’ojob’anb’il k’anjel re xch’ajb’al li oqej."
            ],
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’ eere laa’ex li kech’utub’ eerib’ chixk’ulb’al li rajom xch’ool cherix:"
                },
                {
                    "number": 2,
                    "text": "K’ehomaq reetal, a’in naxsahob’resi xch’ool lee Qaawa’, ut eb’ li anjel neke’saho’ sa’ xch’ool cherix; li lemoox re lee tij wulajenaq taqe’q sa’ xxik li Qaawa’ re Sabaot, ut tz’iib’anb’il sa’ xhuhil lix k’ab’a’eb’ li santob’resinb’ileb’, a’aneb’ ajwi’ li ani re li choxahil ruchich’och’."
                },
                {
                    "number": 3,
                    "text": "Jo’kan ut, anajwan nintaqla sa’ eeb’een jun chik aj K’ojob’anel Ch’oolej, sa’ eeb’een laa’ex ajwi’ li raab’ilex inb’aan, re taakanaaq sa’ lee ch’ool, a’an li Loq’laj Musiq’ej re yeechi’ink; ut li jun chik chi K’ojob’anel Ch’oolej a’in, a’an ajwi’ li kinyeechi’i reheb’ lin tzolom, jo’ chanru tz’iib’anb’il sa’ lix ch’olob’ahom laj Jwan."
                },
                {
                    "number": 4,
                    "text": "Laj K’ojob’anel Ch’oolej a’in, a’an naq yeechi’inb’il eere inb’aan li junelik yu’am, a’ lix loq’alil li choxahil awa’b’ejihom;"
                },
                {
                    "number": 5,
                    "text": "A’an ajwi’ xloq’alil li iglees re li Xb’een Yo’lajenaq, re ajwi’ li Dios, li q’axal sant re chixjunil, sa’ xk’ab’a’ li Jesukristo li Ralal—"
                },
                {
                    "number": 6,
                    "text": "A’an li kixtaqsi rib’ chi taqe’q, jo’ chanru ajwi’ kikub’e rub’el chixjunil li k’a’aq re ru, rik’in naq naxtaw ru chixjunil li k’a’aq re ru, re taawanq chi sa’ chixjunil ut chiru chixjunil li k’a’aq re ru, lix saqenkil li yaal;"
                },
                {
                    "number": 7,
                    "text": "A’ li yaal li nalemtz’un. A’in lix saqen li Kristo. Jo’ chanru ajwi’ wan a’an sa’ li saq’e, ut lix saqen li saq’e, ut lix wankilal a’an li kiyiib’aman wi’."
                },
                {
                    "number": 8,
                    "text": "Jo’ chanru ajwi’ wan a’an sa’ li po, ut a’an lix saqen li po, ut lix wankilal a’an li kiyiib’aman wi’;"
                },
                {
                    "number": 9,
                    "text": "Jo’ ajwi’ lix saqenkileb’ li chahim, ut lix wankilaleb’ a’an li ke’yiib’aman wi’;"
                },
                {
                    "number": 10,
                    "text": "Ut li ruchich’och’ ajwi’, ut lix wankilal a’an, a’ li ruchich’och’ ajwi’ li xaqxookex wi’."
                },
                {
                    "number": 11,
                    "text": "Ut li saqen li nalemtz’un, li naxk’e saqen eere, a’an sa’ xk’ab’a’ li ani nakutanob’resink re lix naq’ eeru, a’an ajwi’ li saqen li nak’ehok xyu’am lee k’a’uxl;"
                },
                {
                    "number": 12,
                    "text": "A’ li saqen li na’el chaq chiru li Dios re xnujob’resinkil xnimal ru li heelam—"
                },
                {
                    "number": 13,
                    "text": "Li saqen li wan sa’ chixjunil li k’a’aq re ru, li naxk’e xyu’am chixjunil li k’a’aq re ru, a’ li chaq’rab’ li jolominb’il wi’ chixjunil li k’a’aq re ru, a’an ajwi’ lix wankil li Dios li k’ojk’o sa’ xb’een lix k’ojarib’aal, li wan chire xch’ool li junelik q’e kutan, li wan sa’ xyi chixjunil li k’a’aq re ru."
                },
                {
                    "number": 14,
                    "text": "Anajwan, chi yaal ninye eere, naq rik’in li tojb’al-ix li b’aanunb’il choq’ eere, k’amb’il chi uxmank li wakliik chi yo’yo sa’ xyanqeb’ chaq li kamenaq."
                },
                {
                    "number": 15,
                    "text": "Ut li musiq’ej ut li tz’ejwalej a’aneb’ li raam li winq."
                },
                {
                    "number": 16,
                    "text": "Ut li wakliik chi yo’yo sa’ xyanqeb’ chaq li kamenaq a’an lix tojb’al rix li aamej."
                },
                {
                    "number": 17,
                    "text": "Ut lix tojb’al rix li aamej wan sa’ xk’ab’a’ a’an li nak’ehok xyu’am chixjunil li k’a’aq re ru, li taqlanb’il wi’ chire xch’ool a’an naq eb’ li neb’a’ ut li tuulan re li ruchich’och’ te’eechaninq re."
                },
                {
                    "number": 18,
                    "text": "Jo’kan ut, tento naq taasantob’resiiq chaq li ruchich’och’ chiru chixjunil li maa’usilal, re naq kawresinb’ilaq choq’ re li choxahil loq’alil;"
                },
                {
                    "number": 19,
                    "text": "Xb’aan naq chirix naq xnujob’resi lix b’isb’al lix yo’ob’tesinkil, taak’ehe’q li loq’alil choq’ xkoroon, a’an naq taawanq aran li Dios Yuwa’b’ej;"
                },
                {
                    "number": 20,
                    "text": "Re naq eb’ li tz’ejwalej li b’arwan reheb’ li choxahil awa’b’ejihom te’reechani chi junelik q’e kutan, xb’aan naq choq’ re li ajom a’in naq kiyiib’aman ut kiyo’ob’tesiman, ut choq’ re li ajom a’in naq santob’resinb’ileb’ a’an."
                },
                {
                    "number": 21,
                    "text": "Ut eb’ li ink’a’ santob’resinb’ileb’ rik’in li chaq’rab’ li kink’e eere, a’ lix chaq’rab’ li Kristo, tento te’reechani jalan chik awa’b’ejihom, a’ re jun terrestil awa’b’ejihom, malaj re jun teleestil awa’b’ejihom."
                },
                {
                    "number": 22,
                    "text": "Xb’aan naq ani ink’a’ naru chixkuyb’al xpaab’ankil lix chaq’rab’il jun choxahil awa’b’ejihom ink’a’ naru chixkuyb’al jun choxahil loq’alil."
                },
                {
                    "number": 23,
                    "text": "Ut ani ink’a’ naru chixkuyb’al xpaab’ankil lix chaq’rab’il jun terrestil awa’b’ejihom ink’a’ naru chixkuyb’al jun terrestil loq’alil."
                },
                {
                    "number": 24,
                    "text": "Ut ani ink’a’ naru chixkuyb’al xpaab’ankil lix chaq’rab’il jun teleestil awa’b’ejihom ink’a’ naru chixkuyb’al jun teleestil loq’alil, jo’kan naq moko k’ulub’ej ta choq’ re jun awa’b’ejihom re loq’alil. Jo’kan naq tento tixkuy jun awa’b’ejihom li maawa’ awa’b’ejihom re loq’alil."
                },
                {
                    "number": 25,
                    "text": "Ut jo’kan wi’chik, chi yaal ninye eere, li ruchich’och’ naxkuy xpaab’ankil lix chaq’rab’il jun li choxahil awa’b’ejihom, xb’aan naq naxnujob’resi xb’isb’al lix yo’ob’tesinkil, ut moko naxq’et ta li chaq’rab’—"
                },
                {
                    "number": 26,
                    "text": "Jo’kan ut, taasantob’resimanq; relik chi yaal, us ta taakamq, taak’ehe’q wi’chik xyu’am, ut tixkuy li wankilal li k’eeb’il wi’ xyu’am, ut eb’ li tiikeb’ xch’ool te’eechaninq re."
                },
                {
                    "number": 27,
                    "text": "Xb’aan naq us ta neke’kam, te’wakliiq ajwi’ wi’chik, jun musiq’ejil tz’ejwalej."
                },
                {
                    "number": 28,
                    "text": "Eb’ li ani reheb’ jun choxahil musiq’ej te’xk’ul ajwi’ li tz’ejwalej li kiwan choq’ ruchich’och’il tz’ejwalej; relik chi yaal, laa’ex ajwi’ teek’ul lee xaqalil, ut lee loq’al a’anaq li loq’alil li k’eeb’il wi’ xyu’am lee xaqalil."
                },
                {
                    "number": 29,
                    "text": "Laa’ex li k’eeb’il eeyu’am rik’in jun raqal li choxahil loq’alil, teek’ul xkomon ajwi’ a’an, a’anaq lix tz’aqalil."
                },
                {
                    "number": 30,
                    "text": "Ut eb’ li k’eeb’ileb’ xyu’am rik’in jun raqal li terrestil loq’alil te’xk’ul xkomon ajwi’ a’an, a’anaq lix tz’aqalil."
                },
                {
                    "number": 31,
                    "text": "Ut eb’ li k’eeb’ileb’ xyu’am rik’in jun raqal li teleestil loq’alil te’xk’ul xkomon ajwi’ a’an, a’anaq lix tz’aqalil."
                },
                {
                    "number": 32,
                    "text": "Ut eb’ li neke’kana te’k’ehe’q ajwi’ xyu’am; a’b’anan te’sutq’iiq wi’chik sa’ tz’aqal lix na’ajeb’, re xyalb’al li k’a’ru ke’wan xch’ool chixk’ulb’al, xb’aan naq moko ke’wan ta xch’ool chixyalb’al li k’a’ru ke’ru raj chixk’ulb’al."
                },
                {
                    "number": 33,
                    "text": "Xb’aan naq k’a’ru tixra wi’ junaq winq wi k’eeb’il jun maatan re, ut moko naxk’ul ta li maatan? K’ehomaq reetal, moko nasaho’ ta sa’ xch’ool rik’in li k’a’ru k’eeb’il re, chi moko nasaho’ sa’ xch’ool rik’in li ani kik’ehok re li maatan."
                },
                {
                    "number": 34,
                    "text": "Ut jo’kan wi’chik, chi yaal ninye eere, li k’a’ru jolominb’il xb’aan li chaq’rab’, kolb’il ajwi’ rix xb’aan li chaq’rab’, ut tz’aqob’resinb’il re ru ut santob’resinb’il xb’aan ajwi’ a’an."
                },
                {
                    "number": 35,
                    "text": "Li k’a’ru naq’etok re junaq chaq’rab’, ut moko naxkuy ta wank sa’ li chaq’rab’, li naxsik’ b’an wank choq’ chaq’rab’ xjunes rib’, ut naraj kanaak sa’ li maak, ut nakana chi junajwa sa’ li maak, ink’a’ naru chi santob’resiik xb’aan li chaq’rab’, chi moko xb’aan li uxtaan, li tiik ruhil na’leb’, malaj li raqb’a-aatin. Jo’kan naq tento te’kanaaq chi toj tz’ajeb’ ru."
                },
                {
                    "number": 36,
                    "text": "Sa’ chixjunileb’ li awa’b’ejihom wan jun chaq’rab’ k’eeb’il;"
                },
                {
                    "number": 37,
                    "text": "Ut k’iila awa’b’ejihom wan; xb’aan naq maak’a’ li na’ajej b’ar wi’ maak’a’ li awa’b’ejihom wan, ut maak’a’ li awa’b’ejihom b’ar wi’ maak’a’ li na’ajej, ma xnimal ru awa’b’ejihom malaj xka’ch’inal ru awa’b’ejihom."
                },
                {
                    "number": 38,
                    "text": "Ut choq’ re li junjunq chi awa’b’ejihom k’eeb’il jun chaq’rab’; ut choq’ re li junjunq chi chaq’rab’ wank ajwi’ k’a’ru ramb’il ut k’a’ru teneb’anb’il."
                },
                {
                    "number": 39,
                    "text": "Chixjunileb’ li ani ink’a’ neke’xkuy li k’a’ru teneb’anb’il moko tiikob’resinb’ileb’ ta ru."
                },
                {
                    "number": 40,
                    "text": "Xb’aan naq li seeb’al k’a’uxlej najilok rik’in li seeb’al k’a’uxlej; li chaab’il na’leb’ naxk’ul li chaab’il na’leb’; li yaal naxq’alu li yaal; li saq ruhil na’leb’ naxra li saq ruhil na’leb’; li saqen najilok rik’in li saqen; li uxtaan naxtoq’ob’a ru li uxtaan ut nareechani li k’a’ru re; li tiik ruhil na’leb’ toj naxk’am lix b’e ut nareechani li k’a’ru re; li raqb’a-aatin naxik chiru li rilob’aal li ani k’ojk’o sa’ xb’een li k’ojarib’aal ut naxjolomi ut naxk’anjela chixjunil li k’a’aq re ru."
                },
                {
                    "number": 41,
                    "text": "A’an naxtaw xyaalal chixjunil li k’a’aq re ru, ut chixjunil li k’a’aq re ru wan chiru, ut chixjunil li k’a’aq re ru wan sa’ xsutam; ut a’an wan chi taqenaq sa’ xb’een chixjunil li k’a’aq re ru, ut sa’ chixjunil li k’a’aq re ru, ut wan chiru chixjunil li k’a’aq re ru, ut wan sa’ xsutam chixjunil li k’a’aq re ru; ut chixjunil li k’a’aq re ru wan xb’aan a’an, ut chalen chaq a’an, a’ li Dios, chi junelik q’e kutan."
                },
                {
                    "number": 42,
                    "text": "Ut jo’kan wi’chik, chi yaal ninye eere, a’an xk’e jun chaq’rab’ choq’ re chixjunil li k’a’aq re ru, li neke’xik wi’ sa’ xkutankileb’ ut xq’ehileb’;"
                },
                {
                    "number": 43,
                    "text": "Ut xaqxookeb’ lix b’ehileb’, lix b’ehil ajwi’ li choxa ut li ruchich’och’, wan wi’ li ruchich’och’ ut chixjunileb’ li t’ort’ookil chahim."
                },
                {
                    "number": 44,
                    "text": "Ut neke’xk’e xsaqen chirib’ileb’ rib’ sa’ xkutankileb’ ut sa’ xq’ehileb’, sa’ xk’asaleb’, sa’ xhoonaleb’, sa’ xkutaneb’, sa’ xxamaaneb’, sa’ xpoheb’, sa’ xchihab’eb’—chixjunil a’in jun chihab’ rik’in li Dios, a’ut moko rik’in ta li winq."
                },
                {
                    "number": 45,
                    "text": "Li ruchich’och’ nasututnak chiru lix xik’, ut li saq’e naxk’e xsaqen chi kutan, ut li po naxk’e xsaqen chi q’ojyin, ut eb’ li chahim neke’xk’e ajwi’ xsaqenkeb’, naq neke’xsututi rib’ chiru xxik’eb’ sa’ xloq’alileb’, sa’ xyi lix wankil li Dios."
                },
                {
                    "number": 46,
                    "text": "K’a’ aj-ik’in tinjuntaq’eeta eb’ li awa’b’ejihom a’in, re teetaw ru?"
                },
                {
                    "number": 47,
                    "text": "K’ehomaq reetal, chixjunil a’in awa’b’ejihomeb’, ut yalaq winq li x’ilok re junaq malaj lix ka’ch’inal reheb’ a’in, xril li Dios chi xik rik’in xnimal ru ut xwankilal."
                },
                {
                    "number": 48,
                    "text": "Ninye eere, xril a’an; a’b’anan, li ani kichal rik’ineb’ li re moko kitawe’ ta xyaalal."
                },
                {
                    "number": 49,
                    "text": "Li saqen nalemtz’un sa’ li q’ojyin, ut li q’ojyin moko naxtaw ta ru; a’b’anan taachalq li kutan naq teetaw xyaalal li Dios ajwi’, chi k’eeb’il eeyu’am rik’in a’an ut xb’aan a’an."
                },
                {
                    "number": 50,
                    "text": "Toja’ ut naq teenaw naq kineeril, naq wankin, ut naq laa’in li tz’aqal saqen li wan eerik’in, ut naq laa’ex wankex wik’in; wi ta ink’a’ jo’kan ink’a’ raj texruuq chi numtaak."
                },
                {
                    "number": 51,
                    "text": "K’ehomaq reetal, tinjuntaq’eetaheb’ li awa’b’ejihom a’in rik’in jun winq li wan xch’och’, ut kixtaqlaheb’ lix moos sa’ li ch’och’ re b’ekok sa’ li ch’och’."
                },
                {
                    "number": 52,
                    "text": "Ut kixye re li xb’een: Ayu ut k’anjelan sa’ li ch’och’, ut sa’ li xb’een hoonal tinchalq aawik’in, ut taawil xsahil xch’ool li wilob’aal."
                },
                {
                    "number": 53,
                    "text": "Ut kixye re li xkab’: Ayu ajwi’ sa’ li ch’och’, ut sa’ li xkab’ hoonal tatwula’ani rik’in xsahil xch’ool li wilob’aal."
                },
                {
                    "number": 54,
                    "text": "Ut jo’kan ajwi’ re li rox, ut kixye: Tatwula’ani;"
                },
                {
                    "number": 55,
                    "text": "Ut jo’kan ajwi’ re li xkaa, ut jo’kan toj reetal li xkab’laju."
                },
                {
                    "number": 56,
                    "text": "Ut laj eechal re li awimq xko’o rik’in li xb’een sa’ li xb’een hoonal, ut kikana rik’in a’an chixjunil li hoonal a’an, ut kik’ehe’ xsahil xch’ool rik’in xsaqenkil li rilob’aal laj eechal re."
                },
                {
                    "number": 57,
                    "text": "Toja’ ut naq kirisi rib’ rik’in li xb’een re taarula’ani ajwi’ li xkab’, ut li rox, ut li xkaa, ut jo’kan toj reetal li xkab’laju."
                },
                {
                    "number": 58,
                    "text": "Ut chi jo’kan chixjunileb’ ke’xk’ul xsaqenkil li rilob’aal laj eechal reheb’, li junjunq chi winq sa’ xhoonal, ut sa’ xkutankil, ut sa’ xq’ehil—"
                },
                {
                    "number": 59,
                    "text": "Kitikla rik’in li xb’een, ut jo’kan toj reetal xraqikeb’, ut chalen chaq xraqikeb’ toj reetal li xb’eenil, ut chalen chaq xb’eenil toj reetal xraqikeb’;"
                },
                {
                    "number": 60,
                    "text": "Li junjunq chi winq sa’ tz’aqal lix tusulal, toj reetal naq choyb’il lix hoonal, jo’ chanru ajwi’ naq kixtaqla wi’ laj eechal re, re naq nimanb’ilaq xloq’al laj eechal re rik’in a’an, ut a’an rik’in laj eechal re, re naq nimanb’ilaq xloq’aleb’ chixjunileb’."
                },
                {
                    "number": 61,
                    "text": "Jo’kan ut, rik’in li jaljookil ru aatin a’in tinjuntaq’eeta chixjunileb’ li awa’b’ejihom a’in, ut li ani wankeb’ chi sa’—li junjunq chi awa’b’ejihom sa’ xhoonal, ut sa’ xkutankil, ut sa’ xq’ehil, jo’ chanru ajwi’ li aatin kixtaqla li Dios."
                },
                {
                    "number": 62,
                    "text": "Ut jo’kan wi’chik, chi yaal ninye eere, ex raab’ilex inb’aan, ninkanab’ li yehom a’in eerik’in re teetz’il rix sa’ eech’ool, rik’in li taqlahom a’in li nink’e eere, naq teepatz’ ink’ab’a’ naq nach’ wankin—"
                },
                {
                    "number": 63,
                    "text": "Jilonqex wik’in ut laa’in tinjiloq eerik’in; sik’omaqin chi yalb’il eeq’e ut tineetaw; chextz’aamanq, ut texk’uluq; chextoch’oq, ut taateemanq cheru."
                },
                {
                    "number": 64,
                    "text": "Yalaq k’a’ru teetz’aama chiru li Yuwa’b’ej sa’ lin k’ab’a’ taak’eemanq eere, li na’ajman ru choq’ eere;"
                },
                {
                    "number": 65,
                    "text": "Ut wi neketz’aama k’a’ruhaq li moko aajel ta ru choq’ eere, taasutq’iiq choq’ eejitb’al."
                },
                {
                    "number": 66,
                    "text": "K’ehomaq reetal, li k’a’ru nekerab’i, chanchan lix yaab’ xkux jun li najapok re sa’ li yamyookil ch’och’—sa’ li yamyookil ch’och’, xb’aan naq ink’a’ nekexru chirilb’al—lix yaab’ inkux, xb’aan naq lix yaab’ inkux a’an Musiq’ej, lin Musiq’ a’an li yaal; li yaal nakana ut maajun roso’jik wan; ut wi wan eerik’in taanumtaaq."
                },
                {
                    "number": 67,
                    "text": "Ut wi junaj ru lix sa’ eeru sa’ inloq’al, chixjunil lee xaqalil nujenaqaq chi saqen, ut maak’a’aq q’ojyin eerik’in; ut li jun xaqalil li nujenaq chi saqen naxtaw xyaalal chixjunil li k’a’aq re ru."
                },
                {
                    "number": 68,
                    "text": "Jo’kan ut, santob’resihomaq eerib’ re naq junajaq ru lee k’a’uxl rik’in li Dios, ut taachalq xkutankil naq teeril a’an; xb’aan naq taarisi xtz’apb’al ru li rilob’aal cheru, ut taawanq sa’ li kutan tixk’oxla a’an, ut chi uxb’il jo’ tixk’oxla a’an, ut jo’ chanru li rajom xch’ool a’an."
                },
                {
                    "number": 69,
                    "text": "Chijultiko’q eere li xnimal ru ut roso’jikil yeechi’ihom li kink’e eere; tz’eqomaq lee jo’maajo’il k’oxlahom ut xnumtajik li se’ek chi najt eerik’in."
                },
                {
                    "number": 70,
                    "text": "Chexkanaaq, chexkanaaq sa’ li na’ajej a’in, ut b’oqomaq jun ch’utlajik re tiik ruhil k’a’uxlej, reheb’ ajwi’ li wankeb’ choq’ xb’een aj k’anjeleb’ sa’ li xraqikil awa’b’ejihom a’in."
                },
                {
                    "number": 71,
                    "text": "Ut eb’ li ani ke’xtij chaq sa’ xb’eenikeb’ che’xpatz’aq xk’ab’a’ li Qaawa’, ut che’xtz’il rix li tije’k sa’ xch’ooleb’, li xe’xk’ul, chiru jarub’aq kutan."
                },
                {
                    "number": 72,
                    "text": "K’ehomaq reetal, ut ilomaq, laa’in tink’aak’aleheb’ lee teep chi karneer, ut tinwaklesiheb’ li xb’eenil ut teb’intaqla reheb’."
                },
                {
                    "number": 73,
                    "text": "K’ehomaq reetal, laa’in tinseeb’a lin k’anjel sa’ xq’ehil."
                },
                {
                    "number": 74,
                    "text": "Ut nink’e eere laa’ex, li wankex choq’ xb’een aj k’anjel sa’ li xraqikil awa’b’ejihom a’in, jun taqlahom naq teech’utub’ eerib’ ut teek’uub’ eerib’, ut teekawresi eerib’, ut teesantob’resi eerib’; relik chi yaal, saqob’resihomaq ru lee ch’ool, ut ch’ajob’resihomaq lee ruq’ ut lee roq chiwu, re naq texinch’ajb’ilob’resi;"
                },
                {
                    "number": 75,
                    "text": "Re naq tinch’olob’ xyaalal chiru lee Yuwa’, ut lee Dios, ut lin Dios laa’in, naq ch’ajb’ilex chirix lix kik’el li tasal tenamit a’in aj maak; re naq tintz’aqob’resi ru li yeechi’ihom a’in, li xnimal ru ut xraqikil yeechi’ihom a’in, li kink’e eere, jo’q’e nawaj."
                },
                {
                    "number": 76,
                    "text": "Jo’kan ajwi’, nink’e eere jun taqlahom naq texkanaaq sa’ li tijok ut kuyuk sa’ chalen sa’ li hoonal a’in."
                },
                {
                    "number": 77,
                    "text": "Ut nink’e eere jun taqlahom naq teek’ut li tzol’leb’ re li awa’b’ejihom cherib’il eerib’."
                },
                {
                    "number": 78,
                    "text": "Chexk’utuq chi yalb’il eeq’e, ut li wusilal taa’ochb’eeninq eere, re textzole’q chi tz’aqalaq chik re ru sa’ xxe’ul li na’leb’ank, sa’ li jar raqal chi na’leb’, sa’ li tzol’leb’, sa’ li chaq’rab’ re li evangelio, sa’ chixjunil li k’a’aq re ru chirix lix awa’b’ejihom li Dios, li jo’ k’ihal na’ajman ru naq teetaw ru;"
                },
                {
                    "number": 79,
                    "text": "Chirix li k’a’aq re ru sa’ choxa jo’ ajwi’ sa’ li ruchich’och’, ut rub’el li ch’och’; li k’a’aq re ru wanjenaq, li k’a’aq re ru wan, li k’a’aq re ru tento taak’ulmanq chi seeb’, li k’a’aq re ru wan sa’ li ch’och’ wankex wi’, li k’a’aq re ru wan sa’ najtil ch’och’; li pleet ut lix nimal xk’a’uxleb’ li tenamit, ut eb’ li raqb’a-aatin li wankeb’ sa’ li ch’och’, ut jo’kan ajwi’ eenawom chirixeb’ li tenamit ut li awa’b’ejihom—"
                },
                {
                    "number": 80,
                    "text": "Re naq kawresinb’ilaqex sa’ chixjunil li k’a’aq re ru naq texintaqla wi’chik chixnimob’resinkil ru li b’oqok li kexinb’oq wi’, ut li taqlanb’il k’anjel li kink’e wi’ eetaqlankil."
                },
                {
                    "number": 81,
                    "text": "K’ehomaq reetal, kexintaqla chi xik re xch’olob’ankil li yaal ut xtijb’aleb’ li tenamit, ut na’ajman ru choq’ re li junjunq chi winq li tijb’il naq tixtij li ras riitz’in."
                },
                {
                    "number": 82,
                    "text": "Chi jo’kan, neke’kana chi maak’a’ k’a’ru te’xpatz’ wi’ xkuyb’aleb’, ut lix maakeb’ wan sa’ xb’een lix jolomeb’ a’an."
                },
                {
                    "number": 83,
                    "text": "Ani ink’a’ naxb’ay rib’ chinsik’b’al, tinixtaw, ut ink’a’ taakanab’aaq xjunes."
                },
                {
                    "number": 84,
                    "text": "Jo’kan ut, chexkanaaq, ut chexk’anjelaq chi yalb’il eeq’e, re taatz’aqloq eere eeru sa’ lee k’anjel re xik sa’ xyanqeb’ laj Gentil li jun sutaq chik, jo’ k’ihal eere yeeb’ilaqeb’ xk’ab’a’ xb’aan lix tz’uumal re li Qaawa’, re xb’ak’b’al chaq li chaq’rab’ ut xtz’apb’al chaq li yaal ch’olob’anb’il, ut re xkawresinkileb’ laj santil paab’anel choq’ re li hoonal re raqb’a-aatin li chalel;"
                },
                {
                    "number": 85,
                    "text": "Re taaruuq te’xkol rib’ li raameb’ chiru lix josq’il li Dios, li sache’k re tz’eqb’eetalil li na’oyb’enink reheb’ laj maak, sa’ li ruchich’och’ a’in jo’ ajwi’ sa’ li ruchich’och’ chalel. Chi yaal ninye eere, eb’ li maawa’eb’ xb’een li xb’eenil che’kanaaq sa’ li awimq toj reetal te’b’oqe’q xb’aan xtz’uumal re li Qaawa’, xb’aan naq maji’ nachal lix hoonaleb’; maji’ ch’ajb’il li raq’eb’ chirix lix kik’el li tasal tenamit a’in."
                },
                {
                    "number": 86,
                    "text": "Chexkanaaq sa’ li ach’ab’aak li ach’ab’anb’ilex wi’; meekanab’ eerib’ chi b’ak’iik xb’aan li maak; ch’ajb’ilaq b’an eeruq’, toj reetal naq taak’ulunq li Qaawa’."
                },
                {
                    "number": 87,
                    "text": "Xb’aan naq moko k’iila kutan ta chik ut li ruchich’och’ taachenchotq ut taasaalanq chi junpak’al ut chi junpak’al chik jo’ jun winq kalajenaq; ut li saq’e tixmuq li rilob’aal, ut ink’a’ taaraj xk’eeb’al saqen; ut li po atisinb’ilaq sa’ kik’; ut eb’ li chahim te’chalq xjosq’il chi numtajenaq, ut te’xkut rib’ taq’a jo’ jun ru li higo li nat’ane’ chaq chiru jun xtoonal li higo."
                },
                {
                    "number": 88,
                    "text": "Ut chirix li yaal li teech’olob’ nachal li josq’il ut li xik’ eek’anb’il sa’ xb’een li tenamit."
                },
                {
                    "number": 89,
                    "text": "Xb’aan naq chirix lee ch’olob’ahom nachal lix ch’olob’ahomeb’ li hiik, li taab’aanunq re li aakanak sa’ xyi li ch’och’, ut eb’ li winq te’t’ane’q chi ch’och’ ut ink’a’ te’ruuq chi xaqliik."
                },
                {
                    "number": 90,
                    "text": "Ut nachal ajwi’ lix ch’olob’ahom lix yaab’ xkux li kaaq, ut lix yaab’ xkux li raq’ kaaq, ut lix yaab’ xkux li kaq-sut-iq’, ut lix yaab’eb’ xkux lix b’oolam li palaw li te’xkut rib’ chirix xnub’aaleb’."
                },
                {
                    "number": 91,
                    "text": "Ut chixjunil li k’a’aq re ru taawanq chi choqinb’il; ut ch’olch’o naq eb’ li winq te’lajq xch’ooleb’; xb’aan naq taachalq li xiw sa’ xb’eeneb’ chixjunil li tenamit."
                },
                {
                    "number": 92,
                    "text": "Ut eb’ li anjel te’xik’anq chiru xyi li choxa, japjooqeb’ re chi kaw xyaab’eb’ xkux, ut te’xyaab’asi lix trompeet li Dios, chixyeeb’al: Kawresihomaq eerib’, kawresihomaq eerib’, ex li wankex sa’ li ruchich’och’; xb’aan naq wulajenaq lix raqb’a-aatin li qaDios. K’ehomaq reetal, ut ilomaq, chalk re li B’eelomej; elenqex chixk’ulb’al."
                },
                {
                    "number": 93,
                    "text": "Ut sa’ junpaat taak’utunq jun nimla eetalil sa’ choxa, ut chixjunileb’ li tenamit te’ril sa’ komonil."
                },
                {
                    "number": 94,
                    "text": "Ut jun chik anjel tixyaab’asi lix trompeet, chixyeeb’al: Li nimla iglees a’an, lix na’ileb’ li tz’eqb’eetalil, li kiminok ruheb’ chixjunil li ninqi tenamit chiruk’b’al xviinul li josq’il xb’aan li yumb’eetak ko’b’eetak kixb’aanu, li narahob’tesink reheb’ laj santil paab’anel re li Dios, li xhoyok re lix kik’eleb’—li ixq a’an li k’ojk’o sa’ xb’een k’iila ha’, ut sa’ xb’eeneb’ li ch’och’ sa’ xyi palaw—k’ehomaq reetal, a’an li yib’ aj pim re li ruchich’och’; a’an b’ak’b’o chi joob’; k’eeb’il xkawil lix b’ak’leb’, maajun winq naru chi hitok re; jo’kan ut, kawresinb’il re taak’ate’q. Ut a’an tixyaab’asi li trompeet chi najtaq xyaab’ ut kawaq, ut chixjunileb’ li tenamit te’ab’inq re."
                },
                {
                    "number": 95,
                    "text": "Ut taawanq ch’anch’ookilal sa’ choxa chiru xnumik xyijach jun hoonal; ut tikto chirix a’an taateeliiq lix t’ikrul li choxa, jo’ nateeliik jun b’otb’ookil hu chirix naq b’otob’anb’il, ut taa’isimanq chaq li tz’apleb’ t’ikr chiru li rilob’aal li Qaawa’;"
                },
                {
                    "number": 96,
                    "text": "Ut eb’ laj santil paab’anel li wankeb’ sa’ li ruchich’och’, li yo’yookeb’, te’k’ehe’q xyu’am ut te’xoke’q chixk’ulb’al."
                },
                {
                    "number": 97,
                    "text": "Ut eb’ li ke’war sa’ xmuqleb’aal kamenaqeb’ te’elq chaq, xb’aan naq te’teeliiq lix muqleb’aaleb’; ut te’xoke’q ajwi’ chixk’ulb’al sa’ xyi li roqechal li choxa—"
                },
                {
                    "number": 98,
                    "text": "A’aneb’ re li Kristo, li xb’een ruuchinihom, eb’ li te’kub’eeq xb’een wa rochb’een, ut eb’ li te’wanq sa’ li ruchich’och’ ut sa’eb’ lix muqleb’aal, li te’xoke’q xb’een wa chixk’ulb’al; ut chixjunil a’in xb’aan xyaab’ xkux lix yaab’asinkil li trompeet xb’aan lix anjel li Dios."
                },
                {
                    "number": 99,
                    "text": "Ut chirix a’in jun chik li anjel taayaab’asinq, a’an xkab’ li trompeet; toja’ ut nachal lix tojb’aleb’ rix li ani re li Kristo sa’ lix k’ulunik; li ke’tz’aqon sa’ li tz’alam a’an li kawresinb’il choq’ reheb’, re te’xk’ul li evangelio, ut taaraqe’q aatin chirixeb’ jo’ chanruheb’ li winq sa’ li tz’ejwalej."
                },
                {
                    "number": 100,
                    "text": "Ut jo’kan wi’chik, jun chik trompeet taayaab’asimanq, a’an rox li trompeet; toja’ ut neke’chal lix musiq’eb’ li winq li te’raqe’q aatin chirixeb’, ut tawb’ileb’ rub’el li tojb’a-maak;"
                },
                {
                    "number": 101,
                    "text": "Ut a’aneb’ a’in li rela’eb’ li kamenaq; ut moko neke’wan ta wi’chik chi yo’yo toj reetal naq raqenaq li jun mil chihab’, chi moko chirix a’an, toj sa’ roso’jik li ruchich’och’."
                },
                {
                    "number": 102,
                    "text": "Ut jun chik trompeet taayaab’asimanq, a’an li xkaa trompeet, ut tixye: Natawman sa’ xyanqeb’ li te’kanaaq toj sa’ li xnimal ru ut roso’jikil kutan a’an, a’ li roso’jik ajwi’, li toj tz’ajeb’ ru te’kanaaq."
                },
                {
                    "number": 103,
                    "text": "Ut jun chik trompeet taayaab’asimanq, a’an ro’ li trompeet, a’an li ro’ anjel li naq’axtesink re li evangelio li junelik nakana—yoo chi xik’ank sa’ xyi li choxa, toj rik’ineb’ chixjunil li tenamit, junkab’al, aatinob’aal, ut teepal;"
                },
                {
                    "number": 104,
                    "text": "Ut a’inaq xyaab’ lix trompeet, tixye reheb’ chixjunil li tenamit, sa’ choxa jo’ ajwi’ sa’ ruchich’och’, ut li wankeb’ rub’el li ch’och’—xb’aan naq li junjunq xikej taa’ab’inq re, ut li junjunq xb’een aqej taab’asmanq, ut li junjunq ru’uj aq’ej tixch’olob’ xyaalal, naq neke’rab’i lix yaab’ li trompeet chixyeeb’al: Chexuwa ru li Dios, ut chek’e xloq’al li ani k’ojk’o sa’ xb’een li k’ojarib’aal, chi junelik q’e kutan, xb’aan naq wulajenaq xhoonal lix raqb’a-aatin."
                },
                {
                    "number": 105,
                    "text": "Ut jo’kan wi’chik, jun chik anjel tixyaab’asi lix trompeet, a’an xwaq li anjel, chixyeeb’al: T’anenaq li ixq a’an li kiminok ruheb’ chixjunil li tenamit chiruk’b’al xviinul li josq’il xb’aan li ko’b’eetak yumb’eetak kixb’aanu; t’anenaq a’an, t’anenaq!"
                },
                {
                    "number": 106,
                    "text": "Ut jo’kan wi’chik, jun chik anjel tixyaab’asi lix trompeet, a’an xwuq li anjel, chixyeeb’al: Ak raqenaq; ak raqenaq! Lix Karneer li Dios xq’axok-u ut xyeq’i li yatz’leb’aal uva xjunes, a’ li yatz’leb’aal uva re lix nimal xjosq’il li Nimajwal Dios."
                },
                {
                    "number": 107,
                    "text": "Toja’ ut naq eb’ li anjel te’k’ehe’q choq’ xkorooneb’ xloq’al lix nimal xmetz’ew a’an, ut eb’ laj santil paab’anel te’nujaq rik’in lix loq’al, ut te’xk’ul reechanihomeb’ ut te’k’ehe’q chi juntaq’eeteb’ xwankil rik’in a’an."
                },
                {
                    "number": 108,
                    "text": "Toja’ ut naq li xb’een anjel tixyaab’asi wi’chik lix trompeet sa’ xxikeb’ chixjunil li yo’yookeb’, ut tixk’utb’esi lix muqmuukil b’aanuhomeb’ li winq, ut lix ninqal ru k’anjel li Dios sa’ li xb’een mil chihab’."
                },
                {
                    "number": 109,
                    "text": "Toja’ ut naq li xkab’ anjel tixyaab’asi lix trompeet, ut tixk’utb’esi lix muqmuukil b’aanuhomeb’ li winq, ut lix k’oxlahom ut rajom lix ch’ooleb’, ut lix ninqal ru k’anjel li Dios sa’ li xkab’ mil chihab’—"
                },
                {
                    "number": 110,
                    "text": "Ut chi jo’kan, toj reetal naq li xwuq anjel tixyaab’asi lix trompeet; ut tixxaqab’ rib’ sa’ xb’een li ch’och’ ut sa’ xb’een li palaw, ut tixxaqab’ aatin sa’ lix k’ab’a’ li ani k’ojk’o sa’ xb’een li k’ojarib’aal, naq maak’a’aq chik xnumik li kutan; ut b’ak’b’ilaq laj Satanas, li najter aj k’anti’ a’an, aj tza li yeeb’il re, ut ink’a’ taahite’q chiru xnumik jun mil chihab’."
                },
                {
                    "number": 111,
                    "text": "Ut chirix a’an taahite’q chiru jarub’aq kutan, re tixch’utub’eb’ lix teep aj pleet."
                },
                {
                    "number": 112,
                    "text": "Ut laj Miguel, li xwuq anjel, a’ li taqenaqil anjel, tixch’utub’eb’ lix teep aj pleet, a’ lix teepal li choxa."
                },
                {
                    "number": 113,
                    "text": "Ut laj tza tixch’utub’eb’ lix teep aj pleet; a’eb’ lix teepal li xb’alb’a, ut taataqe’q chixpleetinkil laj Miguel ut eb’ lix teep aj pleet."
                },
                {
                    "number": 114,
                    "text": "Toja’ ut naq nachal lix pleet li nimla Dios; ut laj tza ut eb’ lix teep aj pleet te’tz’eqe’q toj sa’ tz’aqaleb’ lix na’aj, re naq maak’a’aqeb’ xwankil sa’ xb’eeneb’ laj santil paab’anel chi junajwa chik."
                },
                {
                    "number": 115,
                    "text": "Xb’aan naq laj Miguel tixpleeti lix pleeteb’, ut taanumtaaq sa’ xb’een li ani nasik’ok re lix k’ojarib’aal li ani k’ojk’o sa’ xb’een li k’ojarib’aal, a’an li Karneer."
                },
                {
                    "number": 116,
                    "text": "A’in lix loq’al li Dios, ut eb’ li santob’resinb’il; ut eb’ a’an ink’a’ chik te’ril li kamk."
                },
                {
                    "number": 117,
                    "text": "Jo’kan ut, chi yaal ninye eere, ex raab’ilex inb’aan, b’oqomaq lee ch’utlajik re tiik ruhil k’a’uxlej, jo’ kexintaqla."
                },
                {
                    "number": 118,
                    "text": "Ut rik’in naq moko chixjunileb’ ta wankeb’ xpaab’aal, chexsik’oq chi yalb’il eeq’e ut k’utumaq cherib’il eerib’ li aatin re chaab’il na’leb’; relik chi yaal, sik’omaq chaq sa’eb’ li hu q’axal chaab’il li aatin re chaab’il na’leb’; chesik’ xk’ulb’al eenawom, rik’in li tzolok ut rik’in ajwi’ li paab’aal."
                },
                {
                    "number": 119,
                    "text": "K’uub’ahomaq eerib’; kawresihomaq chixjunil li k’a’ru na’ajman; ut xaqab’omaq jun ochoch, a’anaq ajwi’ rochochil li tijok, rochochil li kuyuk sa’, rochochil li paab’aal, rochochil li tzolok, rochochil li loq’alil, rochochil li tustuukilal, rochoch li Dios;"
                },
                {
                    "number": 120,
                    "text": "Re naq lee rokik taawanq sa’ lix k’ab’a’ li Qaawa’; re naq lee relik taawanq sa’ lix k’ab’a’ li Qaawa’; re naq chixjunil lee k’ehom sahil ch’oolejil taawanq sa’ lix k’ab’a’ li Qaawa’, chi taqsinb’il li uq’ej chiru li Q’axal Taqenaq Xwankil."
                },
                {
                    "number": 121,
                    "text": "Jo’kan ut, kanab’omaq chixjunil lee jo’maajo’il aatin, chixjunil li se’ek, chixjunil lix rahihom ru lee ratawom, chixjunil lee q’etq’etil ut jo’maajo’il k’a’uxlej, ut chixjunil lee maa’us aj b’aanuhom."
                },
                {
                    "number": 122,
                    "text": "Xaqab’omaq sa’ eeyanq jun aj tzolonel, ut me’wan chixjunileb’ choq’ aj aatinanel chi jun xikik; li junjunq b’an chi’aatinaq naq tixtz’aq ut chixjunileb’ che’rab’i lix yehom, re naq chirix naq xe’aatinak chixjunileb’, naq chixjunileb’ te’waklesiiq li raam xb’aan chixjunileb’, ut re naq li junjunq chi winq juntaq’eetaq li kanab’anb’ilaq chixb’aanunkil."
                },
                {
                    "number": 123,
                    "text": "Cheril naq teera eerib’; chekanab’ li rahink-u; chetzol k’ehok li jun re li jun chik jo’ naxteneb’ li evangelio."
                },
                {
                    "number": 124,
                    "text": "Chekanab’ wank choq’ aj q’em; chekanab’ wank chi tz’aj eeru; chekanab’ xsik’b’al li jun lix maak jalan; chekanab’ wark chi numtajenaq chiru li na’ajman; ayuqex sa’ lee ch’aat chi moko najt q’ojyin ta, re naq ink’a’ lub’jenaqaqex; waklinqex chi moko najt kutan ta, re naq taawanq chi seeb’ob’resinb’il lee junxaqalil ut lee k’a’uxl."
                },
                {
                    "number": 125,
                    "text": "Ut sa’ xb’een chixjunil, tiqib’omaq eerib’ rik’in xb’ak’leb’ li rahok, chanchan rik’in jun b’atb’al, a’an xb’ak’leb’ li tz’aqalil re ru ut li tuqtuukilal."
                },
                {
                    "number": 126,
                    "text": "Chextijoq junelik, re naq ink’a’ taach’inanq eech’ool, toj reetal naq tink’ulunq. K’ehomaq reetal, ut ilomaq, tink’ulunq sa’ junpaat, ut texink’ul wik’in. Amen."
                },
                {
                    "number": 127,
                    "text": "Ut jo’kan wi’chik, lix k’anjelil li ochoch kawresinb’il choq’ re li awa’b’ejil re li tzoleb’aal reheb’ li profeet, xaqab’anb’il choq’ re xtzolb’aleb’ sa’ chixjunil li k’a’aq re ru na’ajman ru choq’ reheb’, choq’ reheb’ ajwi’ chixjunileb’ laj k’anjel sa’ li iglees, malaj sa’ jalan chik aatin, eb’ li b’oqb’ileb’ sa’ li k’anjel sa’ li iglees, chalen li taqenaqil aj tij, toj reetal eb’ laj tenq’anel—"
                },
                {
                    "number": 128,
                    "text": "Ut a’inaq lix k’anjelil li rochoch li awa’b’ejil re li tzoleb’aal: Li ani xaqab’anb’il chi wank choq’ awa’b’ej, malaj aj tzolonel, taatawmanq chi xaqxo sa’ xna’aj, sa’ li ochoch li kawresinb’ilaq choq’ re."
                },
                {
                    "number": 129,
                    "text": "Jo’kan ut, a’an taawanq xb’een wa sa’ li rochoch li Dios, sa’ jun li na’ajej b’ar wi’ li ch’utam sa’ li ochoch te’ruuq chirab’inkil li raatin chi k’eeb’il reetal ut chi ch’olch’o, chi moko kaw ta xyaab’ xkux."
                },
                {
                    "number": 130,
                    "text": "Ut naq taachalq sa’ li rochoch li Dios, xb’aan naq tento taawanq a’an xb’een wa sa’ li ochoch—k’ehomaq reetal, ch’ina-us a’in, re taaruuq taawanq choq’ aj k’utunel re li k’a’ru tento taa’uxq—"
                },
                {
                    "number": 131,
                    "text": "Chixq’axtesi rib’ sa’ tijok chi wiq’wo chiru li Dios, choq’ reetalil malaj re xjultikankil li sumwank li junelik nakana."
                },
                {
                    "number": 132,
                    "text": "Ut naq taa’ok anihaq chik chirix, chiwakliiq laj tzolonel, ut chi taqsinb’il li ruq’ chiru choxa, relik chi yaal, chi tiik, chixk’ehaq xsahil xch’ool lix komon malaj eb’ lix komon rik’in li aatin a’in:"
                },
                {
                    "number": 133,
                    "text": "Ma laa’at inkomon, malaj ut, ma laa’ex inkomon? Nink’e xsahil eech’ool sa’ lix k’ab’a’ li Qaawa’ Jesukristo, choq’ reetalil malaj re xjultikankil li sumwank li junelik nakana, sa’ li sumwank wi’ nekexink’ul sa’ komonil, sa’ jun xk’eeb’al inch’ool li xaqxo, li ink’a’ na’eek’an, ut li ink’a’ naru xjalb’al, naq tinwanq choq’ aj rahol eere ut eekomon sa’ xk’ab’a’ li rusilal li Dios sa’ xb’ak’leb’ li rahok, re b’eek sa’ chixjunil lix taqlahom li Dios chi maak’a’ qajitb’al, rik’in b’antioxink, chi junelik q’e kutan. Amen."
                },
                {
                    "number": 134,
                    "text": "Ut ani natawman chi moko k’ulub’ej ta choq’ re li k’ehok sahil ch’oolejil a’in maak’a’aq xna’aj sa’ eeyanq; xb’aan naq ink’a’ teekanab’ naq li wochoch tz’ajninb’ilaq xb’aan."
                },
                {
                    "number": 135,
                    "text": "Ut ani na’ok ut tiik chi paab’ank chiwu, ut komon a’an, malaj wi komoneb’, te’xk’e xsahil xch’ool li awa’b’ej malaj aj tzolonel chi taqsinb’il li ruq’eb’ chiru choxa, rik’in ajwi’ li tijok ut sumwank a’in, malaj rik’in xyeeb’al Amen, choq’ reetalil ajwi’ a’an."
                },
                {
                    "number": 136,
                    "text": "K’ehomaq reetal, chi yaal ninye eere, a’in jun k’utb’il na’leb’ choq’ eere re xk’eeb’al xsahil eech’ool cherib’il eerib’ sa’ li rochoch li Dios, sa’ li tzoleb’aal reheb’ li profeet."
                },
                {
                    "number": 137,
                    "text": "Ut b’oqb’ilex chixb’aanunkil a’in rik’in tijok ut b’antioxink, jo’ chanru naq li Musiq’ej taak’ehoq re li aatin sa’ chixjunil lee b’aanuhom sa’ li rochoch li Qaawa’, sa’ li tzoleb’aal reheb’ li profeet, re naq taa’ok choq’ santil muheb’aal, jun xmuheb’aal li Loq’laj Musiq’ej choq’ re xwaklesinkil eeraam."
                },
                {
                    "number": 138,
                    "text": "Ut ink’a’ teek’ul anihaq sa’ eeyanq sa’ li tzoleb’aal a’in, ka’ajwi’ wi ch’ajb’il chirix lix kik’el li tasal tenamit a’in;"
                },
                {
                    "number": 139,
                    "text": "Ut taak’ule’q rik’in li k’ojob’anb’il k’anjel re xch’ajb’al li oqej, xb’aan naq choq’ re a’in kitikib’aman li k’ojob’anb’il k’anjel re xch’ajb’al li oqej."
                },
                {
                    "number": 140,
                    "text": "Ut jo’kan wi’chik, li k’ojob’anb’il k’anjel re xch’ajb’al li oqej tento naq k’anjelanb’ilaq xb’aan li awa’b’ej, malaj li xb’eenil aj jolominel re li iglees."
                },
                {
                    "number": 141,
                    "text": "Tento taatikib’amanq rik’in tijok; ut chirix xk’ulb’al li kaxlan wa ut viin, tento tixb’ak’ li t’ikr chirix jo’ chanru li k’utb’il eetalil k’eeb’il sa’ li roxlaju ch’ool lix ch’olob’ahom laj Jwan chiwix. Amen."
                }
            ]
        },
        "/study/scriptures/dc-testament/dc/89": {
            "uri": "/study/scriptures/dc-testament/dc/89",
            "title": "Tzol’leb’ ut Sumwank 89",
            "data_type": "chapter",
            "chapter_name": "Tasal 89",
            "chapter_summary": [
                "1–9, Yeeb’il naq ink’a’ naru roksinkil li viin, li uk’a nakaltesin, li may, ut li tiqwal uk’a; 10–17, Li q’een, li ru che’, li tib’, ut li iyaj li nak’uxman k’ojob’anb’ileb’ re te’oksiiq xb’aaneb’ li winq ut li xul; 18–21, Xpaab’ankil lix chaq’rab’ li evangelio, jo’ li Aatin re Chaab’il Na’leb’, naxk’am chaq li osob’tesink, re li yu’am a’in ut re li musiq’ej."
            ],
            "verses": [
                {
                    "number": 1,
                    "text": "Jun Aatin re Chaab’il Na’leb’, choq’ re lix chaab’ilal li ch’utam re taqenaqil aj tij, ch’utch’uukeb’ Kirtland, ut li iglees, ut jo’kaneb’ ajwi’ laj santil paab’anel sa’ Sion—"
                },
                {
                    "number": 2,
                    "text": "Taqlanb’ilaq re xk’eeb’al xsahil eech’ool, moko jo’ ta taqlahom malaj minb’il na’leb’; jo’ b’an k’utb’esinb’il na’leb’ ut li aatin re chaab’il na’leb’, li naxk’ut lix k’oxlahom ut li rajom li Dios chirix li kolb’a-ib’ re li yu’am a’in choq’ reheb’ chixjunil laj santil paab’anel sa’ roso’jik li kutan—"
                },
                {
                    "number": 3,
                    "text": "K’eeb’il choq’ jun na’leb’ li wan xyeechi’ihom, k’uub’anb’il re te’ruuq chixk’ulb’al li q’uneb’ xmetz’ew malaj li ani q’axal q’un xmetz’ew re chixjunileb’ laj santil paab’anel, li wankeb’ choq’ aj santil paab’anel, malaj li naru chi yeemank reheb’ chi jo’kan."
                },
                {
                    "number": 4,
                    "text": "K’ehomaq reetal, jo’ka’in naxye chi yaal li Qaawa’ eere: Sa’ xk’ab’a’ li maa’usilal ut li k’uub’anb’il k’a’uxl li wan anajwan ut toj taawanq sa’ xch’ooleb’ li winq aj takchi’ihom rib’ sa’ muqmu sa’ roso’jik li kutan, xexintij, ut nekexintij chi rub’elaj, rik’in xk’eeb’al eere li aatin a’in re chaab’il na’leb’ chi k’utb’esinb’il—"
                },
                {
                    "number": 5,
                    "text": "Naq a’ yaal jo’ yalaq ani chi winq naruk’ li viin malaj li uk’a nakaltesin sa’ eeyanq, k’ehomaq reetal, moko us ta, chi moko chaab’il sa’ rilob’aal lee Yuwa’, ka’ajwi’ sa’ xch’utub’ankil eerib’ re xq’axtesinkil lee loq’laj k’anjel chiru."
                },
                {
                    "number": 6,
                    "text": "Ut, k’ehomaq reetal, tento naq a’inaq li viin, relik chi yaal, tz’aqal xviinul li uva re xtoonal li awimq, yiib’anb’il eeb’aan laa’ex."
                },
                {
                    "number": 7,
                    "text": "Ut jo’kan wi’chik, li uk’a nakaltesin moko re ta li sa’ej, re b’an xch’ajb’al lee tib’el."
                },
                {
                    "number": 8,
                    "text": "Ut jo’kan wi’chik, li may moko re ta li tib’elej, chi moko re li sa’ej, ut moko chaab’il ta choq’ re li winq; a’an b’an jun q’een choq’ re li toch’olal ut chixjunil li wakax yaj, re taa’oksimanq chi k’oxlanb’il ut rik’in seeb’al."
                },
                {
                    "number": 9,
                    "text": "Ut jo’kan wi’chik, li tiqwal uk’a moko re ta li tib’elej chi moko li sa’ej."
                },
                {
                    "number": 10,
                    "text": "Ut jo’kan wi’chik, chi yaal ninye eere, chixjunil li chaab’il q’een, li Dios kixk’ojob’ choq’ re lix kawilal, lix winqilal, ut li roksihom li winq—"
                },
                {
                    "number": 11,
                    "text": "Li junjunq chi q’een sa’ xq’ehil, ut li junjunq ru che’ sa’ xq’ehil; chixjunileb’ a’in oksinb’ilaqeb’ rik’in xchaab’ilal li na’leb’ ut b’antioxink."
                },
                {
                    "number": 12,
                    "text": "Relik chi yaal, lix tib’eleb’ ajwi’ li xul ut li xik’anel xul rub’el choxa, laa’in, li Qaawa’, kink’ojob’ choq’ roksihom li winq rik’in b’antioxink; a’b’anan tento taa’oksimanq chi moko naab’al ta;"
                },
                {
                    "number": 13,
                    "text": "Ut nasaho’ inch’ool naq ink’a’ taa’oksimanq, ka’ajwi’ sa’ xkutankil li hab’alq’e, malaj li ke, malaj we’ej."
                },
                {
                    "number": 14,
                    "text": "Chixjunil li iyaj nak’uxman k’ojob’anb’il choq’ roksihom li winq ut eb’ li xul, re taawanq choq’ roqechal li yu’amej, moko ka’aj ta wi’ re li winq, re b’an lix xulel li ch’och’, ut eb’ li xik’anel xul chiru choxa, ut li k’iche’ xul li neke’alinak malaj neke’jukuknak sa’ xb’een li ch’och’;"
                },
                {
                    "number": 15,
                    "text": "Ut eb’ a’in kixyiib’ li Dios choq’ roksihom li winq ka’ajwi’ sa’ xkutankil li we’ej ut xnaab’alil li tz’okaak."
                },
                {
                    "number": 16,
                    "text": "Chixjunil li iyaj nak’uxman chaab’il choq’ xtzakemq li winq; jo’ chanru ajwi’ li ruuchinihom li k’aam; li k’a’ru na’uuchin, ma sa’ li ch’och’ malaj sa’ xb’een li ch’och’—"
                },
                {
                    "number": 17,
                    "text": "A’b’anan, trigo choq’ re li winq, ut ixim choq’ re li b’ooyx, ut avena choq’ re li kawaay, ut li centeno choq’ reheb’ li xul neke’purik, ut choq’ reheb’ li aaq, ut choq’ re chixjunileb’ lix xulel li ch’och’, ut li cebada choq’ reheb’ chixjunil li xul neke’oksiman, ut choq’ re li uk’a ink’a’ nakaltesin, jo’ ajwi’ xkomon chik li iyaj nak’uxman."
                },
                {
                    "number": 18,
                    "text": "Ut chixjunileb’ laj santil paab’anel li neke’jultiko’ re xpaab’ankil ut xb’aanunkil li yehom a’in, rik’in b’eek sa’ ab’ink chiruheb’ li taqlahom, te’xk’ul kawilal sa’ xch’up ut sulutz sa’ xb’aqeleb’;"
                },
                {
                    "number": 19,
                    "text": "Ut te’xtaw xchaab’ilal li na’leb’ ut li ninqi b’ihomal re nawom, a’ li muqmuukil b’ihomal;"
                },
                {
                    "number": 20,
                    "text": "Ut te’alinaq ut ink’a’ te’lub’q, ut te’b’eeq ut ink’a’ te’tawaaq."
                },
                {
                    "number": 21,
                    "text": "Ut laa’in, li Qaawa’, nink’e reheb’ jun yeechi’ihom, naq li anjel aj sachonel taanume’q sa’ xb’eeneb’, jo’eb’ li ralal xk’ajol laj Israel, ut ink’a’ tixkamsiheb’. Amen."
                }
            ]
        },
        "/study/scriptures/dc-testament/dc/90": {
            "uri": "/study/scriptures/dc-testament/dc/90",
            "title": "Tzol’leb’ ut Sumwank 90",
            "data_type": "chapter",
            "chapter_name": "Tasal 90",
            "chapter_summary": [
                "1–5, Lix laawil li awa’b’ejihom q’axtesinb’il re laj Jose Smith, ut rik’in ruq’ a’an, re li Iglees; 6–7, Laj Sidney Rigdon ut laj Frederick G. Williams tento te’k’anjelaq sa’ li Xb’eenil Awa’b’ejil; 8–11, Li evangelio tento taajultikamanq chiruheb’ lix tenamit laj Israel, chiruheb’ laj Gentil, ut chiruheb’ laj Judio, ut li junjunq chi winq taarab’i sa’ tz’aqal li raatinob’aal; 12–18, Laj Jose Smith ut eb’ lix tenq’ aj k’ehol na’leb’ tento te’xk’e xtuqub’ankil ru li Iglees; 19–37, Junjunq li winq k’eeb’ileb’ xna’leb’ xb’aan li Qaawa’ naq te’b’eeq chi tiik ut te’k’anjelaq sa’ lix awa’b’ejihom."
            ],
            "verses": [
                {
                    "number": 1,
                    "text": "Jo’ka’in naxye li Qaawa’: chi yaal, chi yaal, ninye aawe, at walal, kuyb’il laa maak, jo’ chanru li tz’aamanb’il aab’aan, xb’aan naq laa tij ut lix tijeb’ laa komon wulajenaq taqe’q sa’ lin xik."
                },
                {
                    "number": 2,
                    "text": "Jo’kan ut, osob’tesinb’ilat chalen anajwan li nakatk’amok re lix laawil li awa’b’ejihom li k’eeb’il aawe; li awa’b’ejihom li yoo wi’ chi k’utmank li jun sutaq chik."
                },
                {
                    "number": 3,
                    "text": "Chi yaal ninye aawe, lix laawil li awa’b’ejihom a’in maajo’q’e taa’isimanq chaq aawik’in, naq wankat sa’ li ruchich’och’, chi moko sa’ li ruchich’och’ chalel;"
                },
                {
                    "number": 4,
                    "text": "A’b’anan, rik’in xtz’uumal aawe taak’eemanq li k’utb’esihom re jalan chik; relik chi yaal, re ajwi’ li iglees."
                },
                {
                    "number": 5,
                    "text": "Ut chixjunileb’ li neke’k’uluk reheb’ lix k’utb’esihom li Dios, che’ril rib’ chanru naq neke’xk’ul, maare anchal taak’ule’q jo’ li k’a’ru yal jo’maajo’, ut eb’ a’an te’k’ame’q rub’el tojb’a-maak xb’aan a’in, ut te’tichk’oq ut te’t’ane’q naq taakub’eeq li kaq-sut-iq’, ut taa’apunq li iq’, ut taakub’eeq li hab’, ut tixpik’a rib’ chiru li rochocheb’."
                },
                {
                    "number": 6,
                    "text": "Ut jo’kan wi’chik, chi yaal ninye reheb’ laa komon, aj Sidney Rigdon ut aj Frederick G. Williams, kuyb’ileb’ xmaak ajwi’ a’an, ut ilb’ileb’ jo’ juntaq’eet aawik’in sa’ xk’amb’al lix laawil li roso’jikil awa’b’ejihom a’in;"
                },
                {
                    "number": 7,
                    "text": "Ut jo’kan ajwi’ chi k’anjelanb’il aab’aan, lix laawil li tzoleb’aal reheb’ li profeet, li kintaqla chi k’uub’amank;"
                },
                {
                    "number": 8,
                    "text": "Re naq rik’in a’an taaruuq te’tz’aqob’resiiq re ru sa’ xk’anjeleb’ choq’ re lix kolb’al Sion; ut eb’ lix tenamit laj Israel, ut eb’ laj Gentil, jo’ k’ihaleb’ li te’paab’anq;"
                },
                {
                    "number": 9,
                    "text": "Re naq chi k’anjelanb’il aab’aan te’xk’ul li aatin, ut chi k’anjelanb’il xb’aaneb’ a’an li aatin taaxik toj sa’ xmaril li ruchich’och’, rik’ineb’ laj Gentil xb’een wa, ut chirix a’an, k’ehomaq reetal, ut ilomaq, eb’ a’an te’xik rik’ineb’ laj Judio."
                },
                {
                    "number": 10,
                    "text": "Toja’ ut naq nachal xkutankil naq taak’utb’esimanq lix tel li Qaawa’ rik’in wankilal sa’ xq’unb’esinkileb’ xch’ool li tenamit, eb’ lix tenamit li maak’a’eb’ xnawom chirix li Dios, lix junkab’al laj Jose, chirix li evangelio re lix kolb’aleb’."
                },
                {
                    "number": 11,
                    "text": "Xb’aan naq taak’ulmanq sa’ li kutan a’an, naq li junjunq chi winq taarab’i xtz’aqalil li evangelio sa’ tz’aqal li raatinob’aal, jo’ chanru tz’aqal na’aatinak, rik’in xtz’uumaleb’ re li ani k’ojob’anb’ileb’ choq’ re li wankilal a’in, xb’aan lix k’anjelahom laj K’ojob’anel Ch’oolej, hirb’il sa’ xb’eeneb’ choq’ re xk’utb’esinkil li Jesukristo."
                },
                {
                    "number": 12,
                    "text": "Ut anajwan, chi yaal ninye eere, nink’e jun taqlahom eere naq texkanaaq sa’ li k’anjel ut awa’b’ejil."
                },
                {
                    "number": 13,
                    "text": "Ut naq akaq xechoy xjaltesinkil ru li raatineb’ li profeet, chirix chik a’an texjolominq sa’ xb’een li na’uxman sa’ li iglees ut li tzoleb’aal;"
                },
                {
                    "number": 14,
                    "text": "Ut chi yalaq jo’q’e, jo’ k’utb’esinb’ilaq xb’aan laj K’ojob’anel Ch’oolej, teek’ul li k’utb’esinb’il na’leb’, re xteeb’al ru li muqmuukil na’leb’ re li awa’b’ejihom;"
                },
                {
                    "number": 15,
                    "text": "Ut teek’e xtuqub’ankileb’ ru li iglees, ut teesik’ eena’leb’ ut textzoloq, ut teenaweb’ ru chixjunil li chaab’il hu, ut li jar paay chi aatinak, li aatinob’aal, ut li tenamit."
                },
                {
                    "number": 16,
                    "text": "Ut a’inaq lee b’aanuhom ut lee taqlanb’il k’anjel sa’ chixjunil lee yu’am, naq texjolominq sa’ ch’utam, ut teek’e xtuqub’ankil ru chixjunil li na’leb’ re li iglees ut awa’b’ejihom a’in."
                },
                {
                    "number": 17,
                    "text": "Mexxutaanak, chi moko chisache’q eena’leb’; chexwanq b’an chi tijb’il sa’ chixjunil lix taqenaqil eek’a’uxl ut lee q’etq’etil, xb’aan naq naxk’am chaq jun ra’al sa’ xb’een lee raam."
                },
                {
                    "number": 18,
                    "text": "K’ehomaq xtuqub’ankil ru lee rochoch; li q’emal ut li tz’ajnil chenajtob’resi eerik’in."
                },
                {
                    "number": 19,
                    "text": "Anajwan, chi yaal ninye aawe, chik’eemanq jun na’ajej, a’ yaal sa’ junpaat jo’ naru, choq’ re lix junkab’al laa tenq’ aj k’ehol na’leb’ ut aj tz’iib’, aj Frederick G. Williams."
                },
                {
                    "number": 20,
                    "text": "Ut lin tiixil moos, aj Jose Smith, yuwa’b’ej, chikanaaq rochb’een lix junkab’al sa’ li na’ajej wan wi’ rochoch anajwan; ut mik’ayiman a’an toj reetal naq lix tz’uumal re li Qaawa’ tixye."
                },
                {
                    "number": 21,
                    "text": "Ut lin tenq’ aj k’ehol na’leb’, a’ laj Sidney Rigdon, chikanaaq b’ar wan wi’ rochoch anajwan toj reetal naq lix tz’uumal re li Qaawa’ tixye."
                },
                {
                    "number": 22,
                    "text": "Ut li obiisp chisik’oq chi yalb’il xq’e re xtawb’al jun aj b’aanunel k’anjel; ut a’anaq a’an jun winq li wank xb’ihomal chi k’uulanb’il—jun winq re li Dios, ut kawaq xpaab’aal—"
                },
                {
                    "number": 23,
                    "text": "Re naq rik’in a’an taaruuq chixtojb’al rix li junjunq k’as, re naq lix k’uuleb’aal kab’l li Qaawa’ ink’a’ taasache’q xwankil chiru rilob’aaleb’ li tenamit."
                },
                {
                    "number": 24,
                    "text": "Chexsik’oq chi yalb’il eeq’e, chextijoq junelik, ut chexwanq chi paab’ank, ut chixjunil li k’a’aq re ru taak’anjelaq sa’ junajil choq’ re lee chaab’ilal, wi nekexb’eek chi tiik ut najultiko’ eere li sumwank kex’ok wi’ sa’ sumwank cherib’il eerib’."
                },
                {
                    "number": 25,
                    "text": "Ka’ch’inaq lee junkab’al, ut q’axal wi’chik lix junkab’al lin tiixil moos aj Jose Smith, yuwa’b’ej, chirixeb’ li ani moko wankeb’ ta sa’ lee junkab’al;"
                },
                {
                    "number": 26,
                    "text": "Re naq li k’a’aq re ru k’eeb’il choq’ eere, re xk’eeb’al chi uxmank lin k’anjel, moko taa’isimanq ta chaq cheru ut taak’eemanq re li ani moko k’ulub’ejeb’ ta—"
                },
                {
                    "number": 27,
                    "text": "Ut rik’in a’an texrame’q raj sa’ xtz’aqob’resinkil ru li k’a’aq re ru kexintaqla wi’."
                },
                {
                    "number": 28,
                    "text": "Ut jo’kan wi’chik, chi yaal ninye eere, a’an rajom inch’ool naq lin moos xVienna Jaques tixk’ul tumin re xtojb’al li na’ajman choq’ re, ut taaxik taqe’q sa’ li ch’och’ Sion;"
                },
                {
                    "number": 29,
                    "text": "Ut li rela’ li tumin taaruuq chi q’axtesimank choq’ we, ut a’an taak’ehe’q xq’ajkamunkil sa’ li kutan k’oxlanb’il inb’aan."
                },
                {
                    "number": 30,
                    "text": "Chi yaal ninye eere, naq xk’ulub’ sa’ wilob’aal naq taaxik taqe’q sa’ li ch’och’ Sion, ut tixk’ul jun reechanihom sa’ ruq’ chaq li obiisp;"
                },
                {
                    "number": 31,
                    "text": "Re naq taaruuq chixtawb’al xna’aj sa’ tuqtuukilal a’ yaal jo’ tiik chi paab’ank, ut moko aj q’emaq ta sa’ lix kutan chalen anajwan."
                },
                {
                    "number": 32,
                    "text": "Ut k’ehomaq reetal, chi yaal ninye eere, naq teetz’iib’a li taqlahom a’in, ut teeye reheb’ lee komon Sion, sa’ xk’eeb’al xsahileb’ xch’ool rik’in rahok, naq kexinb’oq ajwi’ chi jolomink sa’ xb’een Sion sa’ li kutan k’oxlanb’il inb’aan."
                },
                {
                    "number": 33,
                    "text": "Jo’kan ut, che’xkanab’ intitz’ob’resinkil chirix li na’leb’ a’in."
                },
                {
                    "number": 34,
                    "text": "K’ehomaq reetal, ninye eere naq eb’ lee komon sa’ Sion neke’ok chixjalb’aleb’ xk’a’uxl, ut eb’ li anjel neke’saho’ sa’ xch’ool chirixeb’."
                },
                {
                    "number": 35,
                    "text": "A’b’anan wan k’iila k’a’aq re ru moko nasaho’ ta wi’ inch’ool, ut moko nasaho’ ta inch’ool chi tz’aqal rik’in lin moos aj William E. McLellin, chi moko rik’in lin moos aj Sidney Gilbert, ut jo’kan ajwi’ li obiisp, ut jalaneb’ chik wan naab’al k’a’ru tento te’xjal wi’ xk’a’uxleb’."
                },
                {
                    "number": 36,
                    "text": "A’ut chi yaal ninye eere, naq laa’in, li Qaawa’, tinyal wu rik’in Sion, ut tintz’aamanq rik’ineb’ li kaweb’ xmetz’ew re, ut tinq’us toj reetal naq taaq’axoq-u, ut ch’ajb’ilaq chiwu."
                },
                {
                    "number": 37,
                    "text": "Xb’aan naq a’an ink’a’ taa’isimanq chaq sa’ xna’aj. Laa’in, li Qaawa’, kinyehok re. Amen."
                }
            ]
        },
        "/study/scriptures/dc-testament/dc/91": {
            "uri": "/study/scriptures/dc-testament/dc/91",
            "title": "Tzol’leb’ ut Sumwank 91",
            "data_type": "chapter",
            "chapter_name": "Tasal 91",
            "chapter_summary": [
                "1–3, Lix k’ihal li Hu Dewterokanoniko jaltesinb’il ru chi us, a’b’an wan naab’al li tiqb’il xb’aan ruq’eb’ li winq li moko yaal ta; 4–6, Naxk’e chaab’ilal reheb’ li ani kutanob’resinb’ileb’ xb’aan li Musiq’ej."
            ],
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’ eere chirix li Hu Dewterokanoniko—Wan k’iila na’leb’ li wankeb’ chi sa’ li yaaleb’, ut lix k’ihal jaltesinb’il ru chi us;"
                },
                {
                    "number": 2,
                    "text": "Wan k’iila na’leb’ li wankeb’ chi sa’ li moko yaaleb’ ta, li yal tiqb’il xb’aan ruq’eb li winq."
                },
                {
                    "number": 3,
                    "text": "Chi yaal ninye eere, naq moko aajel ta ru naq taajaltesimanq ru li Hu Dewterokanoniko."
                },
                {
                    "number": 4,
                    "text": "Jo’kan ut, ani na’ilok ru, chixtawaq xyaalal, xb’aan naq li Musiq’ej naxk’utb’esi li yaal;"
                },
                {
                    "number": 5,
                    "text": "Ut ani kutanob’resinb’il xb’aan li Musiq’ej tixtaw chaab’ilal rik’in;"
                },
                {
                    "number": 6,
                    "text": "Ut ani moko nak’uluk ta rik’in li Musiq’ej, ink’a’ naru chixtawb’al chaab’ilal. Jo’kan naq moko aajel ta ru naq taajaltesimanq ru. Amen."
                }
            ]
        },
        "/study/scriptures/dc-testament/dc/92": {
            "uri": "/study/scriptures/dc-testament/dc/92",
            "title": "Tzol’leb’ ut Sumwank 92",
            "data_type": "chapter",
            "chapter_name": "Tasal 92",
            "chapter_summary": [
                "1–2, Li Qaawa’ naxk’e jun taqlahom chirix oksiik sa’ li k’anjelil sa’ junajil."
            ],
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’, nink’e re li k’anjelil sa’ junajil, k’uub’anb’il jo’ chanru li taqlahom k’eeb’il junxil, jun k’utb’esinb’il na’leb’ ut jun taqlahom chirix lin moos aj Frederick G. Williams, naq teek’ul a’an sa’ li k’anjelil. Li k’a’ru ninye re li jun ninye re chixjunil."
                },
                {
                    "number": 2,
                    "text": "Ut jo’kan wi’chik, ninye aawe laa’at inmoos Frederick G. Williams; k’eeb’ilaq aach’ool jo’ komon sa’ li k’anjelil a’in; ut a’ yaal jo’ tiikat chixpaab’ankil chixjunil li taqlahom ak k’eeb’il, osob’tesinb’ilaqat chi junelik. Amen."
                }
            ]
        },
        "/study/scriptures/dc-testament/dc/93": {
            "uri": "/study/scriptures/dc-testament/dc/93",
            "title": "Tzol’leb’ ut Sumwank 93",
            "data_type": "chapter",
            "chapter_name": "Tasal 93",
            "chapter_summary": [
                "1–5, Chixjunileb’ li tiikeb’ chi paab’ank te’ril li Qaawa’; 6–18, laj Jwan kixch’olob’ xyaalal naq li Ralal li Dios kinume’ chalen sa’ li jun usilal toj sa’ li jun chik toj reetal naq kixk’ul xtz’aqalil lix loq’al li Yuwa’b’ej; 19–20, Eb’ li tiikil winq, rik’in nume’k chalen sa’ li jun usilal toj sa’ li jun chik, te’xk’ul ajwi’ xkomon lix tz’aqalil ru; 21–22, Eb’ li yo’lajenaqeb’ sa’ xk’ab’a’ li Kristo a’aneb’ li Iglees re li Xb’een Yo’lajenaq; 23–28, Li Kristo kixk’ul jun xtz’aqalil chixjunil li yaal, ut li winq rik’in ab’ink chiru, taaruuq ajwi’ tixk’ul chi jo’kan; 29–32, Li winq kiwan chaq sa’ xtiklajik rik’in li Dios; 33–35, Li k’a’ru yiib’anb’il wi’ li k’a’aq re ru, junelik wan, ut li winq naru chixk’ulb’al xtz’aqalil li sahil ch’oolejil sa’ li wakliik chi yo’yo; 36–37, Lix loq’al li Dios a’an li wankilal chi k’oxlak; 38–40, Eb’ li kok’al wankeb’ chi maak’a’eb’ xmaak chiru li Dios xb’aan li tojb’al-ix xb’aan li Kristo; 41–53, Eb’ li komon winq aj jolominel taqlanb’ileb’ chixk’eeb’al xtuqub’ankil ru lix junkab’aleb’."
            ],
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’: Taak’ulmanq naq li junjunq chi aamej li nakanab’ank re lix maak ut nachal wik’in, ut naxpatz’ ink’ab’a’, ut na’ab’in chiru lix yaab’ inkux, ut naxpaab’eb’ lin taqlahom, taaril li wilob’aal ut tixnaw naq wankin;"
                },
                {
                    "number": 2,
                    "text": "Ut naq laa’in li tz’aqal saqen li nakutanob’resink re li junjunq chi winq li nachal sa’ li ruchich’och’;"
                },
                {
                    "number": 3,
                    "text": "Ut naq laa’in wankin rik’in li Yuwa’b’ej, ut li Yuwa’b’ej wik’in laa’in, ut li Yuwa’b’ej ut laa’in junajo—"
                },
                {
                    "number": 4,
                    "text": "Li Yuwa’b’ej xb’aan naq a’an kixk’e we xkomon lix tz’aqalil ru, ut li K’ajolb’ej xb’aan naq kinwan sa’ li ruchich’och’, ut kink’ul li tz’ejwalej choq’ inmuheb’aal, ut kinwan sa’ xyanqeb’ li ralaleb’ li winq."
                },
                {
                    "number": 5,
                    "text": "Kinwan sa’ li ruchich’och’ ut kink’uluk rik’in lin Yuwa’, ut lix k’anjel a’an kik’utb’esiman chi ch’olch’o."
                },
                {
                    "number": 6,
                    "text": "Ut laj Jwan kiril ut kixch’olob’ xyaalal lix tz’aqalil inloq’al, ut lix tz’aqalil lix tz’iib’anb’il esil laj Jwan k’utb’esinb’ilaq moqon."
                },
                {
                    "number": 7,
                    "text": "Ut a’an kixch’olob’ xyaalal, ut kixye: Kiwil lix loq’al, naq kiwan a’an sa’ xtiklajik, rub’elaj naq kiwan li ruchich’och’;"
                },
                {
                    "number": 8,
                    "text": "Jo’kan ut, sa’ xtiklajik chaq kiwan li Aatin, xb’aan naq a’an chaq li Aatin, a’ laj k’amol resil li kolb’a-ib’—"
                },
                {
                    "number": 9,
                    "text": "Lix saqen ut laj Tojol rix li ruchich’och’; li Musiq’ej re li yaal, li kichal sa’ li ruchich’och’, xb’aan naq li ruchich’och’ yiib’anb’il xb’aan a’an, ut sa’ a’an kiwan lix yu’ameb’ li winq ut lix saqenkeb’ li winq."
                },
                {
                    "number": 10,
                    "text": "Eb’ li ruchich’och’ yiib’anb’ileb’ chaq xb’aan a’an; eb’ li winq yiib’anb’ileb’ chaq xb’aan a’an; chixjunil li k’a’aq re ru yiib’anb’il chaq xb’aan a’an, ut rik’in a’an, ut sa’ xk’ab’a’ a’an."
                },
                {
                    "number": 11,
                    "text": "Ut laa’in, aj Jwan, ninch’olob’ xyaalal naq kink’e reetal lix loq’al, chanchan xloq’al li Junaj Yo’lajenaq chiru li Yuwa’b’ej, nujenaq chi usilal ut chi yaal, a’ li Musiq’ej re li yaal, li kichal ut kiwan sa’ li tz’ejwalej, ut kiwan sa’ qayanq."
                },
                {
                    "number": 12,
                    "text": "Ut laa’in, aj Jwan, kiwil naq moko kixk’ul ta xkomon li tz’aqalil sa’ xtiklajik; kixk’ul b’an li usilal jo’ reeqaj li usilal."
                },
                {
                    "number": 13,
                    "text": "Ut moko kixk’ul ta xkomon li tz’aqalil sa’ xtiklajik; kinume’ b’an chalen chaq sa’ li jun usilal toj sa’ li jun chik, toj reetal naq kixk’ul jun xtz’aqalil ru;"
                },
                {
                    "number": 14,
                    "text": "Jo’kan ut naq li Ralal li Dios kiyeeman re, xb’aan naq moko kixk’ul ta xkomon li tz’aqalil sa’ xtiklajik."
                },
                {
                    "number": 15,
                    "text": "Ut laa’in, aj Jwan, ninch’olob’ xyaalal, ut ilomaq, kiteeliik li choxa, ut li Santil Musiq’ej kikub’e sa’ xb’een jo’ jun mukuy, ut kik’ojla sa’ xb’een, ut kichal jun xyaab’ kuxej chalen chaq sa’ choxa ut kixye: a’in li Walal raaro inb’aan."
                },
                {
                    "number": 16,
                    "text": "Ut laa’in, aj Jwan, ninch’olob’ xyaalal naq kixk’ul jun xtz’aqalil lix loq’al li Yuwa’b’ej;"
                },
                {
                    "number": 17,
                    "text": "Ut kixk’ul chixjunil li wankilal, jo’ sa’ choxa jo’ ajwi’ sa’ ruchich’och’, ut lix loq’al li Yuwa’b’ej kiwan rik’in, xb’aan naq kiwan a’an rik’in."
                },
                {
                    "number": 18,
                    "text": "Ut taak’ulmanq, naq wi tiikex chi paab’ank teek’ul xtz’aqalil lix tz’iib’anb’il esil laj Jwan."
                },
                {
                    "number": 19,
                    "text": "Nink’e eere li yehom a’in re teetaw ru ut teenaw chan ru loq’onink, ut teenaw k’a’ru nekeloq’oni, re texruuq chi chalk rik’in li Yuwa’b’ej sa’ lin k’ab’a’, ut sa’ tz’aqal xq’ehil, teek’ul xkomon lix tz’aqalil ru."
                },
                {
                    "number": 20,
                    "text": "Xb’aan naq wi nekepaab’ lin taqlahom, teek’ul xkomon lix tz’aqalil ru, ut taanimaaq eeloq’al wik’in jo’ chanru naq laa’in wankin rik’in li Yuwa’b’ej; jo’kan ut, ninye eere, teek’ul li usilal jo’ reeqaj li usilal."
                },
                {
                    "number": 21,
                    "text": "Ut anajwan, chi yaal ninye eere, laa’in kinwan sa’ xtiklajik rik’in li Yuwa’b’ej, ut laa’in li Xb’een Yo’lajenaq;"
                },
                {
                    "number": 22,
                    "text": "Ut chixjunileb’ li yo’lajenaqeb’ sa’ ink’ab’a’ neke’tz’aqon sa’ xloq’alil ajwi’ a’an, ut a’aneb’ li iglees re li Xb’een Yo’lajenaq."
                },
                {
                    "number": 23,
                    "text": "Laa’ex ajwi’ kexwan sa’ xtiklajik rik’in li Yuwa’b’ej; li k’a’ru re Musiq’ej, a’ li Musiq’ej re li yaal;"
                },
                {
                    "number": 24,
                    "text": "Ut li yaal, a’an xnawb’al li k’a’aq re ru jo’ chanru wan, jo’ kiwan, ut jo’ toj taawanq;"
                },
                {
                    "number": 25,
                    "text": "Ut yalaq k’a’ru tiqb’il ru malaj k’osb’il ru chiru a’in, a’an lix musiq’ li maa’us a’an li kiwan choq’ aj tik’ti’ chalen chaq sa’ xtiklajik."
                },
                {
                    "number": 26,
                    "text": "Li Musiq’ej re li yaal a’an re li Dios. Laa’in li Musiq’ej re li yaal, ut laj Jwan kixch’olob’ xyaalal chiwix, ut kixye: A’an kixk’ul jun xtz’aqalil li yaal, relik chi yaal, re ajwi’ chixjunil li yaal;"
                },
                {
                    "number": 27,
                    "text": "Ut maajun winq nak’uluk re jun tz’aqalil, ka’ajwi’ wi naxpaab’ lix taqlahom."
                },
                {
                    "number": 28,
                    "text": "Li ani napaab’ank re lix taqlahom naxk’ul li yaal ut li saqen, toj reetal naq nanimaak xloq’al chi yaal, ut naxnaw chixjunil li k’a’aq re ru."
                },
                {
                    "number": 29,
                    "text": "Li winq kiwan ajwi’ sa’ xtiklajik rik’in li Dios. Li wankilal chi k’oxlak, malaj lix saqenkil li yaal, ink’a’ kiyo’ob’tesiman chi moko kiyiib’aman, chi moko ajwi’ naru xyo’ob’tesinkil."
                },
                {
                    "number": 30,
                    "text": "Chixjunil li yaal xaqxo xjunes sa’ li jun t’oram li kixk’ojob’ wi’ li Dios, re taak’anjelaq xjunes rib’, jo’ chanru ajwi’ chixjunil li wankilal chi k’oxlak; wi ut ink’a’ jo’kan, maak’a’aq raj li wank."
                },
                {
                    "number": 31,
                    "text": "K’ehomaq reetal, wahi’ lix taql xch’ool li winq, ut wahi’ li k’eeb’il wi’ li tojb’a-maak sa’ xb’een li winq; xb’aan naq li k’a’ru kiwan chalen chaq sa’ xtiklajik k’utk’u chi ch’olch’o ru chiruheb’, ut moko neke’xk’ul ta li saqen."
                },
                {
                    "number": 32,
                    "text": "Ut li junjunq chi winq li moko naxk’ul ta li saqen lix musiq’, wan rub’el li tojb’a-maak."
                },
                {
                    "number": 33,
                    "text": "Xb’aan naq li winq, a’an musiq’ej. Li yiib’anb’il wi’ li k’a’aq re ru, junelik nawan, ut li musiq’ej ut li yiib’ahom, naq laq’lookeb’ chi ink’a’ naru xjachb’al rib’, neke’xk’ul xtz’aqalil li sahil ch’oolejil;"
                },
                {
                    "number": 34,
                    "text": "Ut naq jachjookeb’ ru, li winq ink’a’ naru chixk’ulb’al xtz’aqalil li sahil ch’oolejil."
                },
                {
                    "number": 35,
                    "text": "Li yiib’anb’il wi’ li k’a’aq re ru, a’an lix muheb’aal li Dios; relik chi yaal, li winq a’an xmuheb’aal li Dios, a’eb’ santil ochoch ajwi’; ut yalaq santil ochoch li muxb’il, li Dios tixsach li santil ochoch a’an."
                },
                {
                    "number": 36,
                    "text": "Lix loq’al li Dios a’an li wankilal chi k’oxlak, malaj sa’ jalan chik aatin, li saqen ut li yaal."
                },
                {
                    "number": 37,
                    "text": "Li saqen ut li yaal neke’xtz’eqtaana li maa’us a’an."
                },
                {
                    "number": 38,
                    "text": "Li junjunq xmusiq’ li winq kiwan chi maak’a’ xmaak sa’ xtiklajik; ut rik’in naq li Dios kixtoj rix li winq chiru li t’ane’k, eb’ li winq ke’ok wi’chik, sa’ xk’uula’alileb’, chi maak’a’eb’ xmaak chiru li Dios."
                },
                {
                    "number": 39,
                    "text": "Ut nachal li maa’us a’an ut naxmaq’ li saqen ut li yaal, rik’in li q’etok chaq’rab’, chiruheb’ li ralal xk’ajoleb’ li winq, ut xb’aan li na’leb’ li kanab’anb’il chaq xb’aaneb’ lix yuwa’eb’."
                },
                {
                    "number": 40,
                    "text": "A’b’anan laa’in kexintaqla chixk’iresinkileb’ lee kok’al sa’ li saqen ut li yaal."
                },
                {
                    "number": 41,
                    "text": "A’b’an chi yaal ninye aawe, at inmoos Frederick G. Williams, laa’at katkana rub’el li tojb’a-maak a’in;"
                },
                {
                    "number": 42,
                    "text": "Ink’a’ kak’ut li saqen ut li yaal chiruheb’ laa walal aak’ajol, jo’ chanruheb’ li taqlahom; ut li maa’us a’an toj wan xwankil sa’ aab’een, ut a’in xyaalalil laa ch’a’ajkilal."
                },
                {
                    "number": 43,
                    "text": "Ut anajwan jun taqlahom nink’e aawe—wi taawaj kole’k taak’e xtuqub’ankil ru laa wochoch laa’at, xb’aan naq wan k’iila k’a’aq re ru li moko tiik ta sa’ laa wochoch."
                },
                {
                    "number": 44,
                    "text": "Chi yaal ninye re lin moos aj Sidney Rigdon, naq wan k’a’aq re ru li ink’a’ kixpaab’eb’ wi’ li taqlahom chirixeb’ li ralal xk’ajol; jo’kan ut, xb’een wa k’e xtuqub’ankil ru laa wochoch."
                },
                {
                    "number": 45,
                    "text": "Chi yaal ninye re lin moos aj Jose Smith, alalb’ej, malaj sa’ jalan chik aatin, raab’ilex inb’aan tinye eere, xb’aan naq laa’ex li raab’ilex inb’aan, ut taawanq eereechanihom wochb’een—"
                },
                {
                    "number": 46,
                    "text": "Moos xinye eere choq’ re li ruchich’och’, ut laa’ex xmooseb’ a’an choq’ we laa’in—"
                },
                {
                    "number": 47,
                    "text": "Ut anajwan, chi yaal ninye re laj Jose Smith, alalb’ej—Laa’at ink’a’ xapaab’ li taqlahom, ut tento tatwanq chi ch’iilanb’il chiru li Qaawa’;"
                },
                {
                    "number": 48,
                    "text": "Laa junkab’al tento te’xjal xk’a’uxl ut te’xkanab’ junjunq li k’a’aq re ru, ut q’axal wi’chik te’ab’inq chiru laa yehom, malaj ut te’isimanq chaq sa’ xna’ajeb’."
                },
                {
                    "number": 49,
                    "text": "Li k’a’ru ninye re li jun ninye re chixjunil; chattijoq junelik, maare anchal li maa’us a’an taawanq xwankil sa’ aab’een, ut tatrisi chaq sa’ laa na’aj."
                },
                {
                    "number": 50,
                    "text": "Jo’kan ajwi’ lin moos aj Newel K. Whitney, jun obiisp re lin iglees, tento naq taak’ehe’q xq’usb’al, ut tixk’e xtuqub’ankil ru lix junkab’al, ut taaril naq q’axal wi’chik yalb’ilaqeb’ xq’e ut anchalaqeb’ xch’ool sa’ rochocheb’, ut junelik te’tijoq, malaj ut te’isimanq chaq sa’ xna’ajeb’."
                },
                {
                    "number": 51,
                    "text": "Anajwan, ninye eere, ex raab’ilex inb’aan, lin moos aj Sidney Rigdon chixchapaq xb’e, ut chixseeb’a rib’, ut chixch’olob’ ajwi’ resil li chihab’ k’ulub’ajel re li Qaawa’, ut li evangelio re li kolb’a-ib’, jo’ tink’e li aatin re; ut rik’in li tijok sa’ paab’aal chi junaj eech’ool, laa’in tinxaqab’ a’an."
                },
                {
                    "number": 52,
                    "text": "Ut eb’ lin moos aj Jose Smith, alalb’ej, ut aj Frederick G. Williams che’xseeb’a ajwi’ rib’, ut taak’eemanq reheb’ jo’ chanru ajwi’ li tijok rik’in paab’aal, ut a’ yaal jo’ nekepaab’ lin yehom moko taasache’q ta eena’leb’ sa’ li ruchich’och’ a’in, chi moko sa’ li ruchich’och’ chalel."
                },
                {
                    "number": 53,
                    "text": "Ut chi yaal ninye eere, naq a’an li wajom naq teeseeb’a eerib’ chixjaltesinkileb’ ru lin loq’laj hu, ut chixtawb’al eenawom chirix li k’a’ru ak uxb’il, ut chirixeb’ li tenamit, ut chirixeb’ li awa’b’ejihom, chirixeb’ lix chaq’rab’ li Dios ut xchaq’rab’eb’ li winq, ut chixjunil a’in choq’ re lix kolb’al Sion. Amen."
                }
            ]
        },
        "/study/scriptures/dc-testament/dc/94": {
            "uri": "/study/scriptures/dc-testament/dc/94",
            "title": "Tzol’leb’ ut Sumwank 94",
            "data_type": "chapter",
            "chapter_name": "Tasal 94",
            "chapter_summary": [
                "1–9, Li Qaawa’ naxk’e jun taqlahom chirix xkab’lankil jun ochoch choq’ re lix k’anjel li Awa’b’ejil; 10–12, Tento taakab’lamanq jun ochoch re k’uub’ank hu; 13–17, Neke’k’eeman junjunq li eechanihomej."
            ],
            "verses": [
                {
                    "number": 1,
                    "text": "Ut jo’kan wi’chik, chi yaal ninye eere, ex raab’ilex inb’aan, jun taqlahom nink’e eere, naq teetikib’ jun k’anjel re xk’uub’ankil reetalil ut xkawresinkil jun xtikib’ankil ut jun xk’ojob’ankil li tenamit re li roqechal Sion, arin sa’ li ch’och’ Kirtland, chi tikib’anb’ilaq rik’in li wochoch."
                },
                {
                    "number": 2,
                    "text": "Ut k’ehomaq reetal, tento taab’aanumanq jo’ chanru li k’utb’il eetalil li kink’e eere."
                },
                {
                    "number": 3,
                    "text": "Ut li xb’een siir chi ch’och’ sa’ xtz’e li saq’e chiq’axtesimanq choq’ we re xkab’lankil jun ochoch choq’ re li awa’b’ejil, choq’ re lix k’anjel li awa’b’ejil, sa’ xk’ulb’al li k’utb’esinb’il na’leb’; ut choq’ re li k’anjel sa’ li paab’aal re li awa’b’ejil, sa’ chixjunil li k’a’aq re ru chirix li iglees ut li awa’b’ejihom."
                },
                {
                    "number": 4,
                    "text": "Chi yaal ninye eere, naq taakab’lamanq chi o’laju roxk’aal chi oqej xnimalaq ru ut oob’ xkaak’aal chi oqej xnajtil li roq, sa’ li jun neb’aal chi sa’."
                },
                {
                    "number": 5,
                    "text": "Ut taawanq jun neb’aal taq’a ut jun neb’aal taqe’q, jo’ chanru li k’utb’il eetalil li taak’eemanq eere moqon."
                },
                {
                    "number": 6,
                    "text": "Ut q’axtesinb’ilaq choq’ re li Qaawa’ chalen chaq sa’ xk’ojlajik a’an, jo’ chanru lix k’anjelil li tijonelil, jo’ chanru li k’utb’il eetalil li taak’eemanq eere moqon."
                },
                {
                    "number": 7,
                    "text": "Ut q’axtesinb’ilaq chi jun xaqalil re li Qaawa’, choq’ re lix k’anjel li awa’b’ejil."
                },
                {
                    "number": 8,
                    "text": "Ut ink’a’ teekanab’ k’a’ruhaq tz’aj chi ok chi sa’; ut lin loq’al taawanq aran, ut li wilob’aal taawanq aran."
                },
                {
                    "number": 9,
                    "text": "A’b’anan wi taa’ok chi sa’ k’a’ruhaq tz’aj, lin loq’al ink’a’ taawanq aran; ut li wilob’aal ink’a’ taa’ok chi sa’."
                },
                {
                    "number": 10,
                    "text": "Ut jo’kan wi’chik, chi yaal ninye eere, li xkab’ siir chi ch’och’ sa’ xtz’e li saq’e q’axtesinb’ilaq choq’ we re xkab’lankil jun ochoch we, choq’ re li k’anjel re xk’uub’ankil choq’ hu lix jaltesinkil ru li loq’laj hu, ut chixjunil li k’a’aq re ru li b’arwan texintaqla wi’."
                },
                {
                    "number": 11,
                    "text": "Ut a’anaq o’laju roxk’aal chi oqej xnimal ru ut oob’ xkaak’aal chi oqej xnajtil li roq, sa’ li neb’aal chi sa’; ut taawanq jun neb’aal taq’a ut jun taqe’q."
                },
                {
                    "number": 12,
                    "text": "Ut li ochoch a’in q’axtesinb’ilaq chi jun xaqalil re li Qaawa’ chalen chaq sa’ xk’ojlajik a’an, choq’ re li k’anjel re k’uub’ank hu, sa’ chixjunil li k’a’aq re ru li b’arwan texintaqla wi’, re naq santaq, moko muxb’ilaq ta, jo’ chanru li k’utb’il eetalil sa’ chixjunil li k’a’aq re ru, jo’ taak’eemanq eere."
                },
                {
                    "number": 13,
                    "text": "Ut sa’ li rox siir lin moos aj Hyrum Smith tixk’ul li reechanihom."
                },
                {
                    "number": 14,
                    "text": "Ut sa’ li xb’een ut xkab’ siir sa’ xnim li saq’e eb’ lin moos aj Reynolds Cahoon ut aj Jared Carter te’xk’ul li reechanihomeb’—"
                },
                {
                    "number": 15,
                    "text": "Re taaruuq te’xb’aanu li k’anjel li kinxaqab’ choq’ reheb’, re wank choq’ jun ch’utam re xkab’lankileb’ li wochoch, jo’ chanru li taqlahom, li kink’e laa’in, li Qaawa’ Dios, eere."
                },
                {
                    "number": 16,
                    "text": "Eb’ li wiib’ chi ochoch a’in tento naq ink’a’ te’kab’lamanq toj reetal naq nink’e eere jun taqlahom chirixeb’."
                },
                {
                    "number": 17,
                    "text": "Ut anajwan maak’a’ chik nink’e eere sa’ li hoonal a’in. Amen."
                }
            ]
        },
        "/study/scriptures/dc-testament/dc/95": {
            "uri": "/study/scriptures/dc-testament/dc/95",
            "title": "Tzol’leb’ ut Sumwank 95",
            "data_type": "chapter",
            "chapter_name": "Tasal 95",
            "chapter_summary": [
                "1–6, Eb’ laj santil paab’anel neke’q’use’ xb’aan naq ink’a’ ke’xyiib’ li rochoch li Qaawa’; 7–10, Li Qaawa’ naraj roksinkil li rochoch re xtiqib’ankileb’ lix tenamit rik’in li wankilal li nachal chaq taqe’q; 11–17, Li ochoch tento taa’q’axtesimanq jo’ jun na’ajej re loq’onink, ut choq’ tzoleb’aal reheb’ li Apostol."
            ],
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’ eere laa’ex li nekexinra, ut li ani nekeb’inra tinq’us ajwi’ re naq kuyb’ilaq lix maakeb’, xb’aan naq rik’in li q’usuk ninkawresi jun b’e choq’ re xkolb’aleb’ sa’ chixjunil li k’a’aq re ru chiru li aaleek, ut kexinra chaq—"
                },
                {
                    "number": 2,
                    "text": "Jo’kan ut, tento naq texq’use’q ut texwanq chi ch’iilanb’il chiru li wilob’aal;"
                },
                {
                    "number": 3,
                    "text": "Xb’aan naq xexmaakob’ chiwu rik’in jun maak q’axal ra, rik’in naq ink’a’ kek’oxla li xnimal ru taqlahom sa’ chixjunil li k’a’aq re ru, li kink’e eere chirix lix kab’lankil li wochoch;"
                },
                {
                    "number": 4,
                    "text": "Choq’ re li kawresink li nink’oxla xkawresinkileb’ wi’ lin apostol re xsetb’al li ruq’ li wawimq li jun sutaq chik, re tink’e chi uxmank lin jalanil b’aanuhom, re tinhoy lin Musiq’ sa’ xb’een chixjunil li tz’ejwalej—"
                },
                {
                    "number": 5,
                    "text": "A’b’anan k’ehomaq reetal, chi yaal ninye eere, naq naab’aleb’ wan li xe’k’ojob’aak sa’ eeyanq, li keb’inb’oq, a’b’an moko k’i ta reheb’ sik’b’ileb’ ru."
                },
                {
                    "number": 6,
                    "text": "Eb’ li ink’a’ sik’b’ileb’ ru xe’maakob’ rik’in jun li maak q’axal ra, rik’in naq yookeb’ chi b’eek chiru q’ojyin sa’ wa’leb’."
                },
                {
                    "number": 7,
                    "text": "Ut choq’ re li ajom a’in kink’e eere jun taqlahom naq teeb’oq lee ch’utlajik re tiik ruhil k’a’uxlej, re naq lix kuyum eesa’ ut li yaab’ak eeb’aan taataqe’q sa’ xxik li Qaawa’ re Sabaot, a’an chi k’utb’il xyaalalil li aatin, laj yo’ob’tesihom re li xb’een kutan, li xtiklajik ut li roso’jik."
                },
                {
                    "number": 8,
                    "text": "Relik chi yaal, ninye chi yaal eere, nink’e eere jun taqlahom naq teekab’la jun ochoch, sa’ li nink’oxla wi’ xtiqib’ankileb’ li keb’insik’ ru rik’in wankilal li nachal chaq taqe’q;"
                },
                {
                    "number": 9,
                    "text": "Xb’aan naq a’in lix yeechi’ihom li Yuwa’b’ej choq’ eere; jo’kan naq nekexintaqla chi kanaak, jo’ chanru eb’ lin apostol aran Jerusalen."
                },
                {
                    "number": 10,
                    "text": "A’b’anan, eb’ lin moos ke’maakob’ rik’in jun maak q’axal ra, ut kiwakli li wech’ok-ib’ sa’ li tzoleb’aal reheb’ li profeet; li q’axal ra kiweek’a, chan lee Qaawa’; jo’kan naq keb’intaqla chi xik re naq q’usb’ilaqeb’."
                },
                {
                    "number": 11,
                    "text": "Chi yaal ninye eere, a’an rajom inch’ool naq teekab’la jun ochoch. Wi nekepaab’ lin taqlahom taawanq eewankil chixkab’lankil."
                },
                {
                    "number": 12,
                    "text": "Wi moko nekepaab’ ta lin taqlahom, lix rahom li Yuwa’b’ej ink’a’ taakanaaq eerik’in, jo’kan naq texb’eeq sa’ q’ojyin."
                },
                {
                    "number": 13,
                    "text": "Anajwan wahi’ xchaab’ilal li na’leb’, ut lix na’leb’ li Qaawa’—chikab’lamanq li ochoch, moko jo’ chanru ta li nab’aanuman sa’ li ruchich’och’, xb’aan naq moko nink’e ta eere naq texwanq jo’ chanru li ruchich’och’;"
                },
                {
                    "number": 14,
                    "text": "Jo’kan ut, chikab’lamanq jo’ chanru li tink’ut chiru oxib’ eere, li teexaqab’ ut teek’ojob’ choq’ re li wankilal a’in."
                },
                {
                    "number": 15,
                    "text": "Ut lix nimal a’an a’anaq o’laju roxk’aal chi oqej xnimal li ru, ut oob’ xkaak’aalaq chi oqej xnajtil li roq, sa’ li jun neb’aal chi sa’."
                },
                {
                    "number": 16,
                    "text": "Ut li jun raqal taq’a re li jun neb’aal chi sa’ chiq’axtesimanq we choq’ re lee mayej re li loq’laj wa’ak, ut choq’ re lee jultikanb’il aatin, ut lix kuyunik eesa’, ut li tijok eeb’aan, ut lix q’axtesinkil chiwu lee rajom q’axal sant, chan lee Qaawa’."
                },
                {
                    "number": 17,
                    "text": "Ut li jun raqal taqe’q re li neb’aal chi sa’ chiq’axtesimanq we choq’ tzoleb’aal reheb’ lin apostol, chan li K’ajolb’ej Ahman; malaj sa’ jalan chik aatin, li Alfus, malaj, sa’ jalan chik aatin, li Omegus, a’an ajwi’ li Jesukristo lee Qaawa’. Amen."
                }
            ]
        },
        "/study/scriptures/dc-testament/dc/96": {
            "uri": "/study/scriptures/dc-testament/dc/96",
            "title": "Tzol’leb’ ut Sumwank 96",
            "data_type": "chapter",
            "chapter_name": "Tasal 96",
            "chapter_summary": [
                "1, Li Roqechal Sion Kirtland tento taak’ehe’q xkawil xmetz’ew; 2–5, Li obiisp tixjach ru li eechanihomej choq’ reheb’ laj santil paab’anel; 6–9, Laj John Johnson tento taawanq choq’ komon sa’ li k’anjelil sa’ junajil."
            ],
            "verses": [
                {
                    "number": 1,
                    "text": "K’ehomaq reetal, ninye eere, wahi’ xchaab’ilal li na’leb’, li naru teenaw wi’ k’a’ru teeb’aanu chirix li na’leb’ a’in, xb’aan naq aajel ru choq’ we naq li oqech a’in li kink’ojob’ choq’ xmetz’ew Sion taak’ehe’q xkawil xmetz’ew."
                },
                {
                    "number": 2,
                    "text": "Jo’kan ut, lin moos aj Newel K. Whitney chijolominq re li na’ajej li yeeb’il sa’ eeyanq, sa’ li nink’oxla wi’ xkab’lankil lin santil ochoch."
                },
                {
                    "number": 3,
                    "text": "Ut jo’kan wi’chik, chijachmanq ru sa’ li jar siir chi ch’och’, jo’ chanru xchaab’ilal li na’leb’, choq’ re lix chaab’ilaleb’ li ani neke’sik’ok reechanihomeb’, jo’ chanru naq taak’uub’amanq sa’ ch’utam sa’ eeyanq."
                },
                {
                    "number": 4,
                    "text": "Jo’kan ut, k’ehomaq reetal naq teek’uub’ li na’leb’ a’in, ut li jun raqal a’an li na’ajman re xtenq’ankil lin k’anjelil, choq’ re xk’eeb’al chi k’utmank li waatin chiruheb’ li ralal xk’ajoleb’ li winq."
                },
                {
                    "number": 5,
                    "text": "Xb’aan naq k’ehomaq reetal, chi yaal ninye eere, a’in li aajel aajel ru choq’ we, naq li waatin taawulaq rik’ineb’ li ralal xk’ajoleb’ li winq, re naq taa’uxq xkub’sinkileb’ xch’ool li ralal xk’ajoleb’ li winq choq’ re lee chaab’ilal. Chi jo’kan. Amen."
                },
                {
                    "number": 6,
                    "text": "Ut jo’kan wi’chik, chi yaal ninye eere, a’an xchaab’ilal inna’leb’ ut aajel ru choq’ we, naq lin moos aj John Johnson, li kink’ulub’a wi’ xmayej, ut li wab’ihom wi’ xtij, li nink’e wi’ chi yeechi’inb’il li junelik yu’am, a’ yaal jo’ naxpaab’eb’ lin taqlahom chalen anajwan—"
                },
                {
                    "number": 7,
                    "text": "Xb’aan naq a’an ralal xk’ajol laj Jose ut natz’aqon sa’eb’ li osob’tesiik xb’aan li k’a’ru yeechi’inb’il reheb’ lix yuwa’—"
                },
                {
                    "number": 8,
                    "text": "Chi yaal ninye eere, aajel ru choq’ we naq a’an taa’ok choq’ komon sa’ li k’anjelil, re taaruuq chi tenq’ank sa’ xk’eeb’al chi k’utmank li waatin chiruheb’ li ralal xk’ajoleb’ li winq."
                },
                {
                    "number": 9,
                    "text": "Jo’kan naq teek’ojob’ a’an choq’ re li osob’tesink a’in, ut a’an chi yalb’il xq’e tixsik’ risinkil li jar ramleb’ li wankeb’ sa’ xb’een li ochoch li yeeb’il sa’ eeyanq, re naq a’an taaruuq chi wank chi sa’. Chi jo’kan. Amen."
                }
            ]
        },
        "/study/scriptures/dc-testament/dc/97": {
            "uri": "/study/scriptures/dc-testament/dc/97",
            "title": "Tzol’leb’ ut Sumwank 97",
            "data_type": "chapter",
            "chapter_name": "Tasal 97",
            "chapter_summary": [
                "1–2, Naab’al reheb’ laj santil paab’anel sa’ Sion (Condado Jackson, Missouri) neke’osob’tesiik xb’aan lix tiikilaleb’ chi paab’ank; 3–5, Laj Parley P. Pratt nak’eeman xb’antioxinkil xb’aan lix k’anjel sa’ li tzoleb’aal sa’ Sion; 6–9, Eb’ li neke’paab’ank re lix sumwankeb’ neke’k’ulub’aak xb’aan li Qaawa’; 10–17, Jun ochoch tento taakab’lamanq Sion b’ar wi’ eb’ li saqeb’ ru xch’ool te’ril ru li Dios; 18–21, Sion a’an li saqeb’ ru xch’ool; 22–28, Sion taakole’q chiru lix rapleb’ li Qaawa’ wi tiik chi paab’ank."
            ],
            "verses": [
                {
                    "number": 1,
                    "text": "Chi yaal ninye eere laa’ex li raab’ilex inb’aan, nekexwaatina rik’in lix yaab’ inkux, a’ lix yaab’ xkux lin Musiq’, re taaruuq tink’ut cheru li rajom inch’ool chirixeb’ lee komon sa’ li ch’och’ Sion, naab’al li tuulaneb’ wi’ xch’ool chi yaal ut neke’xsik’ chi yalb’ileb’ xq’e xtzolb’al li chaab’il na’leb’ ut xtawb’al li yaal."
                },
                {
                    "number": 2,
                    "text": "Chi yaal, chi yaal ninye eere, osob’tesinb’ileb’ xkomoneb’ a’an, xb’aan naq eb’ a’an te’k’uluq; xb’aan naq laa’in, li Qaawa’, nink’ut li uxtaan chiru chixjunileb’ li tuulan, ut sa’ xb’een chixjunil li ani nawaj, re naq tiikob’resinb’ilaq wu naq teb’ink’am sa’ li raqb’a-aatin."
                },
                {
                    "number": 3,
                    "text": "K’ehomaq reetal, ninye eere, chirix li tzoleb’aal sa’ Sion, laa’in, li Qaawa’, nasaho’ chi tz’aqal inch’ool naq taawanq jun tzoleb’aal sa’ Sion, ut rik’in ajwi’ lin moos aj Parley P. Pratt, xb’aan naq a’an nakana wik’in."
                },
                {
                    "number": 4,
                    "text": "Ut a’ yaal jo’ toj nakana wik’in, toj taawanq chi jolomink sa’ xb’een li tzoleb’aal sa’ li ch’och’ Sion toj reetal naq tink’e jalan chik taqlahom re."
                },
                {
                    "number": 5,
                    "text": "Ut laa’in tinwosob’tesi rik’in xk’ihanik li osob’tesink, sa’ xch’olob’ankil chixjunileb’ li loq’laj hu ut li muqmuukil na’leb’ re xwaklesinkil li raam li tzoleb’aal, ut li iglees sa’ Sion."
                },
                {
                    "number": 6,
                    "text": "Ut re li rela’ li tzoleb’aal, laa’in, li Qaawa’, wan inch’ool chixk’utb’al li uxtaan; a’b’anan wankeb’ li tento naq te’q’use’q, ut lix k’anjeleb’ te’k’ehe’q chi nawmank."
                },
                {
                    "number": 7,
                    "text": "K’eeb’il li maal sa’ xxe’ileb’ li che’; ut li junjunq xtoonal li che’ li moko chaab’il ta na’uuchin, taayok’manq chaq ut taakutmanq sa’ li xam. Laa’in, li Qaawa’, kinyehok re."
                },
                {
                    "number": 8,
                    "text": "Chi yaal ninye eere, chixjunileb’ sa’ xyanqeb’ li neke’nawok re naq lix ch’ooleb’ maak’a’eb’ xb’alaq’, ut yot’b’ileb’, ut lix musiq’eb’ tuulaneb’, ut wankeb’ xch’ool chixpaab’ankil lix sumwankeb’ rik’in mayejak—relik chi yaal, li junjunq chi mayej li tintaqla laa’in, li Qaawa’—eb’ a’an k’ulub’anb’ileb’ inb’aan."
                },
                {
                    "number": 9,
                    "text": "Xb’aan naq laa’in, li Qaawa’, teb’ink’e chi uuchink jo’ jun xtoonal li che’ q’axal na’uuchin, li awb’il sa’ jun chaab’il ch’och’, chire jun saq ruhil roq li ha’, li naruuchini naab’al li loq’laj ru che’."
                },
                {
                    "number": 10,
                    "text": "Chi yaal ninye eere, naq a’an li wajom naq taakab’lamanq jun ochoch choq’ we sa’ li ch’och’ Sion jo’ chanru li k’utb’il eetalil li xink’e eere."
                },
                {
                    "number": 11,
                    "text": "Relik chi yaal, chikab’lamanq chi seeb’, rik’in lix lajetqileb’ lin tenamit."
                },
                {
                    "number": 12,
                    "text": "K’ehomaq reetal, a’in li lajetqil ut li mayej li ninteneb’ laa’in, li Qaawa’, sa’ ruq’eb’, re naq taakab’lamanq jun ochoch choq’ we, choq’ re xkolb’al Sion—"
                },
                {
                    "number": 13,
                    "text": "Choq’ jun xna’aj li b’antioxink choq’ reheb’ chixjunil laj santil paab’anel, ut choq’ jun xna’aj li tzole’k choq’ re chixjunileb’ li b’oqb’ileb’ sa’ xk’anjel li paab’aal sa’ chixjunil lix jar b’oqb’aleb’ ut li ropiiseb’;"
                },
                {
                    "number": 14,
                    "text": "Re naq te’tz’aqob’resiiq re ru sa’ xtawb’al ru lix k’anjeleb’, sa’ xxe’ul li na’leb’ank, sa’ li jar raqal chi na’leb’, sa’ li tzol’leb’, sa’ chixjunil li k’a’aq re ru chirix lix awa’b’ejihom li Dios sa’ li ruchich’och’, li awa’b’ejihom li k’ojob’anb’il wi’ xlaawil a’an sa’ eeb’een."
                },
                {
                    "number": 15,
                    "text": "Ut a’ yaal jo’ eb’ lin tenamit neke’xkab’la jun ochoch choq’ we sa’ lix k’ab’a’ li Qaawa’, ut ink’a’ neke’xkanab’ k’a’ruhaq tz’aj chi ok chi sa’, re naq ink’a’ muxb’ilaq, lin loq’al taahilanq sa’ xb’een;"
                },
                {
                    "number": 16,
                    "text": "Relik chi yaal, ut taawanq aran li wilob’aal, xb’aan naq laa’in tin’ok chi sa’, ut chixjunileb’ li saqeb’ ru xch’ool li neke’ok chi sa’ te’ril ru li Dios."
                },
                {
                    "number": 17,
                    "text": "A’b’anan wi namuxe’ ink’a’ tin’ok chi sa’, ut lin loq’al maak’a’aq aran; xb’aan naq laa’in ink’a’ tin’ok sa’eb’ li ochoch li moko santeb’ ta."
                },
                {
                    "number": 18,
                    "text": "Ut anajwan, k’ehomaq reetal, wi Sion tixb’aanu li k’a’aq re ru a’in, taa’usaaq, ut tixhel rib’ ut taa’ok chi q’axal nimaq xloq’al, q’axal xnimalaq ru, ut q’axal xuwajelaq."
                },
                {
                    "number": 19,
                    "text": "Ut eb’ li tenamit re li ruchich’och’ te’xnima ru, ut te’xye: Sion a’an chi yaal lix tenamit li qaDios, ut chi yaal Sion ink’a’ naru chi t’ane’k, chi moko chi eek’asimank chaq sa’ xna’aj, xb’aan naq li Dios wan aran, ut li ruq’ li Qaawa’ wan aran;"
                },
                {
                    "number": 20,
                    "text": "Ut a’an kixxaqab’ aatin rik’in xwankil lix nimal xmetz’ew naq taawanq a’an choq’ xkolb’al ut choq’ lix najt xteramil kab’l."
                },
                {
                    "number": 21,
                    "text": "Jo’kan ut, chi yaal, jo’ka’in naxye li Qaawa’, chisaho’q Sion sa’ xch’ool, xb’aan naq a’in Sion—li saqeb’ ru xch’ool; jo’kan ut, chisaho’q Sion sa’ xch’ool, us ta chixjunileb’ laj maak te’yaab’aq."
                },
                {
                    "number": 22,
                    "text": "Xb’aan naq k’ehomaq reetal, ut ilomaq, nachal li eeqajunk chi seeb’ sa’ xb’eeneb’ li moko useb’ ta chanchan li sut iq’; ut ani tixkol rib’ chiru?"
                },
                {
                    "number": 23,
                    "text": "Lix rapleb’ li Qaawa’ taanume’q chi q’eq ut chi kutan, ut li resilal a’an tixch’i’ch’i’iheb’ chixjunil li tenamit; relik chi yaal, ink’a’ taarame’q toj reetal naq taak’ulunq li Qaawa’;"
                },
                {
                    "number": 24,
                    "text": "Xb’aan naq li xik’ nareek’a li Qaawa’ wan chi lochb’il chirix lix tz’eqb’eetalileb’ ut chixjunil lix maa’us aj k’anjeleb’."
                },
                {
                    "number": 25,
                    "text": "A’b’anan, Sion tixkol rib’ wi naxk’e xch’ool chixb’aanunkil chixjunil li k’a’aq re ru li b’arwan kintaqla wi’."
                },
                {
                    "number": 26,
                    "text": "A’b’anan wi moko naxk’e ta xch’ool chixb’aanunkil yalaq k’a’ru kintaqla wi’, tinwula’ani a’an a’ yaal jo’ chanru chixjunil lix k’anjel, rik’in rahil ch’a’ajkilal, rik’in yajel, rik’in b’onb’il yajel, rik’in yok’leb’ ch’iich’, rik’in eeqajunk, rik’in xam aj sachonel."
                },
                {
                    "number": 27,
                    "text": "A’b’anan, chiyeemanq li jun sutaq a’in sa’ xxik li aatin a’in tz’iib’anb’il, naq laa’in, li Qaawa’, kink’ulub’a lix mayej; ut wi ink’a’ chik taamaakob’q, maajun reheb’ li k’a’aq re ru a’in taachalq sa’ xb’een;"
                },
                {
                    "number": 28,
                    "text": "Ut laa’in tinwosob’tesi rik’in osob’tesihom, ut tink’ihob’resi jun xk’ihanik li osob’tesink sa’ xb’een, ut sa’ xb’eeneb’ jar tasal lix tenamit chi junelik q’e kutan, chan li Qaawa’ lee Dios. Amen."
                }
            ]
        },
        "/study/scriptures/dc-testament/dc/98": {
            "uri": "/study/scriptures/dc-testament/dc/98",
            "title": "Tzol’leb’ ut Sumwank 98",
            "data_type": "chapter",
            "chapter_name": "Tasal 98",
            "chapter_summary": [
                "1–3, Lix ch’a’ajkilaleb’ laj santil paab’anel taawanq choq’ xchaab’ilaleb’; 4–8, Eb’ laj santil paab’anel tento te’xjilosi rib’ rik’in lix chaq’rab’il li tenamit li wan sa’ lix na’ xchaq’rab’il li tenamit; 9–10, Eb’ li winq li maak’a’eb’ xb’alaq’, seeb’eb’ xna’leb’, ut chaab’ileb’ tento te’xaqab’aaq xwankil choq’ re lix jolomil li tenamit; 11–15, Eb’ li neke’q’axtesink re lix yu’ameb’ sa’ xk’anjel li Qaawa’ te’xk’ul xyu’am chi junelik; 16–18, Chetz’eqtaana li pleet ut chech’olob’ resil li tuqtuukilal; 19–22, Eb’ laj santil paab’anel sa’ Kirtland neke’ch’iilaak, ut neke’taqlaak chixjalb’al xk’a’uxleb’; 23–32, Li Qaawa’ naxk’utb’esi lix chaq’rab’ chirix li rahob’tesiik ut li ch’a’ajkilal k’eeb’il sa’ xb’een lix tenamit; 33–38, Li pleet ka’ajwi’ wan xtiikilal naq taqlanb’il xb’aan li Qaawa’; 39–48, Eb’ laj santil paab’anel tento te’xkuyeb’ xmaak li xik’ neke’ilok reheb’, li te’xkol ajwi’ rib’ chiru li eeqajuuk xb’aan li Qaawa’ wi te’xjal xk’a’uxl."
            ],
            "verses": [
                {
                    "number": 1,
                    "text": "Chi yaal ninye eere laa’ex li raab’ilex inb’aan, mexxuwak, chik’ojob’aaq eech’ool; relik chi yaal, chisaho’q eech’ool chi junelik chik, ut sa’ chixjunil chexb’antioxinq;"
                },
                {
                    "number": 2,
                    "text": "Ut rik’in kuyuk cheroyb’enihaq li Qaawa’, xb’aan naq eb’ lee tij okenaqeb’ sa’ xxik li Qaawa’ re Sabaot, ut tz’iib’anb’ileb’ rik’in li tz’apleb’ ut li sumwank a’in—li Qaawa’ kixxaqab’ aatin ut kixtaqla xyeeb’al naq sumenb’ilaqeb’."
                },
                {
                    "number": 3,
                    "text": "Jo’kan ut, a’an naxk’e li yeechi’ihom a’in eere, rik’in jun sumwank li ink’a’ naru xjalb’al, naq te’tz’aqloq ru; ut chixjunil li k’a’aq re ru li kextawasiik wi’ taak’anjelaq sa’ junajil choq’ re lee chaab’ilal, ut re lix loq’al ink’ab’a’, chan li Qaawa’."
                },
                {
                    "number": 4,
                    "text": "Ut anajwan, chi yaal ninye eere chirix lix chaq’rab’il li tenamit, a’an rajom inch’ool naq eb’ lin tenamit te’xk’e xch’ool chixb’aanunkil chixjunil li k’a’aq re ru li b’arwan nekeb’intaqla wi’."
                },
                {
                    "number": 5,
                    "text": "Ut li chaq’rab’ a’an re li tenamit, li wan sa’ lix na’ xchaq’rab’il li tenamit, li naxaqab’ank re li na’leb’ chirix li ach’ab’aak, sa’ xk’uulankil xwankil li k’a’ru k’ulub’ej ut li kanab’anb’il chi b’aanumank, a’an wan choq’ reheb’ chixjunil li winq, ut wan xtiikilal chiwu."
                },
                {
                    "number": 6,
                    "text": "Jo’kan naq laa’in, li Qaawa’, nintiikob’resi eeru, ut eb’ lee komon sa’ lin iglees, sa’ xjilosinkil eerib’ rik’in li chaq’rab’ a’an li wan choq’ xna’ xchaq’rab’il li tenamit."
                },
                {
                    "number": 7,
                    "text": "Ut chirix lix chaq’rab’eb’ li winq, yalaq k’a’ru tiqb’il ru malaj k’osb’il ru chiru a’in, rik’in li ink’a’ us nachal chaq."
                },
                {
                    "number": 8,
                    "text": "Laa’in, li Qaawa’ Dios, nekexink’e chi ach’ab’anb’il, jo’kan naq ach’ab’anb’ilex chi yaal; ut li chaq’rab’ ajwi’ nekexxk’e chi ach’ab’anb’il."
                },
                {
                    "number": 9,
                    "text": "A’b’anan, naq neke’taqlan laj maak, eb’ li tenamit neke’yaab’ak."
                },
                {
                    "number": 10,
                    "text": "Jo’kan ut, eb’ li winq li maak’a’eb’ xb’alaq’ ut chaab’ileb’ xna’leb’ tento te’sik’manq chi yalb’il eeq’e, ut eb’ li winq tiik ut chaab’ileb’ xna’leb’ tento teek’e eech’ool chixxaqab’ankil; malaj ut yalaq k’a’ru k’osb’il ru malaj tiqb’il ru chiruheb’ a’in, rik’in li ink’a’ us nachal chaq."
                },
                {
                    "number": 11,
                    "text": "Ut nink’e eere jun taqlahom, naq teekanab’ cherix chixjunil li ink’a’ us ut texjiloq rik’in chixjunil li us, naq taawanq eeyu’am rik’in li junjunq chi aatin li na’el chaq sa’ xtz’uumal re li Dios."
                },
                {
                    "number": 12,
                    "text": "Xb’aan naq a’an tixk’e reheb’ li tiikeb’ chi paab’ank chi junjunqil li raqal, chi junjunqil li na’leb’, ut tinyal eerix ut tintz’il eerix rik’in a’in."
                },
                {
                    "number": 13,
                    "text": "Ut ani naq’axtesink re lix yu’am sa’ lin k’anjel, choq’ re lin k’ab’a’, tixtaw wi’chik, a’ li yu’am chi junelik."
                },
                {
                    "number": 14,
                    "text": "Jo’kan ut, meexuwaheb’ li xik’ neke’ilok eere, xb’aan naq laa’in sa’ lin ch’ool xintaqla xyeeb’al, chan li Qaawa’, naq tinyal eerix sa’ chixjunil li k’a’aq re ru, ma texkanaaq sa’ lin sumwank, toj sa’ ajwi’ li kamk, re textawmanq chi k’ulub’ej."
                },
                {
                    "number": 15,
                    "text": "Xb’aan naq wi ink’a’ texkanaaq sa’ lin sumwank, moko k’ulub’ejex ta re ink’ulb’al."
                },
                {
                    "number": 16,
                    "text": "Jo’kan ut, chetz’eqtaana li pleetik ut chech’olob’ resil li tuqtuukilal, ut chesik’ chi yalb’il eeq’e xsutq’isinkil lix ch’ooleb’ li alal k’ajolb’ej rik’in lix yuwa’eb’, ut lix ch’ooleb’ li yuwa’b’ej rik’ineb’ li alal k’ajolb’ej;"
                },
                {
                    "number": 17,
                    "text": "Ut jo’kan wi’chik, lix ch’ooleb’ laj Judio rik’ineb’ li profeet, ut li profeet rik’ineb’ laj Judio; maare anchal tink’ulunq ut tinsak’ chixjunil li ruchich’och’ rik’in jun majewank, ut chixjunil li tz’ejwalej k’atb’ilaq chiwu."
                },
                {
                    "number": 18,
                    "text": "Misach eech’ool chi k’oxlak; xb’aan naq sa’ rochoch lin Yuwa’ k’iila ochoch wan, ut laa’in xinkawresi jun na’ajej choq’ eere; ut b’ar wan lin Yuwa’ ut laa’in, aran texwanq ajwi’ laa’ex."
                },
                {
                    "number": 19,
                    "text": "K’ehomaq reetal, laa’in, li Qaawa’, moko nasaho’ ta chi tz’aqal inch’ool rik’in naab’al li wankeb’ sa’ li iglees sa’ Kirtland;"
                },
                {
                    "number": 20,
                    "text": "Xb’aan naq ink’a’ neke’xkanab’ lix maakeb’, ut lix maa’us aj b’eheb’, lix q’etq’etileb’ lix ch’ool, ut li rahok-u, ut chixjunil li tz’eqb’eetal k’a’aq re ru reheb’, ut ink’a’ neke’xk’e reetal li aatin re chaab’il na’leb’ ut re junelik yu’am li kink’e reheb’."
                },
                {
                    "number": 21,
                    "text": "Chi yaal ninye eere, naq laa’in, li Qaawa’, teb’inq’us ut tinb’aanu yalaq k’a’ru nink’e wi’ inch’ool, wi ink’a’ neke’xjal xk’a’uxl ut te’xk’e reetal chixjunil li b’arwan kinye reheb’."
                },
                {
                    "number": 22,
                    "text": "Ut jo’kan wi’chik ninye eere, wi nekek’e eech’ool chixb’aanunkil yalaq k’a’ru nekexintaqla wi’, laa’in, li Qaawa’, tinsutq’isi chaq chixjunil li josq’il ut li xik’ eek’ank sa’ eeb’een, ut li rokeb’aal xb’alb’a ink’a’ taanumtaaq sa’ eeb’een."
                },
                {
                    "number": 23,
                    "text": "Anajwan, nekexwaatina chirixeb’ lee junkab’al—wi eb’ li winq texxsak’eb’ laa’ex, malaj lee junkab’al, jun sut, ut nekenumsi rik’in kuyuk ut ink’a’ nekehob’eb’, chi moko nekesik’ eeqajunk, q’ajkamunb’ilaqex;"
                },
                {
                    "number": 24,
                    "text": "A’b’an wi ink’a’ nekenumsi rik’in kuyuk, taak’ehe’q sa’ ajl choq’ eere jo’ b’isb’il chi tiikil b’iis choq’ eere."
                },
                {
                    "number": 25,
                    "text": "Ut jo’kan wi’chik, wi li xik’ na’ilok eere nekexxsak’ li xkab’ sut, ut ink’a’ nekehob’ li xik’ na’ilok eere, ut nekenumsi rik’in kuyuk, jun cient sutaq chik eeq’ajkamunkil."
                },
                {
                    "number": 26,
                    "text": "Ut jo’kan wi’chik, wi texxsak’ li rox sut, ut nekenumsi rik’in kuyuk, lee q’ajkamunkil k’ihob’resinb’ilaq wi’chik kaa sutaq choq’ eere;"
                },
                {
                    "number": 27,
                    "text": "Ut a’ oxib’ chi ch’olob’ank xyaalal a’in te’wanq chi xaqxo re xjitb’al li xik’ na’ilok eere wi ink’a’ naxjal xk’a’uxl, ut ink’a’ te’sache’q chaq reetalil."
                },
                {
                    "number": 28,
                    "text": "Ut anajwan, chi yaal ninye eere, naq wi laj xik’ ilonel a’an ink’a’ natawe’ xb’aan li eeqajunk inb’aan, ut chi jo’kan ink’a’ nak’ame’ chaq sa’ raqb’a-aatin chiwu, chirix a’an teek’e eech’ool naq teetij a’an sa’ lin k’ab’a’, naq ink’a’ chik taachalq sa’ eeb’een, chi moko sa’ xb’een lee junkab’al, a’an ajwi’ li ralal xk’ajoleb’ lee ralal eek’ajol toj sa’ rox sa’ xkaa tasal li tenamit."
                },
                {
                    "number": 29,
                    "text": "Ut chirix a’an, wi taachalq sa’ eeb’een laa’ex malaj lee ralal eek’ajol, malaj li ralal xk’ajoleb’ lee ralal eek’ajol toj sa’ rox sa’ xkaa tasal li tenamit, ak xinq’axtesi li xik’ na’ilok eere sa’ lee ruq’;"
                },
                {
                    "number": 30,
                    "text": "Ut chirix a’an wi taakol xyu’am, tatq’ajkamuuq xb’aan laa tiikilal; ut jo’kaneb’ ajwi’ laa walal aak’ajol ut li ralal xk’ajoleb’ laa walal aak’ajol toj sa’ rox sa’ xkaa tasal li tenamit."
                },
                {
                    "number": 31,
                    "text": "A’b’anan, li xik’ na’ilok aawe wan sa’ aawuq’, ut wi nakaq’ajkamu jo’ chanru lix k’anjel, tiikob’resinb’il aawu; wi a’an xsik’ laa yu’am, ut laa yu’am wan chi ajb’il xsachik xb’aan, li xik’ na’ilok aawe wan sa’ laa wuq’, ut tiikob’resinb’il aawu."
                },
                {
                    "number": 32,
                    "text": "K’ehomaq reetal, a’in li chaq’rab’ li kink’e re lin moos aj Nefi, ut eb’ laa yuwa’, aj Jose, ut aj Jakob, ut aj Isaak, ut aj Abraham, ut chixjunileb’ lin najter profeet ut apostol."
                },
                {
                    "number": 33,
                    "text": "Ut jo’kan wi’chik, a’in li chaq’rab’ li kink’e reheb’ li ani we najter, naq ink’a’ te’xik chi pleetik rik’in yalaq k’a’ru chi tenamit, junkab’al, aatinob’aal malaj teepal, ka’ajwi’ wi laa’in, li Qaawa’ keb’intaqla."
                },
                {
                    "number": 34,
                    "text": "Ut wi yalaq ani chi tenamit, aatinob’aal, malaj teepal te’ok sa’ pleet rik’ineb’, xb’een wa te’xtaqsi jun xaqxookil eetalil re tuqtuukilal chiru li teepal, malaj tenamit, malaj aatinob’aal a’an;"
                },
                {
                    "number": 35,
                    "text": "Ut wi li teepal a’an ink’a’ ke’xk’ulub’a li tuqtuukilal li yeechi’inb’il, chi moko li xkab’, chi moko li rox sut, tento te’xk’am li ch’olob’ank xyaalal a’in chiru li Qaawa’;"
                },
                {
                    "number": 36,
                    "text": "Toja’ naq laa’in, li Qaawa’, tink’e reheb’ jun taqlahom, ut tintiikob’resiheb’ ru sa’ elk chi pleetik rik’in li tenamit, aatinob’aal, malaj teepal a’an."
                },
                {
                    "number": 37,
                    "text": "Ut laa’in, li Qaawa’, tinpleeti lix pleeteb’, ut xpleeteb’ li ralal xk’ajoleb’, ut eb’ li ralal xk’ajol li ralal xk’ajoleb’, toj reetal naq ke’reeqajuheb’ chixjunileb’ li xik’ neke’ilok reheb’, toj sa’ rox sa’ xkaa tasal li tenamit."
                },
                {
                    "number": 38,
                    "text": "K’ehomaq reetal, a’in jun k’utb’il na’leb’ choq’ reheb’ chixjunil li tenamit, chan li Qaawa’ lee Dios, re xtiikob’resinkil eeru chiwu."
                },
                {
                    "number": 39,
                    "text": "Ut jo’kan wi’chik, chi yaal ninye eere, chirix naq li xik’ na’ilok aawe xchal sa’ aab’een li xb’een sut, wi naxjal xk’a’uxl ut nachal aawik’in re xtz’aamankil xkuyb’al aawik’in, taakuy lix maak, ut ink’a’ chik taak’uula a’an choq’ ch’olob’ank xyaalal re xjitb’al li xik’ na’ilok aawe—"
                },
                {
                    "number": 40,
                    "text": "Ut jo’kan ajwi’ toj sa’ li xkab’ ut li rox sut; ut jo’ k’ihal sut li xik’ na’ilok aawe tixjal xk’a’uxl chirix li maak li xmaakob’ wi’ chawu, taakuy lix maak, toj lajeeb’ xkaak’aal sut chi wuqub’ wa."
                },
                {
                    "number": 41,
                    "text": "Ut wi namaakob’ chawu ut ink’a’ naxjal xk’a’uxl li xb’een sut, toj taakuy b’an xmaak."
                },
                {
                    "number": 42,
                    "text": "Ut wi namaakob’ chawu li xkab’ sut, ut ink’a’ naxjal xk’a’uxl, toj taakuy b’an xmaak."
                },
                {
                    "number": 43,
                    "text": "Ut wi namaakob’ chawu li rox sut, ut ink’a’ naxjal xk’a’uxl, taakuy ajwi’ xmaak."
                },
                {
                    "number": 44,
                    "text": "Wi b’an namaakob’ chawu li xkaa sut ink’a’ taakuy xmaak, taak’am b’an li ch’olob’ank xyaalal a’in chiru li Qaawa’, ut ink’a’ taasachmanq reetalil toj reetal naq tixjal xk’a’uxl ut tatxq’ajkamu kaahib’ wa sa’ chixjunil li k’a’aq re ru kimaakob’ wi’ chawu."
                },
                {
                    "number": 45,
                    "text": "Ut wi naxb’aanu a’in, taakuy xmaak chi anchal aach’ool; ut wi ink’a’ naxb’aanu a’in, laa’in, li Qaawa’, tin’eeqajunq sa’ xb’een li xik’ na’ilok aawe jun cient sut;"
                },
                {
                    "number": 46,
                    "text": "Ut sa’ xb’een li ralal xk’ajol, ut sa’ xb’eeneb’ li ralal xk’ajol li ralal xk’ajoleb’ chixjunil li xik’ neke’ilok we, toj sa’ rox sa’ xkaa tasal li tenamit."
                },
                {
                    "number": 47,
                    "text": "A’ut wi te’xjal xk’a’uxleb’ li alal k’ajolb’ej, malaj li ralal xk’ajoleb’ li alal k’ajolb’ej, ut te’sutq’iiq rik’in li Qaawa’ lix Dios, chi anchaleb’ xch’ool ut chi anchaleb’ xmetz’ew, xk’a’uxl, ut xkawilal, ut te’q’ajsinq kaahib’ sut xb’aan chixjunil lix maakeb’ li ke’maakob’ wi’, malaj li ke’maakob’ wi’ lix yuwa’eb’, malaj lix yuwa’eb’ lix yuwa’, rik’in a’an taa’isimanq chaq li xik’ nakaweek’a;"
                },
                {
                    "number": 48,
                    "text": "Ut li eeqajunk ink’a’ chik taachalq sa’ xb’eeneb’, chan li Qaawa’ laa Dios, ut lix maakeb’ maajo’q’e chik taak’ame’q chaq choq’ ch’olob’ank xyaalal chiru li Qaawa’ chirixeb’. Amen."
                }
            ]
        },
        "/study/scriptures/dc-testament/dc/99": {
            "uri": "/study/scriptures/dc-testament/dc/99",
            "title": "Tzol’leb’ ut Sumwank 99",
            "data_type": "chapter",
            "chapter_name": "Tasal 99",
            "chapter_summary": [
                "1–8, Laj John Murdock nab’oqe’ re xjultikankil li evangelio, ut eb’ li neke’k’uluk re a’an neke’xk’ul li Qaawa’, ut te’xk’ul li uxtaanaak."
            ],
            "verses": [
                {
                    "number": 1,
                    "text": "K’ehomaq reetal, jo’ka’in naxye li Qaawa’ re lin moos aj John Murdock—b’oqb’ilat chi xik sa’eb’ li ch’och’ sa’ releb’aal li saq’e, sa’ li junjunq chi ochoch, sa’ li junjunq chi k’aleb’aal, ut sa’ li junjunq chi tenamit, re xjultikankil lin evangelio li junelik nakana chiruheb’ li ani wankeb’ chi sa’, sa’ xyi li rahob’tesiik ut li maa’usilal."
                },
                {
                    "number": 2,
                    "text": "Ut ani nak’uluk aawe nikinixk’ul laa’in; ut taawanq aawankil chixch’olob’ankil li waatin rik’in xk’utunik lin Loq’laj Musiq’."
                },
                {
                    "number": 3,
                    "text": "Ut ani nak’uluk aawe chanchan jun ch’ina al, naxk’ul lin awa’b’ejihom, ut osob’tesinb’ileb’ a’an, xb’aan naq te’xk’ul li uxtaanaak."
                },
                {
                    "number": 4,
                    "text": "Ut ani natz’eqtaanank aawe, tz’eqtaananb’ilaq xb’aan lin Yuwa’ ut li rochoch a’an; ut taach’ajob’resi laa woq sa’eb’ li muqmuukil na’ajej chire li b’e re xch’olob’ankil xyaalal chirixeb’."
                },
                {
                    "number": 5,
                    "text": "Ut k’ehomaq reetal, ut ilomaq, tink’ulunq chi seeb’ re raqok aatin, re xq’unb’esinkileb’ xch’ool chixjunil chirix li maa’us aj b’aanuhom ke’xb’aanu chaq chiwu, jo’ tz’iib’anb’il sa’ li jun raqal chi hu."
                },
                {
                    "number": 6,
                    "text": "Ut anajwan, ninye chi yaal aawe, naq moko aajel ta ru naq tatxik toj reetal naq k’eeb’ilaq li taak’anjelaq reheb’ laa kok’al, ut taqlanb’ilaqeb’ sa’ q’unal rik’in li obiisp aran Sion."
                },
                {
                    "number": 7,
                    "text": "Ut chirix junjunq chihab’, wi nakawaj wik’in, tatruuq ajwi’ chi xik sa’ li chaab’il ch’och’, re xk’ulb’al laa weechanihom;"
                },
                {
                    "number": 8,
                    "text": "Wi ut ink’a’, tatkanaaq sa’ xch’olob’ankil lin evangelio toj reetal naq tatxoke’q. Amen."
                }
            ]
        },
        "/study/scriptures/dc-testament/dc/100": {
            "uri": "/study/scriptures/dc-testament/dc/100",
            "title": "Tzol’leb’ ut Sumwank 100",
            "data_type": "chapter",
            "chapter_name": "Tasal 100",
            "chapter_summary": [
                "1–4, Laj Jose ut laj Sidney tento te’xjultika li evangelio re xkolb’aleb’ li aamej; 5–8, taak’eemanq reheb’ sa’ li hoonal ajwi’ a’an k’a’ru te’xye; 9–12, Laj Sidney tento taawanq choq’ aj yehol aatin, ut laj Jose tento taawanq choq’ aj k’utb’esinel ut chi nimaq xmetz’ew sa’ xch’olob’ankil li yaal; 13–17, Li Qaawa’ tixwaklesi jun tenamit saq ru, ut li ani te’ab’inq chiru te’kole’q."
            ],
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’ eere laa’ex, Sidney ut Jose, li raab’ilex inb’aan, lee junkab’al wankeb’ sa’ xyaalal; wankeb’ sa’ wuq’, ut tinb’aanu reheb’ jo’ nink’oxla naq us; xb’aan naq wik’in laa’in wan chixjunil li wankilal."
                },
                {
                    "number": 2,
                    "text": "Jo’kan ut, taaqehomaqin, ut ab’ihomaq li na’leb’ li tink’e eere."
                },
                {
                    "number": 3,
                    "text": "K’ehomaq reetal, ut ilomaq, wan naab’al li tenamit choq’ we sa’ li na’ajej a’in, sa’eb’ li na’ajej sa’ xsutam, ut taateemanq jun nimla okeb’aal sa’eb’ li na’ajej sa’ xsutam sa’ li ch’och’ a’in sa’ releb’aal li saq’e."
                },
                {
                    "number": 4,
                    "text": "Jo’kan naq laa’in, li Qaawa’, kexinkanab’ chi chalk sa’ li na’ajej a’in; xb’aan naq jo’kan ki’ajman ru choq’ we, re xkolb’aleb’ li aamej."
                },
                {
                    "number": 5,
                    "text": "Jo’kan naq chi yaal ninye eere, taqsihomaq lix yaab’ eekux chiru li tenamit a’in; yehomaq li na’leb’ li tink’e sa’ lee ch’ool, ut ink’a’ taasache’q eena’leb’ chiruheb’ li winq;"
                },
                {
                    "number": 6,
                    "text": "Xb’aan naq taak’eemanq eere sa’ li hoonal ajwi’ a’an, relik chi yaal, sa’ tz’aqal ajwi’ li jun k’amok a’an, li k’a’ru teeye."
                },
                {
                    "number": 7,
                    "text": "A’ut jun taqlahom nink’e eere, naq teech’olob’ yalaq k’a’ru nekech’olob’ sa’ lin k’ab’a’, rik’in x’anchalil eena’leb’ sa’ lee ch’ool, sa’ li musiq’ej re tuulanil, sa’ chixjunil li k’a’aq re ru."
                },
                {
                    "number": 8,
                    "text": "Ut nink’e eere li yeechi’ihom a’in, naq a’ yaal jo’ nekeb’aanu a’in, li Santil Musiq’ej taahirmanq re xch’olob’ankil xyaalal chixjunil li k’a’aq re ru li b’arwan nekeye."
                },
                {
                    "number": 9,
                    "text": "Ut aajel ru choq’ we naq laa’at, inmoos Sidney, tatwanq choq’ aj yehol aatin chiru li tenamit a’in; relik chi yaal, tatink’ojob’ chi yaal choq’ re li b’oqok a’in, re tatwanq ajwi’ choq’ aj yehol aatin choq’ re lin moos aj Jose."
                },
                {
                    "number": 10,
                    "text": "Ut tink’e re a’an wankilal re naq nimaq xmetz’ew sa’ xch’olob’ankil li yaal."
                },
                {
                    "number": 11,
                    "text": "Ut tink’e aawe laa’at wankilal re naq nimaq aametz’ew sa’ xch’olob’ankil chixjunileb’ li loq’laj hu, re naq tatwanq choq’ aj yehol aatin choq’ re, ut a’an taawanq choq’ aj k’utb’esinel choq’ aawe laa’at, re naq taanaw xtz’aqalil lix yaalalil chixjunil li k’a’aq re ru chirix li k’a’ru re lin awa’b’ejihom sa’ li ruchich’och’."
                },
                {
                    "number": 12,
                    "text": "Jo’kan ut, chexkanaaq sa’ lee b’eenik ut chisaho’q sa’ lee ch’ool; xb’aan naq k’ehomaq reetal, ut ilomaq, wankin eerik’in toj sa’ li roso’jik."
                },
                {
                    "number": 13,
                    "text": "Ut anajwan nink’e eere jun aatin chirix Sion. Sion taatoje’q rix, us ta q’usb’il chiru jarub’aq kutan."
                },
                {
                    "number": 14,
                    "text": "Eb’ lee komon, eb’ lin moos aj Orson Hyde ut aj John Gould, wankeb’ sa’ wuq’, ut a’ yaal jo’ neke’xpaab’ lin taqlahom te’kole’q."
                },
                {
                    "number": 15,
                    "text": "Jo’kan ut, chik’ojob’aaq eech’ool; xb’aan naq chixjunil li k’a’aq re ru taak’anjelaq sa’ junajil choq’ chaab’ilal reheb’ li neke’b’eek chi tiik, ut choq’ re xsantob’resinkil li iglees."
                },
                {
                    "number": 16,
                    "text": "Xb’aan naq laa’in tinwaklesi choq’ we jun tenamit saq ru, li te’k’anjelaq chiwu sa’ tiikilal;"
                },
                {
                    "number": 17,
                    "text": "Ut chixjunileb’ li neke’xpatz’ xk’ab’a’ li Qaawa’, ut neke’xpaab’ lix taqlahom, te’kole’q. Chi jo’kan. Amen."
                }
            ]
        },
        "/study/scriptures/dc-testament/dc/101": {
            "uri": "/study/scriptures/dc-testament/dc/101",
            "title": "Tzol’leb’ ut Sumwank 101",
            "data_type": "chapter",
            "chapter_name": "Tasal 101",
            "chapter_summary": [
                "1–8, Eb’ laj santil paab’anel neke’q’use’ ut neke’tawasiik xb’aan li q’etok aatin neke’xb’aanu; 9–15, Li xik’ nareek’a li Qaawa’ taat’ane’q sa’ xb’eeneb’ li ninqi tenamit, a’ut eb’ lix tenamit li Qaawa’ te’ch’utub’amanq ut te’k’ojob’aaq xch’ooleb’; 16–21, Taaxaqab’amanq Sion ut eb’ li roqechal; 22–31, Nach’olob’aman chan ruhaq li yu’amej chiru li Jun Mil Chihab’; 32–42, Eb’ laj santil paab’anel te’osob’tesiiq ut te’q’ajkamuuq sa’ li kutan a’an; 43–62, Li jaljookil ru aatin chirix li xnimal ru winq ut eb’ lix toonal li che’ olivo a’an reetalil li ch’a’ajkilal taa’uxq ut lix tojb’al rix Sion; 63–75, Eb’ laj santil paab’anel tento naq ink’a’ te’xkanab’ xch’utub’ankil rib’eb’; 76–80, Li Qaawa’ kixxaqab’ lix na’ xchaq’rab’il li tenamit Estados Unidos; 81–101, Eb’ laj santil paab’anel tento te’xtz’aama reeqaj li rahilal ke’xk’ul, jo’ chanru li jaljookil ru aatin chirix li ixq ut laj raqol aatin li moko tiik ta."
            ],
            "verses": [
                {
                    "number": 1,
                    "text": "Chi yaal ninye eere, chirixeb’ lee komon li ke’tawasiik, ut ke’rahob’tesiik, ut ke’isiik chaq sa’ xch’och’il li reechanihomeb’—"
                },
                {
                    "number": 2,
                    "text": "Laa’in, li Qaawa’, kinkanab’ li tawasink chi chalk sa’ xb’eeneb’, li ke’tawasiik wi’, sa’ xk’ab’a’ li q’etok aatin ke’xb’aanu;"
                },
                {
                    "number": 3,
                    "text": "A’b’anan laa’in tinweechaniheb’, ut wehaqeb’ sa’ li kutan a’an naq tink’ulunq chixtusub’ankileb’ lin q’ol."
                },
                {
                    "number": 4,
                    "text": "Jo’kan ut, tento naq te’q’use’q ut te’yale’q rix, jo’ chanru ajwi’ laj Abraham, li kitaqlaman naq tixmayeja li ralal junaj chirib’il."
                },
                {
                    "number": 5,
                    "text": "Xb’aan naq chixjunileb’ li ink’a’ te’ajoq re xnumsinkil li q’use’k, li tine’xtz’eqtaana b’an, ink’a’ neke’ru chi santob’resiik."
                },
                {
                    "number": 6,
                    "text": "K’ehomaq reetal, ninye eere, kiwan li hob’ok, ut li wech’ok-ib’, ut li kaqalink, ut li wech’ink, ut li atawink ut li rahink-u ch’oolej sa’ xyanqeb’, jo’kan naq rik’in li k’a’aq re ru a’in ke’xtz’ajni li reechanihomeb’."
                },
                {
                    "number": 7,
                    "text": "Timileb’ chaq chi ab’ink chiru lix yaab’ xkux li Qaawa’ lix Dios; jo’kan ut, li Qaawa’ lix Dios timil chi ab’ink chiru lix tijeb’ a’an, re xsumenkil sa’ xkutankil lix ch’a’ajkilaleb’."
                },
                {
                    "number": 8,
                    "text": "Sa’ xkutankil lix tuqtuukilaleb’ ke’xchap chi q’un li na’leb’ kink’e; a’b’an sa’ xkutankil lix ch’a’ajkilaleb’, chi aajel ru wankeb’ chinsik’b’al."
                },
                {
                    "number": 9,
                    "text": "Chi yaal ninye eere, us ta wankeb’ xmaak, nujenaq xsa’ inch’ool rik’in xtoq’ob’ankileb’ ru. Ink’a’ teb’intz’eq chaq chi junajwa; ut sa’ xkutankil li josq’il taajultiko’q we li uxtaan."
                },
                {
                    "number": 10,
                    "text": "Kinxaqab’ li waatin, ut xikenaq li taqlanb’il aatin rik’in jun taqlahom li kink’e eere junxil, naq tinkanab’ chi t’ane’k li yok’leb’ ch’iich’ re li xik’ eek’anb’il inb’aan, choq’ reheb’ lin tenamit, ut jo’ chanru ajwi’ naq kinye, jo’kan taak’ulmanq."
                },
                {
                    "number": 11,
                    "text": "Li xik’ eek’anb’il inb’aan sa’ junpaat chik taahoymanq chi maak’a’ xb’isb’al sa’ xb’eeneb’ chixjunileb’ li tenamit; ut a’in tinb’aanu naq nujenaq li sek’ re lix maa’usilaleb’."
                },
                {
                    "number": 12,
                    "text": "Ut sa’ li kutan a’an chixjunileb’ li neke’tawe’ chi k’aak’alenk sa’ xb’een li najt xteramil kab’l, malaj sa’ jalan chik aatin, chixjunil lin Israel, te’kole’q."
                },
                {
                    "number": 13,
                    "text": "Ut eb’ li ke’jek’iik chaq te’ch’utub’aaq."
                },
                {
                    "number": 14,
                    "text": "Ut chixjunileb’ li ke’yaab’ak te’k’ojob’aaq xch’ool."
                },
                {
                    "number": 15,
                    "text": "Ut chixjunileb’ li ke’q’axtesink re lix yu’ameb’ choq’ re lin k’ab’a’ te’k’ehe’q xkorooneb’."
                },
                {
                    "number": 16,
                    "text": "Jo’kan ut, chik’ojob’aaq eech’ool chirix Sion; xb’aan naq chixjunil li tz’ejwalej wan sa’ wuq’; ch’anch’o chexwanq, ut chenaw naq laa’in li Dios."
                },
                {
                    "number": 17,
                    "text": "Sion ink’a’ taa’eek’asimanq chaq sa’ xna’aj, us ta jek’inb’ileb’ li ralal xk’ajol."
                },
                {
                    "number": 18,
                    "text": "Eb’ li neke’kana, ut saqeb’ ru lix ch’ool, te’sutq’iiq, ut te’chalq sa’ li reechanihomeb’, eb’ a’an ut eb’ li ralal xk’ajol, rik’in li b’ich re sahil ch’oolejil li junelik nakana, re xkab’lankileb’ li sachenaqil na’ajej re Sion—"
                },
                {
                    "number": 19,
                    "text": "Ut chixjunil li k’a’aq re ru a’in, re naq taaruuq te’tz’aqloq ru eb’ li profeet."
                },
                {
                    "number": 20,
                    "text": "Ut, k’ehomaq reetal, maajun chik na’ajej xaqab’anb’il chiru li ak kinxaqab’; chi moko taawanq chik junaq na’ajej xaqab’anb’il chiru li ak kinxaqab’, choq’ re li k’anjel re xch’utub’ankileb’ lin santil paab’anel—"
                },
                {
                    "number": 21,
                    "text": "Toj reetal naq taachalq xkutankil naq maajun chik na’ajej natawman choq’ reheb’; toja’ ut naq wankeb’ jalan chik na’ajej li tinxaqab’ choq’ reheb’, ut a’anaqeb’ oqech yeeb’ilaq reheb’, choq’ re lix t’ikrul malaj lix kawub’ Sion."
                },
                {
                    "number": 22,
                    "text": "K’ehomaq reetal, a’an rajom inch’ool, naq chixjunileb’ li neke’patz’ok re lin k’ab’a’, ut nikine’xloq’oni jo’ chanru lin evangelio li junelik nakana, te’xch’utub’ rib’, ut te’xaqliiq sa’eb’ li na’ajej sant;"
                },
                {
                    "number": 23,
                    "text": "Ut te’xkawresi rib’ choq’ re li k’utb’esinb’il na’leb’ li toj taachalq, naq li tz’apleb’ t’ikr li tz’aptz’o wi’ lin santil ochoch, sa’ lin muheb’aal, li natz’apok xb’een li ruchich’och’, taa’isimanq chaq, ut chixjunil li tz’ejwalej tine’ril sa’ komonil."
                },
                {
                    "number": 24,
                    "text": "Ut chixjunil li k’a’ru naru napo’e’, jo’ re winq, malaj re lix xulel li ch’och’, malaj re li xik’anel xul chiru choxa, malaj re lix karil li palaw, li wan sa’ xb’een chixjunil lix b’een li ch’och’, taasachmanq ru;"
                },
                {
                    "number": 25,
                    "text": "Ut jo’kan ajwi’ li k’a’ru re li yiib’anb’il wi’ li k’a’aq re ru, taaha’ob’resiiq chi k’a’jo’ xtiqwal; ut chixjunil li k’a’aq re ru taa’ak’ob’resimanq, re naq lin nawom ut lin loq’al taawanq sa’ xb’een chixjunil li ruchich’och’."
                },
                {
                    "number": 26,
                    "text": "Ut sa’ li kutan a’an li xik’ ilok reheb’ li winq, ut li xik’ ilok reheb’ li xul, relik chi yaal, li xik’ ilok re chixjunil li tz’ejwalej, taa’oso’q chaq chiru li wilob’aal."
                },
                {
                    "number": 27,
                    "text": "Ut sa’ li kutan a’an jo’ k’ihal li tixpatz’ yalaq ani chi winq, taak’eemanq re."
                },
                {
                    "number": 28,
                    "text": "Ut sa’ li kutan a’an laj Satanas maak’a’aq xwankil chiraalenkil yalaq ani chi winq."
                },
                {
                    "number": 29,
                    "text": "Ut maak’a’aq rahil ch’oolejil xb’aan naq maak’a’ li kamk."
                },
                {
                    "number": 30,
                    "text": "Sa’ li kutan a’an junaq k’uula’al ink’a’ taakamq toj reetal naq tiix; ut lix yu’am chanchanaq xyu’am jun xtoonal li che’;"
                },
                {
                    "number": 31,
                    "text": "Ut naq nakam ink’a’ taawarq, a’an naraj naxye sa’ li ch’och’; taajalano’q b’an sa’ jun mutz’uk-u, ut taaxokmanq, ut nimaq xloq’al lix hilob’aal."
                },
                {
                    "number": 32,
                    "text": "Relik chi yaal, ninye chi yaal eere, sa’ li kutan a’an naq li Qaawa’ taak’ulunq, a’an tixk’utb’esi chixjunil li k’a’aq re ru—"
                },
                {
                    "number": 33,
                    "text": "Li k’a’aq re ru ak numenaq, ut li muqmuukil k’a’aq re ru li maajun winq kinawok re, li k’a’aq re ru re li ruchich’och’, li kiyo’ob’tesiman wi’, ut li rajb’al ut lix yaalalil a’an—"
                },
                {
                    "number": 34,
                    "text": "Li k’a’aq re ru q’axal loq’, li k’a’aq re ru li wan taqe’q, ut li k’a’aq re ru li wan taq’a, li k’a’aq re ru li wan sa’ li ch’och’ ut sa’ xb’een li ch’och’, ut sa’ choxa."
                },
                {
                    "number": 35,
                    "text": "Ut chixjunileb’ li neke’numsink re li rahob’tesiik choq’ re lin k’ab’a’, ut neke’kuyuk rik’in paab’aal, us ta te’b’oqe’q chixq’axtesinkil lix yu’ameb’ choq’ we, a’b’anan te’tz’aqonq sa’ chixjunil li loq’alil a’in."
                },
                {
                    "number": 36,
                    "text": "Jo’kan ut, mexxuwak us ta toj reetal li kamk; xb’aan naq sa’ li ruchich’och’ a’in moko numtajenaq ta xsahil eech’ool, a’b’anan wik’in laa’in numtajenaq xsahil eech’ool."
                },
                {
                    "number": 37,
                    "text": "Jo’kan ut, meek’oxla li tz’ejwalej, chi moko xyu’am li tz’ejwalej; chek’oxla b’an li aamej, ut lix yu’am li aamej."
                },
                {
                    "number": 38,
                    "text": "Ut chesik’ li rilob’aal li Qaawa’ junelik, re naq rik’in kuyuk taaruuq teereechani lee raam, ut taawanq eeyu’am chi junelik."
                },
                {
                    "number": 39,
                    "text": "Naq neke’b’oqe’ li winq choq’ re lin evangelio li junelik nakana, ut neke’ok sa’ sumwank rik’in jun sumwank li junelik nakana, k’eeb’ileb’ sa’ ajl jo’ ratz’amil li ruchich’och’ ut xsahileb’ li winq;"
                },
                {
                    "number": 40,
                    "text": "B’oqb’ileb’ re te’wanq choq’ xsahileb’ li winq; jo’kan ut, wi a’ ratz’amil li ruchich’och’ a’an tixsach xsahil, k’ehomaq reetal, chalen chaq a’an maak’a’ chik na’ok wi’, ka’aj chik re tz’eqe’k ut yeq’e’k rub’el roqeb’ li winq."
                },
                {
                    "number": 41,
                    "text": "K’ehomaq reetal, wahi’ xchaab’ilal li na’leb’ chirixeb’ li ralal xk’ajol Sion, naab’al ajwi’ reheb’, a’ut moko chixjunileb’ ta; eb’ a’an ke’tawe’ jo’ aj q’etol aatin, jo’kan naq tento naq te’q’use’q—"
                },
                {
                    "number": 42,
                    "text": "Ani nataqsink xloq’al xjunes taakub’simanq xloq’al, ut ani naxkub’si xloq’al taataqsimanq xloq’al."
                },
                {
                    "number": 43,
                    "text": "Ut anajwan, tink’ut cheru jun jaljookil ru aatin, re teenaw li rajom inch’ool chirix lix tojb’al rix Sion."
                },
                {
                    "number": 44,
                    "text": "Jun li xnimal ru winq kiwan jun siir lix ch’och’, q’axal atawal ru; ut kixye reheb’ lix moos: Ayuqex sa’ li wawimq, sa’ xb’een ajwi’ li siir a’in chi ch’och’ q’axal atawal ru, ut awumaq kab’laju xtoonal li olivo;"
                },
                {
                    "number": 45,
                    "text": "Ut k’ojob’omaqeb’ laj k’aak’alenel chixsutameb’, ut yiib’omaq jun najt xteramil kab’l, re naq jun taaruuq chirilb’al li ch’och’ sa’ xsutam, re taawanq choq’ aj k’aak’alenel sa’ xb’een li najt xteramil kab’l, re naq ink’a’ te’q’ete’q lix toonaleb’ lin che’ olivo naq te’chalq laj xik’ ilonel re maq’ok ut re xk’amb’al choq’ reheb’ li ruuchinihom li wawimq."
                },
                {
                    "number": 46,
                    "text": "Anajwan, eb’ lix moos li xnimal ru winq xkoheb’ ut ke’xb’aanu jo’ chanru kixtaqlaheb’ wi’ laj eechal reheb’, ut ke’raweb’ lix toonal li olivo, ut ke’xyiib’ jun korral re pim sa’ xsutam, ut ke’xk’ojob’eb’ laj k’aak’alenel, ut ke’ok chixyiib’ankil jun najt xteramil kab’l."
                },
                {
                    "number": 47,
                    "text": "Ut naq toj yookeb’ chixk’eeb’al xk’ojob’ankil, ke’ok chixyeeb’al chirib’ileb’ rib’: K’a’ put ru naq aj eechal we naraj ru li najt xteramil kab’l a’in?"
                },
                {
                    "number": 48,
                    "text": "Ut ke’na’leb’ank chiru k’iila hoonal, ke’xye chirib’ileb’ rib’: K’a’ut naq laj eechal we taaraj ru li najt xteramil kab’l a’in, rik’in naq a’in xkutankil li tuqtuukilal?"
                },
                {
                    "number": 49,
                    "text": "Ma ink’a’ raj taak’eemanq li tumin a’in reheb’ laj yakol tumin? Xb’aan naq maak’a’ aj-e li k’a’aq re ru a’in."
                },
                {
                    "number": 50,
                    "text": "Ut naq yookeb’ chi wech’ok chirib’ileb’ rib’, ke’ok chi q’axaleb’ aj q’em, ut ink’a’ ke’ab’in chiru lix taqlahom laj eechal reheb’."
                },
                {
                    "number": 51,
                    "text": "Ut kichal laj xik’ ilonel chi q’eq, ut kixt’an li korral; ut eb’ lix moos li xnimal ru winq ke’wakli ut ke’xuwak, ut ke’eelelik; ut laj xik’ ilonel kixsach lix k’anjeleb’, ut kixq’eteb’ lix toonal li olivo."
                },
                {
                    "number": 52,
                    "text": "Anajwan, k’ehomaq reetal, li xnimal ru winq, laj eechal re li awimq, kixb’oqeb’ lix moos, ut kixye reheb’, K’a’ put ru! K’a’ru aj-e naq xk’ulman li nimla maa’usilal a’in?"
                },
                {
                    "number": 53,
                    "text": "Ma ink’a’ raj keb’aanu jo’ chanru ajwi’ kexintaqla, ut—chirix naq keraw li awimq, ut keyiib’ li korral re pim sa’ xsutam, ut kek’ojob’eb’ laj k’aak’alenel sa’ xb’een lix tz’akil—keyiib’ raj ajwi’ li najt xteramil kab’l, ut kexaqab’ raj jun aj k’aak’alenel sa’ xb’een li najt xteramil kab’l, ut kek’aak’ale raj li wawimq, ut ink’a’ raj kexwar, maare anchal taachalq laj xik’ ilonel sa’ eeb’een?"
                },
                {
                    "number": 54,
                    "text": "Ut k’ehomaq reetal, laj k’aak’alenel sa’ xb’een li najt xteramil kab’l kiril raj laj xik’ ilonel naq toj najt wan; toja’ ut naq kexru raj chixkawresinkil eerib’ ut chixramb’al laj xik’ ilonel chixt’anb’al lix korralil, ut kekol raj li wawimq sa’ ruq’ chaq laj sachonel."
                },
                {
                    "number": 55,
                    "text": "Ut laj eechal re li awimq kixye re jun reheb’ lix moos: Ayu ut ch’utub’ li rela’eb’ lin moos, ut k’am chixjunil lix kawilal lin junkab’al, a’aneb’ lin pleetinel, eb’ lin saaj winq, ut eb’ li ak xe’ninqan ajwi’ xchihab’ sa’ xyanqeb’ chixjunileb’ lin moos, li neke’wan choq’ xkawilal lin junkab’al, ka’ajwi’ li ani kinxaqab’ chi kanaak ink’a’;"
                },
                {
                    "number": 56,
                    "text": "Ut ayuqex chi tikto sa’ xch’och’il li wawimq, ut tojomaq rix li wawimq; xb’aan naq a’an we; xinloq’ rik’in tumin."
                },
                {
                    "number": 57,
                    "text": "Jo’kan ut, ayuqex chi tikto sa’ lin ch’och’; t’anomaqeb’ lix tz’ak li xik’ neke’ilok we; rumomaq lix najt xt’eramil kab’l, ut jek’ihomaqeb’ lix k’aak’aleneleb’."
                },
                {
                    "number": 58,
                    "text": "Ut a’ yaal jo’ neke’xch’utub’ rib’ chepleetinkil, chereeqaju choq’ we eb’ li xik’ neke’ilok we, re naq chirix ka’ch’in taaruuq tinchalq wochb’een li rela’ lin junkab’al ut tinweechani li ch’och’."
                },
                {
                    "number": 59,
                    "text": "Ut li moos kixye re laj eechal re: Jo’q’e taawanq li k’a’aq re ru a’in?"
                },
                {
                    "number": 60,
                    "text": "Ut a’an kixye re lix moos: Jo’q’e nawaj; ayuqex laa’ex chi tikto, ut b’aanuhomaq chixjunil li k’a’aq re ru li b’arwan kexintaqla wi’;"
                },
                {
                    "number": 61,
                    "text": "A’inaq ut lin tz’apleb’ ut li wosob’tesihom sa’ eeb’een—jun mertoom tiik ut wan xna’leb’ sa’ xyi lin junkab’al, jun aj taqlanel sa’ lin awa’b’ejihom."
                },
                {
                    "number": 62,
                    "text": "Ut lix moos xko’o chi tikto, ut kixb’aanu chixjunil li k’a’aq re ru li b’arwan kixtaqla wi’ laj eechal re; ut chirix k’iila kutan kitz’aqlok ru chixjunil li k’a’aq re ru."
                },
                {
                    "number": 63,
                    "text": "Jo’kan wi’chik, chi yaal ninye eere, tink’ut cheru xchaab’ilal inna’leb’ chirix chixjunileb’ li iglees, a’ yaal jo’ wankeb’ xch’ool chi b’eresiik sa’ li b’e tiik ut xk’ulub’ choq’ re lix kolb’aleb’—"
                },
                {
                    "number": 64,
                    "text": "Re naq li k’anjel re xch’utub’ankileb’ lin santil paab’anel toj taaruuq chi b’aanumank, re naq taaruuq tinwaklesiheb’ choq’ re lin k’ab’a’ sa’ xb’eeneb’ li na’ajej sant; xb’aan naq xchal xq’ehil li q’olok, ut tento naq taatz’aqloq ru li waatin."
                },
                {
                    "number": 65,
                    "text": "Jo’kan naq tento teb’inch’utub’ lin tenamit, jo’ chanru li jaljookil ru aatin chirix li trigo ut li yib’ aj pim, re naq li trigo taak’uulamanq sa’eb’ li xokleb’aal re te’reechani li yu’am chi junelik, ut taak’eemanq li choxahil loq’alil choq’ xkorooneb’, naq tink’ulunq sa’ li rawa’b’ejihom lin yuwa’ re xq’ajkamunkil li junjunq chi winq a’ yaal jo’ chanruhaq xk’anjel;"
                },
                {
                    "number": 66,
                    "text": "A’ut li yib’ aj pim taab’ak’manq chi joob’, ut k’eeb’ilaq xkawil lix b’ak’leb’, re naq taak’ate’q rik’in xam li ink’a’ naru xchupb’al."
                },
                {
                    "number": 67,
                    "text": "Jo’kan ut, jun taqlahom nink’e re chixjunileb’ li iglees, naq toj te’wanq chixch’utub’ankil rib’ sa’eb’ li na’ajej li kinxaqab’."
                },
                {
                    "number": 68,
                    "text": "A’b’anan, jo’ kinye eere sa’ jun taqlahom junxil, mi’uxk eech’utub’ankil sa’ aanil, chi moko chi aj eelel; chikawresimanq b’an chixjunil li k’a’aq re ru chi junxilaj cheru."
                },
                {
                    "number": 69,
                    "text": "Ut re naq taakawresimanq chixjunil li k’a’aq re ru chi junxilaj cheru, paab’omaq li taqlahom li kink’e chirix li k’a’aq re ru a’in—"
                },
                {
                    "number": 70,
                    "text": "Li naxye, malaj naxk’ut, naq chiloq’manq chixjunileb’ li ch’och’ rik’in tumin, li naru chi loq’mank rik’in tumin, sa’ li na’ajej chixsutam li ch’och’ li kinxaqab’ re taawanq choq’ ch’och’ Sion, re xtikib’ankil lix ch’utub’ankileb’ lin santil paab’anel;"
                },
                {
                    "number": 71,
                    "text": "Chixjunil li ch’och’ li naru chi loq’mank sa’ li condado Jackson, ut sa’eb’ li condado sa’ xsutam, ut kanab’omaq li rela’ sa’ wuq’."
                },
                {
                    "number": 72,
                    "text": "Anajwan, chi yaal ninye eere, chixjunileb’ li iglees che’xch’utub’ chixjunil lix tumineb’; chib’aanumanq li k’a’aq re ru a’in sa’ xq’ehil, a’ut moko sa’ aanil ta; ut k’ehomaq eech’ool naq chiwanq chi kawresinb’il chixjunil li k’a’aq re ru chi junxilaj cheru."
                },
                {
                    "number": 73,
                    "text": "Ut che’xaqab’amanq li oxloq’inb’il winq, a’aqeb’ ajwi’ li winq chaab’ileb’ xna’leb’, ut taqlahomaqeb’ chixloq’b’aleb’ li ch’och’ a’in."
                },
                {
                    "number": 74,
                    "text": "Ut eb’ li iglees sa’eb’ li ch’och’ sa’ releb’aal saq’e, naq waklesinb’ileb’, wi te’ab’inq chiru li k’eeb’il na’leb’ a’in, te’ruuq chixloq’b’aleb’ li ch’och’ ut te’xch’utub’ rib’ sa’ xb’een, ut chi jo’ka’in te’ruuq chixxaqab’ankil Sion."
                },
                {
                    "number": 75,
                    "text": "Anajwan ajwi’ ak wan tz’aqal li k’uulanb’il, relik chi yaal, jun naab’alil ajwi’ wan, re xtojb’al rix Sion, ut re xxaqab’ankileb’ lix sachenaqil na’ajej, re naq ink’a’ chik taat’anmanq, wi ta eb’ li iglees, li neke’xk’ab’a’i rib’ jo’ chanru ink’ab’a’, wanqeb’ raj xch’ool chi ab’ink chiru lix yaab’ inkux."
                },
                {
                    "number": 76,
                    "text": "Ut jo’kan wi’chik ninye eere, eb’ li ke’jek’iik xb’aaneb’ li xik’ neke’ilok reheb’, a’an rajom inch’ool naq ink’a’ te’xkanab’ xtz’aamankil reeqaj li xsachman, ut lix tojb’aleb’ rix, sa’ ruq’eb’ li ani k’ojob’anb’ileb’ choq’ aj taqlanel ut k’eeb’ileb’ xwankil sa’ eeb’een—"
                },
                {
                    "number": 77,
                    "text": "Jo’ chanruheb’ li chaq’rab’ ut lix na’ xchaq’rab’il li tenamit, li kinkanab’ chi xaqab’amank, ut tento taak’uulamanq xwankil choq’ re lix k’ulub’eb’ ut lix kolb’aleb’ rix chixjunil li tz’ejwalej, jo’ chanru li na’leb’ tiik ut sant;"
                },
                {
                    "number": 78,
                    "text": "Re naq li junjunq chi winq taaruuq chi k’anjelak rik’in tzol’leb’ ut rik’in jar raqal chi na’leb’ chirix li k’a’ru chalel, jo’ chanru lix taql xch’ool li kink’e re, re naq li junjunq chi winq taaruuq taawanq chixsumenkil tz’aqal lix maak sa’ xkutankil li raqb’a-aatin."
                },
                {
                    "number": 79,
                    "text": "Jo’kan naq moko tiik ta naq ani junaq chi winq taawanq chi moosil li jun chiru li jun chik."
                },
                {
                    "number": 80,
                    "text": "Ut choq’ re li ajom a’in kinxaqab’ lix na’ xchaq’rab’il li ch’och’ a’in, rik’in ruq’eb’ li winq chaab’ileb’ xna’leb’ li kinwaklesi choq’ re li ajom ajwi’ a’in, ut kintoj rix li ch’och’ rik’in xhoyonik li kik’."
                },
                {
                    "number": 81,
                    "text": "Anajwan, k’a’ru tinjuntaq’eetaheb’ wi’ li ralal xk’ajol Sion? Tinjuntaq’eetaheb’ rik’in li jaljookil ru aatin chirix li ixq ut laj raqol aatin moko tiik ta, xb’aan naq eb’ li winq tento raj junelik naq te’tijoq ut ink’a’ te’ch’inanq xch’ooleb’, li naxye—"
                },
                {
                    "number": 82,
                    "text": "Kiwan sa’ jun tenamit jun aj raqol aatin li moko naxxuwa ta ru li Dios, chi moko naxk’oxla li winq."
                },
                {
                    "number": 83,
                    "text": "Ut kiwan jun xmalka’an sa’ li tenamit a’an, ut kichal rik’in a’an, ut kixye: Eeqaju choq’ we li xik’ na’ilok we."
                },
                {
                    "number": 84,
                    "text": "Ut ink’a’ kiraj chiru jun k’amok, a’ut moqon kixye sa’ xch’ool: Us ta moko ninxuwa ta ru li Dios, chi moko nink’oxla li winq, a’b’anan rik’in naq li xmalka’an a’in nikinixch’i’ch’i’i, tin’eeqajunq choq’ re, maare anchal rik’in chalk rajlal a’an tinixtitz’ob’resi."
                },
                {
                    "number": 85,
                    "text": "Chi jo’ka’in tinjuntaq’eetaheb’ li ralal xk’ajol Sion."
                },
                {
                    "number": 86,
                    "text": "Che’tz’aamanq sa’ roq laj raqol aatin;"
                },
                {
                    "number": 87,
                    "text": "Ut wi a’an ink’a’ na’ab’in chiruheb’, che’tz’aamanq sa’ roq laj jolominel;"
                },
                {
                    "number": 88,
                    "text": "Ut wi laj jolominel ink’a’ na’ab’in chiruheb’, che’tz’aamanq sa’ roq li awa’b’ej;"
                },
                {
                    "number": 89,
                    "text": "Ut wi li awa’b’ej ink’a’ na’ab’in chiruheb’, rik’in a’an taawakliiq li Qaawa’ ut taa’elq chaq sa’ li na’ajej muqmu wi’, ut sa’ xnimal xjosq’il tixrahob’tesi li tenamit;"
                },
                {
                    "number": 90,
                    "text": "Ut rik’in xtiqwal li ch’i’ch’i’ nareek’a, ut rik’in xnimal xjosq’il, sa’ li hoonal taaraj, taarisiheb’ chaq li mertoom a’an li aj maakeb’ ut moko xaqxookeb’ ta xch’ool, ut moko tiikeb’ ta, ut tixxaqab’ xjachalaqeb’ sa’ xyanqeb’ laj ka’pak’al-u, ut eb’ li ink’a’ neke’paab’an;"
                },
                {
                    "number": 91,
                    "text": "Sa’ tz’aqal li najtil aak’ab’, b’ar wan wi’ li yaab’ak, ut li ayaynak, ut li k’uxuxink ruuch-e."
                },
                {
                    "number": 92,
                    "text": "Tijonqex ut laa’ex, re naq teeb’ilaq lix xikeb’ chiru lee relajihom, re taaruuq tinwuxtaanaheb’ ru, re naq li k’a’aq re ru a’in ink’a’ taachalq sa’ xb’eeneb’."
                },
                {
                    "number": 93,
                    "text": "Li k’a’ru kinye eere tento taawanq, re naq chixjunileb’ li winq te’kanaaq chi maak’a’ k’a’ru te’xpatz’ wi’ xkuyb’aleb’;"
                },
                {
                    "number": 94,
                    "text": "Re naq eb’ li winq ninqeb’ xna’leb’ ut eb’ laj taqlanel te’ril ut te’xnaw li k’a’ru maajun wa ke’xk’oxla chaq;"
                },
                {
                    "number": 95,
                    "text": "Re naq taaruuq tin’ok chixk’eeb’al chi uxmank lin b’aanuhom, lin jalanil b’aanuhom, ut chixk’anjelankil lin k’anjel, lin jalanil k’anjel, re naq eb’ li winq te’ruuq chixtz’ilb’al rix ani tiik xch’ool chiru ani aj maak, chan lee Dios."
                },
                {
                    "number": 96,
                    "text": "Ut jo’kan wi’chik, ninye eere, moko naxk’am ta rib’ rik’in lin taqlahom ut li rajom inch’ool naq lin moos aj Sidney Gilbert tixk’ayi lin k’uuleb’aal kab’l, li kinxaqab’ choq’ re lin tenamit, sa’ ruq’eb’ li xik’ neke’ilok we."
                },
                {
                    "number": 97,
                    "text": "Li k’a’ru kinxaqab’, mikanab’aak chi tz’ajniik xb’aaneb’ li xik’ neke’ilok we, chi k’ulub’anb’il xb’aaneb’ li neke’xk’ab’a’i rib’ jo’ chanru lin k’ab’a’;"
                },
                {
                    "number": 98,
                    "text": "Xb’aan naq a’in jun maak q’axal nim ut ra chiwu, ut chiru lin tenamit, sa’ xk’ab’a’ li k’a’aq re ru a’in li kintaqla chi yeemank ut li ok re chi chalk sa’ xb’eeneb’ li tenamit."
                },
                {
                    "number": 99,
                    "text": "Jo’kan ut, a’an rajom inch’ool naq eb’ lin tenamit te’reechani, ut ink’a’ te’xkanab’ reechaninkil li k’a’ru kinxaqab’ choq’ reheb’, us ta ink’a’ te’kanab’aaq chi wank rochoch sa’ xb’een."
                },
                {
                    "number": 100,
                    "text": "A’b’anan, ink’a’ ninye naq ink’a’ te’wanq rochoch sa’ xb’een; xb’aan naq a’ yaal jo’ neke’uuchin rik’in li uuchinihom ut li k’anjel xk’ulub’ choq’ re lin awa’b’ejihom, te’wanq rochoch sa’ xb’een."
                },
                {
                    "number": 101,
                    "text": "Te’kab’laq, ut jalan chik ink’a’ taa’eechaninq re; te’raw li awimq, ut te’xtzeka li ruuchinihom. Chi jo’kan. Amen."
                }
            ]
        },
        "/study/scriptures/dc-testament/dc/102": {
            "uri": "/study/scriptures/dc-testament/dc/102",
            "title": "Tzol’leb’ ut Sumwank 102",
            "data_type": "chapter",
            "chapter_name": "Tasal 102",
            "chapter_summary": [
                "1–8, Jun taqenaqil ch’utam naxaqab’aman re xtuqub’ankil li xninqal ru ch’a’ajkilal li neke’wakli sa’ li Iglees; 9–18, Nak’utman chan ru naq taa’ab’imanq li na’leb’; 19–23, Li awa’b’ej re li ch’utam naxye k’a’ru taab’aanumanq; 24–34, Nach’olob’aman chanru napatz’man xnumsinkil wi’chik li raqb’a-aatin."
            ],
            "verses": [
                {
                    "number": 1,
                    "text": "Sa’ li kutan a’in jun jolomil ch’utam re kaahib’ xka’k’aal li taqenaqil aj tij ke’ch’utla sa’ rochoch laj Jose Smith, alalb’ej, jo’ k’utb’esinb’il, ut ke’xtikib’ xk’uub’ankil li taqenaqil ch’utam re lix iglees li Kristo, li te’wanq wi’ kab’laju chi taqenaqil aj tij, ut jun malaj oxib’ chi awa’b’ej, jo’ chanru taa’ajmanq ru."
                },
                {
                    "number": 2,
                    "text": "Li taqenaqil ch’utam kixaqab’aman chi k’utb’esinb’il, re naq taa’uxq xtuqub’ankil li xninqal ru ch’a’ajkilal li te’ruuq chi wakliik sa’ li iglees, li ink’a’ neke’ru chi tuqub’aak xb’aan li iglees, malaj xb’aan lix ch’utam li obiisp re te’k’ojob’aaq xch’ool li ani ch’a’ajkilanb’il."
                },
                {
                    "number": 3,
                    "text": "Laj Jose Smith, alalb’ej, laj Sidney Rigdon ut laj Frederick G. Williams ke’k’ulub’aman choq’ awa’b’ejeb’ xb’aan lix yaab’ xkux li ch’utam; ut laj Jose Smith, yuwa’b’ej, laj John Smith, laj Joseph Coe, laj John Johnson, laj Martin Harris, laj John S. Carter, laj Jared Carter, laj Oliver Cowdery, laj Samuel H. Smith, laj Orson Hyde, laj Sylvester Smith, ut laj Luke Johnson, taqenaqileb’ aj tij, ke’sik’e’ ru re te’wanq choq’ xaqxookil ch’utam choq’ re li iglees, xb’aan lix yaab’ xkux li ch’utam sa’ junajil."
                },
                {
                    "number": 4,
                    "text": "Toja’ naq kipatz’man reheb’ li komon sa’ li ch’utam li ak yeeb’ileb’ resil ma neke’xk’ulub’a lix xaqab’ankileb’, ut ma te’k’anjelaq sa’ li opiis a’an jo’ chanru lix chaq’rab’il li choxa, ut chixjunileb’ ke’chaq’ok naq te’xk’ulub’a lix xaqab’ankileb’, ut te’wanq sa’ li ropiiseb’ jo’ chanru li rusilal li Dios li q’axtesinb’il reheb’."
                },
                {
                    "number": 5,
                    "text": "Li rajlankileb’ li ani ke’wan sa’ li ch’utam, li ke’tz’aqon sa’ li k’ulub’ank sa’ lix k’ab’a’ ut choq’ re li iglees sa’ xxaqab’ankileb’ li komon re li ch’utam li ak yeeb’ileb’ resil, a’an oxib’ roxk’aal, ut a’aneb’ a’in: b’eleeb’ li taqenaqil aj tij, wuqlaju li xb’eenil, kaahib’ laj tij, ut oxlaju li komon."
                },
                {
                    "number": 6,
                    "text": "K’ulub’anb’il: naq li taqenaqil ch’utam ink’a’ neke’ru chi wank xwankil chi k’anjelak chi maa’ani rik’ineb’ wuqub’ reheb’ li komon re li ch’utam li ak yeeb’ileb’ resil, malaj eb’ li xaqab’anb’ileb’ chi tz’aqal sa’ xna’ajeb’ a’an."
                },
                {
                    "number": 7,
                    "text": "Li wuqub’ a’in te’wanq xwankil chixxaqab’ankil xkomoneb’ chik li taqenaqil aj tij, li te’xk’oxla naq k’ulub’ejeb’ ut neke’ru chi k’anjelak sa’ xna’ajeb’ li komon re li ch’utam li maa’aniheb’."
                },
                {
                    "number": 8,
                    "text": "K’ulub’anb’il: naq jo’q’e yamyo jun na’ajej xb’aan lix kamik junaq reheb’ li komon re li ch’utam li ak yeeb’ileb’ resil, malaj li risinkil sa’ li ropiis xb’aan q’etok aatin, malaj li risinkil chaq sa’ xb’ak’leb’ li jolomink a’in re li iglees, taanujob’resimanq rik’in li k’ab’a’iik xb’aan li awa’b’ej malaj eb’ li awa’b’ej, ut k’ulub’anb’ilaq xb’aan xyaab’ xkux jun jolomil ch’utam re li taqenaqil aj tij, li taa’uxmanq choq’ re li ajom a’an, re te’k’anjelaq sa’ lix k’ab’a’ li iglees."
                },
                {
                    "number": 9,
                    "text": "Li awa’b’ej re li iglees, li wan ajwi’ choq’ awa’b’ej re li ch’utam, naxaqab’aman chi k’utb’esinb’il, ut nak’ulub’aak sa’ lix k’anjel xb’aan lix yaab’ xkux li iglees."
                },
                {
                    "number": 10,
                    "text": "Ut naxk’am rib’ rik’in lix wankilal li ropiis a’an naq taajolominq sa’ xb’een li ch’utam re li iglees; ut k’eeb’il re naq tenq’anb’ilaq xb’aan wiib’ chik li awa’b’ej, xaqab’anb’ileb’ jo’ chanru ajwi’ naq kixaqab’aman a’an."
                },
                {
                    "number": 11,
                    "text": "Ut wi taa’uxq naq maa’ani jun malaj xkab’ichal reheb’ li xaqab’anb’ileb’ chixtenq’ankil, a’an wan xwankil chi jolomink sa’ xb’een li ch’utam chi maak’a’ xtenq’anel; ut wi maa’ani ajwi’ a’an, eb’ chik li awa’b’ej wankeb’ xwankil chi jolomink sa’ xna’aj, jun malaj xkab’ichal reheb’."
                },
                {
                    "number": 12,
                    "text": "Yalaq jo’q’e naq jun taqenaqil ch’utam re lix iglees li Kristo wan chi k’uub’anb’il jo’ tento taa’uxq, jo’ chanru li k’utb’il eetalil li ak yeeb’il, a’anaq xk’anjel li kab’laju chi komon re li ch’utam naq te’xb’uuli rix li ajl, ut chi jo’kan te’xnaw ani reheb’ li kab’laju taa’aatinaq xb’een wa, rik’in tiklaak rik’in li jun, ut jo’kan wi’chik toj sa’ li kab’laju."
                },
                {
                    "number": 13,
                    "text": "Yalaq jo’q’e naq li ch’utam a’in nach’utla re rab’inkil jun na’leb’, eb’ li kab’laju chi komon te’xk’e reetal ma ch’a’aj malaj ink’a’; wi ut ink’a’, wiib’ ajwi’ reheb’ li komon te’aatinaq chirix, jo’ chanru li eetalil ak tz’iib’anb’il."
                },
                {
                    "number": 14,
                    "text": "Wi b’an nak’oxlaman naq ch’a’aj, kaahib’ te’xaqab’amanq; ut wi q’axal ch’a’aj wi’chik, waqib’, a’ut maajo’q’e taaxaqab’amanq numenaq waqib’ chi aatinak."
                },
                {
                    "number": 15,
                    "text": "Li ani jitb’il, sa’ chixjunil li na’leb’ na’ab’iman, tenq’anb’ilaq xb’aan lix yijach li ch’utam, re naq ink’a’ taa’uxq li hob’ok chi moko li k’a’ru moko tiik ta ru."
                },
                {
                    "number": 16,
                    "text": "Ut eb’ li komon re li ch’utam li xaqab’anb’ileb’ chi aatinak chiru li ch’utam tento te’xch’olob’ li na’leb’ li taa’ab’imanq, chirix xtz’ilb’al rix li k’a’ru k’utb’il chirix, sa’ tz’aqal xyaalalil chiru li ch’utam; ut li junjunq chi winq tento taa’aatinaq jo’ chanru li juntaq’eetalil ut li tiik ruhil na’leb’."
                },
                {
                    "number": 17,
                    "text": "Eb’ li komon sa’ li ch’utam li neke’tz’aqon sa’ li ajl 2, 4, 6, 8, 10, ut 12, a’aneb’ li ani te’xaqliiq choq’ re li ani jitb’il, ut te’ril naq ink’a’ taa’uxq li hob’ok ut li k’a’ru moko tiik ta ru."
                },
                {
                    "number": 18,
                    "text": "Sa’ chixjunil li na’leb’ na’ab’iman, taak’eemanq re laj jitonel ut li ani jitb’il naq te’aatinaq xjuneseb’ chiru li ch’utam, chirix naq ab’inb’il li k’a’ru k’utb’il chirix, ut chirix naq eb’ li komon re li ch’utam li xaqab’anb’ileb’ chi aatinak chirix li na’leb’ yoo chi ab’imank ak xe’xchoy aatinak."
                },
                {
                    "number": 19,
                    "text": "Chirix naq ab’inb’il li k’a’ru k’utb’il, ut eb’ li komon re li ch’utam, laj jitonel, ut li ani jitb’il ak xe’aatinak, li awa’b’ej tixraq li aatin jo’ chanru lix tawom ru chirix li na’leb’ yoo chi ab’imank, ut tixpatz’ reheb’ li kab’laju chi komon re li ch’utam naq te’xxaqab’ xwankil a’an rik’in k’ulub’ank."
                },
                {
                    "number": 20,
                    "text": "A’b’anan wi li rela’eb’ li komon re li ch’utam, li ink’a’ xe’aatinak, malaj yalaq ani reheb’, chirix rab’inkil li k’a’ru k’utb’il ut yeeb’il chi moko tiib’il ta ru anihaq, te’xtaw junaq majelal sa’ li aatin raqb’il xb’aan li awa’b’ej, naru naxk’utb’esi, ut taa’ab’imanq wi’chik li na’leb’."
                },
                {
                    "number": 21,
                    "text": "Ut wi, chirix naq ab’inb’il wi’chik li na’leb’ chi tz’ilb’il rix, nak’utman chik li na’leb’ chirix li k’a’ru yoo chi ab’imank, taajalmanq li aatin raqb’il a’ yaal a’an."
                },
                {
                    "number": 22,
                    "text": "Wi b’an maak’a’ chik li na’leb’ k’eeb’il, li xb’een raqok aatin taakanaaq chi xaqxo, ut lix k’ihaleb’ li ch’utam te’wanq xwankil chixxaqab’ankil a’an."
                },
                {
                    "number": 23,
                    "text": "Wi wan li ch’a’ajkilal chirix li tzol’leb’ malaj li jar raqal chi na’leb’, wi maak’a’ xtz’aqalil li k’a’ru tz’iib’anb’il re taawanq li na’leb’ chi ch’olch’o ru sa’ xk’a’uxleb’ li ch’utam, li awa’b’ej naru chi patz’ok ut chixk’ulb’al lix k’oxlahom li Qaawa’ chi k’utb’esinb’il."
                },
                {
                    "number": 24,
                    "text": "Eb’ li taqenaqil aj tij, naq wankeb’ sa’ jalan chik na’ajej, wankeb’ xwankil chixb’oqb’al ut chixk’uub’ankil jun ch’utam jo’ chanru tz’iib’anb’il arin, re xtuqub’ankileb’ li ch’a’ajkilal, naq eb’ li ch’a’ajkilanb’ileb’, li jun malaj xkab’ichaleb’, te’xtz’aama."
                },
                {
                    "number": 25,
                    "text": "Ut li ch’utam a’an re taqenaqil aj tij taawanq xwankil chixxaqab’ankil jun re li rajlankileb’, re taajolominq sa’ xb’een li ch’utam sa’ li kutan a’an."
                },
                {
                    "number": 26,
                    "text": "A’anaq xteneb’ankil li ch’utam a’an xnumsinkil, chi tikto, jun tz’iib’ahom chirix lix b’aanuhomeb’, ut tz’iib’anb’ilaq chi tz’aqal li k’a’ru ch’olob’anb’il xyaalal rochb’een li aatin raqb’il xb’aaneb’, rik’in li taqenaqil ch’utam re lix k’ojarib’aal li Xb’eenil Awa’b’ejil re li Iglees."
                },
                {
                    "number": 27,
                    "text": "Wi eb’ li ani ch’a’ajkilanb’il, malaj junaq reheb’, moko k’ojk’o ta xch’ooleb’ rik’in li aatin raqb’il xb’aan li ch’utam li yeeb’il resil, naru neke’xpatz’ xnumsinkil wi’chik chiru li taqenaqil ch’utam re lix k’ojarib’aal li Xb’eenil Awa’b’ejil re li Iglees, ut taa’ab’imanq wi’chik li na’leb’, ut taab’aanumanq aran jo’ chanru li k’utb’il eetalil ak tz’iib’anb’il, chanchan maajun aatin kiraqe’ chaq."
                },
                {
                    "number": 28,
                    "text": "Li ch’utam a’in re taqenaqil aj tij li na’uxman sa’ jalaneb’ chik li na’ajej, tento naq ka’ajwi’ taab’oqmanq choq’ re li na’leb’ q’axal ch’a’aj chirix li k’a’ru re li iglees; ut maajun na’leb’ li ka’ch’in malaj re wulaj wulaj natz’aqlok re taab’oqmanq li ch’utam a’in."
                },
                {
                    "number": 29,
                    "text": "Eb’ li taqenaqil aj tij li aj b’eheneleb’ malaj li xaqxookeb’ sa’ jalaneb’ chik li na’ajej wankeb’ xwankil chixyeeb’al ma na’ajman ru xb’oqb’al jun ch’utam malaj ink’a’."
                },
                {
                    "number": 30,
                    "text": "Jalan wi’ li taqenaqil ch’utam malaj eb’ li taqenaqil aj tij aj b’ehenel sa’ jalaneb’ chik li na’ajej, ut li taqenaqil ch’utam aj b’ehenel, wankeb’ wi’ li kab’laju chi apostol, sa’ li aatin neke’xraq."
                },
                {
                    "number": 31,
                    "text": "Chirix li aatin raqb’il xb’aan li xb’een naru napatz’man xnumsinkil wi’chik; chirix b’an li aatin raqb’il xb’aan li xkab’, ink’a’ naru."
                },
                {
                    "number": 32,
                    "text": "Li xkab’ ka’ajwi’ naru chi tz’ile’k rix xb’aaneb’ li jolomil aj b’eresinel re li iglees wi na’ux li q’etok aatin."
                },
                {
                    "number": 33,
                    "text": "K’ulub’anb’il: naq li awa’b’ej malaj eb’ li awa’b’ej sa’ lix k’ojarib’aal li Xb’eenil Awa’b’ejil re li Iglees te’wanq xwankil chixtz’ilb’al rix junaq na’leb’ xkomon a’in li napatz’man xnumsinkil wi’chik, ma xk’ulub’ naq taa’ab’imanq wi’chik, chirix xtz’ilb’al rix li patz’om naq taanumsimanq wi’chik, ut li k’utb’il na’leb’ ut li tz’iib’anb’il aatin li nachal rochb’een."
                },
                {
                    "number": 34,
                    "text": "Eb’ li kab’laju chi komon re li ch’utam chirix a’an ke’xb’uuli rix, re xnawb’al ani taa’aatinaq xb’een wa, ut a’in li ki’el, a’aneb’ a’in: 1, Oliver Cowdery; 2, Joseph Coe; 3, Samuel H. Smith; 4, Luke Johnson; 5, John S. Carter; 6, Sylvester Smith; 7, John Johnson; 8, Orson Hyde; 9, Jared Carter; 10, Jose Smith, yuwa’b’ej; 11, John Smith; 12, Martin Harris.Chirix tijok, kichoyman li ch’utub’aj-ib’."
                }
            ]
        },
        "/study/scriptures/dc-testament/dc/103": {
            "uri": "/study/scriptures/dc-testament/dc/103",
            "title": "Tzol’leb’ ut Sumwank 103",
            "data_type": "chapter",
            "chapter_name": "Tasal 103",
            "chapter_summary": [
                "1–4, K’a’ut naq li Qaawa’ kixkanab’eb’ laj santil paab’anel sa’ li Condado Jackson chi rahob’tesiik; 5–10, Eb’ laj santil paab’anel te’numtaaq wi neke’xpaab’ li taqlahom; 11–20, Lix tojb’al rix Sion taachalq rik’in wankilal, ut li Qaawa’ taaxik chiru lix tenamit; 21–28, Eb’ laj santil paab’anel tento te’xch’utub’ rib’ Sion, ut eb’ li neke’q’axtesink re lix yu’ameb’ te’xtaw wi’chik; 29–40, Junjunq reheb’ li komon winq neke’b’oqe’ chixk’uub’ankil lix Teepal Sion ut chi xik Sion; yeeb’il reheb’ naq te’q’axoq-u wi tiikeb’ chi paab’ank."
            ],
            "verses": [
                {
                    "number": 1,
                    "text": "Chi yaal ninye eere, ex raab’ilex inb’aan, k’ehomaq reetal, nink’e eere jun k’utb’esinb’il na’leb’ ut taqlahom, re teenaw chanru texk’anjelaq sa’ xb’aanunkil li teneb’anb’il sa’ eeb’een chirix lix kolb’aleb’ ut lix tojb’aleb’ rix lee komon, li ke’jek’iik sa’ li ch’och’ Sion;"
                },
                {
                    "number": 2,
                    "text": "Li alinasinb’ileb’ ut sak’b’ileb’ xb’aan ruq’eb’ li xik’ neke’ilok we, a’aneb’ li tinhoy wi’ lin josq’il chi maak’a’ xb’isb’al sa’ li hoonal k’oxlanb’il inb’aan."
                },
                {
                    "number": 3,
                    "text": "Xb’aan naq keb’inkanab’ toj anajwan, re te’xnujob’resi xb’isb’al lix maa’usilaleb’, re naq nujenaqaq lix sek’eb’;"
                },
                {
                    "number": 4,
                    "text": "Ut re naq eb’ li neke’xk’ab’a’i rib’ jo’ chanru lin k’ab’a’ te’q’use’q chiru yal jarub’aq kutan rik’in jun q’use’k li nim ut ra, xb’aan naq ink’a’ tz’aqal ke’ab’in chiru li na’leb’ ut taqlahom li kink’e reheb’."
                },
                {
                    "number": 5,
                    "text": "A’b’anan chi yaal ninye eere, naq xintaqla jun taqlanb’il aatin, li te’xtz’aqob’resi ru lin tenamit, a’ yaal wi chalen sa’ li hoonal ajwi’ a’in te’ab’inq chiru li na’leb’ li tink’e laa’in, li Qaawa’ lix Dios, reheb’."
                },
                {
                    "number": 6,
                    "text": "K’ehomaq reetal, eb’ a’an, xb’aan naq laa’in kintaqla xyeeb’al, te’ok chi numtaak sa’ xb’eeneb’ li xik’ neke’ilok we chalen sa’ li hoonal ajwi’ a’in."
                },
                {
                    "number": 7,
                    "text": "Ut rik’in xk’eeb’aleb’ xch’ool chixb’aanunkil chixjunil li aatin li tinye laa’in, li Qaawa’ lix Dios, reheb’, maajo’q’e te’xkanab’ numtaak toj reetal naq eb’ li awa’b’ejihom re li ruchich’och’ akaq kub’sinb’ileb’ rub’el li woq, ut li ruchich’och’ akaq k’eeb’ilaq reheb’ laj santil paab’anel, re te’reechani chi junelik q’e kutan."
                },
                {
                    "number": 8,
                    "text": "A’b’anan a’ yaal jo’ moko neke’xpaab’ ta lin taqlahom, ut moko neke’xk’e ta xch’ool chixb’aanunkil chixjunil li waatin, eb’ li awa’b’ejihom re li ruchich’och’ te’numtaaq sa’ xb’eeneb’ a’an."
                },
                {
                    "number": 9,
                    "text": "Xb’aan naq eb’ a’an ke’k’ehe’ chi wank choq’ saqen chiru li ruchich’och’, ut choq’ aj kolol reheb’ li winq;"
                },
                {
                    "number": 10,
                    "text": "Ut a’ yaal jo’ naq moko wankeb’ ta choq’ aj kolol reheb’ li winq, chanchaneb’ li atz’am li xsach xsahil, ut maak’a’ chik na’ok wi’, ka’aj chik re tz’eqe’k ut yeq’e’k rub’el roqeb’ li winq."
                },
                {
                    "number": 11,
                    "text": "A’b’anan chi yaal ninye eere, kintaqla xyeeb’al naq eb’ lee komon li jek’inb’ileb’ te’sutq’iiq sa’ xch’och’il li reechanihomeb’, ut te’xkab’laheb’ li sachenaqil na’ajej re Sion."
                },
                {
                    "number": 12,
                    "text": "Xb’aan naq chirix xnumsinkil naab’al li rahilal, jo’ kinye eere sa’ jun taqlahom junxil, nachal li osob’tesink."
                },
                {
                    "number": 13,
                    "text": "K’ehomaq reetal, a’in li osob’tesink li kinyeechi’i eere chirix naq xenumsi li rahilal, ut xe’xnumsi rahilal lee komon—lix tojb’al eerix, ut lix tojb’aleb’ rix lee komon, a’an ajwi’ lix k’ojlajikeb’ wi’chik sa’ li ch’och’ Sion, re te’xaqab’amanq, ut maajun wa chik te’rume’q."
                },
                {
                    "number": 14,
                    "text": "A’b’anan, wi neke’xtz’ajni li reechanihomeb’, te’rume’q; xb’aan naq laa’in ink’a’ teb’inkol rix wi neke’xtz’ajni li reechanihomeb’."
                },
                {
                    "number": 15,
                    "text": "K’ehomaq reetal, ninye eere, tento taa’uxq naq lix tojb’al rix Sion taachalq rik’in wankilal;"
                },
                {
                    "number": 16,
                    "text": "Jo’kan ut, tinwaklesi choq’ re lin tenamit jun winq, li tixk’ameb’ xb’e chanchan jo’ laj Moises kixk’ameb’ xb’e li ralal xk’ajol laj Israel."
                },
                {
                    "number": 17,
                    "text": "Xb’aan naq laa’ex li ralal xk’ajol laj Israel, ut xkomonex li riyajil laj Abraham, ut tento naq taak’ame’q eeb’e chi elk chaq sa’ moosil rik’in wankilal, ut rik’in jun ye’b’il uq’ej."
                },
                {
                    "number": 18,
                    "text": "Ut jo’ chanru ke’k’ame’ xb’e lee yuwa’ xb’een wa, jo’kan ajwi’ taa’uxq lix tojb’al rix Sion."
                },
                {
                    "number": 19,
                    "text": "Jo’kan ut, mich’inan eech’ool, xb’aan naq moko ninye ta eere jo’ kinye reheb’ lee yuwa’: Lin anjel taaxik cheru, a’b’an li wilob’aal ink’a’."
                },
                {
                    "number": 20,
                    "text": "Ninye b’an eere: Te’xik lin anjel cheru, ut jo’kan ajwi’ li wilob’aal, ut chirix xnumikeb’ li kutan teereechani li chaab’il ch’och’."
                },
                {
                    "number": 21,
                    "text": "Chi yaal, chi yaal ninye eere, naq lin moos aj Jose Smith, alalb’ej, a’an li winq li kinjuntaq’eeta rik’in li moos li kiraatina laj Eechal re li awimq sa’ li jaljookil ru aatin li kink’e eere."
                },
                {
                    "number": 22,
                    "text": "Jo’kan ut, chixyehaq lin moos aj Jose Smith, alalb’ej, re lix kawilal lin junkab’al, lin saaj winq ut eb’ li ak xe’ninqan xchihab’—Ch’utub’omaq eerib’ sa’ li ch’och’ Sion, sa’ xb’een li ch’och’ li kinloq’ rik’in tumin, li xq’axtesiman choq’ we."
                },
                {
                    "number": 23,
                    "text": "Ut chixjunileb’ li iglees che’xtaqlaheb’ li winq chaab’ileb’ xna’leb’ rochb’een lix tumineb’, ut che’xloq’eb’ li ch’och’ jo’ chanru ajwi’ keb’intaqla."
                },
                {
                    "number": 24,
                    "text": "Ut a’ yaal jo’ eb’ li xik’ neke’ilok we neke’chal sa’ eeb’een cheralinasinkil chaq sa’ lin chaab’il ch’och’, li kiwosob’tesi re taawanq choq’ li ch’och’ Sion, sa’ ajwi’ chaq lee ch’och’ laa’ex, chirix li ch’olob’ank xyaalal a’in li kek’am chaq we chirixeb’, laa’ex teemajewaheb’;"
                },
                {
                    "number": 25,
                    "text": "Ut yalaq ani nekemajewa, laa’in tinmajewa, ut teereeqaju choq’ we eb’ li xik’ neke’ilok we."
                },
                {
                    "number": 26,
                    "text": "Ut taawanq li wilob’aal eerik’in sa’ reeqajunkil choq’ we eb’ li xik’ neke’ilok we, toj sa’ rox sa’ xkaa tasal tenamit reheb’ li xik’ neke’ilok we."
                },
                {
                    "number": 27,
                    "text": "Maajun winq chixxuwa xq’axtesinkil lix yu’am choq’ we; xb’aan naq ani naxq’axtesi lix yu’am choq’ we, tixtaw wi’chik."
                },
                {
                    "number": 28,
                    "text": "Ut ani moko wan ta xch’ool chixq’axtesinkil lix yu’am choq’ we, maawa’ intzolom."
                },
                {
                    "number": 29,
                    "text": "A’an rajom inch’ool naq lin moos aj Sidney Rigdon tixtaqsi lix yaab’ xkux sa’eb’ li ch’utam sa’eb’ li ch’och’ sa’ releb’aal saq’e, sa’ xkawresinkileb’ li iglees chixpaab’ankil li taqlahom li kink’e reheb’ chirix lix k’ojob’ankil wi’chik ut xtojb’al rix Sion."
                },
                {
                    "number": 30,
                    "text": "A’an rajom inch’ool naq lin moos aj Parley P. Pratt ut lin moos aj Lyman Wight ink’a’ te’sutq’iiq sa’ xch’och’eb’ lix komoneb’, toj reetal naq xe’xtaw li ch’uut chi winq chi xik taqe’q sa’ li ch’och’ Sion, chi lajetq, malaj chi junmayatq, malaj chi lajetq roxk’aal, malaj chi cient, toj reetal naq ke’xtaw oob’ cient rajlankil xkomoneb’ lix kawilal lin junkab’al."
                },
                {
                    "number": 31,
                    "text": "K’ehomaq reetal, a’in rajom inch’ool; chextz’aamanq ut texk’uluq; a’b’an eb’ li winq ink’a’ junelik neke’xb’aanu li rajom inch’ool."
                },
                {
                    "number": 32,
                    "text": "Jo’kan ut, wi ink’a’ nekexru chixtawb’al oob’ cient, sik’omaq chi yalb’il eeq’e, re naq maare teetaw oxib’ cient."
                },
                {
                    "number": 33,
                    "text": "Ut wi ink’a’ nekexru chixtawb’al oxib’ cient, sik’omaq chi yalb’il eeq’e, re naq maare teetaw jun cient."
                },
                {
                    "number": 34,
                    "text": "A’ut chi yaal ninye eere, jun taqlahom nink’e eere, naq ink’a’ texxik taqe’q sa’ li ch’och’ Sion toj reetal naq xetaw jun cient xkomoneb’ lix kawilal lin junkab’al, re te’xik cherix toj sa’ li ch’och’ Sion."
                },
                {
                    "number": 35,
                    "text": "Jo’kan ut, jo’ kinye eere, chextz’aamanq ut texk’uluq; tijonqex chi anchal eech’ool re naq maare lin moos aj Jose Smith, alalb’ej, taaxik cherix, ut taajolominq sa’ xyi lin tenamit, ut tixk’uub’ lin awa’b’ejihom sa’ xb’een li osob’tesinb’il ch’och’, ut tixxaqab’eb’ li ralal xk’ajol Sion chi k’ojk’o sa’ xb’eeneb’ li chaq’rab’ ut li taqlahom li k’eeb’ileb’ ut li toj te’k’ehe’q eere."
                },
                {
                    "number": 36,
                    "text": "Chixjunil li q’axok-u ut li loq’alil nak’ehe’ chi uxmank eere, rik’in li yalok q’e eeb’aan, lee tiikilal chi paab’ank, ut li tijok chi wank eepaab’aal."
                },
                {
                    "number": 37,
                    "text": "Lin moos aj Parley P. Pratt chib’eeq rochb’een lin moos aj Jose Smith, alalb’ej."
                },
                {
                    "number": 38,
                    "text": "Lin moos aj Lyman Wight chib’eeq rochb’een lin moos aj Sidney Rigdon."
                },
                {
                    "number": 39,
                    "text": "Lin moos aj Hyrum Smith chib’eeq rochb’een lin moos aj Frederick G. Williams."
                },
                {
                    "number": 40,
                    "text": "Lin moos aj Orson Hyde chib’eeq rochb’een lin moos aj Orson Pratt, yalaq b’ar li k’eeb’ilaqeb’ wi’ xna’leb’ chi xik xb’aan lin moos aj Jose Smith, alalb’ej, re xsik’b’al xtz’aqob’resinkil ru li taqlahom a’in li kink’e eere, ut kanab’omaq li rela’ sa’ wuq’. Chi jo’kan. Amen."
                }
            ]
        },
        "/study/scriptures/dc-testament/dc/104": {
            "uri": "/study/scriptures/dc-testament/dc/104",
            "title": "Tzol’leb’ ut Sumwank 104",
            "data_type": "chapter",
            "chapter_name": "Tasal 104",
            "chapter_summary": [
                "1–10, Eb’ laj santil paab’anel li neke’q’etok aatin chirix li k’anjelil sa’ junajil te’majewaaq; 11–16, Li Qaawa’ naxk’e li nak’anjelak reheb’ lix santil paab’anel jo’ chanru xna’leb’ a’an; 17–18, Lix chaq’rab’il li evangelio naxb’eresi li taa’uxq choq’ reheb’ li neb’a’; 19–46, Nak’utman li mertoomil ilom ut li osob’tesink choq’ reheb’ junjunq li komon winq; 47–53, Li k’anjelil sa’ junajil sa’ Kirtland ut li k’anjelil sa’ Sion tento te’k’anjelaq chi jachjookeb’ ru; 54–66, Li loq’laj k’uuleb’aal tumin re li Qaawa’ naxaqab’aman re te’k’uub’amanq choq’ hu li loq’laj hu; 67–77, Li jolomil k’uuleb’aal tumin re li k’anjelil sa’ junajil tento taab’eresimanq chi k’ulub’anb’il sa’ komonil; 78–86, Eb’ li wankeb’ sa’ li k’anjelil sa’ junajil tento te’xtoj chixjunileb’ lix k’as, ut li Qaawa’ tixkoleb’ chiru li moosil re tumin."
            ],
            "verses": [
                {
                    "number": 1,
                    "text": "Chi yaal ninye eere, ex raab’ilex inb’aan, nink’e eena’leb’, ut jun taqlahom, chirix chixjunil li eechej li eechaninb’il xb’aan li k’anjelil li kintaqla xk’uub’ankil ut xxaqab’ankil, re taawanq choq’ k’anjelil sa’ junajil, ut jun k’anjelil li junelik taakanaaq choq’ re lix chaab’ilal lin iglees, ut choq’ re lix kolb’aleb’ li winq toj reetal naq tink’ulunq—"
                },
                {
                    "number": 2,
                    "text": "Rik’in jun yeechi’ihom li ink’a’ naru chi numsimank chi moko chi jalmank, naq a’ yaal jo’ tiikeb’ chi paab’ank li ani keb’intaqla, te’osob’tesiiq rik’in xk’ihanik li osob’tesink;"
                },
                {
                    "number": 3,
                    "text": "A’b’anan a’ yaal jo’ ink’a’ tiikeb’ chi paab’ank, nach’ wan li majewaak rik’ineb’."
                },
                {
                    "number": 4,
                    "text": "Jo’kan ut, a’ yaal jo’ wan xkomoneb’ lin moos li ink’a’ ke’paab’ank re li taqlahom, li ke’xq’et b’an li sumwank rik’in rahok-u, ut rik’in li aatin yal pak’b’il, laa’in kinmajewaheb’ rik’in jun li majewank q’axal nim ut ra."
                },
                {
                    "number": 5,
                    "text": "Xb’aan naq laa’in, li Qaawa’, sa’ lin ch’ool kintaqla xyeeb’al, naq a’ yaal jo’ ani junaq chi winq li wan sa’ li k’anjelil tawb’ilaq jo’ aj q’etol aatin, malaj ut sa’ jalan chik aatin, tixq’et li sumwank li b’ak’b’ilex wi’, a’an majewanb’ilaq sa’ lix yu’am, ut taayeq’iiq xb’aan li ani nawaj;"
                },
                {
                    "number": 6,
                    "text": "Xb’aan naq laa’in, li Qaawa’, maak’a’aq inb’atz’unlenkil sa’ li k’a’aq re ru a’in—"
                },
                {
                    "number": 7,
                    "text": "Ut chixjunil a’in re naq li ani maak’a’ xmaak sa’ eeyanq ink’a’ taajite’q rochb’een li moko tiik ta xch’ool; ut re naq li ani wan xmaak sa’ eeyanq ink’a’ tixkol rib’; xb’aan naq laa’in, li Qaawa’, kinyeechi’i eere jun koroon re loq’alil sa’ lin nim uq’."
                },
                {
                    "number": 8,
                    "text": "Jo’kan ut, a’ yaal jo’ tawb’ilex jo’ aj q’etol aatin, ink’a’ taaruuq teekol eerib’ chiru lin josq’il sa’ lee yu’am."
                },
                {
                    "number": 9,
                    "text": "A’ yaal jo’ nekex’isiik chaq xb’aan q’etok aatin, ink’a’ naru nekekol eerib’ chiru lix chiq’lehom laj Satanas toj sa’ xkutankil li tojb’al-ix."
                },
                {
                    "number": 10,
                    "text": "Ut nink’e anajwan eere wankilal chalen sa’ li hoonal ajwi’ a’in, naq wi ani junaq chi winq sa’ eeyanq, li wan sa’ li k’anjelil, natawman jo’ aj q’etol aatin ut moko naxjal ta xk’a’uxl chirix li maa’usilal, naq teeq’axtesi chiru lix chiq’lehom laj tza; ut maak’a’aq xwankil chixk’amb’al chaq li maa’usilal sa’ eeb’een."
                },
                {
                    "number": 11,
                    "text": "A’an xchaab’ilal inna’leb’; jo’kan naq jun taqlahom nink’e eere, naq teek’uub’ eerib’ ut teexaqab’ re li junjunq chi winq lix mertoomil;"
                },
                {
                    "number": 12,
                    "text": "Re naq li junjunq chi winq tixye resil we li mertoomil li xaqab’anb’il choq’ re."
                },
                {
                    "number": 13,
                    "text": "Xb’aan naq na’ajman ru naq laa’in, li Qaawa’, tink’e li junjunq chi winq chi teneb’anb’il, jo’ jun mertoom sa’ xb’een li ruchich’och’il osob’tesihom, li kinyiib’ ut kinkawresi choq’ reheb’ li yo’ob’tesinb’ileb’ inb’aan."
                },
                {
                    "number": 14,
                    "text": "Laa’in, li Qaawa’, kinheleb’ank re li choxa, ut kinkab’la li ruchich’och’, tz’aqal xyiib’ahom li wuq’; ut we laa’in chixjunil li k’a’aq re ru wan chi sa’."
                },
                {
                    "number": 15,
                    "text": "Ut a’an li wajom xk’eeb’al li taak’anjelaq reheb’ lin santil paab’anel, xb’aan naq we laa’in chixjunil li k’a’aq re ru."
                },
                {
                    "number": 16,
                    "text": "A’b’anan tento naq taab’aanumanq jo’ chanru inna’leb’ laa’in, ut k’ehomaq reetal, a’in li na’leb’ li kintaqla xyeeb’al laa’in, li Qaawa’, re xk’eeb’al li taak’anjelaq reheb’ lin santil paab’anel, re naq te’taqsiiq xloq’al li neb’a’, rik’in naq kub’sinb’ileb’ li b’ihom."
                },
                {
                    "number": 17,
                    "text": "Xb’aan naq nujenaq li ruchich’och’, ut wan tz’aqal ut xikenaq chik xb’een; relik chi yaal, xinkawresi chixjunil li k’a’aq re ru, ut xink’e reheb’ li ralal xk’ajoleb’ li winq naq te’wanq choq’ aj b’aanunel xjuneseb’ rib’."
                },
                {
                    "number": 18,
                    "text": "Jo’kan ut, wi ani junaq chi winq tixchap xkomon li naab’alil li kinyiib’, ut moko tixk’e ta lix jachal, jo’ chanru li chaq’rab’ re lin evangelio, reheb’ li neb’a’ ut li maak’a’eb’ wan re, a’an, rochb’eenaqeb’ laj maak, tixtaqsi chaq sa’ xb’alb’a li rilob’aal, chi wanq sa’ rahilal."
                },
                {
                    "number": 19,
                    "text": "Ut anajwan, chi yaal ninye eere, chirix li eechej re li k’anjelil—"
                },
                {
                    "number": 20,
                    "text": "Choq’ re lin moos aj Sidney Rigdon chixaqab’amanq li na’ajej li wan wi’ anajwan, ut lix ch’och’il li k’uub’leb’al tz’uum choq’ xmertoomil ilom, re xk’ulb’al li taak’anjelaq re naq yoo chi k’anjelak sa’ li wawimq, jo’ chanru ajwi’ nawaj, jo’q’e tink’e xtaqlankil."
                },
                {
                    "number": 21,
                    "text": "Ut chib’aanumanq chixjunil li k’a’aq re ru jo’ chanru li na’leb’ k’eeb’il xb’aan li k’anjelil, ut li k’ulub’anb’ilaq sa’ komonil, malaj lix yaab’ xkux li k’anjelil, li neke’wan sa’ li ch’och’ Kirtland."
                },
                {
                    "number": 22,
                    "text": "Ut li mertoomil ut osob’tesink a’in, laa’in, li Qaawa’, nink’ojob’ sa’ xb’een lin moos aj Sidney Rigdon choq’ osob’tesink sa’ xb’een a’an, ut eb’ li riyajil moqon chirix;"
                },
                {
                    "number": 23,
                    "text": "Ut tink’ihob’resi li osob’tesink sa’ xb’een a’an, a’ yaal jo’ taawanq chi tuulan xch’ool chiwu."
                },
                {
                    "number": 24,
                    "text": "Ut jo’kan wi’chik, choq’ re lin moos aj Martin Harris chixaqab’amanq, choq’ xmertoomil ilom, li jun siir chi ch’och’ li kixk’ul lin moos aj John Johnson jo’ reeqaj li reechanihom chaq junxil, choq’ re a’an ut li riyajil moqon chirix;"
                },
                {
                    "number": 25,
                    "text": "Ut a’ yaal jo’ tiik chi paab’ank, tink’ihob’resi li osob’tesink sa’ xb’een a’an ut li riyajil moqon chirix."
                },
                {
                    "number": 26,
                    "text": "Ut lin moos aj Martin Harris chixq’axtesihaq lix tumin re naq taach’olob’amanq li waatin, jo’ chanru naq lin moos aj Jose Smith, alalb’ej, tixb’eresi."
                },
                {
                    "number": 27,
                    "text": "Ut jo’kan wi’chik, lin moos aj Frederick G. Williams chixk’ul li na’ajej li wan wi’ rochoch anajwan."
                },
                {
                    "number": 28,
                    "text": "Ut lin moos aj Oliver Cowdery chixk’ul li jun siir li wan chixk’atq li ochoch, li tento taawanq choq’ k’anjeleb’aal re k’uub’ank hu, a’an li xb’een siir chi ch’och’, ut jo’kan ajwi’ li jun siir wan wi’ rochoch lix yuwa’."
                },
                {
                    "number": 29,
                    "text": "Ut eb’ lin moos aj Frederick G. Williams ut laj Oliver Cowdery che’xk’ul li k’anjeleb’aal re k’uub’ank hu ut chixjunil li k’a’aq re ru wan rochb’een."
                },
                {
                    "number": 30,
                    "text": "Ut a’inaq lix mertoomil ilomeb’ li taaxaqab’amanq choq’ reheb’."
                },
                {
                    "number": 31,
                    "text": "Ut a’ yaal jo’ tiikeb’ chi paab’ank, k’ehomaq reetal te’wosob’tesi, ut tink’ihob’resi li osob’tesink sa’ xb’eeneb’."
                },
                {
                    "number": 32,
                    "text": "Ut a’in xtiklajik li mertoomil li kinxaqab’ choq’ reheb’ a’an, choq’ reheb’ ut li riyajileb’ moqon chirixeb’."
                },
                {
                    "number": 33,
                    "text": "Ut, a’ yaal jo’ tiikeb’ chi paab’ank, tink’ihob’resi li osob’tesink sa’ xb’eeneb’ a’an ut li riyajileb’ moqon chirixeb’, a’anaq ajwi’ jun xk’ihanik li osob’tesink."
                },
                {
                    "number": 34,
                    "text": "Ut jo’kan wi’chik, lin moos aj John Johnson chixk’ul li ochoch li wan wi’ anajwan, ut li eechanihomej, chixjunil, ka’ajwi’ li ch’och’ li eetalinb’il choq’ re xkab’lankileb’ li wochoch ink’a’, li natawman sa’ li eechanihomej a’an, ut eb’ li jar siir li yeeb’ileb’ resil choq’ re lin moos aj Oliver Cowdery."
                },
                {
                    "number": 35,
                    "text": "Ut a’ yaal jo’ tiik chi paab’ank, laa’in tink’ihob’resi li osob’tesink sa’ xb’een."
                },
                {
                    "number": 36,
                    "text": "Ut a’an rajom inch’ool naq a’an tixk’ayi li jar siir chi ch’och’ li jachjookeb’ ru choq’ re xwaklesinkil li tenamit reheb’ lin santil paab’anel, a’ yaal jo’ taak’ehe’q chi nawmank re xb’aan lix yaab’ xkux li Musiq’ej, ut jo’ chanru li na’leb’ k’eeb’ilaq xb’aan li k’anjelil, ut lix yaab’ xkux li k’anjelil."
                },
                {
                    "number": 37,
                    "text": "Ut a’inaq xtiklajik li mertoomil li kinxaqab’ choq’ re a’an, jo’ jun osob’tesink choq’ re a’an ut li riyajil moqon chirix."
                },
                {
                    "number": 38,
                    "text": "Ut a’ yaal jo’ tiik chi paab’ank, tink’ihob’resi jun xk’ihanik li osob’tesink sa’ xb’een."
                },
                {
                    "number": 39,
                    "text": "Ut jo’kan wi’chik, choq’ re lin moos aj Newel K. Whitney chixaqab’amanq eb’ li ochoch ut li jun siir chi ch’och’ li wan wi’ anajwan, ut li jun siir ut li kab’l wan wi’ li k’ayib’aal anajwan, ut jo’kan ajwi’ li jun siir li wan sa’ li xxuk b’e junpak’al li k’ayib’aal sa’ xtz’e li saq’e, ut jo’kan ajwi’ li jun siir wan wi’ li yiib’leb’aal cha."
                },
                {
                    "number": 40,
                    "text": "Ut chixjunil a’in kinxaqab’ choq’ re lin moos aj Newel K. Whitney choq’ xmertoomil ilom, choq’ osob’tesink sa’ xb’een a’an ut li riyajil moqon chirix, choq’ re lix chaab’ilal li k’ayib’aal re lin k’anjelil li kinxaqab’ choq’ re lin oqech sa’ li ch’och’ Kirtland."
                },
                {
                    "number": 41,
                    "text": "Relik chi yaal, a’in chi yaal li mertoomil ilom li kinxaqab’ choq’ re lin moos aj N. K. Whitney, anchal ajwi’ li k’ayib’aal a’in, re a’an rochb’een lix b’aanunel k’anjel, ut li riyajil moqon chirix."
                },
                {
                    "number": 42,
                    "text": "Ut a’ yaal jo’ tiik chixpaab’ankil lin taqlahom, li kink’e re, tink’ihob’resi li osob’tesink sa’ xb’een a’an ut li riyajil moqon chirix, a’anaq ajwi’ jun xk’ihanik li osob’tesink."
                },
                {
                    "number": 43,
                    "text": "Ut jo’kan wi’chik, choq’ re lin moos aj Jose Smith, alalb’ej, chixaqab’amanq li jun siir chi ch’och’ li jachjo ru choq’ re xkab’lankil li wochoch, li ka’k’aal chi b’isleb’ che’ xnajtil li roq ut kab’laju xnimal li ru, ut jo’kan ajwi’ li eechanihomej wan wi’ lix yuwa’ anajwan;"
                },
                {
                    "number": 44,
                    "text": "Ut a’in xtiklajik li mertoomil li kinxaqab’ choq’ re, choq’ osob’tesink sa’ xb’een a’an, ut sa’ xb’een lix yuwa’."
                },
                {
                    "number": 45,
                    "text": "Xb’aan naq k’ehomaq reetal, kink’uula jun eechanihomej choq’ re lix yuwa’, choq’ re li taak’anjelaq re; jo’kan naq a’an taak’ehe’q sa’ ajl sa’ rochoch lin moos aj Jose Smith, alalb’ej."
                },
                {
                    "number": 46,
                    "text": "Ut tink’ihob’resi li osob’tesink sa’ xb’een li rochoch lin moos aj Jose Smith, alalb’ej, a’ yaal jo’ tiik chi paab’ank, a’anaq ajwi’ jun xk’ihanik li osob’tesink."
                },
                {
                    "number": 47,
                    "text": "Ut anajwan, jun taqlahom nink’e eere chirix Sion, naq ink’a’ chik texwanq chi b’ak’b’il jo’ k’anjelil sa’ junajil rik’ineb’ lee komon sa’ Sion, ka’ajwi’ chi jo’ka’in—"
                },
                {
                    "number": 48,
                    "text": "Chirix naq k’uub’anb’il eerib’, taayeemanq eere li K’anjelil sa’ Junajil re li Roqechal Sion, li Tenamit Kirtland. Ut eb’ lee komon, chirix naq k’uub’anb’ileb’ rib’, taayeemanq reheb’ li K’anjelil sa’ Junajil re li Tenamit Sion."
                },
                {
                    "number": 49,
                    "text": "Ut k’uub’anb’ilaqeb’ sa’ tz’aqal xk’ab’a’ li junjunq reheb’, ut sa’ tz’aqal lix k’ab’a’eb’; ut te’xb’aanu lix b’aanuhomeb’ sa’ tz’aqal lix k’ab’a’eb’, ut sa’ tz’aqal xk’ab’a’ li junjunq reheb’;"
                },
                {
                    "number": 50,
                    "text": "Ut laa’ex teeb’aanu lee b’aanuhom sa’ tz’aqal lee k’ab’a’, ut sa’ tz’aqal xk’ab’a’ li junjunq eere."
                },
                {
                    "number": 51,
                    "text": "Ut a’in kintaqla chi b’aanumank choq’ re lee kolb’al, ut jo’kan ajwi’ choq’ re lix kolb’aleb’ a’an, sa’ xk’ab’a’ naq ke’alinasiik chaq, ut li k’a’ru toj taachalq."
                },
                {
                    "number": 52,
                    "text": "Rik’in naq ak q’etb’ileb’ li sumwank xb’aan q’etok aatin, xb’aan li rahok-u ut li aatin yal pak’b’il—"
                },
                {
                    "number": 53,
                    "text": "Jo’kan naq raqb’ilex jo’ k’anjelil sa’ junajil rik’ineb’ lee komon, jo’kan naq moko b’ak’b’ilex ta chik, ka’ajwi’ toj sa’ li hoonal a’in rik’ineb’, ka’aj chik chi jo’ka’in, jo’ kinye, chi to’ninb’il, jo’ chanru k’uub’anb’ilaq sa’ komonil xb’aan li k’anjelil a’in, sa’ ch’utam, jo’ chanru taaruhanq sa’ li wankex wi’, ut jo’ b’eresinb’ilaq xb’aan xyaab’ xkux li ch’utam."
                },
                {
                    "number": 54,
                    "text": "Ut jo’kan wi’chik, jun taqlahom nink’e eere chirix lee mertoomil ilom li kinxaqab’ choq’ eere."
                },
                {
                    "number": 55,
                    "text": "K’ehomaq reetal, chixjunil li eechej a’in we laa’in, malaj ut maak’a’ xyaalal lee paab’aal, ut tawb’ilex jo’ aj ka’pak’al-u, ut q’etb’il li sumwank li kek’uub’ wik’in;"
                },
                {
                    "number": 56,
                    "text": "Ut wi weheb’ li eechej, rik’in a’an mertoomex; wi b’an ink’a’, maawa’ex mertoom."
                },
                {
                    "number": 57,
                    "text": "A’b’anan, chi yaal ninye eere, kexinxaqab’ chi wank choq’ mertoom sa’ xb’een li wochoch, re naq mertoomaqex chi yaal."
                },
                {
                    "number": 58,
                    "text": "Ut choq’ re li ajom a’in naq kexintaqla chixk’uub’ankil eerib’, re xk’uub’ankil choq’ hu li waatin, lix tz’aqalileb’ lin loq’laj hu, li k’utb’esinb’il na’leb’ li kink’e eere, ut li moqon tink’e chi jo’q’ehaq eere—"
                },
                {
                    "number": 59,
                    "text": "Choq’ re xwaklesinkil lin iglees ut awa’b’ejihom sa’ li ruchich’och’, ut re xkawresinkileb’ lin tenamit choq’ re lix q’ehil naq tinhilanq rik’ineb’, li ak haye’k chaq re."
                },
                {
                    "number": 60,
                    "text": "Ut teekawresi choq’ eere jun xna’aj li k’uuleb’aal tumin, ut teeq’axtesi choq’ re lin k’ab’a’."
                },
                {
                    "number": 61,
                    "text": "Ut teexaqab’ junaq sa’ eeyanq chirilb’al li k’uuleb’aal tumin, ut a’an taak’ojob’amanq choq’ re li osob’tesink a’in."
                },
                {
                    "number": 62,
                    "text": "Ut taawanq jun tz’apleb’ chiru li k’uuleb’aal tumin, ut chixjunil li k’a’aq re ru loq’ taaq’axtesimanq sa’ li k’uuleb’aal tumin; ut maajun winq sa’ eeyanq tixye naq aj eechal re, chi moko jun raqalaq, xb’aan naq eerehaq chejunilex sa’ junajil."
                },
                {
                    "number": 63,
                    "text": "Ut tink’e eere chalen sa’ li hoonal a’in; ut chek’e reetal anajwan, naq texxik ut teeroksi li mertoomil li kinxaqab’ choq’ eere, ka’ajwi’ naq li k’a’aq re ru loq’ ink’a’, re taa’uxmanq xk’uub’ankil choq’ hu li k’a’aq re ru loq’ a’in jo’ kinye."
                },
                {
                    "number": 64,
                    "text": "Ut lix tz’aq li k’a’aq re ru loq’, taak’uulamanq sa’ li k’uuleb’aal tumin, ut taak’ehe’q jun tz’apleb’ chiru, ut moko oksinb’ilaq ta chi moko isinb’ilaq chaq sa’ li k’uuleb’aal tumin xb’aan anihaq, chi moko taahitmanq li tz’apleb’ li taak’eemanq chiru, ka’ajwi’ xb’aan xyaab’ xkux li k’anjelil, malaj xb’aan taqlahom."
                },
                {
                    "number": 65,
                    "text": "Ut chi jo’kan teek’uula lix tz’aq li k’a’aq re ru loq’ re li k’uuleb’aal tumin, choq’ re li ajom loq’ ut sant."
                },
                {
                    "number": 66,
                    "text": "Ut a’inaq li loq’laj k’uuleb’aal tumin re li Qaawa’ taayeemanq re; ut k’eeb’ilaq jun tz’apleb’ chiru, re naq santaq ut q’axtesinb’ilaq choq’ re li Qaawa’."
                },
                {
                    "number": 67,
                    "text": "Ut jo’kan wi’chik, taawanq jalan chik k’uuleb’aal tumin kawresinb’il, ut jun aj k’uulahom tumin xaqab’anb’il re xk’uulankil li k’uuleb’aal tumin, ut taak’eemanq jun tz’apleb’ chiru;"
                },
                {
                    "number": 68,
                    "text": "Ut chixjunil li tumin li nekek’ul sa’ lee mertoomil, rik’in xnimob’resinkil li eechej li kinxaqab’ choq’ eere, li ochoch, malaj li ch’och’, malaj li wakax, malaj chixjunil li k’a’aq re ru, ka’ajwi’ li tz’iib’ahom li sant ut loq’ ink’a’, li kink’uula choq’ we laa’in, choq’ re li ajom sant ut loq’, taak’eemanq sa’ li k’uuleb’aal tumin a’ yaal sa’ junpaat jo’ nekek’ul li tumin, chi cient, malaj chi lajetq roxk’aal, malaj chi junmay, malaj chi lajeeb’, malaj chi oob’."
                },
                {
                    "number": 69,
                    "text": "Malaj sa’ jalan chik aatin, wi ani junaq winq sa’ eeyanq naxk’ul oob’ pees chixk’ehaq sa’ li k’uuleb’aal tumin, malaj wi naxk’ul lajeeb’, malaj junmay, malaj jun cient, chixb’aanuhaq ajwi’ chi jo’kan;"
                },
                {
                    "number": 70,
                    "text": "Ut maajun sa’ eeyanq chixye naq re a’an; xb’aan naq ink’a’ taayeemanq naq rehaq, chi moko jun raqalaq."
                },
                {
                    "number": 71,
                    "text": "Ut maajun raqal taa’oksimanq, chi moko taa’isimanq chaq sa’ li k’uuleb’aal tumin, ka’ajwi’ xb’aan lix yaab’ xkux ut chi k’ulub’anb’il sa’ komonil xb’aan li k’anjelil."
                },
                {
                    "number": 72,
                    "text": "A’inaq ut lix yaab’ xkux ut li k’ulub’anb’ilaq sa’ komonil xb’aan li k’anjelil—naq yalaq ani chi winq sa’ eeyanq tixye re laj k’uulanel tumin: Nawaj ru a’in re intenq’ankil sa’ inmertoomil—"
                },
                {
                    "number": 73,
                    "text": "Wi oob’ pees, malaj wi lajeeb’ pees, malaj junmay, malaj lajeeb’ roxk’aal, malaj jun cient, laj k’uulanel tumin tixk’e re li jo’ nimal naraj ru re xtenq’ankil sa’ lix mertoomil—"
                },
                {
                    "number": 74,
                    "text": "Toj reetal naq taatawmanq naq aj q’etol aatin, ut k’utb’esinb’ilaq chiru li ch’utam re li k’anjelil chi ch’olch’o naq a’an jun mertoom moko tiik ta ut maak’a’ xna’leb’."
                },
                {
                    "number": 75,
                    "text": "A’b’an chiru jo’ najtil wan tz’aqal sa’ li komonil, ut tiik chi paab’ank ut chaab’il xna’leb’ sa’ xmertoomil, a’inaq li reetalil chiru laj k’uulanel tumin, naq laj k’uulanel tumin ink’a’ tixram xk’eeb’al."
                },
                {
                    "number": 76,
                    "text": "A’b’an wi taa’uxq li q’etok aatin, laj k’uulanel tumin taawanq rub’el xwankil li ch’utam ut lix yaab’ xkux li k’anjelil."
                },
                {
                    "number": 77,
                    "text": "Ut wi taa’uxq naq taatawmanq naq laj k’uulanel tumin a’an jun mertoom moko tiik ta ut maak’a’ xna’leb’, taawanq rub’el xwankil li ch’utam ut lix yaab’ xkux li k’anjelil, ut taa’isimanq chaq sa’ xna’aj, ut jalan chik taaxaqab’amanq sa’ xna’aj."
                },
                {
                    "number": 78,
                    "text": "Ut anajwan, chi yaal ninye eere, chirix lee k’as—k’ehomaq reetal, a’an rajom inch’ool naq teetoj chixjunil lee k’as."
                },
                {
                    "number": 79,
                    "text": "Ut a’an rajom inch’ool naq teetuulanob’resi eerib’ chiwu, ut teetaw li osob’tesink a’in rik’in li yalok q’e ut li tuulanil ut li tijok chi wank li paab’aal."
                },
                {
                    "number": 80,
                    "text": "Ut a’ yaal jo’ chanru naq yalb’il eeq’e ut tuulan eech’ool, ut nekek’anjela li tijok chi wank eepaab’aal, k’ehomaq reetal, laa’in tinq’unob’resi li raameb’ li ani wan wi’ eek’as, toj reetal naq tintaqla eere k’a’ru teekol wi’ eerib’."
                },
                {
                    "number": 81,
                    "text": "Jo’kan ut, chetz’iib’a li hu chi seeb’ re xtaqlankil Nueva York, ut chetz’iib’a jo’ chanru li yeeb’ilaq xb’aan lin Musiq’, ut laa’in tinq’unob’resi xch’ooleb’ li ani wan wi’ eek’as, ut isinb’ilaq chaq sa’ xk’a’uxleb’ xk’amb’al chaq li ch’a’ajkilal sa’ eeb’een."
                },
                {
                    "number": 82,
                    "text": "Ut a’ yaal jo’ tuulan eech’ool ut tiikex chi paab’ank ut nekepatz’ ink’ab’a’, k’ehomaq reetal, tink’e eere li q’axok-u."
                },
                {
                    "number": 83,
                    "text": "Nink’e eere jun yeechi’ihom, naq texkole’q li jun sut a’in chiru lee moosil."
                },
                {
                    "number": 84,
                    "text": "A’ yaal jo’ nak’eeman eere xk’ulb’al chi to’ li tumin chi cient, malaj chi mil, toj reetal ajwi’ naq teetaw chi to’ninb’il tz’aqal re teekol eerib’ chiru moosil, a’an k’eeb’il eere."
                },
                {
                    "number": 85,
                    "text": "Ut yeechi’ihomaq li eechej li kink’e sa’ eeruq’, li jun sut a’in, rik’in xk’eeb’al eek’ab’a’ chi k’ulub’anb’il sa’ komonil malaj chi jalan chik chan ru, jo’ chanru teek’oxla naq us."
                },
                {
                    "number": 86,
                    "text": "Nink’e eere xb’aanunkil a’in li jun sut a’in; ut k’ehomaq reetal, wi nekex’ok chixb’aanunkil li k’a’aq re ru li kink’ojob’ cheru, jo’ chanru lin taqlahom, chixjunil li k’a’aq re ru a’in we laa’in, ut laa’ex inmertoom, ut laj eechal kab’l ink’a’ tixkanab’ chi weqe’k li rochoch. Chi jo’kan. Amen."
                }
            ]
        },
        "/study/scriptures/dc-testament/dc/105": {
            "uri": "/study/scriptures/dc-testament/dc/105",
            "title": "Tzol’leb’ ut Sumwank 105",
            "data_type": "chapter",
            "chapter_name": "Tasal 105",
            "chapter_summary": [
                "1–5, Sion taawaklesimanq rik’in xpaab’ankil li choxahil chaq’rab’; 6–13, Taab’aymanq lix tojb’al rix Sion chiru jarub’aq kutan; 14–19, Li Qaawa’ tixpleeti li pleet re Sion; 20–26, Eb’ laj santil paab’anel tento naq chaab’ilaqeb’ xna’leb’ ut ink’a’ te’xnima rib’ chirix li xninqal ru k’anjel naq yookeb’ chixch’utub’ankil rib’; 27–30, Tento taaloq’manq li ch’och’ sa’ Jackson ut eb’ li condado sa’ xsutam; 31–34, Eb’ li xb’eenil te’xk’ul jun tiqib’aak sa’ li rochoch li Qaawa’ sa’ Kirtland; 35–37, Eb’ laj santil paab’anel li b’oqb’ileb’ ut sik’b’ileb’ ru te’santob’resimanq; 38–41, Eb’ laj santil paab’anel tento te’xtaqsi jun xaqxookil eetalil re tuqtuukilal chiru li ruchich’och’."
            ],
            "verses": [
                {
                    "number": 1,
                    "text": "Chi yaal ninye eere li kech’utub’ eerib’ re teetzol li rajom inch’ool chirix lix tojb’al rix lin tawasinb’il tenamit—"
                },
                {
                    "number": 2,
                    "text": "K’ehomaq reetal, ninye eere, wi ta moko wan ta li q’etok aatin re lin tenamit, ut nin’aatinak chirix li iglees ut moko chirix ta li junjunq, anajwan ajwi’ raj ke’ru raj chi toje’k rix."
                },
                {
                    "number": 3,
                    "text": "A’b’an k’ehomaq reetal, maji’ neke’xtzol ab’ink chiru li k’a’aq re ru kinpatz’ sa’ ruq’eb’; nujenaqeb’ b’an rik’in li k’iila paay chi maa’usilal, ut ink’a’ neke’xk’e xkomon li k’a’ru reheb’, jo’ li xk’ulub’eb’ raj laj santil paab’anel, reheb’ li neb’a’ ut li tawasinb’il sa’ xyanqeb’;"
                },
                {
                    "number": 4,
                    "text": "Ut moko wankeb’ ta sa’ junajil jo’ chanru li junajil li teneb’anb’il xb’aan xchaq’rab’il li choxahil awa’b’ejihom;"
                },
                {
                    "number": 5,
                    "text": "Ut Sion ink’a’ naru chi waklesimank, wi ink’a’ rik’in li jar raqal re lix chaq’rab’il li choxahil awa’b’ejihom; chi jalan chik chan ru, ink’a’ naru nink’ul wik’in."
                },
                {
                    "number": 6,
                    "text": "Ut eb’ lin tenamit tento naq te’q’use’q toj reetal naq te’xtzol ab’ink chiwu, wi taa’ajmanq chi jo’kan, rik’in li rahilal te’xnumsi."
                },
                {
                    "number": 7,
                    "text": "Moko nin’aatinak ta chirixeb’ li xaqab’anb’ileb’ chixjolominkil lin tenamit, li wankeb’ choq’ xb’een li xb’eenil re lin iglees, xb’aan naq moko chixjunileb’ ta wankeb’ rub’el li tojb’a-maak a’in."
                },
                {
                    "number": 8,
                    "text": "A’b’an nin’aatinak chirixeb’ lin iglees li wankeb’ sa’ jalaneb’ chik li na’ajej—wankeb’ naab’al li te’xye: B’ar wan li Dios reheb’? K’ehomaq reetal, a’an taakoloq reheb’ sa’ xq’ehil li rahilal, malaj ut laa’o ink’a’ tootaqe’q Sion, ut taakanaaq qik’in li qatumin."
                },
                {
                    "number": 9,
                    "text": "Jo’kan ut, sa’ xk’ab’a’ li q’etok aatin xb’aan lin tenamit, aajel ru choq’ we naq eb’ li xb’eenil we te’oyb’eninq chiru jarub’aq kutan re taatojmanq rix Sion—"
                },
                {
                    "number": 10,
                    "text": "Re naq eb’ ajwi’ a’an taaruuq te’wanq chi kawresinb’il, ut re naq eb’ lin tenamit te’ruuq chi tzole’k chi tz’aqal wi’chik re ru, ut te’xtaw xna’leb’ rik’in li te’xk’ul, ut te’xnaw chi tz’aqal wi’chik re ru chirix li teneb’anb’il sa’ xb’eeneb’, ut li k’a’ru ninteneb’ sa’ ruq’eb’."
                },
                {
                    "number": 11,
                    "text": "Ut a’in ink’a’ naru nak’ehe’ chi k’ulmank toj reetal naq eb’ li xb’eenil we neke’tiqib’aak rik’in li wankilal chalen chaq taqe’q."
                },
                {
                    "number": 12,
                    "text": "Xb’aan naq k’ehomaq reetal, laa’in kinkawresi jun xnimal ru tiqib’aak ut osob’tesink re taahoymanq sa’ xb’eeneb’, a’ yaal jo’ tiikeb’ chi paab’ank ut jo’ neke’kana sa’ tuulanil chiwu."
                },
                {
                    "number": 13,
                    "text": "Jo’kan ut, aajel ru choq’ we naq eb’ li xb’eenil we te’oyb’eninq chiru jarub’aq kutan, re taatoje’q rix Sion."
                },
                {
                    "number": 14,
                    "text": "Xb’aan naq k’ehomaq reetal, ink’a’ ninteneb’ sa’ ruq’eb’ xpleetinkil li pleet re Sion; xb’aan naq, jo’ kinye sa’ jun k’utb’esinb’il na’leb’ junxil, jo’kan ajwi’ tintz’aqob’resi ru—laa’in tinpleeti lee pleet."
                },
                {
                    "number": 15,
                    "text": "K’ehomaq reetal, laj sachonel kintaqla chi sachok ut chixkanab’ankil chi sachenaq eb’ li xik’ neke’ilok we; ut moko k’iila chihab’ ta chik naq eb’ a’an ink’a’ te’kanaaq chixtz’ajninkil li weechanihom, ut chixmajewankil lin k’ab’a’ sa’ xb’eeneb’ li ch’och’ li kiwosob’tesi re te’ch’utub’amanq lin santil paab’anel."
                },
                {
                    "number": 16,
                    "text": "K’ehomaq reetal, laa’in kintaqla re lin moos aj Jose Smith, alalb’ej, naq tixye re lix kawilal lin junkab’al, reheb’ lin pleetinel, eb’ lin saaj winq, ut li ak xe’ninqan xchihab’, naq te’xch’utub’ rib’ choq’ re lix tojb’al rix lin tenamit, ut te’xrum chaq li najt xteramil kab’l reheb’ li xik’ neke’ilok we, ut te’xjek’iheb’ lix k’aak’aleneleb’;"
                },
                {
                    "number": 17,
                    "text": "A’b’anan lix kawilal lin junkab’al ink’a’ ke’ab’in chiru li waatin."
                },
                {
                    "number": 18,
                    "text": "A’ut a’ yaal naq wankeb’ li ke’ab’in chiru li waatin, laa’in kinkawresi jun osob’tesink ut jun tiqib’aak choq’ reheb’, wi neke’kana chi tiik chi paab’ank."
                },
                {
                    "number": 19,
                    "text": "Laa’in wab’ihom lix tijeb’, ut tink’ulub’a lix mayejeb’, ut na’ajman ru choq’ we naq te’k’ame’q toj arin jo’ jun xyalb’al rix lix paab’aaleb’."
                },
                {
                    "number": 20,
                    "text": "Ut anajwan, chi yaal ninye eere, jun taqlahom nink’e eere, naq jo’ k’ihal eere kexchal toj arin, li neke’ru chi kanaak sa’eb’ li na’ajej sa’ xsutam, che’kanaaq;"
                },
                {
                    "number": 21,
                    "text": "Ut eb’ li ani ink’a’ neke’ru chi kanaak, li wankeb’ xjunkab’al sa’ releb’ saq’e, che’kanaaq chiru jarub’aq kutan, a’ yaal jo’ tixxaqab’ lin moos aj Jose choq’ reheb’;"
                },
                {
                    "number": 22,
                    "text": "Xb’aan naq laa’in tink’e xna’leb’ chirix a’in, ut chixjunil li k’a’aq re ru li tixxaqab’ a’an choq’ reheb’, taatz’aqloq ru."
                },
                {
                    "number": 23,
                    "text": "Ut eb’ lin tenamit li wankeb’ sa’eb’ li na’ajej sa’ xsutam, che’wanq chi tiikeb’ tz’aqal chi paab’ank, ut chi k’eeb’ileb’ xch’ool chi tijok, ut chi tuulaneb’ xch’ool chiwu, ut me’xk’utb’esi li k’a’aq re ru kink’utb’esi chiruheb’, toj reetal naq xchaab’ilal inna’leb’ naq taak’utb’esimanq."
                },
                {
                    "number": 24,
                    "text": "Mex’aatinak chirixeb’ li raqb’a-aatin, chi moko chenima eerib’ chirix li paab’aal, chi moko chirix li xninqal ru k’anjel; aj ajaq b’an eeru naq teech’utub’ eerib’, a’ yaal sa’ li jun chi na’ajej jo’ li naru, jo’ chanru xch’ooleb’ li tenamit."
                },
                {
                    "number": 25,
                    "text": "Ut k’ehomaq reetal, tink’e eere chaab’ilal ut usilal sa’ li rilob’aaleb’ a’an, re taaruuq texhilank sa’ tuqtuukilal ut sa’ xyaalalil, naq yookex chixyeeb’al reheb’ li tenamit: K’anjelahomaq ru li raqb’a-aatin ut li tiik ruhil na’leb’ choq’ qe jo’ chanru li chaq’rab’, ut k’ehomaq reeqaj chirix li rahilal kiqak’ul."
                },
                {
                    "number": 26,
                    "text": "Anajwan, k’ehomaq reetal, ninye eere, ex li raab’ilex inb’aan, chi jo’ka’in texruuq chixtawb’al usilal sa’ li rilob’aaleb’ li tenamit, toj reetal naq lix teepal laj Israel q’axal nim taawulaq."
                },
                {
                    "number": 27,
                    "text": "Ut laa’in tinq’unob’resi xch’ooleb’ li tenamit, jo’ kinb’aanu re lix ch’ool laj Farahon, chi jo’q’ehaq, toj reetal naq lin moos aj Jose Smith, alalb’ej, ut eb’ li xb’eenil we, li keb’inxaqab’, te’wanq xhoonal re xch’utub’ankil lix kawilal lin junkab’al,"
                },
                {
                    "number": 28,
                    "text": "Ut re xtaqlankileb’ li winq chaab’ileb’ xn’aleb’, re xtz’aqob’resinkil ru li k’a’ru kintaqla chirix xloq’b’al chixjunil li ch’och’ sa’ li condado Jackson li naru xloq’b’al, ut sa’eb’ li condado li wankeb’ chixk’atq sa’ xsutam."
                },
                {
                    "number": 29,
                    "text": "Xb’aan naq a’an rajom inch’ool naq te’loq’e’q li ch’och’ a’in; ut chirix naq loq’b’ileb’ naq eb’ lin santil paab’anel te’reechaniheb’ jo’ chanru li chaq’rab’ re q’axtesink-ib’ li k’eeb’il inb’aan."
                },
                {
                    "number": 30,
                    "text": "Ut chirix naq loq’b’ileb’ li ch’och’ a’in, laa’in tinwil lix teepal laj Israel chi maak’a’eb’ xmaak sa’ reechaninkil tz’aqal lix ch’och’eb’, li ak ke’xloq’ rik’in lix tumineb’, ut sa’ xrumb’al chaq li najt xteramil kab’l reheb’ li xik’ neke’ilok we li wanqeb’ sa’ xb’een, ut sa’ xjek’inkileb’ lix k’aak’aleneleb’, ut sa’ reeqajunkil choq’ we li xik’ neke’ilok we toj sa’ rox sa’ xkaa xtasalil lix tenamiteb’ li xik’ neke’ilok we."
                },
                {
                    "number": 31,
                    "text": "A’b’anan, xb’een wa chiwulaq lin teep chi q’axal nim ru, ut chiwanq chi santob’resinb’il chiwu, re naq taakanaaq chi chaq’al ru jo’ li saq’e, ut saqen ru jo’ li po, ut re naq xuwajelaq lix taqsinb’il eetalil chiruheb’ chixjunil li tenamit;"
                },
                {
                    "number": 32,
                    "text": "Re naq eb’ li awa’b’ejihom re li ruchich’och’ a’in minb’ilaqeb’ ru chixyeeb’al xyaalal naq li awa’b’ejihom re Sion a’an chi tz’aqal yaal li rawa’b’ejihom li qaDios ut lix Kristo; jo’kan ut, choowanq chi k’eeb’il rub’el lix chaq’rab’ Sion."
                },
                {
                    "number": 33,
                    "text": "Chi yaal ninye eere, aajel ru choq’ we naq eb’ li xb’een li xb’eenil re lin iglees te’xk’ul lix tiqib’ankileb’ chalen chaq taqe’q sa’ li wochoch, li kintaqla chi kab’lamank choq’ re lin k’ab’a’ sa’ li ch’och’ Kirtland."
                },
                {
                    "number": 34,
                    "text": "Ut eb’ li taqlahom li kink’e chirix Sion ut lix chaq’rab’ a’an, che’k’anjelamanq ut che’tz’aqloq ru, chirix naq tojb’il rix Sion."
                },
                {
                    "number": 35,
                    "text": "Ak wanjenaq jun kutan re b’oqok, a’b’anan xchal xq’ehil naq taawanq jun kutan re sik’ok-u, ut che’sik’manq ru li ani k’ulub’ejeb’."
                },
                {
                    "number": 36,
                    "text": "Ut k’utb’esinb’ilaq chiru lin moos, rik’in xyaab’ xkux li Musiq’ej, li ani sik’b’ileb’ ru; ut eb’ a’an te’santob’resiiq;"
                },
                {
                    "number": 37,
                    "text": "Ut a’ yaal jo’ neke’xpaab’ li na’leb’ te’xk’ul, te’wanq xwankil chirix k’iila kutan chixb’aanunkil chixjunil li k’a’aq re ru chirix Sion."
                },
                {
                    "number": 38,
                    "text": "Ut jo’kan wi’chik ninye eere, chepatz’ li tuqtuukilal, moko ka’aj ta wi’ rik’ineb’ li ani ke’sak’ok eere, rik’ineb’ ajwi’ chixjunil li tenamit;"
                },
                {
                    "number": 39,
                    "text": "Ut taqsihomaq jun eetalil re tuqtuukilal, ut taqlahomaq jun aatin re tuqtuukilal toj sa’ xmaril li ruchich’och’;"
                },
                {
                    "number": 40,
                    "text": "Ut chetz’aama li tuqtuukilal chiruheb’ chixjunil li ke’sak’ok eere, jo’ chanru lix yaab’ xkux li Musiq’ej li wan eerik’in, ut chixjunil li k’a’aq re ru taak’anjelaq sa’ junajil choq’ re eechaab’ilal."
                },
                {
                    "number": 41,
                    "text": "Jo’kan ut, tiikaqex chi paab’ank, ut k’ehomaq reetal, ut ilomaq, laa’in wankin eerik’in toj sa’ li roso’jik. Chi jo’kan. Amen."
                }
            ]
        },
        "/study/scriptures/dc-testament/dc/106": {
            "uri": "/study/scriptures/dc-testament/dc/106",
            "title": "Tzol’leb’ ut Sumwank 106",
            "data_type": "chapter",
            "chapter_name": "Tasal 106",
            "chapter_summary": [
                "1–3, Laj Warren A. Cowdery nab’oqe’ jo’ jun jek’inb’il aj k’anjel; 4–5, Eb’ li ralal xk’ajol li saqen ink’a’ te’tawe’q xb’aan li xkab’ xk’ulunik li Qaawa’ chanchan jun aj elq’; 6–8, Li nimla osob’tesink nachal xb’aan k’anjelak chi tiik sa’ li Iglees."
            ],
            "verses": [
                {
                    "number": 1,
                    "text": "A’an rajom inch’ool naq lin moos aj Warren A. Cowdery taaxaqab’amanq ut taak’ojob’amanq choq’ jun jolominel taqenaqil aj tij sa’ xb’een lin iglees, sa’ li ch’och’ Freedom ut eb’ li na’ajej sa’ xsutam;"
                },
                {
                    "number": 2,
                    "text": "Ut naq tixjultika lin evangelio li junelik nakana, ut tixtaqsi xyaab’ xkux ut tixtijeb’ li tenamit, moko ka’aj ta wi’ sa’ tz’aqal lix na’aj a’an, sa’eb’ ajwi’ b’an li condado li wankeb’ chixk’atq;"
                },
                {
                    "number": 3,
                    "text": "Ut chixq’axtesi chixjunil lix kutan choq’ re li taqenaqil ut santil b’oqok a’in, li nink’e re anajwan, ut chixsik’ rik’in yalok q’e li awa’b’ejihom re choxa ut lix tiikilal, ut chixjunil li k’a’aq re ru na’ajman taak’ehe’q choq’ xtz’aqob’; xb’aan naq laj k’anjel xk’ulub’ lix tojb’al."
                },
                {
                    "number": 4,
                    "text": "Ut jo’kan wi’chik, chi yaal ninye eere, lix k’ulunik li Qaawa’ taanach’oq chaq, ut taatawe’q li ruchich’och’ xb’aan, chanchan jun aj elq’ chi q’eq—"
                },
                {
                    "number": 5,
                    "text": "Jo’kan ut, b’ak’omaq lee yiitoq, re naq laa’exaq li ralal xk’ajol li saqen, ut re naq moko textawe’q ta xb’aan li kutan a’an chanchan jun aj elq’."
                },
                {
                    "number": 6,
                    "text": "Ut jo’kan wi’chik, chi yaal ninye eere, kiwan sahil ch’oolejil sa’ choxa naq lin moos aj Warren kixkub’si rib’ chiru lin xuq’, ut kixjach rib’ rik’in lix b’alaq’il k’anjeleb’ li winq;"
                },
                {
                    "number": 7,
                    "text": "Jo’kan ut, osob’tesinb’il lin moos aj Warren, xb’aan naq laa’in tinwuxtaana ru; ut us ta wan xmajelal xch’ool, laa’in tinwaklesi a’ yaal jo’ tixtuulanob’resi rib’ chiwu."
                },
                {
                    "number": 8,
                    "text": "Ut tink’e re a’an li usilal ut xk’ojob’ankil lix ch’ool li taaruuq taawanq wi’ chi xaqxo; ut wi toj tiik chi paab’ank jo’ aj yehol nawom ut jo’ saqen chiru li iglees laa’in xinkawresi jun koroon choq’ re sa’eb’ li rochoch lin Yuwa’. Chi jo’kan. Amen."
                }
            ]
        },
        "/study/scriptures/dc-testament/dc/107": {
            "uri": "/study/scriptures/dc-testament/dc/107",
            "title": "Tzol’leb’ ut Sumwank 107",
            "data_type": "chapter",
            "chapter_name": "Tasal 107",
            "chapter_summary": [
                "1–6, Wankeb’ wiib’ li tijonelil: re Melkisedek ut re Aaron; 7–12, Eb’ li neke’k’amok re li Tijonelil re Melkisedek wankeb’ xwankil chi k’anjelank sa’ chixjunileb’ li opiis re li Iglees; 13–17, Li obispil najolomin sa’ xb’een li Tijonelil re Aaron, li nak’anjelank re li k’ojob’anb’il k’anjel li k’utk’u; 18–20, Li Tijonelil re Melkisedek naxk’am lix laawil chixjunil li musiq’ejil osob’tesink; li Tijonelil re Aaron naxk’am xlaawil lix k’anjeleb’ li anjel; 21–38, Li Xb’eenil Awa’b’ejil, li Kab’laju, ut eb’ li Setenta a’aneb’ li jolominel molam, li tento te’xk’uub’ li na’leb’ sa’ junajil ut sa’ tiikilal; 39–52, Nayeeman resil li yuwa’b’ejil k’anjelil chalen chaq laj Adan toj laj Noe; 53–57, Eb’ li najter aj santil paab’anel ke’ch’utla sa’ Adan-ondi-Ahman, ut li Qaawa’ kixk’ut rib’ chiruheb’; 58–67, Li kab’laju tento te’xk’e xtuqub’ankileb’ ru laj k’anjel sa’ li Iglees; 68–76, Eb’ li obiisp neke’k’anjelak jo’ b’eresinel aj raqol aatin sa’ Israel; 77–84, Eb’ li Xb’eenil Awa’b’ejil ut li Kab’laju a’aneb’ li raqleb’aal aatin q’axal taqenaq re li Iglees; 85–100, Eb’ li awa’b’ej re li tijonelil neke’jolomink re lix molam li junjunq."
            ],
            "verses": [
                {
                    "number": 1,
                    "text": "Wankeb’, sa’ li iglees, wiib’ li tijonelil, a’aneb’ li re Melkisedek ut li re Aaron, li wan chi sa’ li Tijonelil re laj Levi."
                },
                {
                    "number": 2,
                    "text": "K’a’ut naq li Tijonelil re Melkisedek naxk’ab’a’in li xb’een, a’an xb’aan naq laj Melkisedek k’a’jo’ xnimal ru jo’ taqenaqil aj tij."
                },
                {
                    "number": 3,
                    "text": "Chirix chaq lix kutan a’an, kixk’ab’a’in li Santil Tijonelil jo’ chanru Xk’anjelil li Ralal li Dios."
                },
                {
                    "number": 4,
                    "text": "A’b’anan re xk’eeb’al xloq’al malaj re roxloq’inkil lix k’ab’a’ li ani Q’axal Taqenaq Xwankil, re naq ink’a’ chi kok’ aj xsa’ taayeemanq lix k’ab’a’, eb’ a’an, li iglees, sa’ najter kutan, ke’xk’ab’a’i li tijonelil a’an jo’ chanru xk’ab’a’ laj Melkisedek, malaj li Tijonelil re Melkisedek."
                },
                {
                    "number": 5,
                    "text": "Chixjunil chik li wankilal k’eeb’il, malaj li opiis sa’ li iglees, wankeb’ choq’ raqalil chiru li tijonelil a’in."
                },
                {
                    "number": 6,
                    "text": "A’ut wankeb’ wiib’ jachal, malaj xninqal ru jolomej—li jun a’an li Tijonelil re Melkisedek, ut li jun chik a’an li Tijonelil re Aaron, malaj re laj Levi."
                },
                {
                    "number": 7,
                    "text": "Li ropiis li xb’eenil wan rub’el li tijonelil re Melkisedek."
                },
                {
                    "number": 8,
                    "text": "Rik’in li Tijonelil re laj Melkisedek wan xk’ulub’il li awa’b’ejil, ut wan xwankil, ut k’eeb’il wankilal re, sa’ xb’een chixjunileb’ li opiis sa’ li iglees sa’ chixjunil li jar q’ehil wanjenaq wi’ li ruchich’och’, re k’anjelank sa’ li musiq’ejil k’a’aq re ru."
                },
                {
                    "number": 9,
                    "text": "Eb’ li Awa’b’ejil re li Taqenaqil Tijonelil, jo’ chanru lix k’anjelil laj Melkisedek, xk’ulub’eb’ k’anjelak sa’ chixjunil li jar opiis re li iglees."
                },
                {
                    "number": 10,
                    "text": "Eb’ li taqenaqil aj tij jo’ chanru xk’anjelil li Tijonelil re Melkisedek xk’ulub’eb’ k’anjelak sa’ li xaqxookeb’ wi’, chi b’eresinb’ileb’ xb’aan li awa’b’ejil, sa’ xk’anjelankil li musiq’ejil k’a’aq re ru, ut jo’kan ajwi’ sa’ ropiis li xb’eenil, laj tij (re lix k’anjelil laj Levi), laj tzolonel, laj tenq’anel, ut li komon."
                },
                {
                    "number": 11,
                    "text": "Jun li xb’eenil ak xk’ulub’ chiru k’amok b’e sa’ xna’aj, naq maa’ani wan li taqenaqil aj tij."
                },
                {
                    "number": 12,
                    "text": "Li taqenaqil aj tij ut li xb’eenil tento te’k’anjelaq sa’ li musiq’ejil k’a’aq re ru, jo’ chanruheb’ li sumwank ut taqlahom re li iglees, ut xk’ulub’eb’ k’anjelak sa’ chixjunileb’ li opiis a’in re li iglees naq maak’a’ junaq li taqenaq wi’chik xwankil."
                },
                {
                    "number": 13,
                    "text": "Li xkab’ tijonelil a’an li Tijonelil re Aaron yeeb’il re, xb’aan naq kik’ojob’aak sa’ xb’een laj Aaron ut eb’ li riyajil, chiru jo’ k’ihal tasal li ralal xk’ajoleb’."
                },
                {
                    "number": 14,
                    "text": "K’a’ut naq li tijonelil kub’enaq xwankil yeeb’il re, a’an xb’aan naq wan choq’ raqalil chiru li xnimal ru, malaj li Tijonelil re Melkisedek, ut wan xwankil sa’ xk’anjelankileb’ li k’ojob’anb’il k’anjel li k’utk’uukeb’."
                },
                {
                    "number": 15,
                    "text": "Li obispil wan choq’ awa’b’ejil re li tijonelil a’in, ut naxk’am xlaawil a’an, malaj li wankilal k’eeb’il re."
                },
                {
                    "number": 16,
                    "text": "Maajun winq xk’ulub’ xb’aan li chaq’rab’ li opiis a’in, re xk’amb’al xlaawil li tijonelil a’in, ka’ajwi’ wi tz’aqal ralal xk’ajol laj Aaron."
                },
                {
                    "number": 17,
                    "text": "A’b’anan rik’in naq jun taqenaqil aj tij re li Tijonelil re Melkisedek k’eeb’il xwankil chi k’anjelank sa’ chixjunil li opiis li kub’enaq wi’chik xwankil, naru nak’anjelan sa’ ropiis li obiisp naq maajun tz’aqal ralal xk’ajol laj Aaron naru natawman, wi b’oqb’il ut xaqab’anb’il ut k’ojob’anb’il choq’ re li wankilal a’in xb’aan ruq’eb’ li Awa’b’ejil re li Tijonelil re Melkisedek."
                },
                {
                    "number": 18,
                    "text": "Lix wankil ut li wankilal k’eeb’il re li Tijonelil li taqenaq, malaj re Melkisedek, a’an naq te’xk’am xlaawil chixjunil li musiq’ejil osob’tesink re li iglees—"
                },
                {
                    "number": 19,
                    "text": "Naq taak’eemanq reheb’ xk’ulb’al li muqmuukil na’leb’ re li awa’b’ejihom re choxa, naq taateeliiq li choxa chiruheb’, naq te’raatina rib’ rik’in li jolomil ch’utlajik ut li iglees re li Xb’een Yo’lajenaq, ut te’xk’ul xsahil li sum-ochb’eeniik xb’aan, ut li wank chiru rilob’aal li Dios Yuwa’b’ej, ut li Jesus, aj b’aanunel uuchil re li ak’ sumwank."
                },
                {
                    "number": 20,
                    "text": "Lix wankil ut li wankilal k’eeb’il re li Tijonelil li kub’enaq, malaj re Aaron, a’an xk’amb’al xlaawil lix k’anjeleb’ li anjel, ut xk’anjelankil li k’ojob’anb’il k’anjel li k’utk’u, li tz’iib’anb’il evangelio, li kub’iha’ chi jalb’il li k’a’uxlej re taa’uxq risinkil li maak, jo’ chanruheb’ li sumwank ut li taqlahom."
                },
                {
                    "number": 21,
                    "text": "Na’ajman ru naq wankeb’ li awa’b’ejil, malaj eb’ li jolominel aj k’anjel, li neke’chal chaq rik’in malaj li xaqab’anb’il chaq sa’ xyanqeb’ li ani k’ojob’anb’ileb’ sa’ li jar opiis re li wiib’ chi tijonelil a’in."
                },
                {
                    "number": 22,
                    "text": "Sa’ li Tijonelil re Melkisedek, oxib’ li Jolominel Taqenaqil aj Tij, sik’b’ileb’ chaq ru xb’aan li komonil, xaqab’anb’ileb’ ut k’ojob’anb’ileb’ sa’ li opiis a’an, ut xaqab’anb’ileb’ xwankil xb’aan lix kawileb’ xch’ool, lix paab’aaleb’, ut lix tijeb’ li iglees, neke’wan choq’ jun molam re li Awa’b’ejil re li Iglees."
                },
                {
                    "number": 23,
                    "text": "Li kab’laju komon re li ch’utam aj b’ehenel, b’oqb’ileb’ chi wanq choq’ li Kab’laju chi Apostol, malaj sik’b’il ru aj yehol nawom chirix lix k’ab’a’ li Kristo sa’ chixjunil li ruchich’och’—chi jo’kan jalaneb’ rib’ rik’in li jar chik chi opiis re li iglees chirix li teneb’anb’il sa’ lix b’oqb’aleb’."
                },
                {
                    "number": 24,
                    "text": "Ut neke’wan choq’ jun molam, juntaq’eet sa’ li wankilal k’eeb’ileb’ re, ut sa’ xwankileb’, rik’in li oxib’ chi awa’b’ej li ak yeeb’ileb’ resil."
                },
                {
                    "number": 25,
                    "text": "Eb’ li Setenta b’oqb’ileb’ ajwi’ chixjultikankil li evangelio, ut chi wank choq’ sik’b’il ru aj yehol nawom chiruheb’ laj Gentil ut sa’ chixjunil li ruchich’och’—chi jo’kan jalaneb’ rib’ rik’in ani chik wan sa’ opiis sa’ li iglees, chirix li teneb’anb’il sa’ lix b’oqb’aleb’."
                },
                {
                    "number": 26,
                    "text": "Ut neke’wan choq’ jun molam, juntaq’eet sa’ li wankilal k’eeb’il re rik’in li k’eeb’il reheb’ li Kab’laju chi sik’b’il ru aj yehol nawom malaj Apostol li toja’ xe’yeeman resil."
                },
                {
                    "number": 27,
                    "text": "Ut li junjunq chi na’leb’ li k’ulub’anb’ilaq xb’aan junaq reheb’ li molam a’in tento naq xb’aanaq lix yaab’ xkuxeb’ a’an sa’ junajil; malaj ut, li junjunq chi komon sa’ li jun molam tento taawanq sa’ aatin rik’in li k’ulub’anb’il xb’aan, re naq li na’leb’ k’ulub’anb’il xb’aan taawanq chi juntaq’eet xwankil malaj xyaalalil li jun rik’in li jun chik—"
                },
                {
                    "number": 28,
                    "text": "Naru naq numenaq xyijach reheb’ li komon te’wanq choq’ jun molam naq nak’ulman naq ka’ajwi’ chi jo’kan naru na’uxman—"
                },
                {
                    "number": 29,
                    "text": "Wi b’an moko wan ta chi jo’kan, li na’leb’ te’xk’ulub’a moko xk’ulub’aq ta li osob’tesiik jo’ li na’leb’ ke’xk’ulub’a chaq jun molam re oxib’ li awa’b’ej najter, li ke’wan chi k’ojob’anb’il jo’ chanru lix k’anjelil laj Melkisedek, ut a’aneb’ chaq tiikil ut santil winq."
                },
                {
                    "number": 30,
                    "text": "Li na’leb’ te’xk’ulub’a li jar molam a’in, malaj junaq reheb’, tento taab’aanumanq chi anchal lix tiikilaleb’, rik’in santilal, ut rik’in kub’enaqil ch’oolej, tuulanil, ut najtil oyb’enink, ut rik’in paab’aal, ut saq ruhil na’leb’, ut nawom, xkuyumeb’ rib’, kuyuk, choxahilal, xchaab’ilaleb’ xch’ool rik’in li ras riitz’ineb’, ut rahok;"
                },
                {
                    "number": 31,
                    "text": "Xb’aan naq li k’a’ru yeechi’inb’il, a’an naq wi nanumta rik’ineb’ li k’a’aq re ru a’in, moko te’wanq ta chi maak’a’ li ruuchinihomeb’ sa’ xnawb’al chirix li Qaawa’."
                },
                {
                    "number": 32,
                    "text": "Ut wi na’ux naq junaq na’leb’ li k’ulub’anb’il xb’aaneb’ li molam a’in nab’aanuman chi moko tiik ta, taak’ame’q chiru jun jolomil ch’utlajik reheb’ li jar molam, li wankeb’ choq’ musiq’ejil aj b’eresinel re li iglees; wi ink’a’ jo’kan, moko taaruuq ta chi numsimank wi’chik li k’a’ru k’ulub’anb’il xb’aaneb’."
                },
                {
                    "number": 33,
                    "text": "Eb’ li Kab’laju a’aneb’ jun Jolominel Taqenaqil Ch’utam aj b’ehenel, re te’k’anjelanq sa’ lix k’ab’a’ li Qaawa’, chi b’eresinb’ileb’ xb’aan li Awa’b’ejil re li Iglees, jo’ chanru li k’uub’anb’il xb’aan li choxa; re xwaklesinkil li iglees, ut xtuqub’ankil chixjunil li na’uxman chi sa’ a’an sa’ chixjunileb’ li tenamit, xb’een wa reheb’ laj Gentil ut xkab’ reheb’ laj Judio."
                },
                {
                    "number": 34,
                    "text": "Eb’ li Setenta tento te’k’anjelaq sa’ lix k’ab’a’ li Qaawa’, chi b’eresinb’ileb’ xb’aaneb’ li Kab’laju malaj li taqenaqil ch’utam aj b’ehenel, re xwaklesinkil li iglees ut xtuqub’ankil li na’uxman chi sa’ a’an sa’ chixjunileb’ li tenamit, xb’een wa reheb’ laj Gentil ut chirix a’an reheb’ laj Judio—"
                },
                {
                    "number": 35,
                    "text": "Xb’aan naq li Kab’laju taqlanb’ileb’, chi k’amb’il li laaw xb’aaneb’, re xteeb’al li okeb’aal rik’in xjultikankil lix evangelio li Jesukristo, ut xb’een wa reheb’ laj Gentil ut chirix a’an reheb’ laj Judio."
                },
                {
                    "number": 36,
                    "text": "Eb’ li taqenaqil ch’utam li xaqxookeb’, sa’eb’ li roqechal Sion, neke’wan choq’ jun molam juntaq’eeteb’ xwankil sa’ li na’uxman sa’ li iglees, sa’ chixjunil li na’leb’ k’ulub’anb’il xb’aaneb’, rik’in lix molam li awa’b’ejil, malaj rik’in li taqenaqil ch’utam aj b’ehenel."
                },
                {
                    "number": 37,
                    "text": "Li taqenaqil ch’utam sa’ Sion neke’wan choq’ jun molam juntaq’eeteb’ xwankil sa’ li na’uxman sa’ li iglees, sa’ chixjunil li neke’xk’ulub’a, rik’ineb’ lix ch’utameb’ li Kab’laju sa’eb’ li roqechal Sion."
                },
                {
                    "number": 38,
                    "text": "A’an xteneb’ankileb’ li taqenaqil ch’utam aj b’ehenel naq te’xb’oqeb’ li Setenta, naq neke’raj xtenq’ankileb’, re xb’aanunkil li jar paay chi k’anjel li b’oqb’ileb’ wi’ re xjultikankil ut xk’anjelankil li evangelio, xb’een wa chiru anihaq chik."
                },
                {
                    "number": 39,
                    "text": "A’an xteneb’ankileb’ li Kab’laju, sa’ chixjunileb’ li ninqi ruq’ li iglees, naq te’xk’ojob’eb’ laj k’anjel aj osob’tesinel, jo’ eetalinb’ilaq chiruheb’ chi k’utb’esinb’il—"
                },
                {
                    "number": 40,
                    "text": "Li k’anjelil re li tijonelil a’in kik’ojob’aman re naq numsinb’ilaq chalen rik’in li yuwa’b’ej toj rik’in li alalb’ej, ut tento raj te’reechani li tz’aqal ralal xk’ajol li sik’b’il ru iyajilb’ej, li ke’yehe’ wi’ li yeechi’ihom."
                },
                {
                    "number": 41,
                    "text": "Li k’anjelil a’in kitikib’aman sa’ xkutankil laj Adan, ut kinumsiman chiruheb’ li alal k’ajolb’ej chi jo’ka’in:"
                },
                {
                    "number": 42,
                    "text": "Chalen laj Adan toj rik’in laj Set, li kik’ojob’aak xb’aan laj Adan naq b’eleeb’ xkaak’aal chihab’ xyu’am, ut ki’osob’tesiik xb’aan a’an oxib’ chihab’ rub’elaj xkamik a’an (laj Adan), ut kixk’ul lix yeechi’ihom li Dios rik’in xtz’uumal re lix yuwa’, naq eb’ li ralal xk’ajol a’anaqeb’ li sik’b’ileb’ ru xb’aan li Qaawa’, ut naq eb’ a’an te’k’uulamanq toj sa’ roso’jik li ruchich’och’;"
                },
                {
                    "number": 43,
                    "text": "Xb’aan naq a’an (laj Set) a’an chaq jun winq tz’aqal re ru, ut li rilob’aal a’an tz’aqal rilob’aal lix yuwa’, jo’kan naq chanchan ajwi’ lix yuwa’ sa’ chixjunil li k’a’aq re ru, ut ka’ajwi’ kiru xnawb’al naq jalan wi’ rik’in xb’aan xchihab’."
                },
                {
                    "number": 44,
                    "text": "Laj Enos kik’ojob’aak naq jun cient rik’in kaalaju xka’k’aal chihab’ rik’in kaahib’ po xyu’am, xb’aan ruq’ laj Adan."
                },
                {
                    "number": 45,
                    "text": "Li Dios kixb’oq chaq laj Kainan sa’ li yamyookil ch’och’ sa’ li xka’k’aal chihab’ xyu’am; ut a’an kixk’ul laj Adan sa’ xxikik sa’ li na’ajej Xedolamak. A’an wuqub’ ro’k’aal chihab’ xyu’am naq kixk’ul lix k’ojob’ankil."
                },
                {
                    "number": 46,
                    "text": "Laj Mahalaleel jun cient rik’in waqlaju ro’k’aal chihab’ rik’in wuqub’ kutan xyu’am naq kik’ojob’aak xb’aan ruq’ laj Adan, li kirosob’tesi ajwi’."
                },
                {
                    "number": 47,
                    "text": "Laj Jared wiib’ cient chihab’ xyu’am naq kik’ojob’aak rub’el ruq’ laj Adan, li kirosob’tesi ajwi’."
                },
                {
                    "number": 48,
                    "text": "Laj Enok oob’ xka’k’aal chihab’ xyu’am naq kik’ojob’aak rub’el ruq’ laj Adan; ut oob’ xkaak’aal chihab’ xyu’am ut laj Adan kirosob’tesi."
                },
                {
                    "number": 49,
                    "text": "Ut a’an kiril li Qaawa’, ut kib’eek rik’in, ut kiwan chiru li rilob’aal rajlal, ut kib’eek rik’in li Dios chiru oxib’ cient rik’in oob’ xkaak’aal chihab’, jo’kan naq kaahib’ cient rik’in lajeeb’ xka’k’aal chihab’ xyu’am naq kijaltesiman lix junxaqalil."
                },
                {
                    "number": 50,
                    "text": "Laj Matusalen jun cient chihab’ xyu’am naq kik’ojob’aak rub’el ruq’ laj Adan."
                },
                {
                    "number": 51,
                    "text": "Laj Lamek kab’laju xka’k’aal chihab’ xyu’am naq kik’ojob’aak rub’el ruq’ laj Set."
                },
                {
                    "number": 52,
                    "text": "Laj Noe lajeeb’ chihab’ xyu’am naq kik’ojob’aak rub’el ruq’ laj Matusalen."
                },
                {
                    "number": 53,
                    "text": "Oxib’ chihab’ rub’elaj xkamik laj Adan, a’an kixb’oq laj Set, laj Enos, laj Kainan, laj Mahalaleel, laj Jared, laj Enok, ut laj Matusalen, taqenaqil aj tijeb’ chixjunileb’, rochb’een li rela’ li ralal xk’ajol a’an li tiikeb’ xch’ool, toj sa’ li ru taq’a Adan-ondi-Ahman, ut aran kixk’e sa’ xb’eeneb’ lix raqikil rosob’tesihom."
                },
                {
                    "number": 54,
                    "text": "Ut li Qaawa’ kixk’ut rib’ chiruheb’, ut eb’ a’an ke’wakli ut ke’rosob’tesi laj Adan, ut aj Miguel ke’xye re, li awa’b’ej, li taqenaqil anjel."
                },
                {
                    "number": 55,
                    "text": "Ut li Qaawa’ kixk’e xk’ojob’ankil xch’ool laj Adan, ut kixye re: Katink’ojob’ re tatwanq sa’ li jolomej; xk’ihal li ninqi tenamit te’elq chaq aawik’in, ut laa’at awa’b’ejat sa’ xb’eeneb’ chi junelik."
                },
                {
                    "number": 56,
                    "text": "Ut laj Adan kiwakli sa’ xyi li ch’utub’aj-ib’, ut us ta k’unk’u xb’aan xchihab’, chi nujenaq rik’in li Santil Musiq’ej, kixye chi rub’elaj jo’ k’ihal li taachalq sa’ xb’eeneb’ li ralal xk’ajol toj sa’ xraqikil li tasal tenamit."
                },
                {
                    "number": 57,
                    "text": "Li k’a’aq re ru a’in kiwan chixjunil chi tz’iib’anb’il sa’ lix hu laj Enok, ut taach’olob’amanq xyaalal naq tixtaw xq’ehil."
                },
                {
                    "number": 58,
                    "text": "A’an xteneb’ankileb’ li Kab’laju, jo’kan ajwi’, naq te’xk’ojob’ ut te’xk’e xtuqub’ankil ru chixjunileb’ chik laj k’anjel sa’ li iglees, jo’ chanru li k’utb’esinb’il na’leb’ li naxye:"
                },
                {
                    "number": 59,
                    "text": "Re lix iglees li Kristo sa’ li ch’och’ Sion, rochb’een lix chaq’rab’il li iglees chirix li taab’aanumanq sa’ li iglees—"
                },
                {
                    "number": 60,
                    "text": "Chi yaal, ninye eere, chan li Qaawa’ reheb’ li Teepal, tento naq te’wanq li jolominel xb’eenil re te’jolominq sa’ xb’eeneb’ li wankeb’ sa’ ropiis li xb’eenil;"
                },
                {
                    "number": 61,
                    "text": "Ut jo’kaneb’ ajwi’ aj tij re te’jolominq sa’ xb’eeneb’ li wankeb’ sa’ ropiis laj tij;"
                },
                {
                    "number": 62,
                    "text": "Ut jo’kaneb’ ajwi’ aj tzolonel re te’jolominq sa’ xb’eeneb’ li wankeb’ sa’ ropiis laj tzolonel, chi jo’ka’in ajwi’, ut jo’kan ajwi’ eb’ laj tenq’anel—"
                },
                {
                    "number": 63,
                    "text": "Jo’kan ut, chalen laj tenq’anel toj laj tzolonel, ut chalen laj tzolonel toj laj tij, ut chalen laj tij toj li xb’eenil, li junjunq reheb’ jo’ chanru xaqab’anb’ileb’, jo’ chanruheb’ li sumwank ut li taqlahom re li iglees."
                },
                {
                    "number": 64,
                    "text": "Chirix a’an nachal li Taqenaqil Tijonelil, a’an li q’axal xnimal ru chiru chixjunil."
                },
                {
                    "number": 65,
                    "text": "Jo’kan ut, tento taa’uxq naq jun taaxaqab’amanq, xkomon li Taqenaqil Tijonelil, re taajolominq sa’ xb’een li tijonelil, ut a’an li Awa’b’ej re li Taqenaqil Tijonelil re li Iglees taayeemanq re;"
                },
                {
                    "number": 66,
                    "text": "Malaj, sa’ jalan chik aatin, li Jolominel Taqenaqil aj Tij sa’ xb’een li Taqenaqil Tijonelil re li Iglees."
                },
                {
                    "number": 67,
                    "text": "Rik’in a’an nachal xk’anjelankil li k’ojob’anb’il k’anjel ut li osob’tesink sa’ xb’een li iglees, rik’in xk’eeb’al li uq’ej."
                },
                {
                    "number": 68,
                    "text": "Jo’kan ut, li ropiis li obiisp moko juntaq’eet ta xwankil rik’in, xb’aan naq li ropiis li obiisp wan sa’ xk’anjelankil chixjunil li k’a’aq re ru re li yu’am a’in;"
                },
                {
                    "number": 69,
                    "text": "A’b’anan jun obiisp tento taasik’manq ru sa’ xyanqeb’ chaq li Taqenaqil Tijonelil, ka’ajwi’ wi tz’aqal ralal xk’ajol laj Aaron ink’a’;"
                },
                {
                    "number": 70,
                    "text": "Xb’aan naq wi maawa’ tz’aqal ralal xk’ajol laj Aaron ink’a’ naru chixk’amb’al xlaawil li tijonelil a’an."
                },
                {
                    "number": 71,
                    "text": "A’b’anan, jun taqenaqil aj tij, li wan b’i’ jo’ chanru xk’anjelil laj Melkisedek, naru naxaqab’aman choq’ re xk’anjelankil li k’a’aq re ru re li yu’am a’in, rik’in naq k’eeb’ilaq xnawom chirix xb’aan li Musiq’ej re li yaal;"
                },
                {
                    "number": 72,
                    "text": "Ut jo’kan ajwi’ re taawanq choq’ aj raqol aatin sa’ Israel, re xb’aanunkil lix k’anjel li iglees, ut re taak’ojlaaq chi raqok aatin sa’ xb’eeneb’ laj q’etol aatin rik’in li yaal li taach’olob’amanq, jo’ k’ojob’anb’ilaq chiru jo’ chanruheb’ li chaq’rab’, chi tenq’anb’il xb’aaneb’ lix tenq’ aj k’ehol na’leb’, li kixsik’ ru malaj tixsik’ ru sa’ xyanqeb’ li xb’eenil re li iglees."
                },
                {
                    "number": 73,
                    "text": "A’in lix teneb’ankil jun obiisp li maawa’ tz’aqal ralal xk’ajol laj Aaron, li k’ojob’anb’il b’an sa’ li Taqenaqil Tijonelil jo’ chanru xk’anjelil laj Melkisedek."
                },
                {
                    "number": 74,
                    "text": "Chi jo’kan taawanq choq’ aj raqol aatin, choq’ b’eresinel raqol aatin sa’ xyanqeb’ li wankeb’ Sion, malaj sa’ jun roqechal Sion, malaj sa’ yalaq k’a’ru chi ruq’ li iglees b’ar wi’ xaqab’anb’ilaq choq’ re li k’anjel a’in, toj reetal naq taanimob’resimanq ru lix nub’aal Sion ut taa’ajmanq ru naq te’wanq xkomoneb’ chik li obiisp malaj aj raqol aatin sa’ Sion malaj b’araq chik."
                },
                {
                    "number": 75,
                    "text": "Ut a’ yaal jo’ wankeb’ chik li obiisp li xaqab’anb’ileb’, te’k’anjelaq sa’ li opiis ajwi’ a’an."
                },
                {
                    "number": 76,
                    "text": "A’b’anan jun tz’aqal ralal xk’ajol laj Aaron ak xk’ulub’ xb’aan li chaq’rab’ li awa’b’ejil re li tijonelil a’in, lix laawil li k’anjel a’in, re taak’anjelaq sa’ ropiis li obiisp xjunes rib’, chi maak’a’eb’ xtenq’ aj k’ehol na’leb’ re taak’ojlaaq jo’ aj raqol aatin sa’ Israel—ka’ajwi’ b’an wi’ taaraqe’q aatin chirix jun Awa’b’ej re li Taqenaqil Tijonelil, jo’ chanru lix k’anjelil laj Melkisedek, ink’a’ taaruuq."
                },
                {
                    "number": 77,
                    "text": "Ut li na’leb’ te’xk’ulub’a junaq reheb’ li ch’utam a’in, jo’ chanru li taqlahom li naxye:"
                },
                {
                    "number": 78,
                    "text": "Jo’kan wi’chik, chi yaal, ninye eere, li k’anjel q’axal aajel ru sa’ li iglees, ut li raqb’il aatin q’axal ch’a’aj re li iglees, a’ yaal jo’ moko wan ta xk’ojam li ch’oolej chirix li k’ulub’anb’il xb’aan li obiisp malaj eb’ laj raqol aatin, taanumsimanq ut taak’ame’q rik’in li ch’utam re li iglees, chiru li Awa’b’ejil re li Taqenaqil Tijonelil."
                },
                {
                    "number": 79,
                    "text": "Ut li Awa’b’ejil re li ch’utam re li Taqenaqil Tijonelil te’wanq xwankil chixb’oqb’aleb’ chik li taqenaqil aj tij, kab’laju ajwi’, re tenq’ank jo’ aj k’ehol na’leb’; ut chi jo’kan li Awa’b’ejil re li Taqenaqil Tijonelil ut eb’ lix tenq’ aj k’ehol na’leb’ te’wanq xwankil chi raqok aatin chirix li yaal li nach’olob’aman, jo’ chanru lix chaq’rab’il li iglees."
                },
                {
                    "number": 80,
                    "text": "Ut chirix naq raqb’il li aatin a’in moko taawanq ta chik chi jultikanb’il chiru li Qaawa’; xb’aan naq a’in li jun ch’utam q’axal taqenaq re lix iglees li Dios, ut xraqik li raqok aatin sa’ xb’een li wech’b’il chirix li musiq’ejil na’leb’."
                },
                {
                    "number": 81,
                    "text": "Maajun wan xkomoneb’ li wankeb’ sa’ li iglees li moko wan ta rub’el xwankil li ch’utam a’in re li iglees."
                },
                {
                    "number": 82,
                    "text": "Ut a’ yaal jo’ jun Awa’b’ej re li Taqenaqil Awa’b’ejil taaq’etoq aatin, taawanq a’an chi jultikanb’il chiru li jolomil ch’utam re li iglees, li tenq’anb’ilaqeb’ xb’aaneb’ kab’laju chi aj k’ehol na’leb’ re li Taqenaqil Tijonelil;"
                },
                {
                    "number": 83,
                    "text": "Ut li aatin te’xraq sa’ xb’een xjolom, a’anaq xraqik li wech’ok chirix a’an."
                },
                {
                    "number": 84,
                    "text": "Chi jo’kan, maajun taawanq chi isinb’il chaq chiru lix raqb’a-aatin ut lix chaq’rab’ li Dios, re naq chixjunil li k’a’aq re ru taab’aanumanq chi tustu ut chi anchal eena’leb’ chiru a’an, jo’ chanru li yaal ut li tiikilal."
                },
                {
                    "number": 85,
                    "text": "Ut jo’kan wi’chik, chi yaal ninye eere, lix teneb’ankil li awa’b’ej sa’ xb’een li ropiis laj tenq’anel, a’an jolomink sa’ xb’een kab’laju chi aj tenq’anel, k’ojlaak sa’ ch’utam rik’ineb’, ut xk’utb’al chiruheb’ lix teneb’ankileb’, rik’in xwaklesinkil li raam chirib’ileb’ rib’, jo’ k’eeb’il, jo’ chanruheb’ li sumwank."
                },
                {
                    "number": 86,
                    "text": "Ut jo’kan ajwi’ lix teneb’ankil li awa’b’ej sa’ xb’een li ropiiseb’ laj tzolonel, a’an jolomink sa’ xb’een kaahib’ xka’k’aal chi aj tzolonel, ut k’ojlaak sa’ ch’utam rik’ineb’, rik’in xk’utb’al chiruheb’ lix teneb’ankil li ropiiseb’, jo’ k’eeb’il sa’eb’ li sumwank."
                },
                {
                    "number": 87,
                    "text": "Jo’kan ajwi’ lix teneb’ankil li awa’b’ej sa’ xb’een li Tijonelil re laj Aaron a’an jolomink sa’ xb’een waqxaqib’ roxk’aal chi aj tij, ut k’ojlaak sa’ ch’utam rik’ineb’, re xk’utb’al chiruheb’ lix teneb’ankil li ropiiseb’, jo’ k’eeb’il sa’eb’ li sumwank—"
                },
                {
                    "number": 88,
                    "text": "Li awa’b’ej a’in, a’anaq jun obiisp, xb’aan naq a’in jun reheb’ lix teneb’ankil li tijonelil a’in."
                },
                {
                    "number": 89,
                    "text": "Jo’kan wi’chik, lix teneb’ankil li awa’b’ej sa’ xb’een li ropiiseb’ li xb’eenil, a’an jolomink sa’ xb’een waqlaju ro’k’aal chi xb’eenil, ut k’ojlaak sa’ ch’utam rik’ineb’, ut xtzolb’aleb’ jo’ chanruheb’ li sumwank."
                },
                {
                    "number": 90,
                    "text": "Li awa’b’ejil a’in jalan wi’ rik’in li wan reheb’ li setenta, ut k’uub’anb’il choq’ reheb’ li ink’a’ neke’b’eek sa’ chixjunil li ruchich’och’."
                },
                {
                    "number": 91,
                    "text": "Ut jo’kan wi’chik, lix teneb’ankil li Awa’b’ej re li ropiis li Taqenaqil Tijonelil, a’an jolomink sa’ xb’een chixjunil li iglees, ut wank chanchan laj Moises—"
                },
                {
                    "number": 92,
                    "text": "K’ehomaq reetal, wahi’ xchaab’ilal li na’leb’; relik chi yaal, re wank choq’ jun aj ilol na’leb’, jun aj k’utb’esinel, jun aj jaltesinel ru aatin, ut jun profeet, chi wank rik’in chixjunil lix maatan li Dios li naxk’e sa’ xb’een xjolomil li iglees."
                },
                {
                    "number": 93,
                    "text": "Ut a’an jo’ chanru li k’utb’esinb’il matk’ li naxk’ut lix k’anjelileb’ li Setenta, naq te’wanq wuqub’ li awa’b’ej chi jolomink sa’ xb’eeneb’, sik’b’ileb’ ru sa’ xyanqeb’ chaq li rajlankileb’ li lajeeb’ xkaak’aal;"
                },
                {
                    "number": 94,
                    "text": "Ut li xwuq awa’b’ej xkomoneb’ li awa’b’ej a’in tento taajolominq sa’ xb’een li waqib’;"
                },
                {
                    "number": 95,
                    "text": "Ut eb’ li wuqub’ chi awa’b’ej tento te’xsik’ setenta chik rochb’een li xb’een setenta li wankeb’ wi’, ut tento te’jolominq sa’ xb’eeneb’;"
                },
                {
                    "number": 96,
                    "text": "Ut jo’kan ajwi’ setenta chik, toj reetal wuqub’ wa chi setenta, wi taa’ajmanq ru choq’ re li k’anjel sa’ li awimq."
                },
                {
                    "number": 97,
                    "text": "Ut eb’ li setenta a’in tento te’wanq choq’ aj k’anjel aj b’eheneleb’, rik’ineb’ laj Gentil xb’een wa ut rik’ineb’ ajwi’ laj Judio."
                },
                {
                    "number": 98,
                    "text": "A’ut eb’ li jun ch’ol chik chi aj k’anjel re li iglees, li moko wankeb’ ta sa’ li Kab’laju, chi moko sa’eb’ li Setenta, moko teneb’anb’il ta sa’ xb’eeneb’ b’eek sa’ xyanqeb’ chixjunil li tenamit; tento b’an te’b’eeq a’ yaal jo’ chanru tixk’e rib’ chiruheb’, us ta juntaq’eetaq tana’ xtaqenaqil ut xnimal ru li opiis wankeb’ wi’ sa’ li iglees."
                },
                {
                    "number": 99,
                    "text": "Jo’kan ut, anajwan li junjunq chi winq chixtzolaq li teneb’anb’il wi’, ut chixtzolaq k’anjelak sa’ li opiis li xaqab’anb’il wi’, chi yalb’il anchal xq’e."
                },
                {
                    "number": 100,
                    "text": "Li ani aj q’em moko taak’ehe’q ta chi k’ulub’ej re taawanq chi xaqxo, ut ani moko naxtzol ta lix teneb’ankil ut ink’a’ naxk’ut rib’ naq k’ulub’anb’il, moko taak’ehe’q ta chi k’ulub’ej re taawanq chi xaqxo. Chi jo’kan. Amen."
                }
            ]
        },
        "/study/scriptures/dc-testament/dc/108": {
            "uri": "/study/scriptures/dc-testament/dc/108",
            "title": "Tzol’leb’ ut Sumwank 108",
            "data_type": "chapter",
            "chapter_name": "Tasal 108",
            "chapter_summary": [
                "1–3, Nakuye’ xmaak laj Lyman Sherman; 4–5, A’an taak’ehe’q sa’ ajl rik’ineb’ li xb’eenil li neke’b’eresink re li Iglees; 6–8, Nab’oqe’ chixjultikankil li evangelio ut chixk’eeb’al xkawilaleb’ lix komon."
            ],
            "verses": [
                {
                    "number": 1,
                    "text": "Chi yaal jo’ka’in naxye li Qaawa’ aawe, at inmoos Lyman: Kuyb’il aamaak, xb’aan naq xat-ab’in chiru lix yaab’ inkux sa’ chalk arin sa’ li eq’la a’in re xk’ulb’al aana’leb’ rik’in li ani kinxaqab’."
                },
                {
                    "number": 2,
                    "text": "Jo’kan ut, chihilanq laa waam chirix laa wanjik sa’ musiq’ejil, ut maayal chik xramb’al chawu lix yaab’ inkux."
                },
                {
                    "number": 3,
                    "text": "Ut waklin ut q’axal wi’chik chawil aawib’ chalen anajwan sa’ xpaab’ankil laa yeechi’ihom, li xayeechi’i ut li nakayeechi’i, ut tat-osob’tesiiq rik’in li osob’tesink q’axal nim."
                },
                {
                    "number": 4,
                    "text": "Chiwanq aakuyum chi oyb’enink toj reetal naq taab’oqmanq li ch’utlajik re tiik ruhil k’a’uxlej reheb’ lin moos, toja’ ut naq jultikanb’ilaqat aawochb’eeneb’ li xb’een reheb’ li xb’eenil we, ut taak’ul aak’ulub’ rik’in li k’ojob’ank rochb’eeneb’ lix komoneb’ li xb’eenil we li keb’insik’ ru."
                },
                {
                    "number": 5,
                    "text": "K’e reetal, a’in lix yeechi’ihom li Yuwa’b’ej choq’ aawe wi nakatkana chi tiik chi paab’ank."
                },
                {
                    "number": 6,
                    "text": "Ut taatz’aqloq ru sa’ aab’een sa’ li kutan a’an naq aak’ulub’aq xjultikankil lin evangelio yalaq b’ar tatintaqla, chalen sa’ li kutan a’an."
                },
                {
                    "number": 7,
                    "text": "Jo’kan ut, k’e xkawilaleb’ laa komon sa’ chixjunil laa waatin, sa’ chixjunil laa tij, sa’ chixjunil laa waklesihom ch’oolej, ut sa’ chixjunil laa b’aanuhom."
                },
                {
                    "number": 8,
                    "text": "Ut k’e reetal, ut il, laa’in wankin aawik’in re aawosob’tesinkil ut aakolb’al chi junelik. Amen."
                }
            ]
        },
        "/study/scriptures/dc-testament/dc/109": {
            "uri": "/study/scriptures/dc-testament/dc/109",
            "title": "Tzol’leb’ ut Sumwank 109",
            "data_type": "chapter",
            "chapter_name": "Tasal 109",
            "chapter_summary": [
                "1–5, Li Santil ochoch re Kirtland kikab’laman jo’ jun na’ajej b’ar wi’ taa’ula’aninq li Ralal li Winq; 6–21, Tento ajwi’ taawanq choq’ rochochil li tijok, li kuyuk sa’, li paab’aal, li tzolok, li loq’alil, li tustuukilal, ut rochoch li Dios; 22–33, Che’sache’q xna’leb’ li ani moko jalb’ileb’ ta xk’a’uxl li neke’yalok ru rik’in lix tenamit li Qaawa’; 34–42, Che’elq laj santil paab’anel rik’in wankilal re xch’utub’ankileb’ li tiikeb’ xch’ool sa’ Sion; 43–53, Che’kole’q laj santil paab’anel chiru li xuwajel k’a’aq re ru li taahoymanq sa’ xb’eeneb’ laj maak sa’ roso’jikeb’ li kutan; 54–58, Che’kawresiiq li jar tenamit ut teepal ut iglees re xk’ulb’al li evangelio; 59–67, Che’toje’q rix laj Judio, laj Lamanita, ut chixjunil Israel; 68–80, Eb’ laj santil paab’anel che’q’ehe’q choq’ xkorooneb’ li loq’alil ut li nimank-u, ut che’xk’ul li kolb’a-ib’ re junelik."
            ],
            "verses": [
                {
                    "number": 1,
                    "text": "B’antioxinb’ilaq taxaq laa k’ab’a’, at Qaawa’ Dios re Israel, li nakatpaab’ank sumwank ut nakawuxtaanaheb’ ru laa moos li neke’b’eek chi tiik chawu, chi anchaleb’ xch’ool—"
                },
                {
                    "number": 2,
                    "text": "Laa’at li kattaqlank reheb’ laa moos naq te’xkab’la jun ochoch choq’ re laa k’ab’a’ sa’ li na’ajej a’in [Kirtland]."
                },
                {
                    "number": 3,
                    "text": "Ut anajwan nakak’e reetal, at Qaawa’, naq eb’ laa moos ke’xb’aanu jo’ chanru laa taqlahom."
                },
                {
                    "number": 4,
                    "text": "Ut anajwan naqatz’aama aawe, Santil Yuwa’b’ej, sa’ lix k’ab’a’ li Jesukristo, li K’ajolb’ej chire aach’ool, li ka’ajwi’ sa’ xk’ab’a’ a’an naru wi’ nak’anjelaman li kolb’a-ib’ reheb’ li ralal xk’ajoleb’ li winq, naqatz’aama aawe, at Qaawa’, naq chak’ulub’a li ochoch a’in, lix yiib’ahom li quq’ laa’o, eb’ laa moos, li koohaataqla chixkab’lankil."
                },
                {
                    "number": 5,
                    "text": "Xb’aan naq laa’at nakanaw naq kiqab’aanu li k’anjel a’in rik’in xnumsinkil nimla rahilal; ut sa’ xyi chaq li qaneb’a’il xqak’e xkomon li k’a’ru qe re xkab’lankil jun ochoch choq’ re laa k’ab’a’, re naq li Ralal li Winq taawanq jun xna’aj re tixk’utb’esi rib’ chiru lix tenamit."
                },
                {
                    "number": 6,
                    "text": "Ut jo’ kaye sa’ jun li k’utb’esinb’il na’leb’ li k’eeb’il qe, rik’in xyeeb’al naq raab’ilo aab’aan, naq kaye—B’oqomaq lee ch’utlajik re tiik ruhil k’a’uxlej, jo’ kexintaqla;"
                },
                {
                    "number": 7,
                    "text": "Ut rik’in naq moko chixjunileb’ ta wankeb’ xpaab’aal, chexsik’oq chi yalb’il eeq’e ut k’utumaq cherib’il eerib’ li aatin re chaab’il na’leb’; relik chi yaal, sik’omaq chaq sa’eb’ li hu q’axal chaab’il li aatin re chaab’il na’leb’; chesik’ xk’ulb’al eenawom rik’in li tzolok ut rik’in ajwi’ li paab’aal."
                },
                {
                    "number": 8,
                    "text": "K’uub’ahomaq eerib’; kawresihomaq chixjunil li k’a’ru na’ajman, ut xaqab’omaq jun ochoch, a’anaq ajwi’ rochochil li tijok, rochochil li kuyuk sa’, rochochil li paab’aal, rochochil li tzolok, rochochil li loq’alil, rochochil li tustuukilal, rochoch li Dios;"
                },
                {
                    "number": 9,
                    "text": "Re naq lee rokik taawanq sa’ lix k’ab’a’ li Qaawa’, re naq lee relik taawanq sa’ lix k’ab’a’ li Qaawa’, re naq chixjunil lee k’ehom sahil ch’oolejil taawanq sa’ lix k’ab’a’ li Qaawa’, chi taqsinb’il li uq’ej chiru li Q’axal Taqenaq Xwankil—"
                },
                {
                    "number": 10,
                    "text": "Ut anajwan, at Santil Yuwa’b’ej, naqatz’aama aawe naq choohaatenq’a laa’o, laa tenamit, rik’in laa wusilal, sa’ xb’oqb’al li qach’utlajik re tiik ruhil k’a’uxlej, re taab’aanumanq choq’ re xnimankil aawu ut chi k’ulub’anb’il xb’aan aadiosilal;"
                },
                {
                    "number": 11,
                    "text": "Ut re naq rik’in a’an tootawe’q chi k’ulub’ej sa’ laa wilob’aal, re xtawb’al xtz’aqob’resinkil ru li yeechi’ihom kayeechi’i choq’ qe laa’o, laa tenamit, sa’eb’ li k’utb’esinb’il na’leb’ li xak’e qe;"
                },
                {
                    "number": 12,
                    "text": "Re naq laa loq’al taahilanq sa’ xb’een laa tenamit, ut sa’ xb’een laa wochoch a’in, li naqosob’tesi anajwan choq’ aawe, re naq santob’resinb’ilaq ut q’axtesinb’ilaq re naq santaq, ut re naq laa santil wilob’aal taawanq rajlal sa’ li ochoch a’in;"
                },
                {
                    "number": 13,
                    "text": "Ut re naq chixjunileb’ li tenamit li te’ok chiru li rokeb’aal li rochoch li Qaawa’ te’reek’a laa wankilal, ut te’reek’a naq minb’ileb’ ru chixyeeb’al xyaalal naq kasantob’resi, ut naq a’an laa wochoch, xna’aj laa santilal."
                },
                {
                    "number": 14,
                    "text": "Ut chakanab’aq laa’at, Santil Yuwa’b’ej, naq chixjunileb’ li te’loq’oninq sa’ li ochoch a’in taaruuq taak’ute’q chiruheb’ aatin re chaab’il na’leb’ li chalenaq chaq sa’eb’ li hu q’axal chaab’il ut naq taaruuq te’xsik’ xk’ulb’al xnawomeb’ rik’in li tzolok, ut rik’in ajwi’ li paab’aal, jo’ xaye;"
                },
                {
                    "number": 15,
                    "text": "Ut re naq te’nimanq aawik’in, ut te’xk’ul jun xtz’aqalil li Santil Musiq’ej, ut te’k’uub’amanq ru jo’ chanruheb’ laa chaq’rab’, ut te’kawresiiq re xk’ulb’al chixjunil li k’a’ru na’ajman;"
                },
                {
                    "number": 16,
                    "text": "Ut re naq li ochoch a’in taawanq choq’ rochochil li tijok, rochochil li kuyuk sa’, rochochil li loq’alil ut rochoch li Dios, a’anaq laa wochoch ajwi’ laa’at;"
                },
                {
                    "number": 17,
                    "text": "Re naq chixjunil li rokikeb’ laa tenamit, sa’ li ochoch a’in, taawanq sa’ lix k’ab’a’ li Qaawa’;"
                },
                {
                    "number": 18,
                    "text": "Re naq chixjunil li relikeb’ sa’ li ochoch a’in taawanq sa’ lix k’ab’a’ li Qaawa’;"
                },
                {
                    "number": 19,
                    "text": "Ut re naq chixjunil lix k’ehomeb’ sahil ch’oolej taawanq sa’ lix k’ab’a’ li Qaawa’, rik’in santil uq’ej, chi taqsinb’il chiru li Q’axal Taqenaq Xwankil;"
                },
                {
                    "number": 20,
                    "text": "Ut re naq maajun k’a’ru tz’aj taakanab’aaq chi ok sa’ laa wochoch re xtz’ajninkil;"
                },
                {
                    "number": 21,
                    "text": "Ut jo’q’e te’q’etoq aatin laa tenamit, yalaq ani reheb’, sa’ junpaat taaruuq te’xjal xk’a’uxl ut te’sutq’iiq aawik’in, ut te’xtaw usilal sa’ laa wilob’aal, ut te’k’ojob’amanq wi’chik sa’ li osob’tesink li kak’ojob’ re taahoymanq sa’ xb’een chixjunileb’ li te’oxloq’inq aawe sa’ laa wochoch."
                },
                {
                    "number": 22,
                    "text": "Ut naqatz’aama aawe, at Santil Yuwa’b’ej, naq eb’ laa moos che’elq chaq sa’ li ochoch a’in chi kawresinb’il rik’in laa wankilal, re naq laa k’ab’a’ taawanq sa’ xb’eeneb’, ut laa loq’al chixsutameb’, ut k’eeb’ilaq xtaqlankileb’ laa anjel chirixeb’;"
                },
                {
                    "number": 23,
                    "text": "Ut chalen sa’ li na’ajej a’in te’xk’am li esil q’axal nim ru ut nim xloq’al, sa’ li yaal, toj sa’ xmaril li ruchich’och’, re naq eb’ a’an te’xnaw naq a’in laa k’anjel, ut naq kak’e laa wuq’, re xtz’aqob’resinkil ru li k’a’ru kaye rik’in xtz’uumaleb’ re li profeet, chirix li roso’jikil kutan."
                },
                {
                    "number": 24,
                    "text": "Naqatz’aama aawe, at Santil Yuwa’b’ej, naq chaxaqab’ li tenamit li te’loq’oninq, ut te’wanq xk’ab’a’eb’ ut xwanjikeb’ rik’in chaab’ilal sa’ laa wochoch a’in, toj sa’ chixjunil lix tasalil tenamit ut chiru li junelik q’e kutan;"
                },
                {
                    "number": 25,
                    "text": "Re naq maajun k’anjeleb’aal li yiib’anb’il re xpleetinkileb’ taa’usaaq, re naq ani taab’ekoq re jun li jul choq’ reheb’ taat’ane’q a’an chi sa’;"
                },
                {
                    "number": 26,
                    "text": "Re naq maajun molam chi maa’usilal taawanq xwankil chi wakliik ut chi numtaak sa’ xb’eeneb’ laa tenamit li taak’eemanq wi’ laa k’ab’a’ sa’ xb’eeneb’ sa’ li ochoch a’in;"
                },
                {
                    "number": 27,
                    "text": "Ut wi ani junaq chi tenamit taawakliiq chixpleetinkil li tenamit a’in, re naq lochb’ilaq aajosq’il chirixeb’;"
                },
                {
                    "number": 28,
                    "text": "Ut wi te’xsak’ li tenamit a’in taasak’eb’ a’an; tatpleetiq choq’ re laa tenamit jo’ kab’aanu sa’ xkutankil li pleet, re naq te’kole’q chaq sa’ ruq’eb’ chixjunileb’ li xik’ neke’ilok reheb’."
                },
                {
                    "number": 29,
                    "text": "Naqatz’aama aawe, at Santil Yuwa’b’ej, naq taasacheb’ xna’leb’, ut taaxeb’esiheb’, ut naq taak’am chaq xxutaaneb’ ut xsachikeb’ xna’leb’ chixjunileb’ li ke’xjek’i chi najt li b’alaq’il esil, chiru li ruchich’och’, chirix laa moos malaj eb’ laa moos, wi ink’a’ te’xjal xk’a’uxleb’, naq taajultikamanq li evangelio li junelik nakana sa’ xxikeb’;"
                },
                {
                    "number": 30,
                    "text": "Ut naq chixjunil lix k’anjeleb’ taak’ame’q chi oso’k, ut taamesuuq chaq xb’aan li saqb’ach, ut xb’aan li raqb’a-aatin li taataqla sa’ xb’eeneb’ sa’ laa josq’il, re naq taawanq xraqik li tik’ti’ik ut li yoob’ank aatin chirix laa tenamit."
                },
                {
                    "number": 31,
                    "text": "Xb’aan naq laa’at nakanaw, at Qaawa’, naq eb’ laa moos maak’a’eb’ xmaak chawu sa’ xch’olob’ankil xyaalal laa k’ab’a’, xb’aan li ke’xnumsi wi’ li rahilal a’in."
                },
                {
                    "number": 32,
                    "text": "Jo’kan ut, naqatz’aama chawu naq chiwanq qakolb’al chi tz’aqal ut chi yaalo’jenaq rub’el chaq li iiqleb’ a’in;"
                },
                {
                    "number": 33,
                    "text": "Toq chaq a’an, at Qaawa’, toq chaq chixkuxeb’ laa moos, rik’in laa wankilal, re naq tooruuq chi wakliik sa’ xyi li tasal tenamit a’in ut taqab’aanu laa k’anjel."
                },
                {
                    "number": 34,
                    "text": "At Jehova, chawuxtaana ru li tenamit a’in, ut rik’in naq chixjunileb’ li winq neke’maakob’, chakuy li q’etok aatin re laa tenamit ut chisachmanq reetalil a’an chi junelik."
                },
                {
                    "number": 35,
                    "text": "Lix yulb’aleb’ laa k’anjelanel chitz’apmanq chaq sa’ xb’eeneb’ rik’in wankilal chalen chaq taqe’q."
                },
                {
                    "number": 36,
                    "text": "Chitz’aqloq ru sa’ xb’eeneb’, jo’ sa’ xb’eeneb’ chaq sa’ xkutankil li Pentekostes; chihoymanq li maatan re li jalanil aatinob’aal sa’ xb’een laa tenamit, a’aq ajwi’ li jek’inb’il ru’uj aq’ej chanchan re ru xam, ut lix k’utb’al xyaalal."
                },
                {
                    "number": 37,
                    "text": "Ut chinujob’resimanq laa wochoch, chanchan rik’in jun kawil iq’ li najub’ub’nak, rik’in laa loq’al."
                },
                {
                    "number": 38,
                    "text": "K’e sa’ xb’eeneb’ laa moos li yaal nach’olob’aman chirix li sumwank, re naq jo’q’e te’elq ut te’xch’olob’ laa waatin, te’ruuq chixtz’apb’al chaq li chaq’rab’, ut chixkawresinkil lix ch’ooleb’ laa santil paab’anel choq’ re chixjunil li raqb’a-aatin a’an li ok aawe chixtaqlankil, sa’ laa josq’il, sa’ xb’eeneb’ li wankeb’ sa’ li ruchich’och’, xb’aan li q’etok aatin ke’xb’aanu, re naq eb’ laa tenamit ink’a’ te’ch’inanq xch’ool sa’ xkutankil li ch’a’ajkilal."
                },
                {
                    "number": 39,
                    "text": "Ut yalaq k’a’ru chi tenamit te’ok wi’ laa moos, ut li ani wankeb’ sa’ li tenamit a’an te’xk’ul li yaal te’xch’olob’, chiwanq laa tuqtuukilal ut laa kolb’a-ib’ sa’ xb’een li tenamit a’an, re te’ruuq chixch’utub’ankil chaq sa’ li tenamit a’an li tiikeb’ xch’ool, re te’ruuq chi chalk toj sa’ Sion, malaj sa’eb’ li roqechal, eb’ lix na’ajeb’ laa xaqab’ahom, rik’in li b’ich re sahil ch’oolejil li junelik nakana."
                },
                {
                    "number": 40,
                    "text": "Ut toj reetal taatz’aqloq ru a’in, mit’ane’ laa raqb’a-aatin sa’ xb’een li tenamit a’an."
                },
                {
                    "number": 41,
                    "text": "Ut yalaq k’a’ru chi tenamit te’ok wi’ laa moos, ut li ani wankeb’ sa’ li tenamit a’an moko neke’xk’ul ta li yaal ch’olob’anb’il xb’aaneb’ laa moos, ut eb’ laa moos te’xtijeb’ naq te’xkol rib’ chiru li po’jenaqil tasal tenamit a’in, chiwanq sa’ xb’een li tenamit a’an jo’ chanru li k’a’ru xaye rik’in xtz’uumaleb’ re laa profeet."
                },
                {
                    "number": 42,
                    "text": "A’b’anan chakol chaq, at Jehova, naqatz’aama aawe, eb’ laa moos sa’ ruq’eb’ chaq, ut chach’ajob’resiheb’ chaq chirix lix kik’eleb’."
                },
                {
                    "number": 43,
                    "text": "At Qaawa’, moko nasaho’ ta qach’ool rik’in xsachlijikeb’ li qech winqilal; nim xloq’aleb’ li raam chawu;"
                },
                {
                    "number": 44,
                    "text": "A’b’anan tento taatz’aqloq ru laa waatin. Tenq’aheb’ laa moos chixyeeb’al, chi tenq’anb’ileb’ xb’aan laa wusilal: Chi’uxq laa wajom, at Qaawa’, ut moko qajom ta laa’o."
                },
                {
                    "number": 45,
                    "text": "Naqanaw naq xaye rik’in xtz’uumaleb’ re laa profeet li xuwajel k’a’aq re ru chirixeb’ laj maak, sa’ roso’jikeb’ li kutan—naq taahoy chaq laa raqb’a-aatin, chi maak’a’aq xb’isb’al;"
                },
                {
                    "number": 46,
                    "text": "Jo’kan ut, at Qaawa’, chakoleb’ chaq laa tenamit chiru xnimal li rahilal reheb’ laj maak; k’e reheb’ laa moos naq te’xtz’ap chaq li chaq’rab’, ut te’xb’ak’ chaq li yaal ch’olob’anb’il, re naq kawresinb’ilaqeb’ chiru li kutan re k’atok."
                },
                {
                    "number": 47,
                    "text": "Naqatz’aama aawe, at Santil Yuwa’b’ej, naq te’jultiko’q aawe li ani ke’alinasiik chaq xb’aaneb’ li wankeb’ sa’ li condado Jackson, Missouri, sa’ xch’och’il chaq li reechanihomeb’, ut chatoq chaq, at Qaawa’ li iiqleb’ a’in re ch’a’ajkilal li xk’ehe’ sa’ xb’eeneb’."
                },
                {
                    "number": 48,
                    "text": "Laa’at nakanaw, at Qaawa’, naq xe’rahob’tesiik ut xe’tawasiik chi naab’al xb’aaneb’ li winq aj maak, ut li qach’ool nab’utun xrahil xb’aan xnimal li riiqeb’."
                },
                {
                    "number": 49,
                    "text": "At Qaawa’, jo’ najtil chik taakanab’ li tenamit a’in chixk’amb’al li ch’a’ajkilal a’in, ut lix yaab’eb’ li maak’a’eb’ xmaak reheb’ chi taqe’k sa’ laa xik, ut lix kik’eleb’ chi taqe’k chaq re xch’olob’ankil li yaal chawu, ut ink’a’ taak’e xk’utunik li yaal ch’olob’anb’il aab’aan choq’ reheb’?"
                },
                {
                    "number": 50,
                    "text": "Chawuxtaanaheb’ ru, at Qaawa’, li maa’us aj ch’uut chi aj rahob’tesinel, li xe’alinasink re laa tenamit, re naq te’xkanab’ maq’ok, re naq te’xjal xk’a’uxl wi naru natawman li jalb’a-k’a’uxlej;"
                },
                {
                    "number": 51,
                    "text": "Wi b’an ink’a’ te’xb’aanu, t’usub’ laa tel, at Qaawa’, ut toj rix li k’a’ru kaxaqab’ choq’ Sion choq’ re laa tenamit."
                },
                {
                    "number": 52,
                    "text": "Ut wi ink’a’ naru chi jalan chik chan ru, re naq lix chaab’ilal laa tenamit ink’a’ taa’oso’q chawu, chilochmanq laa josq’il, ut chit’ane’q li xik’ nakaweek’a sa’ xb’eeneb’, re naq eb’ a’an te’lajq, lix xe’ileb’ jo’ ajwi’ li ruq’eb’, rub’el chaq choxa;"
                },
                {
                    "number": 53,
                    "text": "A’ut a’ yaal jo’ te’xjal xk’a’uxl, laa’at chaab’il aach’ool ut aj uxtaanat, ut taasutq’isi chaq laa josq’il naq tat-iloq chiru li rilob’aal li Yulb’il aab’aan."
                },
                {
                    "number": 54,
                    "text": "Chawuxtaana ru, at Qaawa’, chixjunileb’ li tenamit re li ruchich’och’; chawuxtaanaheb’ ru laj taqlanel re li qach’och’; ut eb’ li jar raqal chi na’leb’ a’an, li ke’kole’ rix chi k’a’jo’ li chaab’ilal ut li tiikil aamej xb’aaneb’ li qayuwa’, a’an lix Na’ xChaq’rab’il li qach’och’, chixaqab’amanq xwankil chi junelik."
                },
                {
                    "number": 55,
                    "text": "Chijultiko’q aawe eb’ li rey, li awa’b’ej, li taqenaqeb’ xwankil, ut li ani xninqaleb’ ru re li ruchich’och’, ut chixjunileb’ li tenamit, ut eb’ li iglees, chixjunileb’ li neb’a’, li maak’a’eb’ wan re, ut li tawasinb’ileb’ re li ruchich’och’;"
                },
                {
                    "number": 56,
                    "text": "Re naq te’q’unob’resiiq li raam naq eb’ laa moos te’elq chaq sa’ laa wochoch, at Jehova, re xch’olob’ankil xyaalal laa k’ab’a’; re naq lix kawileb’ xjolom taa’eeleliq chaq chiru li yaal, ut eb’ laa tenamit te’xtaw usilal sa’ rilob’aaleb’ chixjunil;"
                },
                {
                    "number": 57,
                    "text": "Re naq chixjunil lix maril li ruchich’och’ te’xnaw naq laa’o, laa moos xqab’i lix yaab’ aakux, ut naq laa’at xoohaataqla;"
                },
                {
                    "number": 58,
                    "text": "Re naq sa’ xyanqeb’ chaq chixjunileb’ a’in, eb’ laa moos, eb’ li ralal laj Jakob, te’ruuq chixch’utub’ankil li tiikeb’ xch’ool re xyiib’ankil jun santil tenamit choq’ re laa k’ab’a’, jo’ xataqla wi’ reheb’."
                },
                {
                    "number": 59,
                    "text": "Naqatz’aama chawu naq chaxaqab’ choq’ re Sion jalaneb’ chik li oqech rochb’een a’in li kaxaqab’, re naq lix ch’utub’ankil laa tenamit taatololnaq chi uub’ej rik’in nimla wankilal ut xnimal ru, re naq taak’ose’q ru laa k’anjel sa’ tiikilal."
                },
                {
                    "number": 60,
                    "text": "Anajwan li aatin a’in, at Qaawa’, xqaye chawu, chirixeb’ li k’utb’esinb’il na’leb’ ut taqlahom li kak’e chaq qe laa’o, li k’eeb’ilo sa’ ajl rik’ineb’ laj Gentil."
                },
                {
                    "number": 61,
                    "text": "A’b’an laa’at nakanaw naq wan xnimal aarahom choq’ reheb’ li ralal xk’ajol laj Jakob, li ke’wan chi jek’inb’il chiruheb’ li tzuul chiru k’iila kutan, sa’ jun kutan moymo ut aak’ab’ ru."
                },
                {
                    "number": 62,
                    "text": "Jo’kan naq naqatz’aama aawe naq taawuxtaanaheb’ ru li ralal xk’ajol laj Jakob, re naq Jerusalen, chalen sa’ li hoonal a’in, taa’ok chi toje’k rix;"
                },
                {
                    "number": 63,
                    "text": "Ut li iiqleb’ re li moosil taa’ok chi toqe’k chaq chirix lix junkab’al laj David;"
                },
                {
                    "number": 64,
                    "text": "Ut eb’ li ralal xk’ajol laj Juda te’ok chi sutq’iik sa’eb’ li ch’och’ li kak’e re laj Abraham, lix yuwa’eb’."
                },
                {
                    "number": 65,
                    "text": "Ut chak’e naq eb’ li rela’ laj Jakob, li ke’majewaak ut ke’sak’e’ xb’aan li q’etok aatin ke’xb’aanu, te’jale’q chaq xch’ool rik’in li xulil ut li josq’il li wankeb’ wi’, toj sa’ xtz’aqalil li evangelio li junelik nakana;"
                },
                {
                    "number": 66,
                    "text": "Re naq te’xkanab’ lix k’anjeleb’aal re hoyok kik’, ut te’xkanab’ lix po’jikeb’ xch’ool."
                },
                {
                    "number": 67,
                    "text": "Ut eb’ li rela’ laj Israel li jek’inb’ileb’, li alinasinb’ileb’ toj sa’ xmaril li ruchich’och’, che’k’ame’q chixnawb’al li yaal, chixpaab’ankil li Mesias, ut chi toje’k rix chiru li rahob’tesiik, ut chi saho’k sa’ xch’ooleb’ chawu."
                },
                {
                    "number": 68,
                    "text": "At Qaawa’, chijultiko’q aawe laa moos, aj Jose Smith, alalb’ej, ut chixjunil li kitawasiik ut kirahob’tesiik wi’—chan ru naq okenaq sa’ sumwank rik’in li Jehova, ut x’ok sa’ aatin aawik’in, at Nimla Dios re laj Jakob—ut li taqlahom li kak’e re, ut naq a’an anchal xch’ool naq xyal xq’e chixb’aanunkil li rajom aach’ool."
                },
                {
                    "number": 69,
                    "text": "Chawuxtaana ru, at Qaawa’, li rixaqil ut eb’ lix kok’al, re naq te’taqsiiq xloq’al chiru laa wilob’aal, ut chakoleb’ rix rik’in laa wuq’ aj ch’olaninel."
                },
                {
                    "number": 70,
                    "text": "Chawuxtaanaheb’ ru chixjunileb’ li wankeb’ chixk’atqeb’, re naq taajore’q lix kawilaleb’ lix jolom ut taamesuuq chaq chanchan rik’in b’uut’iha’; re naq te’jale’q xch’ool ut te’toje’q rix rochb’een Israel, ut te’xnaw naq laa’at li Dios."
                },
                {
                    "number": 71,
                    "text": "Che’jultiko’q aawe, at Qaawa’, eb’ li awa’b’ej, chixjunileb’ ajwi’ li awa’b’ej re laa iglees, re naq laa nim uq’ tixtaqsiheb’ xloq’al, rochb’eeneb’ lix junkab’aleb’, ut li ani wankeb’ chixk’atqeb’, re naq k’uulanb’ilaqeb’ lix k’ab’a’ ut junelik jultikanb’ilaqeb’ chiru li junjunq tasal tenamit."
                },
                {
                    "number": 72,
                    "text": "Chijultiko’q aawe chixjunil laa iglees, at Qaawa’, rochb’eeneb’ lix junkab’aleb’, ut chixjunileb’ li wankeb’ chixk’atqeb’, rochb’een chixjunil lix yaj ut li tawasinb’il reheb’, rochb’een chixjunileb’ li neb’a’ ut li tuulaneb’ re li ruchich’och’; re naq li awa’b’ejihom, li kaxaqab’ chi maajun uq’ej xb’aanunk re, taa’ok choq’ jun nimla tzuul ut tixnujob’resi chixjunil li ruchich’och’;"
                },
                {
                    "number": 73,
                    "text": "Re naq laa iglees taa’elq chaq sa’ li yamyookil ch’och’ re q’ojyin, ut taalemtz’unq chaq chi chaq’al ru jo’ li po, saqen ru jo’ li saq’e, ut xuwajel jo’ jun teep aj pleet li taqsinb’il li reetalil;"
                },
                {
                    "number": 74,
                    "text": "Ut taa’utz’u’ujimanq jo’ jun ixaqilb’ej choq’ re li kutan a’an naq laa’at taawisi chaq lix tz’apleb’ t’ikr li choxa, ut taak’eheb’ li tzuul chi uq’e’k chaq chiru laa wilob’aal, ut li ru taq’a chi taqsimank, ut li b’uq’ux aj na’ajej chi helmank; re naq laa loq’al tixnujob’resi li ruchich’och’;"
                },
                {
                    "number": 75,
                    "text": "Re naq jo’q’e taayaab’asimanq li trompeet choq’ reheb’ li kamenaq, tooxoke’q sa’ li choql re aak’ulb’al, re naq toowanq rajlal rik’in li Qaawa’;"
                },
                {
                    "number": 76,
                    "text": "Re naq saqaq ru li qaq’, re naq tiqib’anb’ilaqo rik’in li b’aatal re tiikilal, chi wanq xxaq li kala’ sa’ quq’, ut koroon re loq’alil sa’ xb’een qajolom, ut taqaq’ol li sahil ch’oolejil chi junelik xb’aan chixjunil li rahilal xqak’ul."
                },
                {
                    "number": 77,
                    "text": "At Qaawa’ Dios Nimajwal, choohaawab’i sa’ li qatz’aamahom a’in, ut chasume qu chalen chaq sa’ choxa, laa santil hilob’aal, b’ar k’ojk’ookat wi’ sa’ li nimajwal k’ojarib’aal, rik’in li loq’alil, li nimank aawu, li wankilal, li taqenaqil, lix nimal metz’ew, li awa’b’ejil, li yaal, li tiik ruhil na’leb’, li raqb’a-aatin, li uxtaan, ut jun tz’aqalil li maak’a’ roso’jik, chi junelik wanjenaq ut junelik taawanq."
                },
                {
                    "number": 78,
                    "text": "Choohaawab’i, choohaawab’i, Choohaawab’ihaq, at Qaawa’! Ut chasume ru li tz’aamahom a’in, ut chak’ulub’a li rosob’tesinkil li ochoch a’in choq’ aawe, lix k’anjel li quq’, li xqakab’la choq’ re laa k’ab’a’;"
                },
                {
                    "number": 79,
                    "text": "Ut jo’kan ajwi’ li iglees a’in, re xk’eeb’al laa k’ab’a’ sa’ xb’een. Ut choohaatenq’a rik’in lix wankil li Musiq’ej, re taqajunaji lix yaab’ qakux rik’ineb’ li lemtz’ ruhil anjel a’an li neke’lememnak chixsutam laa k’ojarib’aal, rik’in xjapb’al qe chixnimankil aawu, sa’ xb’ichankil Hosanna re li Dios ut li Karneer!"
                },
                {
                    "number": 80,
                    "text": "Ut kanab’eb’ a’in, li yulb’ileb’ aab’aan, chi tiqib’amank rik’in kolb’a-ib’, ut eb’ laa santil paab’anel chixjapb’aleb’ re chi kaweb’ xyaab’ xkux xb’aan xsahileb’ xch’ool. Amen, ut Amen."
                }
            ]
        },
        "/study/scriptures/dc-testament/dc/110": {
            "uri": "/study/scriptures/dc-testament/dc/110",
            "title": "Tzol’leb’ ut Sumwank 110",
            "data_type": "chapter",
            "chapter_name": "Tasal 110",
            "chapter_summary": [
                "1–10, Li Qaawa’ Jehova naxk’ut rib’ sa’ loq’alil ut naxk’ulub’a li Santil ochoch re Kirtland choq’ rochoch; 11–12, Laj Moises ut laj Eliyah neke’xk’utb’esi rib’ ut neke’xq’axtesi lix laaweb’ ut lix k’ojlajikeb’; 13–16, Laj Elias nasutq’i ut naxq’axtesi xlaawil lix k’ojlajik, jo’ yeechi’inb’il chi junxilaj xb’aan laj Malakias."
            ],
            "verses": [
                {
                    "number": 1,
                    "text": "Li tz’apleb’ t’ikr ki’isiman chaq chiru li qak’a’uxl, ut kiteeli li rilob’aal li qanawom."
                },
                {
                    "number": 2,
                    "text": "Kiqil li Qaawa’ chi xaqxo sa’ xb’een li helhookil che’ re li xaqarib’aal chiqu; ut rub’el roq a’an kiwan chi tz’akanb’il rik’in tz’aqal oor chanchan xb’onol li q’ol che’."
                },
                {
                    "number": 3,
                    "text": "Lix naq’ ru chanchan raq’ xam; li rismal xjolom saq chanchan li tz’aqal saqb’ach; li rilob’aal q’axal wi’chik nalemtz’un chiru xlemtz’unkil li saq’e; ut lix yaab’ xkux chanchan xyaab’ li k’iila ha’ neke’jub’ub’nak, a’ xyaab’ xkux ajwi’ li Jehova, li kixye:"
                },
                {
                    "number": 4,
                    "text": "Laa’in li xb’een ut li xraqik; laa’in li yo’yo, laa’in li kikamsiik; laa’in laj aatinanel cherix chiru li Yuwa’b’ej."
                },
                {
                    "number": 5,
                    "text": "K’ehomaq reetal, kuyb’il lee maak; laa’ex ch’ajb’ilex chiwu; jo’kan ut, taqsihomaq lee jolom ut chisaho’q sa’ eech’ool."
                },
                {
                    "number": 6,
                    "text": "Chisaho’q sa’ xch’ooleb’ lee komon, ut chisaho’q sa’ xch’ooleb’ chixjunil lin tenamit, li ke’kab’lank re, rik’in xnimaleb’ xmetz’ew, li ochoch a’in choq’ re lin k’ab’a’."
                },
                {
                    "number": 7,
                    "text": "Xb’aan naq k’ehomaq reetal, laa’in xink’ulub’a li ochoch a’in, ut lin k’ab’a’ taawanq arin; ut laa’in tink’utb’esi wib’ chiru lin tenamit rik’in uxtaan sa’ li ochoch a’in."
                },
                {
                    "number": 8,
                    "text": "Relik chi yaal, laa’in tink’ut wib’ chiruheb’ lin moos, ut te’waatina rik’in tz’aqal xyaab’ inkux, wi eb’ lin tenamit te’xpaab’ lin taqlahom, ut ink’a’ te’xtz’ajni li santil kab’l a’in."
                },
                {
                    "number": 9,
                    "text": "Relik chi yaal, lix ch’ooleb’ li mil ut li lajetq chi mil te’saho’q chi naab’al sa’ xk’ab’a’ li osob’tesink li taahoymanq, ut li tiqib’aak li xe’tiqib’aman wi’ lin moos sa’ li ochoch a’in."
                },
                {
                    "number": 10,
                    "text": "Ut taawulaq resil lix na’nookil ru li ochoch a’in toj sa’ jalanil ch’och’; ut a’in xtiklajik li osob’tesink li taahoymanq sa’ xb’een xjolomeb’ lin tenamit. Chi jo’kan. Amen."
                },
                {
                    "number": 11,
                    "text": "Chirix naq kitz’ape’ li k’utb’esink a’in, kiteeliik wi’chik li choxa chiqu; ut laj Moises kixk’ut rib’ chiqu, ut kixq’axtesi qe xlaawil lix ch’utub’ankil Israel chalen chaq sa’ xkaajachalil ruchich’och’, ut lix k’amb’aleb’ chaq xb’e li lajeeb’ teepal chalen chaq li ch’och’ sa’ xnim li saq’e."
                },
                {
                    "number": 12,
                    "text": "Chirix a’in, laj Eliyah kixk’ut rib’, ut kixq’axtesi lix k’ojlajik li evangelio re laj Abraham, ut kixye naq qik’in laa’o ut li qiyajil chixjunileb’ li tasal tenamit moqon chik chiqix te’osob’tesiiq."
                },
                {
                    "number": 13,
                    "text": "Chirix naq kitz’ape’ li k’utb’esink a’in, k’utaamil jun chik xnimal ru ut lemtz’un ruhil k’utb’esink sa’ qab’een; xb’aan naq laj Elias li profeet, li kik’ame’ sa’ choxa chi ink’a’ kixyal li kamk, kixaqli chiqu, ut kixye:"
                },
                {
                    "number": 14,
                    "text": "K’ehomaq reetal, ak xtaw tz’aqal xq’ehil li yeeb’il xb’aan xtz’uumal re laj Malakias—li kixch’olob’ xyaalal naq a’an [laj Elias] taataqlamanq, rub’elaj naq taachalq li xnimal ru ut xuwajel xkutan li Qaawa’—"
                },
                {
                    "number": 15,
                    "text": "Re xsutq’isinkil xch’ooleb’ li yuwa’b’ej rik’ineb’ li alal k’ajolb’ej, ut li alal k’ajolb’ej rik’ineb’ li yuwa’b’ej, maare anchal taasak’e’q chixjunil li ruchich’och’ rik’in jun majewank—"
                },
                {
                    "number": 16,
                    "text": "Jo’kan ut, lix laawil li jun k’ojlajik a’in q’axtesinb’il sa’ lee ruq’; ut rik’in a’in naru teenaw naq li xnimal ru ut xuwajel xkutan li Qaawa’ nach’ wan, chire ajwi’ li okeb’aal."
                }
            ]
        },
        "/study/scriptures/dc-testament/dc/111": {
            "uri": "/study/scriptures/dc-testament/dc/111",
            "title": "Tzol’leb’ ut Sumwank 111",
            "data_type": "chapter",
            "chapter_name": "Tasal 111",
            "chapter_summary": [
                "1–5, Li Qaawa’ naxk’e li k’a’ru re li yu’am a’in li ajb’il ru xb’aaneb’ lix moos; 6–11, A’an taaruxtaana ru Sion ut tixtuqub’ chixjunil li k’a’aq re ru choq’ re lix chaab’ilaleb’ lix moos."
            ],
            "verses": [
                {
                    "number": 1,
                    "text": "Laa’in, li Qaawa’ lee Dios, moko naraho’ ta inch’ool naq kexchal sa’ lee b’eenik a’in, us ta wanjenaq xmajelal eena’leb’."
                },
                {
                    "number": 2,
                    "text": "Wan wik’in naab’al li b’ihomal sa’ li tenamit a’in choq’ eere, choq’ re lix chaab’ilal Sion, ut naab’al ajwi’ li ani wankeb’ sa’ li tenamit a’in, li teb’inch’utub’ chaq sa’ tz’aqal xq’ehil choq’ re lix chaab’ilal Sion, chi b’aanunb’il eeb’aan."
                },
                {
                    "number": 3,
                    "text": "Jo’kan ut, na’ajman ru naq tex’ok chixnawb’aleb’ ru li winq sa’ li tenamit a’in, jo’ chanru k’amb’ilaq eeb’e, ut jo’ chanru k’eeb’ilaq eere."
                },
                {
                    "number": 4,
                    "text": "Ut taak’ulmanq sa’ tz’aqal xq’ehil naq tink’e li tenamit a’in sa’ lee ruq’, jo’kan naq taawanq eewankil sa’ xb’een, ut chi jo’kan ink’a’ te’xtaw li k’a’ru muqmu eerik’in; ut eerehaq lix b’ihomal re oor ut plaat."
                },
                {
                    "number": 5,
                    "text": "Mexk’oxlak chirix lee k’as, xb’aan naq laa’in tink’e eewankil chixtojb’al."
                },
                {
                    "number": 6,
                    "text": "Mexk’oxlak chirix Sion, xb’aan naq laa’in tinwuxtaana ru."
                },
                {
                    "number": 7,
                    "text": "Chexkanaaq sa’ li na’ajej a’in, ut sa’eb’ li na’ajej sa’ xsutam;"
                },
                {
                    "number": 8,
                    "text": "Ut li na’ajej b’ar wi’ ajb’il inb’aan naq texkanaaq, chiru xk’ihal li kutan, taa’eetaliiq eere rik’in lix tuqtuukil ut lix wankil lin Musiq’, li taanume’q eerik’in."
                },
                {
                    "number": 9,
                    "text": "Li na’ajej a’in naru teetaw chi to’ninb’il. Ut patz’omaq chi yalb’il eeq’e chirixeb’ li ani najter ke’wan ut li ke’tikib’ank re li tenamit a’in;"
                },
                {
                    "number": 10,
                    "text": "Xb’aan naq moko jun ajwi’ ta li b’ihomal wan choq’ eere sa’ li tenamit a’in."
                },
                {
                    "number": 11,
                    "text": "Jo’kan ut, chiwanq eena’leb’ jo’eb’ li k’anti’, a’ut chi maak’a’aq eemaak; ut laa’in tintuqub’ chixjunil li k’a’aq re ru choq’ re lee chaab’ilal, a’ yaal sa’ junpaat jo’ nekexru chixk’ulb’al. Amen."
                }
            ]
        },
        "/study/scriptures/dc-testament/dc/112": {
            "uri": "/study/scriptures/dc-testament/dc/112",
            "title": "Tzol’leb’ ut Sumwank 112",
            "data_type": "chapter",
            "chapter_name": "Tasal 112",
            "chapter_summary": [
                "1–10, Eb’ li Kab’laju tento te’xtaqla li evangelio ut te’xtaqsi lix yaab’ kuxej re xtijb’aleb’ chixjunil li tenamit ut teepal; 11–15, Tento te’xpaqo lix kruseb’, te’xtaaqe li Jesus, ut te’xch’olaniheb’ lix karneer; 16–20, Eb’ li neke’k’uluk re li Xb’eenil Awa’b’ejil nekexk’ul li Qaawa’; 21–29, Li q’ojyin naxtz’ap xb’een li ch’och’, ut ka’ajeb’ wi’ li neke’paab’an ut neke’kub’e xha’ te’kole’q; 30–34, Li Xb’eenil Awa’b’ejil ut li Kab’laju neke’xk’am lix laawil lix k’ojlajik lix tz’aqalil ru li kutan."
            ],
            "verses": [
                {
                    "number": 1,
                    "text": "Chi yaal jo’ka’in naxye li Qaawa’ aawe laa’at inmoos aj Thomas: Wab’ihomeb’ laa tij; ut laa mayej taqenaq jo’ jun jultikahom chiwu, choq’ reheb’ a’an, laa komon, li ke’sik’e’ ru re xch’olob’ankil xyaalal lin k’ab’a’ ut re xtaqlankil chi najt sa’ xyanqeb’ chixjunil li tenamit, junkab’al, aatinob’aal, ut teepal, ut ke’k’ojob’aman chi b’aanunb’il xb’aaneb’ lin moos."
                },
                {
                    "number": 2,
                    "text": "Chi yaal ninye aawe, wanjenaq yal junjunq li k’a’aq re ru sa’ laa ch’ool ut aawik’in laa’at li moko nasaho’ ta wi’ chi tz’aqal inch’ool laa’in, li Qaawa’."
                },
                {
                    "number": 3,
                    "text": "A’b’anan, a’ yaal jo’ xakub’si aaloq’al taataqsimanq aaloq’al; jo’kan ut, kuyb’il chixjunil aamaak."
                },
                {
                    "number": 4,
                    "text": "Chiwanq xsahil aach’ool chiru li wilob’aal; ut laa’at taach’olob’ xyaalal lin k’ab’a’, moko ka’aj ta wi’ chiruheb’ laj Gentil, chiruheb’ aj b’an wi’ laj Judio; ut laa’at taataqla li waatin toj sa’ xmaril li ruchich’och’."
                },
                {
                    "number": 5,
                    "text": "Chayal ut aawu, wulaj wulaj, ut rajlal kutan chi’elq lix yaab’ aakux re xtijb’aleb’, ut naq taa’ok q’ojyin me’war li ani wankeb’ sa’ li ruchich’och’, xb’aan laa yehom."
                },
                {
                    "number": 6,
                    "text": "Chinawmanq ru laa wochoch sa’ Sion, ut maawisi laa junkab’al; xb’aan naq laa’in, li Qaawa’, wan jun ink’anjel xnimal ru chaab’aanu, re xpuktesinkil lin k’ab’a’ sa’ xyanqeb’ li ralal xk’ajoleb’ li winq."
                },
                {
                    "number": 7,
                    "text": "Jo’kan ut, b’ak’ laa yiitoq choq’ re li k’anjel. Tz’aptz’ooq ajwi’ laa woq, xb’aan naq sik’b’il aawu, ut wan laa b’e sa’ xyanqeb’ li tzuul, ut sa’ xyanqeb’ k’iila tenamit."
                },
                {
                    "number": 8,
                    "text": "Ut rik’in laa waatin naab’al li taqenaqeb’ te’k’ame’q taq’a, ut rik’in laa waatin naab’al li kub’enaqeb’ te’taqsiiq xloq’al."
                },
                {
                    "number": 9,
                    "text": "Lix yaab’ aakux taawanq chixch’iilankil laj q’etol aatin, ut chi ch’iilanb’il aab’aan li ru’uj raq’ laj yoob’anel aatin chixch’anab’ lix po’jenaqil na’leb’."
                },
                {
                    "number": 10,
                    "text": "Tuulanaq aach’ool; ut li Qaawa’ laa Dios tatxb’eresi chawuq’, ut tixk’e xsumenkil ru laa tij."
                },
                {
                    "number": 11,
                    "text": "Ninnaw ru laa ch’ool, ut wab’ihom laa tij chirixeb’ laa komon. Me’wan chi tiib’ileb’ ru aab’aan sa’ rahok sa’ xb’een naab’al chik; a’ut chiwanq aarahom choq’ reheb’ a’an jo’ choq’ aawe laa’at; ut chinumtaaq laa rahom choq’ reheb’ chixjunil li winq, ut choq’ reheb’ chixjunil li neke’rahok re lin k’ab’a’."
                },
                {
                    "number": 12,
                    "text": "Ut chattijoq choq’ reheb’ laa komon xkomoneb’ li Kab’laju. Tijeb’ chi kaw choq’ re lin k’ab’a’, ut che’wanq chi tijb’il xb’aan chixjunil lix maakeb’, ut tiikaqat chiwu chixpaab’ankil lin k’ab’a’."
                },
                {
                    "number": 13,
                    "text": "Ut chirix li aaleek te’xk’ul, ut naab’al li rahob’tesiik, k’e reetal, laa’in, li Qaawa’, teb’ink’oxla sa’ inch’ool, ut wi ink’a’ neke’xkawob’resi li raameb’, ut ink’a’ neke’jipo’ xk’a’uxleb’ chiwix, te’jale’q xch’ool, ut laa’in teb’ink’irtesi."
                },
                {
                    "number": 14,
                    "text": "Anajwan, ninye aawe, ut li k’a’ru ninye aawe, ninye re chixjunileb’ li Kab’laju: Waklinqex, ut b’ak’omaq lee yiitoq, ut paqomaq lee krus, taaqehomaqin, ut ch’olanihomaqeb’ lin karneer."
                },
                {
                    "number": 15,
                    "text": "Meetaqsi eeloq’al eejunes; meepo’resi eech’ool chirix lin moos aj Jose; xb’aan naq chi yaal ninye eere, laa’in wankin rik’in a’an, ut li wuq’ taawanq sa’ xb’een; ut li laaw li kink’e re a’an, ut eere ajwi’ laa’ex, ink’a’ taa’isiiq chaq rik’in a’an toj reetal naq tink’ulunq."
                },
                {
                    "number": 16,
                    "text": "Chi yaal ninye aawe, at inmoos Thomas, laa’at li winq li kinsik’ ru re naq k’amk’ooq aab’aan lix laawil lin awa’b’ejihom, jo’ wan chirixeb’ li Kab’laju, chi najt sa’ xyanqeb’ chixjunil li tenamit—"
                },
                {
                    "number": 17,
                    "text": "Re naq laa’at tatwanq choq’ inmoos re xteeb’al xtz’apleb’ li rokeb’aal li awa’b’ejihom sa’ chixjunil li na’ajej b’ar wi’ lin moos aj Jose, ut lin moos aj Sidney, ut lin moos aj Hyrum, ink’a’ neke’ru chi chalk;"
                },
                {
                    "number": 18,
                    "text": "Xb’aan naq sa’ xb’eeneb’ a’an xinkanab’ riiqil chixjunileb’ li iglees chiru jarub’aq kutan."
                },
                {
                    "number": 19,
                    "text": "Jo’kan ut, yalaq ta b’ar tate’xtaqla, ayu laa’at, ut laa’in tinwanq aawik’in; ut sa’ yalaq b’ar taach’olob’ wi’ lin k’ab’a’, taateemanq jun nimla okeb’aal choq’ aawe, re naq te’ruuq chixk’ulb’al li waatin."
                },
                {
                    "number": 20,
                    "text": "Ani nak’uluk re li waatin nikinixk’ul laa’in, ut ani nak’uluk we, naxk’uleb’ a’an, li Xb’eenil Awa’b’ejil, li keb’intaqla, li keb’ink’e choq’ aj k’ehol na’leb’ choq’ re lin k’ab’a’, cheru."
                },
                {
                    "number": 21,
                    "text": "Ut jo’kan wi’chik, ninye aawe, naq ani taataqla sa’ lin k’ab’a’, rik’in xyaab’eb’ xkux laa komon, eb’ li Kab’laju, chi taqlanb’ileb’ ut k’eeb’il xwankileb’ chi tz’aqal aab’aan, te’wanq xwankil chixteeb’al li rokeb’aal lin awa’b’ejihom choq’ re yalaq tenamit li b’arwan teetaqlaheb’ wi’—"
                },
                {
                    "number": 22,
                    "text": "A’ yaal jo’ te’xtuulanob’resi rib’ chiwu, ut te’kanaaq sa’ li waatin, ut te’ab’inq chiru lix yaab’ xkux lin Musiq’."
                },
                {
                    "number": 23,
                    "text": "Chi yaal, chi yaal, ninye eere, li q’ojyin naxtz’ap xb’een li ch’och’, ut li nimla q’ojyin lix k’a’uxleb’ li tenamit, ut chixjunil li tz’ejwalej xkana chi po’jenaq chiru li wilob’aal."
                },
                {
                    "number": 24,
                    "text": "K’ehomaq reetal, li eeqajunk nachal chi seeb’ sa’ xb’eeneb’ li wankeb’ sa’ li ruchich’och’, jun kutan re josq’il, jun kutan re k’atok, jun kutan re sache’k-u, re yaab’ak, re raho’k ch’oolej, ut re ayaynak; ut jo’ jun sut iq’ taachalq sa’ xb’een chixjunil lix b’een li ch’och’, chan li Qaawa’."
                },
                {
                    "number": 25,
                    "text": "Ut sa’ xb’een li wochoch taatiklaaq chaq, ut chalen chaq sa’ li wochoch taa’elq, chan li Qaawa’;"
                },
                {
                    "number": 26,
                    "text": "Xb’een wa sa’ eeyanq laa’ex, chan li Qaawa’, li kexyehok re naq nekenaw ru lin k’ab’a’ ut ink’a’ kenaw wu, ut kexmajewan chiwix sa’ xyi li wochoch, chan li Qaawa’."
                },
                {
                    "number": 27,
                    "text": "Jo’kan ut, chek’e reetal naq ink’a’ teech’a’ajkila eek’a’uxl chirix li k’a’ru na’uxman sa’ lin iglees sa’ li na’ajej a’in, chan li Qaawa’."
                },
                {
                    "number": 28,
                    "text": "Chesaqob’resi b’an ru lee ch’ool chiwu; toja’ ut naq chexxik sa’ chixjunil li ruchich’och’, ut chejultika lin evangelio chiru li junjunq li yo’ob’tesinb’il li maji’ nak’uluk re;"
                },
                {
                    "number": 29,
                    "text": "Ut ani napaab’an ut nakub’e xha’ taakole’q, ut ani ink’a’ napaab’an, ut ink’a’ nakub’e xha’, taak’ehe’q sa’ tojb’a-maak."
                },
                {
                    "number": 30,
                    "text": "Xb’aan naq eere laa’ex, li Kab’laju, ut eb’ a’an, li Xb’eenil Awa’b’ejil, li xaqab’anb’ileb’ eerochb’een re te’wanq choq’ aj k’ehol eena’leb’ ut aj jolominel eere, k’eeb’il xwankil li tijonelil a’in, choq’ re li roso’jikil kutan ut choq’ re li jun sutaq chik, sa’ li wan wi’ lix k’ojlajik lix tz’aqalil ru li kutan,"
                },
                {
                    "number": 31,
                    "text": "Li wankilal li nekek’am wi’ laa’ex, eerochb’een chixjunileb’ li ke’k’uluk re jun k’ojlajik sa’ yalaq jo’q’e chi kutan chalen chaq sa’ xtiklajik li yo’ob’tesink;"
                },
                {
                    "number": 32,
                    "text": "Xb’aan naq chi yaal ninye eere, eb’ lix laawil li jun k’ojlajik a’in, li kek’ul laa’ex, ke’numsiman chaq chalen rik’ineb’ li yuwa’b’ej, ut anajwan sa’ roso’jik, taqlanb’ileb’ taq’a chalen sa’ choxa eerik’in laa’ex."
                },
                {
                    "number": 33,
                    "text": "Chi yaal ninye eere, k’a’jo’ xnimal ru lee b’oqb’al. Ch’ajob’resihomaq lee ch’ool ut lee raq’, maare anchal taapatz’manq reeqaj lix kik’el li tasal tenamit a’in sa’ lee ruq’."
                },
                {
                    "number": 34,
                    "text": "Tiikaqex chi paab’ank toj reetal naq tink’ulunq, xb’aan naq tink’ulunq chi seeb’; ut lin q’ajkamuhom wan wik’in re xk’eeb’al reeqaj re li junjunq chi winq a’ yaal chanruhaq xk’anjel. Laa’in li Alfa ut li Omega. Amen."
                }
            ]
        },
        "/study/scriptures/dc-testament/dc/113": {
            "uri": "/study/scriptures/dc-testament/dc/113",
            "title": "Tzol’leb’ ut Sumwank 113",
            "data_type": "chapter",
            "chapter_name": "Tasal 113",
            "chapter_summary": [
                "1–6, Nayeeman k’a’ru lix Toonal laj Isai, li ru’uj li nachal chaq rik’in, ut lix xe’ laj Isai; 7–10, Eb’ li rela’ Sion li jek’inb’ileb’, xk’ulub’eb’ li tijonelil, ut b’oqb’ileb’ chi sutq’iik rik’in li Qaawa’."
            ],
            "verses": [
                {
                    "number": 1,
                    "text": "Ani lix Toonal laj Isai li yeeb’il resil sa’ li xb’een, xkab’, rox, xkaa, ut ro’ raqal re li xjunlaju ch’ol re Isaias?"
                },
                {
                    "number": 2,
                    "text": "Chi yaal jo’ka’in naxye li Qaawa’: A’an li Kristo."
                },
                {
                    "number": 3,
                    "text": "K’a’ru li ru’uj yeeb’il resil sa’ li xb’een raqal re li xjunlaju ch’ol re Isaias, li taatuxmeq chaq sa’ Xtoonal laj Isai?"
                },
                {
                    "number": 4,
                    "text": "K’ehomaq reetal, jo’ka’in naxye li Qaawa’: A’an jun moos sa’ ruq’ li Kristo, ralal xk’ajol laj Isai chi jun raqal, jo’ ajwi’ laj Efrain, malaj lix junkab’al laj Jose, sa’ xb’een li k’ojob’anb’il wi’ naab’al li wankilal."
                },
                {
                    "number": 5,
                    "text": "K’a’ru lix xe’ laj Isai yeeb’il resil sa’ li xlaje raqal re li xjunlaju ch’ol?"
                },
                {
                    "number": 6,
                    "text": "K’ehomaq reetal, jo’ka’in naxye li Qaawa’, a’an jun ralal xk’ajol laj Isai, jo’ ajwi’ laj Jose, li tz’aqal aj eechanihom re li tijonelil, ut lix laawil li awa’b’ejihom, choq’ jun eetalil, ut choq’ re lix ch’utub’ankil lin tenamit sa’ roso’jikeb’ li kutan."
                },
                {
                    "number": 7,
                    "text": "Eb’ lix patz’om laj Elias Higbee: K’a’ru xyaalalil li taqlahom sa’ Isaias, ch’ol 52, xb’een raqal, li naxye: K’e chawix laa metz’ew, at Sion—ut k’a’ru chi tenamit yoo chaq chixyeeb’al laj Isaias?"
                },
                {
                    "number": 8,
                    "text": "Yoo chixyeeb’al eb’ li te’b’oqe’q xb’aan li Dios sa’ roso’jikeb’ li kutan, li te’k’amoq re li wankilal re tijonelil re xk’amb’al chaq wi’chik Sion, ut re taatojmanq rix Israel; ut lix k’eeb’al lix metz’ew chirix, a’an xk’eeb’al chirix lix wankil li tijonelil, li ak xk’ulub’ a’an, Sion, xb’aan lix xe’toonil; jo’kan ajwi’ naq taasutq’iiq rik’in li wankilal a’an li kisach chaq chiru."
                },
                {
                    "number": 9,
                    "text": "K’a’ru tento taqataw ru chirix naq Sion taarisi chaq li b’ak’leb’ wan chixkux; xkab’ raqal?"
                },
                {
                    "number": 10,
                    "text": "Tento taqataw ru naq elajinb’il chiruheb’ li rela’ li jek’inb’ileb’ naq te’sutq’iiq rik’in li Qaawa’, sa’ li ke’t’ane’ wi’ chaq; wi ut neke’xb’aanu, lix yeechi’ihom li Qaawa’ a’an naq a’an taaraatinaheb’, malaj tixk’e li na’leb’ reheb’ chi k’utb’esinb’il. Chi’ilmanq li xwaq, xwuq, ut xwaqxaq raqal. Li b’ak’leb’ wan chixkux a’an lix majewahom li Dios sa’ xb’een, malaj sa’ xb’een li rela’ laj Israel naq wankeb’ chi jek’inb’il sa’ xyanqeb’ laj Gentil."
                }
            ]
        },
        "/study/scriptures/dc-testament/dc/114": {
            "uri": "/study/scriptures/dc-testament/dc/114",
            "title": "Tzol’leb’ ut Sumwank 114",
            "data_type": "chapter",
            "chapter_name": "Tasal 114",
            "chapter_summary": [
                "1–2, Li opiis sa’ li iglees li xe’wan wi’ li moko tiikeb’ ta chi paab’ank te’k’ehe’q re jalaneb’ chik."
            ],
            "verses": [
                {
                    "number": 1,
                    "text": "Chi yaal jo’ka’in naxye li Qaawa’: A’an xchaab’ilal xna’leb’ lin moos aj David W. Patten, naq tixchoy chixjunil lix k’anjel a’ yaal sa’ junpaat jo’ naru chiru, ut naq tixk’ayi lix k’aay, re naq taaruuq chixb’aanunkil jun li taqlanb’il k’anjel choq’ we sa’ li saq’ehil li chalk re, rochb’een jalaneb’ chik, kab’lajuhaqeb’, sa’ xyanqeb’ li taawanq wi’ a’an, re xch’olob’ankil xyaalal lin k’ab’a’ ut xk’amb’al li sahil esilal rik’in chixjunil li ruchich’och’."
                },
                {
                    "number": 2,
                    "text": "Xb’aan naq jo’ka’in naxye chi yaal li Qaawa’, naq a’ yaal jo’ wankeb’ sa’ eeyanq li ani neke’tz’eqtaanank re lin k’ab’a’, jalaneb’ chik te’xaqab’amanq sa’ xna’ajeb’ ut te’xk’ul lix k’anjeleb’. Amen."
                }
            ]
        },
        "/study/scriptures/dc-testament/dc/115": {
            "uri": "/study/scriptures/dc-testament/dc/115",
            "title": "Tzol’leb’ ut Sumwank 115",
            "data_type": "chapter",
            "chapter_name": "Tasal 115",
            "chapter_summary": [
                "1–4, Li Qaawa’ naxk’e choq’ xk’ab’a’ lix iglees Lix Iglees li Jesukristo reheb’ laj Santil Paab’anel sa’ Roso’jikeb’ li Kutan; 5–6, Sion ut eb’ li roqechal wankeb’ choq’ na’ajej re xkolb’aleb’ rib’ ut choq’ muheb’aal reheb’ laj santil paab’anel; 7–16, Eb’ laj santil paab’anel neke’taqlaak chixkab’lankil jun rochoch li Qaawa’ sa’ Far West; 17–19, Laj Jose Smith naxk’am lix laawil lix awa’b’ejihom li Dios sa’ li ruchich’och’."
            ],
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’ aawe laa’at, inmoos aj Jose Smith, alalb’ej, ut jo’kan ajwi’ lin moos aj Sidney Rigdon, ut jo’kan ajwi’ lin moos aj Hyrum Smith, ut eb’ laa tenq’ aj k’ehol na’leb’ li xaqab’anb’ileb’ ut li moqon te’xaqab’amanq;"
                },
                {
                    "number": 2,
                    "text": "Ut jo’kan ajwi’ aawe laa’at, inmoos aj Edward Partridge, ut eb’ lix tenq’ aj k’ehol na’leb’;"
                },
                {
                    "number": 3,
                    "text": "Ut reheb’ ajwi’ lin moos li tiikeb’ chi paab’ank, li wankeb’ sa’ li taqenaqil ch’utam re lin iglees sa’ Sion, xb’aan naq jo’k’an taayeemanq re, ut reheb’ chixjunil li xb’eenil ut li komon re lin Iglees re li Jesukristo reheb’ laj Santil Paab’anel sa’ Roso’jikeb’ li Kutan, li jek’inb’ileb’ chi najt sa’ chixjunil li ruchich’och’;"
                },
                {
                    "number": 4,
                    "text": "Xb’aan naq jo’ka’in taayeemanq re lin iglees sa’ roso’jikeb’ li kutan, a’anaq ajwi’ Lix Iglees li Jesukristo reheb’ laj Santil Paab’anel sa’ Roso’jikeb’ li Kutan."
                },
                {
                    "number": 5,
                    "text": "Chi yaal ninye eere chejunilex: Waklinqex ut lemtz’unqex chaq, re naq lee saqen taawanq choq’ xaqxookil eetalil chiruheb’ li tenamit;"
                },
                {
                    "number": 6,
                    "text": "Ut re naq lix ch’utub’ankileb’ rib’ sa’ xb’een li ch’och’ Sion, ut sa’ xb’eeneb’ li roqechal, taawanq choq’ jun kolb’a-ib’ na’ajej, ut choq’ muheb’aal chiru li kaq-sut-iq’, ut chiru li josq’il naq taahoymanq chaq chi maak’a’ xyu sa’ xb’een chixjunil li ruchich’och’."
                },
                {
                    "number": 7,
                    "text": "Li tenamit, Far West, chiwanq choq’ santil ut q’axtesinb’il ch’och’ choq’ we; ut a’anaq q’axal sant taayeemanq re, xb’aan naq li ch’och’ li xaqxookat wi’, sant."
                },
                {
                    "number": 8,
                    "text": "Jo’kan ut, nekexintaqla chixkab’lankil jun ochoch choq’ we, re te’ch’utub’amanq lin santil paab’anel, re taaruuq tine’xloq’oni."
                },
                {
                    "number": 9,
                    "text": "Ut chiwanq jun xtiklajik li k’anjel a’in, ut jun k’ojlajik, ut jun k’anjel re kawresink, sa’ li saq’ehil taachalq;"
                },
                {
                    "number": 10,
                    "text": "Ut chi’uxq xtiklajik sa’ li kaahib’ xb’e li po Julio li taachalq; ut chalen sa’ li hoonal a’an che’k’anjelaq lin tenamit chi yalb’ileb’ xq’e re xkab’lankil jun ochoch choq’ re lin k’ab’a’;"
                },
                {
                    "number": 11,
                    "text": "Ut jun chihab’ chirix li kutan a’in che’xtikib’ wi’chik xk’eeb’al xk’ojob’ankil li wochoch."
                },
                {
                    "number": 12,
                    "text": "Chi jo’kan eb’ a’an chalen chaq sa’ li hoonal a’an che’k’anjelaq chi yalb’ileb’ xq’e toj reetal naq choyb’ilaq, chalen chaq sa’ xpekal lix xuk toj sa’ lix b’een, toj reetal naq maak’a’aq chik taakanaaq li moko choyb’il ta."
                },
                {
                    "number": 13,
                    "text": "Chi yaal ninye eere, mi’ok chik lin moos aj Jose, chi moko lin moos aj Sidney, chi moko lin moos aj Hyrum, sa’ k’as re xkab’lankil jun ochoch choq’ re lin k’ab’a’;"
                },
                {
                    "number": 14,
                    "text": "Chikab’lamanq b’an jun ochoch choq’ re lin k’ab’a’ jo’ chanru li k’utb’il eetalil li tink’ut chiruheb’."
                },
                {
                    "number": 15,
                    "text": "Ut wi eb’ lin tenamit moko neke’xkab’la ta jo’ chanru li k’utb’il eetalil li tink’ut chiru lix awa’b’ejileb’, ink’a’ tink’ulub’a sa’ ruq’eb’."
                },
                {
                    "number": 16,
                    "text": "Wi b’an eb’ lin tenamit neke’xkab’la jo’ chanru li k’utb’il eetalil li tink’ut chiru lix awa’b’ejileb’, a’ lin moos aj Jose ut eb’ lix tenq’ aj k’ehol na’leb’, rik’in a’an tink’ulub’a sa’ ruq’eb’ lin tenamit."
                },
                {
                    "number": 17,
                    "text": "Ut jo’kan wi’chik, chi yaal ninye eere, a’an rajom inch’ool naq li tenamit Far West taakab’lamanq chi seeb’ rik’in lix ch’utub’ankileb’ lin santil paab’anel;"
                },
                {
                    "number": 18,
                    "text": "Ut jo’kan ajwi’ naq jalaneb’ chik li na’ajej te’xaqab’amanq choq’ oqech sa’eb’ li na’ajej sa’ xsutam, jo’ chanru te’k’utb’esimanq chiru lin moos aj Jose, chi jo’q’ehaq."
                },
                {
                    "number": 19,
                    "text": "Xb’aan naq k’ehomaq reetal, laa’in tinwanq rik’in a’an, ut tinsantob’resi a’an chiruheb’ li tenamit; xb’aan naq re a’an kink’e lix laawil li awa’b’ejihom ut li k’anjel a’in. Chi jo’kan. Amen."
                }
            ]
        },
        "/study/scriptures/dc-testament/dc/116": {
            "uri": "/study/scriptures/dc-testament/dc/116",
            "title": "Tzol’leb’ ut Sumwank 116",
            "data_type": "chapter",
            "chapter_name": "Tasal 116",
            "verses": [
                {
                    "number": 1,
                    "text": "Li Tzuul Spring k’ab’a’inb’il xb’aan li Qaawa’ Adan-ondi-Ahman, xb’aan naq, chan, a’an li na’ajej taachalq wi’ laj Adan chirula’aninkil lix tenamit, malaj li Najter Xkutankil taak’ojlaaq jo’ yeeb’il resil xb’aan laj Daniel li profeet."
                }
            ]
        },
        "/study/scriptures/dc-testament/dc/117": {
            "uri": "/study/scriptures/dc-testament/dc/117",
            "title": "Tzol’leb’ ut Sumwank 117",
            "data_type": "chapter",
            "chapter_name": "Tasal 117",
            "chapter_summary": [
                "1–9, Eb’ lix moos li Qaawa’ tento naq ink’a’ te’xra ru li k’a’ru re li yu’am a’in, xb’aan naq “k’a’ru li eechej chiru li Qaawa’?”; 10–16, Tento te’xkanab’ lix kok’alil li raameb’, ut rik’in a’an loq’aq lix mayejeb’ choq’ re li Qaawa’."
            ],
            "verses": [
                {
                    "number": 1,
                    "text": "Chi yaal jo’ka’in naxye li Qaawa’ re lin moos aj William Marks, ut re ajwi’ lin moos aj Newel K. Whitney, che’xchoy lix k’anjeleb’ chi seeb’, ut che’b’eeq chalen chaq sa’ li ch’och’ Kirtland, rub’elaj naq laa’in, li Qaawa’, nintaqla wi’chik li saqb’ach sa’ xb’een li ch’och’."
                },
                {
                    "number": 2,
                    "text": "Che’ajq ru, ut che’wakliiq, ut che’elq chaq, ut me’kana, xb’aan naq laa’in, li Qaawa’, nintaqlank re."
                },
                {
                    "number": 3,
                    "text": "Jo’kan ut, wi neke’kana moko usaq ta choq’ reheb’."
                },
                {
                    "number": 4,
                    "text": "Che’xjal xk’a’uxl chirix chixjunil lix maakeb’, ut chirix chixjunil li rahok eechej xb’aaneb’ chiwu, chan li Qaawa’; xb’aan naq k’a’ru li eechej chiwu? chan li Qaawa’."
                },
                {
                    "number": 5,
                    "text": "Che’k’ayimanq li eechej re Kirtland choq’ reheb’ li k’as, chan li Qaawa’. Chekanab’eb’, chan li Qaawa’, ut jo’ k’ihal li nakana, chikanaaq sa’ lee ruq’, chan li Qaawa’."
                },
                {
                    "number": 6,
                    "text": "Xb’aan naq ma maak’a’ tab’i’ we li xik’anel xul chiru choxa, ut jo’kan ajwi’ lix karil li palaw, ut eb’ li xul chiru tzuul? Ma ink’a’ kinyiib’ li ruchich’och’? Ma ink’a’ chapcho sa’ wuq’ li taa’uxq re chixjunileb’ li teep aj pleet reheb’ li tenamit re li ruchich’och’?"
                },
                {
                    "number": 7,
                    "text": "Jo’kan ut, ma ink’a’ tink’e li yamyookil na’ajej chi tuxmek ut chi atz’umak, ut chi uuchink chi naab’al? chan li Qaawa’."
                },
                {
                    "number": 8,
                    "text": "Ma ink’a’ tz’aqal li na’ajej sa’eb’ li tzuul re Adan-ondi-Ahman, ut sa’ li helhookil ch’och’ re Olaha Xinehah, malaj li ch’och’ kiwan wi’ laj Adan, naq nekerahi ru li k’a’ru yal jun tz’uqul, ut nekekanab’ li k’a’ru q’axal nim xwankil?"
                },
                {
                    "number": 9,
                    "text": "Jo’kan ut, chalqex arin toj sa’ xch’och’il lin tenamit, a’an Sion."
                },
                {
                    "number": 10,
                    "text": "Lin moos aj William Marks chiwanq chi tiik chi paab’ank sa’ xb’een b’ab’ay li k’a’aq re ru, ut taawanq choq’ aj taqlanel sa’ xb’een naab’al. Chijolominq sa’ xyi lin tenamit sa’ li tenamit Far West, ut chi’osob’tesiiq rik’in li rosob’tesinkileb’ lin tenamit."
                },
                {
                    "number": 11,
                    "text": "Lin moos aj Newel K. Whitney chixutaanaq chirix li molam aj Nikolaita ut chirix chixjunil lix muqmuukil tz’eqb’eetalileb’, ut chirix chixjunil lix kok’alil li raam chiwu, chan li Qaawa’, ut chitaqe’q toj sa’ li ch’och’ Adan-ondi-Ahman, ut chiwanq choq’ obiisp chiru lin tenamit, chan li Qaawa’, moko rik’in ta k’ab’a’iik, rik’in b’an b’aanuhom, chan li Qaawa’."
                },
                {
                    "number": 12,
                    "text": "Ut jo’kan wi’chik, ninye eere, najultiko’ we lin moos aj Oliver Granger; k’ehomaq reetal, chi yaal ninye re naq taawanq lix k’ab’a’ chi jultik’anb’il xloq’al chiru li junjunq tasal tenamit, chi junelik q’e kutan, chan li Qaawa’."
                },
                {
                    "number": 13,
                    "text": "Jo’kan ut, chixyal ru chi anchal xch’ool re xtojb’al rix li Xb’eenil Awa’b’ejil re lin Iglees, chan li Qaawa’; ut naq nat’ane’ taawakliiq wi’chik, xb’aan naq lix mayej q’axal loq’aq wi’chik choq’ we chiru lix k’iijik, chan li Qaawa’."
                },
                {
                    "number": 14,
                    "text": "Jo’kan ut, chichalq arin chi seeb’, toj sa’ li ch’och’ Sion; ut naq tixtaw xq’ehil taak’ehe’q choq’ aj k’ay choq’ re lin k’ab’a’, chan li Qaawa’, choq’ re lix chaab’ilaleb’ lin tenamit."
                },
                {
                    "number": 15,
                    "text": "Jo’kan ut, maajun winq xik’ chi’iloq re lin moos aj Oliver Granger; chiwanq b’an li rosob’tesinkil lin tenamit sa’ xb’een a’an chi junelik q’e kutan."
                },
                {
                    "number": 16,
                    "text": "Ut jo’kan wi’chik, chi yaal ninye eere, chixjunileb’ lin moos sa’ li ch’och’ Kirtland chijultiko’q reheb’ li Qaawa’ lix Dios, ut jo’kan ajwi’ li wochoch, re xk’uulankil ut xkolb’al rix xsantilal, ut re xq’axb’aleb’ ru laj jalol ru tumin sa’ li kutan k’oxlanb’il inb’aan, chan li Qaawa’. Chi jo’kan. Amen."
                }
            ]
        },
        "/study/scriptures/dc-testament/dc/118": {
            "uri": "/study/scriptures/dc-testament/dc/118",
            "title": "Tzol’leb’ ut Sumwank 118",
            "data_type": "chapter",
            "chapter_name": "Tasal 118",
            "chapter_summary": [
                "1–3, Li Qaawa’ tixk’e li taak’anjelaq reheb’ lix junkab’aleb’ li Kab’laju; 4–6, Na’ux li b’oqe’k sa’ li na’ajej yamyo sa’ li Kab’laju."
            ],
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’: Chi’uxmanq jun ch’utub’aj-ib’ chi tikto; che’tuqub’aaq ru li Kab’laju; ut che’xaqab’aaq li winq re te’ok sa’ xna’ajeb’ li ani t’anenaqeb’."
                },
                {
                    "number": 2,
                    "text": "Lin moos aj Thomas chikanaaq chiru jarub’aq kutan sa’ li ch’och’ Sion re xpuktesinkil li waatin."
                },
                {
                    "number": 3,
                    "text": "Li rela’ che’kanaaq sa’ jultikank aatin chalen sa’ li hoonal a’an, ut wi te’xb’aanu a’in chi kub’enaqeb’ anchal xch’ool, sa’ q’unal ch’oolej ut tuulanil, ut najtil oyb’enink, laa’in, li Qaawa’ nink’e reheb’ jun yeechi’ihom, naq tink’e li taak’anjelaq reheb’ lix junkab’aleb’; ut jun nimla okeb’aal taateemanq choq’ reheb’, chalen anajwan."
                },
                {
                    "number": 4,
                    "text": "Ut sa’ xtiklajik li saq’ehil li taachalq, che’elq re te’xik chirix li ninqi ha’, ut aran che’xk’e chi yeemank lin evangelio, lix tz’aqalil a’an, ut che’xch’olob’ xyaalal lin k’ab’a’."
                },
                {
                    "number": 5,
                    "text": "Che’xchaq’rab’iheb’ lin santil paab’anel sa’ li tenamit Far West, sa’ li waqib’ xka’k’aal xb’e li po Abril jun chik, sa’ li na’ajej taakab’lamanq wi’ li wochoch, chan li Qaawa’."
                },
                {
                    "number": 6,
                    "text": "Lin moos aj John Taylor, ut jo’kan ajwi’ lin moos aj John E. Page, ut jo’kan ajwi’ lin moos aj Wilford Woodruff, ut jo’kan ajwi’ lin moos aj Willard Richards, che’xaqab’amanq chixnujob’resinkil lix na’ajeb’ li ani xe’t’ane’, ut chiyeemanq chi ch’olch’o reheb’ naq xaqab’anb’ileb’."
                }
            ]
        },
        "/study/scriptures/dc-testament/dc/119": {
            "uri": "/study/scriptures/dc-testament/dc/119",
            "title": "Tzol’leb’ ut Sumwank 119",
            "data_type": "chapter",
            "chapter_name": "Tasal 119",
            "chapter_summary": [
                "1–5, Eb’ laj santil paab’anel tento te’xtoj li k’a’ru reheb’ li numenaq sa’ xb’een li nak’anjelak reheb’, ut chirix a’an te’xk’e jo’ lajetqil lix lajetq raqal lix k’iijikeb’ rajlal chihab’; 6–7, Rik’in xb’aanunkil chi jo’kan, santob’resinb’ilaq li ch’och’ Sion."
            ],
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’, ninpatz’ naq chixjunil li k’a’ru reheb’ li numenaq sa’ xb’een li nak’anjelak reheb’, taak’eemanq sa’ ruq’ li obiisp re lin iglees sa’ Sion,"
                },
                {
                    "number": 2,
                    "text": "Choq’ re lix kab’lankil li wochoch, ut choq’ re xk’eeb’al xk’ojob’ankil Sion ut choq’ re li tijonelil, ut choq’ re lix k’aseb’ li Awa’b’ejil re lin Iglees."
                },
                {
                    "number": 3,
                    "text": "Ut a’inaq xtiklajik lix k’ulb’al xlajetqileb’ lin tenamit."
                },
                {
                    "number": 4,
                    "text": "Ut chirix a’an, eb’ li xe’k’ule’ xlajetqil chi jo’kan te’xtoj lix lajetq raqal chixjunil lix k’iijikeb’ rajlal chihab’; ut a’in taawanq choq’ xaqxookil chaq’rab’ chiruheb’ chi junelik, choq’ re lin santil tijonelil, chan li Qaawa’."
                },
                {
                    "number": 5,
                    "text": "Chi yaal ninye eere, taak’ulmanq naq chixjunileb’ li neke’xch’utub’ rib’ toj sa’ li ch’och’ Sion te’k’ule’q jo’ xlajetqil li k’a’ru reheb’ li numenaq sa’ xb’een li nak’anjelak reheb’, ut te’xpaab’ li chaq’rab’ a’in, malaj ut ink’a’ te’tawmanq chi k’ulub’ej re te’kanaaq sa’ eeyanq."
                },
                {
                    "number": 6,
                    "text": "Ut ninye eere, wi eb’ lin tenamit ink’a’ te’xpaab’ li chaq’rab’ a’in, re xk’uulankil xsantilal, ut rik’in li chaq’rab’ a’in xsantob’resinkil li ch’och’ Sion choq’ we, re naq taapaab’amanq lin k’uub’anb’il aatin ut lin raqb’a-aatin sa’ xb’een, re naq q’axal santaq, k’ehomaq reetal, chi yaal ninye eere, maawa’aq jun ch’och’ Sion choq’ eere."
                },
                {
                    "number": 7,
                    "text": "Ut a’inaq jun k’utb’il na’leb’ choq’ reheb’ chixjunil li roqechal Sion. Chi jo’kan. Amen."
                }
            ]
        },
        "/study/scriptures/dc-testament/dc/120": {
            "uri": "/study/scriptures/dc-testament/dc/120",
            "title": "Tzol’leb’ ut Sumwank 120",
            "data_type": "chapter",
            "chapter_name": "Tasal 120",
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’, ak xtaw xq’ehil, naq b’aanunb’ilaq xb’aan jun ch’utam, li taawanq wi’ li Xb’eenil Awa’b’ejil re lin Iglees, ut li obiisp ut lix ch’utam, ut xb’aan lin taqenaqil ch’utam, ut xb’aan lix yaab’ inkux laa’in reheb’, chan li Qaawa’. Chi jo’kan. Amen."
                }
            ]
        },
        "/study/scriptures/dc-testament/dc/121": {
            "uri": "/study/scriptures/dc-testament/dc/121",
            "title": "Tzol’leb’ ut Sumwank 121",
            "data_type": "chapter",
            "chapter_name": "Tasal 121",
            "chapter_summary": [
                "1–6, Li Profeet natz’aaman chiru li Qaawa’ choq’ reheb’ laj santil paab’anel li yookeb’ chixnumsinkil rahilal; 7–10, Li Qaawa’ naxye li tuqtuukilal re; 11–17, Majewanb’ileb’ chixjunil li neke’xjap re chixjitb’aleb’ lix tenamit li Qaawa’ chirix li q’etok aatin li moko yaal ta; 18–25, Moko xk’ulub’aqeb’ ta li tijonelil, ut te’k’ehe’q sa’ tojb’a-maak; 26–32, Nayeechi’iman li xninqal ru k’utb’esinb’il na’leb’ choq’ reheb’ li neke’kuyuk chi kaweb’ xch’ool; 33–40, K’a’ut naq naab’aleb’ li b’oqb’ileb’ ut moko k’iheb’ ta li sik’b’ileb’ ru; 41–46, Li tijonelil tento taa’oksimanq ka’ajwi’ sa’ tiikilal."
            ],
            "verses": [
                {
                    "number": 1,
                    "text": "At Dios, b’ar wankat laa’at? Ut b’ar wan li muheb’aal li natz’apok re li na’ajej muqmuukat wi’?"
                },
                {
                    "number": 2,
                    "text": "Jo’ najtil chik taawanq chi ramb’il laa wuq’, ut lix naq’ aawu, relik chi yaal, lix saqen ruhil xnaq’ aawu taaril chaq sa’ li choxa re junelik q’e kutan li maa’usilal ke’xk’ul laa tenamit ut eb’ laa moos, ut taaq’axe’q laa xik xb’aan lix yaab’eb’?"
                },
                {
                    "number": 3,
                    "text": "Relik chi yaal, at Qaawa’, jo’ najtil chik te’xnumsi li maa’usilal ut li rahob’tesink a’in li wan wi’ chi q’etb’il li chaq’rab’, chi maji’aq taaq’unob’resiiq aawaam choq’ reheb’, ut taa’eek’asimanq lix sa’ aach’ool rik’in xtoq’ob’ankileb’ ru?"
                },
                {
                    "number": 4,
                    "text": "At Qaawa’ Dios Nimajwal, aj yiib’ahom re li choxa, ch’och’, ut palaw, ut re chixjunil li k’a’aq re ru wankeb’ chi sa’, ut li nakatminok re ut nakak’e rub’el laa wankil laj tza, ut li q’ojyin ruhil ut aak’ab’il awa’b’ejihom re Xeol—ye’ chaq laa wuq’; chiq’axoq-u lix naq aawu; chixokmanq laa muheb’aal, miwan chik chi tz’apb’il li na’ajej muqmuukat wi’; k’eeb’ilaq taxaq aaxik; chiq’unob’resiiq taxaq aawaam, ut eek’asinb’ilaq lix sa’ aach’ool chixtoq’ob’ankil qu."
                },
                {
                    "number": 5,
                    "text": "Chilochmanq aajosq’il rik’ineb’ li xik’ neke’ilok qe; ut sa’ lix nimal xjosq’il laa ch’ool, rik’in laa yok’leb’ ch’iich’ eeqaju chaq li maa’usilal xqak’ul."
                },
                {
                    "number": 6,
                    "text": "Che’jultiko’q aawe eb’ laa santil paab’anel li ra yookeb’ chixk’ulb’al, at qaDios, ut eb’ laa moos te’saho’q sa’ xch’ool rik’in laa k’ab’a’ chi junelik."
                },
                {
                    "number": 7,
                    "text": "At walal, tuqtuukilal chiwanq sa’ aawaam; laa ch’a’ajkilal ut laa tawasinkil yal chiru jun ch’ina k’amok taawanq;"
                },
                {
                    "number": 8,
                    "text": "Ut chirix a’an, wi nakakuy chi us, li Dios tixtaqsi aaloq’al chi taqe’q; laa’at tatnumtaaq sa’ xb’eeneb’ chixjunil li xik’ neke’ilok aawe."
                },
                {
                    "number": 9,
                    "text": "Eb’ li raab’ileb’ aab’aan toj xaqxookeb’ chak’atq, ut te’xk’e wi’chik xsahil aach’ool rik’in xq’ixnaleb’ lix ch’ool ut xchaab’ilaleb’ li ruq’."
                },
                {
                    "number": 10,
                    "text": "Toj maji’ wankat jo’ laj Job; eb’ li raab’ileb’ aab’aan ink’a’ neke’wech’ok aawe, chi moko nakate’xjit jo’ aj q’etol aatin, jo’ ke’xb’aanu rik’in laj Job."
                },
                {
                    "number": 11,
                    "text": "Ut eb’ li neke’jitok aawe jo’ aj q’etol aatin, te’chaqihob’resiiq lix yo’onihomeb’, ut taa’oso’q li royb’enihomeb’ chanchan na’oso’ xchu ke chiru li raq’ xam aj k’atonel re li saq’e li nawakli;"
                },
                {
                    "number": 12,
                    "text": "Ut jo’kan ajwi’ naq li Dios ak xk’e li ruq’ ut lix tz’apleb’ re xjalb’aleb’ li jar kutankil ut li jar q’ehil, ut re xmutz’ob’resinkil ru lix k’a’uxleb’ a’an, re naq ink’a’ te’xtaw ru lix sachb’a-ch’oolejil k’anjelahom; re taaruuq chixyalb’aleb’ ajwi’ rix ut chixchapb’aleb’ sa’ tz’aqal lix b’alaq’eb’;"
                },
                {
                    "number": 13,
                    "text": "Jo’kan ajwi’ rik’in naq po’jenaqeb’ xch’ool, ut li k’a’ru wankeb’ xch’ool chixk’amb’al sa’ xb’eeneb’ li jun ch’ol chik, ut li rahilal neke’xra naq te’xnumsi li jun ch’ol chik, taachalq sa’ xb’eeneb’ a’an toj chi tz’aqal tz’aqal;"
                },
                {
                    "number": 14,
                    "text": "Re naq te’sache’q ajwi’ li rajomeb’, ut isinb’ilaq chaq lix yo’onihomeb’;"
                },
                {
                    "number": 15,
                    "text": "Ut moko k’iila chihab’ ta chik naq eb’ a’an ut eb’ li ralal xk’ajol te’mesuuq chaq rub’el choxa, chan li Dios, re naq maajun reheb’ taakanaaq chi xaqliik chiru li tz’ak."
                },
                {
                    "number": 16,
                    "text": "Majewanb’ileb’ chixjunileb’ li te’taqsinq re li rit roq sa’ xb’eeneb’ li yulb’ileb’ inb’aan, chan li Qaawa’, ut neke’xjap re chixyeeb’al naq xe’maakob’ naq ink’a’ xe’maakob’ chiwu, chan li Qaawa’, naq ke’xb’aanu b’an li k’a’ru xk’ulub’ sa’ wilob’aal, ut li keb’intaqla wi’."
                },
                {
                    "number": 17,
                    "text": "A’b’anan eb’ li neke’japok re chixyeeb’al q’etok aatin neke’xb’aanu xb’aan naq a’aneb’ moos chiru li maak, ut a’aneb’ ajwi’ a’an ralal xk’ajol li q’etok aatin."
                },
                {
                    "number": 18,
                    "text": "Ut eb’ li neke’xaqab’ank aatin chi tik’ti’ chirixeb’ lin moos, re te’xk’ameb’ sa’ li moosil ut li kamk—"
                },
                {
                    "number": 19,
                    "text": "Rahilal sa’ xb’eeneb’; rik’in naq ra ke’xb’aanu reheb’ lin kok’al, te’ch’otmanq chaq chiru li k’ojob’anb’il k’anjel re li wochoch."
                },
                {
                    "number": 20,
                    "text": "Moko nujenaqaq ta lix chakacheb’, taa’oso’q li rochocheb’ ut lix k’uuleb’aal kab’leb’, ut eb’ a’an xik’ te’ile’q xb’aaneb’ li ke’sahob’resin chaq xch’ooleb’."
                },
                {
                    "number": 21,
                    "text": "Moko te’wanq ta xk’ulub’il li tijonelil, chi moko li ralal xk’ajoleb’ chirixeb’ chiru li junjunq tasal tenamit."
                },
                {
                    "number": 22,
                    "text": "Q’axal us raj choq’ reheb’ naq taat’uyub’amanq chixkuxeb’ jun xpekul li ke’leb’ ut te’ok chi ha’ sa’ xchamal li palaw."
                },
                {
                    "number": 23,
                    "text": "Rahilal sa’ xb’eeneb’ chixjunil li neke’ch’a’ajkilob’resink re lin tenamit, ut neke’tiikisink, ut neke’kamsink, ut neke’ch’olob’ank aatin re xjitb’aleb’, chan li Qaawa’ reheb’ li Teepal; jun tasal tenamit aj k’amb’olay ink’a’ tixkol rib’ chiru li tojb’a-maak sa’ xb’alb’a."
                },
                {
                    "number": 24,
                    "text": "K’e reetal, lix naq’ wu naril ut naxnaw chixjunil lix k’anjeleb’, ut wan chi k’uulanb’il wik’in jun li junpaatil raqb’a-aatin sa’ xq’ehil a’an, choq’ reheb’ chixjunil;"
                },
                {
                    "number": 25,
                    "text": "Xb’aan naq wan jun hoonal xaqab’anb’il choq’ re li junjunq chi winq, a’ yaal jo’ chanru taawanq xk’anjel."
                },
                {
                    "number": 26,
                    "text": "Li Dios tixk’e eere eenawom rik’in lix Loq’laj Musiq’, relik chi yaal, rik’in li maatan re li Santil Musiq’ej li ink’a’ naru chi yeemank, li moko k’utb’esinb’il ta chalen chaq naq wanjenaq li ruchich’och’ toj anajwan;"
                },
                {
                    "number": 27,
                    "text": "Li ke’royb’eni li qaxe’toonil chi anchal lix yo’onihomeb’ re taak’utb’esimanq sa’ roso’jikeb’ li kutan, li ke’b’eresiik wi’ lix k’a’uxleb’ xb’aaneb’ li anjel, jo’ li k’uulanb’il choq’ re lix tz’aqalil lix loq’aleb’;"
                },
                {
                    "number": 28,
                    "text": "Jun kutan chalel naq maak’a’ taarame’q wi’, ma jun chi Dios wan malaj k’iila dios, te’k’utb’esimanq."
                },
                {
                    "number": 29,
                    "text": "Chixjunil li k’ojarib’aal ut li awa’b’ejil, li taqlanelil ut li wankilal, taak’utb’esimanq ut taak’ehe’q sa’ xb’eeneb’ chixjunil li ke’kuyuk chi kaweb’ xch’ool choq’ re lix evangelio li Jesukristo."
                },
                {
                    "number": 30,
                    "text": "Ut jo’kan ajwi’, ma k’eek’o xmaril li choxa malaj li palaw, malaj li chaqi ch’och’, malaj li saq’e, li po, malaj li chahim—"
                },
                {
                    "number": 31,
                    "text": "Chixjunil lix q’ehileb’ neke’xsuti wi’ rib’, chixjunil li kutan, li po, ut li chihab’ xaqab’anb’il, ut chixjunil li kutan re lix kutaneb’, lix poheb’, ut lix chihab’eb’, ut chixjunil lix loq’aleb’, lix chaq’rab’eb’, lix k’ojob’anb’il hoonaleb’, taak’utb’esimanq sa’ xkutankil lix k’ojlajik lix tz’aqalil ru li kutan—"
                },
                {
                    "number": 32,
                    "text": "Jo’ chanru li k’a’ru k’ojob’anb’il chaq sa’ xyi li Ch’utam re li Junelik Dios re chixjunileb’ chik li dios rub’elaj naq kiwan li ruchich’och’ a’in, li k’uulanb’ilaq toj sa’ xchoyonik ut roso’jik a’an, naq li junjunq chi winq taa’ok chiru li rilob’aal li wan chi junelik, ut sa’ lix hilob’aal a’an, li maak’a’aq wi’ li kamk."
                },
                {
                    "number": 33,
                    "text": "Toj jo’q’e naru nawan chi tz’aj lix ha’il li roq ha’ li nab’eek? K’a’ru chi wankilal naru chi ramok ru li choxa? Jo’ chanru ta naq junaq winq tixye’ xka’ch’inal lix tel re xramb’al li nima’ Missouri sa’ lix b’e li taqlanb’il, malaj chixsutq’isinkil chi q’ajel-ix, jo’kanaq xwankil chixramb’al li Nimajwal sa’ xhoyb’al li na’leb’ chalen chaq sa’ choxa sa’ xb’een lix jolomeb’ laj Santil Paab’anel sa’ Roso’jikeb’ li Kutan."
                },
                {
                    "number": 34,
                    "text": "K’ehomaq reetal, naab’aleb’ li b’oqb’ileb’, a’ut moko k’iheb’ ta li sik’b’ileb’ ru. Ut k’a’ut naq ink’a’ sik’b’ileb’ ru?"
                },
                {
                    "number": 35,
                    "text": "Xb’aan naq k’a’jo’ naq k’eeb’ileb’ xch’ool chirix li k’a’aq re ru re li ruchich’och’ a’in, ut neke’xra ru nimaak ruheb’ xb’aaneb’ li winq, jo’kan naq ink’a’ neke’xtzol li jun chi na’leb’ a’in—"
                },
                {
                    "number": 36,
                    "text": "Naq li xk’ulub’il li tijonelil chi junajwa wan chi b’ak’b’il rik’in lix wankilal li choxa, ut naq lix wankilal li choxa ink’a’ naru xb’eresinkil chi moko xch’e’b’al, ka’ajwi’ rik’in li na’leb’ re tiikilal."
                },
                {
                    "number": 37,
                    "text": "Yaal ajwi’ naq naru chi k’ojob’amank sa’ qab’een; a’b’anan wi naqayal xmuqb’al li qamaak, malaj xnimankil li qaq’etq’etil, lix jo’maajo’il li qajom chi taqlank, malaj xk’anjelankil li taqlank malaj li awa’b’ejink, malaj li minok-u sa’ xb’eeneb’ li raameb’ li ralal xk’ajoleb’ li winq, rik’in yal ta jun raqalaq li maa’usilal, k’ehomaq reetal, li choxa narisi rib’; naraho’ xch’ool lix Musiq’ li Qaawa’; ut naq isinb’il chaq a’an, oso’jenaq li tijonelil malaj li wankilal re li winq a’an."
                },
                {
                    "number": 38,
                    "text": "K’ehomaq reetal, chi maji’aq naxk’e reetal, ak xkana xjunes, re xlapb’al chiroq li topleb’, re xrahob’tesinkileb’ laj santil paab’anel, ut re xpleetinkil li Dios."
                },
                {
                    "number": 39,
                    "text": "Laa’o ak xqatzol, rik’in xrahil li k’a’ru xqak’ul, naq ak reheb’ ut ajb’il xb’aan ka’ch’in chik ma chixjunileb’ li winq, a’ yaal sa’ junpaat naq nak’ehe’ b’ayaq li wankilal reheb’, jo’ neke’xk’oxla, tikto te’ok chixk’anjelankil li awa’b’ejil chi moko tiik ta."
                },
                {
                    "number": 40,
                    "text": "Chi jo’kan naab’aleb’ li b’oqb’ileb’, a’ut moko k’iheb’ ta li sik’b’ileb’ ru."
                },
                {
                    "number": 41,
                    "text": "Maajun wankilal chi moko teneb’ank naru malaj tento taa’uxmanq sa’ xk’ab’a’ li tijonelil, ka’ajwi’ rik’in li q’unb’esink ch’oolej, rik’in li najtil oyb’enink, rik’in li q’unal ch’oolej ut li tuulanil, ut rik’in li rahok chi moko pak’b’il ta;"
                },
                {
                    "number": 42,
                    "text": "Rik’in chaab’il ch’oolej, ut li saq ruhil nawom, li taanimob’resinq chi naab’al re li aamej chi maak’a’ li ka’pak’alil ut chi maak’a’ li b’alaq’il—"
                },
                {
                    "number": 43,
                    "text": "Rik’in ch’iilank sa’ xq’ehil rik’in kawilal, naq eek’asinb’ilat xb’aan li Santil Musiq’ej, ut rik’in xk’utb’al moqon xk’iijik li rahok choq’ re li ani ch’iilanb’il aab’aan, maare anchal tatxk’oxla jo’ aj xik’ ilol re;"
                },
                {
                    "number": 44,
                    "text": "Re tixnaw naq lix xaqxookil aach’ool choq’ re a’an, q’axal kaw wi’chik chiru xb’ak’leb’ li kamk."
                },
                {
                    "number": 45,
                    "text": "Chiwanq ajwi’ lix sa’ aach’ool chi nujenaq rik’in rahok choq’ reheb’ chixjunil li winq, ut choq’ re li rochochil li paab’aal, ut li saq ruhil na’leb’ chirutz’u’uji rajlal laa k’oxlahom; toja’ ut naq taanimanq xmetz’ew lix kawilal aach’ool chiru li Dios, ut li tzol’leb’ re li tijonelil taanaq chiru laa waam chanchan li k’ajob’ chalen chaq sa’ choxa."
                },
                {
                    "number": 46,
                    "text": "Li Santil Musiq’ej taa’ochb’eeninq aawe rajlal, ut laa xuq’ a’anaq jun xuq’ re tiikilal ut yaal li ink’a’ naxjal rib’; ut laa awa’b’ejil a’anaq jun awa’b’ejil li junelik nakana, ut chi moko minb’il ta taanume’q aawik’in chi junelik q’e kutan."
                }
            ]
        },
        "/study/scriptures/dc-testament/dc/122": {
            "uri": "/study/scriptures/dc-testament/dc/122",
            "title": "Tzol’leb’ ut Sumwank 122",
            "data_type": "chapter",
            "chapter_name": "Tasal 122",
            "chapter_summary": [
                "1–4, Eb’ lix maril li ch’och’ te’patz’oq chirix lix k’ab’a’ laj Jose Smith; 5–7, Chixjunil lix ch’a’ajkilal ut lix tawajik tixk’e xna’leb’ ut taawanq choq’ re xchaab’ilal; 8–9, Li Ralal li Winq xkub’e rub’eleb’ chixjunil."
            ],
            "verses": [
                {
                    "number": 1,
                    "text": "Eb’ lix maril li ch’och’ te’patz’oq chirix laa k’ab’a’, ut eb’ li maak’a’eb’ xna’leb’ tate’xse’e, ut li xb’alb’a taajosq’ob’resinq chawix;"
                },
                {
                    "number": 2,
                    "text": "A’ut li saqeb’ ru xch’ool, ut li chaab’ileb’ xna’leb’, ut li tiikeb’ li raam, ut li saqeb’ ru xyu’am, te’xsik’ li na’leb’, ut li wankilal ut li osob’tesink chi rajlal rub’el laa wuq’."
                },
                {
                    "number": 3,
                    "text": "Ut eb’ laa tenamit maajo’q’e te’isiiq aawik’in xb’aan li aatin te’xch’olob’ li xate’xkanab’ re aapleetinkil."
                },
                {
                    "number": 4,
                    "text": "Ut us ta xb’aan lix wankileb’ a’an tatk’ehe’q sa’ ch’a’ajkilal, ut sa’ xtz’apam li ramleb’ ch’iich’ ut li tz’ak, toj tatwanq chi nimanb’il aawu; ut yal jun ch’ina k’amok chik ut lix yaab’ aakux q’axal xuwajelaq wi’chik sa’ xyiheb’ li xik’ neke’ilok aawe chiru li josq’il kaqkojl, xb’aan laa tiikilal; ut laa Dios taaxaqliiq chak’atq chi junelik q’e kutan."
                },
                {
                    "number": 5,
                    "text": "Wi nakatb’oqe’ chi nume’k chiru li rahilal; wi wan li rahilal sa’ aab’een sa’ xyanqeb’ li b’alaq’il komon, wi wan rahilal sa’ aab’een sa’ xyanqeb’ laj elq’; wi wan rahilal sa’ aab’een sa’ ch’och’ malaj sa’ palaw;"
                },
                {
                    "number": 6,
                    "text": "Wi jitb’ilat rik’in li k’iila paay chi b’alaq’il jitok; wi eb’ li xik’ neke’ilok aawe neke’t’ane’ sa’ aab’een; wi nakate’xmaq’ chaq chiru li wank rik’in laa yuwa’ ut laa na’, ut eb’ laa wech alal ut laa wanab’; ut wi chi b’otz’b’il li yok’leb’ ch’iich’ eb’ li xik’ neke’ilok aawe nakate’xmaq’ chaq chire xch’ool laa wixaqil ut eb’ laa walal aak’ajol, ut laa walal asb’ej, us ta yal waqib’ chihab’ xyu’am, tixchap laa waq’ ut tixye, Yuwa’, yuwa’, k’a’ naq ink’a’ tatruuq chi kanaak qik’in? At inyuwa’, k’a’ru te’xb’aanu li winq aawik’in? wi ut chirix a’an taa’isiiq chaq chawu rik’in li yok’leb’ ch’iich’, ut tatkelooq sa’ tz’alam, ut eb’ li xik’ neke’ilok aawe te’b’eeq chasutam chanchan eb’ li xojb’ li neke’xsik’ xkik’el li karneer;"
                },
                {
                    "number": 7,
                    "text": "Wi ut tatkute’q sa’ li jul, malaj sa’ ruq’eb’ laj kamsinel, ut taateneb’amanq li kamk sa’ aab’een; wi tatkute’q sa’ li chamal ha’; wi lix b’olb’ookil roq li ha’ tixk’uub’ xna’leb’ chasachb’al; wi li kawil iq’ taa’ok choq’ aj xik’ ilonel chawu; wi li choxa tixch’utub’ xq’eqal ru, ut chixjunil li yo’ob’tesinb’il wi’ li k’a’aq re ru tixjunaji rib’ chixramb’al ru li b’e; ut sa’ xb’een chixjunil, wi tz’aqal li rokeb’aal xb’alb’a tixte x’anchalil li re chawix, chanaw, at walal, naq chixjunil li k’a’aq re ru a’in tixk’e aana’leb’, ut taawanq choq’ re aachaab’ilal."
                },
                {
                    "number": 8,
                    "text": "Li Ralal li Winq xkub’e rub’el chixjunil a’in. Ma nim tab’i’ aawu chiru a’an?"
                },
                {
                    "number": 9,
                    "text": "Jo’kan ut, chatkanaaq sa’ laa b’e, ut li tijonelil taakanaaq aawik’in; xb’aan naq eb’ a’an xaqxo lix marileb’, ink’a’ neke’ru chi q’axok. Nawb’ileb’ ru laa kutan, ut moko taak’ose’q ta rajlankil aachihab’; jo’kan ut, maaxuwa k’a’ru taaruuq tixb’aanu li winq, xb’aan naq li Dios taawanq aawik’in chi junelik q’e kutan."
                }
            ]
        },
        "/study/scriptures/dc-testament/dc/123": {
            "uri": "/study/scriptures/dc-testament/dc/123",
            "title": "Tzol’leb’ ut Sumwank 123",
            "data_type": "chapter",
            "chapter_name": "Tasal 123",
            "chapter_summary": [
                "1–6, Eb’ laj santil paab’anel tento te’xch’utub’ ut te’xpuktesi resil li rahilal ut rahob’tesink ke’xk’ul; 7–10, Li musiq’ej li kixaqab’ank reheb’ li b’alaq’il paab’aal jo’kan ajwi’ naxjolomi xrahob’tesinkileb’ laj santil paab’anel; 11–17, Naab’al sa’ xyanqeb’ li jar ch’uut chi paab’aal toj te’xk’ul li yaal."
            ],
            "verses": [
                {
                    "number": 1,
                    "text": "Ut jo’kan wi’chik, naqatz’aama naq chek’oxlahaq naq na’ajman ru naq chixjunileb’ laj santil paab’anel te’xch’utub’ xnawomeb’ chirix chixjunil li uxb’il, ut li rahilal ut ch’a’ajkilank li k’eeb’il sa’ xb’eeneb’ xb’aaneb’ li ani wankeb’ sa’ li Estado a’in;"
                },
                {
                    "number": 2,
                    "text": "Ut jo’kan ajwi’ chirix chixjunil li eechej ut jo’ nimal li sachk xe’xk’ul, rik’in li k’a’ru yeeb’il chirixeb’ jo’ ajwi’ li rahob’tesink b’aanunb’il reheb’, ut jo’kan ajwi’ li k’a’ru reheb’;"
                },
                {
                    "number": 3,
                    "text": "Ut jo’kan ajwi’ lix k’ab’a’eb’ chixjunil li ani ke’tz’aqon sa’ xrahob’tesinkileb’, a’ yaal jo’ neke’ru chixtawb’aleb’ ut chixtz’ilb’aleb’ rix."
                },
                {
                    "number": 4,
                    "text": "Ut maare naru naxaqab’aman jun ch’uut aj k’anjenel re xtz’ilb’al rix li k’a’aq re ru a’in, ut re xk’ulb’al li aatin li yeeb’il ut li xaqab’anb’il; ut jo’kan ajwi’ re xch’utub’ankileb’ li puktesinb’il hu aj tik’ti’ li wankeb’ chi numsimank;"
                },
                {
                    "number": 5,
                    "text": "Ut chixjunil li wan chi sa’eb’ li hu li neke’puktesiman chi po, ut sa’eb’ li tzoleb’aal hu, ut chixjunil li tik’ti’ esil li puktesinb’il, ut li yoo chi tz’iib’amank, ut ani aj b’aan, ut te’xq’axtesi chixjunil li ch’utub’anb’il aatin chirix li ajtzahil ch’i’ch’i’ink ut li maa’us aj minok-u aj kamsinel, li b’aanunb’il re li tenamit a’in—"
                },
                {
                    "number": 6,
                    "text": "Re naq ink’a’ ka’ajwi’ taqapuktesi a’an re chixjunil li ruchich’och’, re aj b’an wi’ taqak’ut chiruheb’ lix jolomileb’ li tenamit sa’ chixjunil li raak’ab’il ut xb’alb’ahil b’onol, jo’ li junaj chik chi yalok q’e li elajinb’il chiqu xb’aan li qaChoxahil Yuwa’, re naq chi tz’aqal ut chi ch’olch’o tooruuq chixtz’aamankil li yeechi’inb’il, naq taab’oqe’q chaq a’an sa’ li na’ajej muqmu wi’; ut jo’kan ajwi’ re naq chixjunil li nimla tenamit taakanaaq chi maak’a’ te’xpatz’ wi’ xkuyb’aleb’ rub’elaj naq a’an taaruuq tixtaqla xwankil lix tel li nim xmetz’ew."
                },
                {
                    "number": 7,
                    "text": "A’an jun li qateneb’ankil aajel ru, li tento sa’ qab’een chiru li Dios, chiruheb’ li anjel, rochb’eeneb’ li took’ame’q wi’ chi xaqliik, ut jo’kan ajwi’ chiqu laa’o, chiruheb’ li qixaqil ut li qakok’al, li ke’mine’ ru chixkub’sinkil rib’eb’ rik’in yaab’ak, raho’k ch’oolej, ut xiw, rub’el li uq’ej q’axal xik’ob’aal re kamsink, maa’usil taqlank, ut rahob’tesink, chi tenq’anb’il ut chi elajinb’il ut chi xaqab’anb’il xb’aan lix wankil li musiq’ej a’an li kixjunaji chi q’axal kaw lix paab’ahomeb’ li yuwa’b’ej, li ke’eechanink re li tik’ti’, rik’in lix ch’ooleb’ li alal k’ajolb’ej, ut li kixnujob’resi li ruchich’och’ rik’in xsachik li na’leb’, ut timil timil xniman xmetz’ew, ut anajwan a’an tz’aqal laj tiikisinel re chixjunil li po’e’k, ut na’aakanak chixjunil li ruchich’och’ rub’el raalil lix maa’usilal."
                },
                {
                    "number": 8,
                    "text": "A’an jun iiqleb’ ch’iich’, a’an jun kawil b’ak’leb’; a’an tz’aqal li b’ak’leb’ uq’ej, ut li k’aam ch’iich’, ut li b’ak’leb’ oqej, ut li b’ak’leb’ ch’iich’ re xb’alb’a."
                },
                {
                    "number": 9,
                    "text": "Jo’kan ut, a’an jun li qateneb’ankil aajel ru li tento sa’ qab’een, moko ka’aj ta wi’ choq’ reheb’ tz’aqal li qixaqil ut li qakok’al, choq’ reheb’ b’an li xmalka’an ut li maak’a’eb’ xyuwa’, li kamsinb’ileb’ lix b’elomeb’ ut lix yuwa’eb’ rub’el lix ch’iich’il uq’;"
                },
                {
                    "number": 10,
                    "text": "Ut eb’ a’ aak’ab’il ut q’eqil b’aanuhom a’in tz’aqaleb’ re taachenchotq ajwi’ li xb’alb’a, ut re taakanaaq chi xeb’esinb’il ut chi saqirk li rilob’aal, ut tz’aqal li ruq’ laj tza chi siksotk ut chi parpotk."
                },
                {
                    "number": 11,
                    "text": "Ut a’an ajwi’ jun li qateneb’ankil aajel ru li tento sa’ qab’een chiru chixjunil li tasal tenamit li yoo chi wakliik, ut chiruheb’ chixjunileb’ li saqeb’ ru xch’ool—"
                },
                {
                    "number": 12,
                    "text": "Xb’aan naq toj wankeb’ naab’al sa’ li ruchich’och’ sa’ xyanqeb’ chixjunil li ch’uut chi paab’aal, li molam, ut li raqal chi iglees, li mutz’ob’resinb’ileb’ ru xb’aan li muqmuukil k’oxlanb’il b’alaq’ reheb’ li winq, li neke’royb’eni wi’ b’alaq’ik, ut ramb’il li yaal chiruheb’ yal xb’aan naq ink’a’ neke’xnaw b’ar te’xtaw—"
                },
                {
                    "number": 13,
                    "text": "Jo’kan ut, re naq taqanumsi ut taqaq’ax ru li qayu’am sa’ xk’amb’al chi kutankil chixjunil li k’a’aq re ru muqmu re q’ojyin, a’ yaal jo’ naqanaw; ut k’utb’esinb’ileb’ chi yaal chalen chaq sa’ choxa—"
                },
                {
                    "number": 14,
                    "text": "Tento ut naq taab’aanumanq li k’a’aq re ru a’in chi yalb’il anchal qaq’e."
                },
                {
                    "number": 15,
                    "text": "Maajun winq chik’oxlanq re naq yal ka’ch’in xwankil a’in, xb’aan naq wan naab’al li toj chalel, chirixeb’ laj santil paab’anel, li taa’ajmanq wi’ ru li k’a’aq re ru a’in."
                },
                {
                    "number": 16,
                    "text": "Nekenaw, ex was wiitz’in, naq jun li jukub’ q’axal nim tenq’anb’il chi naab’al xb’aan jun lix b’eresinkil q’axal ka’ch’in sa’ xhoonal li kaq-sut-iq’, xb’aan naq nak’ame’k xb’e chi xik chiru li iq’ ut lix b’oolam li ha’."
                },
                {
                    "number": 17,
                    "text": "Jo’kan ut, ex was wiitz’in q’axal raarookex inb’aan, chi sa qach’ool chiqab’aanu chixjunil li k’a’aq re ru li naru chiqu; toja’ ut naq tooruuq chi xaqliik, chi anchal xkawilal qach’ool, re taqil lix kolb’a-ib’ li Dios, ut re taak’utb’esimanq lix tel."
                }
            ]
        },
        "/study/scriptures/dc-testament/dc/124": {
            "uri": "/study/scriptures/dc-testament/dc/124",
            "title": "Tzol’leb’ ut Sumwank 124",
            "data_type": "chapter",
            "chapter_name": "Tasal 124",
            "chapter_summary": [
                "1–14, Laj Jose Smith nataqlaak chixtaqlankil jun jek’inb’il aatin chi tiik xk’a’uxl re li awa’b’ej re Estados Unidos, reheb’ laj jolominel, ut reheb’ laj taqlanel re chixjunileb’ li tenamit; 15–21, Laj Hyrum Smith, laj David W. Patten, laj Jose Smith, yuwa’b’ej, ut jalaneb’ chik li yo’yookeb’ ut li kamenaqeb’ neke’osob’tesiik xb’aan lix anchalileb’ xch’ool ut lix chaab’ilaleb’; 22–28, Eb’ laj santil paab’anel neke’taqlaak chixkab’lankil jun ochoch re xk’ulb’aleb’ laj jalanil tenamit, ut jun santil ochoch sa’ Nauvoo; 29–36, Li kub’iha’ choq’ reheb’ li kamenaq tento taa’uxmanq sa’eb’ li santil ochoch; 37–44, Eb’ lix tenamit li Qaawa’ junelik neke’xkab’laheb’ li santil ochoch re xb’aanunkil li santil k’ojob’anb’il k’anjel; 45–55, Eb’ laj santil paab’anel ink’a’ chik neke’teneb’aak chixkab’lankil li santil ochoch sa’ li Condado Jackson sa’ xk’ab’a’ li rahob’tesiik xb’aaneb’ li xik’ neke’ilok reheb’; 56–83, Nak’eeman li na’leb’ re xk’utb’al chan ru xkab’lankil li Ochoch Nauvoo; 84–96, Laj Hyrum Smith nab’oqe’ chi wank choq’ yuwa’b’ejil aj k’anjel, chixk’ulb’al lix laawil ut chi xaqliik sa’ xna’aj laj Oliver Cowdery; 97–122, Laj William Law ut jalaneb’ chik neke’k’ehe’ xna’leb’ choq’ re lix k’anjeleb’; 123–145, Nayeeman xk’ab’a’eb’ li jolomil aj k’anjel ut eb’ li jek’inb’il aj k’anjel, rochb’een lix k’anjeleb’ ut li molam wankeb’ wi’."
            ],
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’ aawe laa’at, inmoos aj Jose Smith, nasaho’ inch’ool chi tz’aqal rik’in laa mayej ut laa ch’olob’ahom, li kak’e; xb’aan naq choq’ re li ajom a’in katinwaklesi, re tink’ut xchaab’ilal inna’leb’ rik’in li k’a’ru q’un xmetz’ew re li ruchich’och’."
                },
                {
                    "number": 2,
                    "text": "K’ulub’anb’ileb’ laa tij chiwu; ut re xsumenkileb’ ru ninye aawe, naq b’oqb’ilat re naq tikto taataqla jun li jek’inb’il aatin re tiik ruhil k’a’uxlej chirix lin evangelio, ut chirix li oqech a’in li kink’ojob’ chi wank choq’ xpekal lix xuk Sion, li taaji’e’q ru rik’in xyaalo’jik chanchan re jun reyil ochoch."
                },
                {
                    "number": 3,
                    "text": "Taataqlamanq li jek’inb’il aatin a’in rik’in chixjunileb’ li rey sa’ li ruchich’och’, toj sa’ xkaaxukuutil, rik’in li oxloq’inb’il awa’b’ej re tenamit li toja’ xsik’e’ ru, ut eb’ li jolominel li taqenaqeb’ xk’a’uxl sa’ li nimla tenamit li wankat wi’, ut rik’in chixjunileb’ li tenamit re li ruchich’och’ li jek’inb’ileb’ chi najt."
                },
                {
                    "number": 4,
                    "text": "Chitz’iib’amanq sa’ li musiq’ej re tuulanil ut rik’in lix wankil li Santil Musiq’ej, li taawanq aawik’in sa’ xhoonal lix tz’iib’ankil;"
                },
                {
                    "number": 5,
                    "text": "Xb’aan naq taak’ehe’q aawe xb’aan li Santil Musiq’ej xnawb’al li rajom inch’ool chirixeb’ li rey ut eb’ laj b’eresinel a’an, a’ li taak’ulmanq ajwi’ reheb’ sa’ jun kutan chalel."
                },
                {
                    "number": 6,
                    "text": "Xb’aan naq k’e reetal, ok we chixb’oqb’aleb’ re te’xk’e reetal lix saqenkil ut lix loq’al Sion, xb’aan naq xwulak li hoonal xaqab’anb’il re rusilankil."
                },
                {
                    "number": 7,
                    "text": "B’oqeb’ ut, rik’in jun jek’inb’il aatin chi kaw xyaab’, ut rik’in li yaal ch’olob’anb’il eeb’aan, ut maaxuwaheb’, xb’aan naq chanchaneb’ li pach’aya’, ut chixjunil lix loq’aleb’ chanchan li ratz’um li sa’ junpaat nat’ane’, re naq te’kanaaq ajwi’ chi maak’a’ k’a’ru te’xpatz’ wi’ xkuyb’aleb’—"
                },
                {
                    "number": 8,
                    "text": "Ut re taaruuq tinwula’aniheb’ sa’ xkutankil li ula’aniik, naq tinwisi li tz’apleb’ t’ikr tz’aptz’o wi’ li wilob’aal, re xk’eeb’al xna’aj laj rahob’tesinel sa’ xyanqeb’ laj ka’pak’al-u, b’ar wan wi’ li k’uxuxink ruuch-e, wi neke’xtz’eqtaanaheb’ lin moos ut li yaal ch’olob’anb’il inb’aan, li kink’utb’esi chiruheb’."
                },
                {
                    "number": 9,
                    "text": "Ut jo’kan wi’chik, laa’in tin’ula’aninq ut tinq’unob’resi li raameb’, naab’al reheb’ choq’ re lee chaab’ilal, re naq teetaw usilal sa’ li rilob’aaleb’, re te’wulaq rik’in lix saqenkil li yaal, ut eb’ laj Gentil rik’in lix taqsinkil xloq’al malaj lix waklesinkil Sion."
                },
                {
                    "number": 10,
                    "text": "Xb’aan naq lix kutankil li wula’anihom taachalq chi seeb’, sa’ jun hoonal naq moko k’oxlanb’il ta eeb’aan; ut b’ar taawanq xkolb’aleb’ rix lin tenamit, ut li kolb’a-ib’ na’ajej choq’ reheb’ li ani te’kanaaq reheb’?"
                },
                {
                    "number": 11,
                    "text": "Ajenqex, ex xreyil li ruchich’och’! Chalqex, chalqex laa’ex, rik’in lee oor ut lee plaat, choq’ re xtenq’ankil lin tenamit, choq’ re li rochoch eb’ lix rab’in Sion."
                },
                {
                    "number": 12,
                    "text": "Ut jo’kan wi’chik, chi yaal ninye aawe, lin moos aj Robert B. Thompson chatxtenq’a chixtz’iib’ankil li jek’inb’il aatin a’in, xb’aan naq nasaho’ chi tz’aqal inch’ool rik’in a’an, ut naq a’an taawanq aawik’in;"
                },
                {
                    "number": 13,
                    "text": "Jo’kan ut, chi’ab’inq a’an chiru li na’leb’ taak’e, ut laa’in tinwosob’tesi rik’in xk’ihanik li osob’tesink; chiwanq chi xaqxo chi paab’ank ut chi tiik xch’ool sa’ chixjunil li k’a’aq re ru chalen anajwan, ut nimaq ru sa’ li wilob’aal;"
                },
                {
                    "number": 14,
                    "text": "A’b’anan chijultiko’q re naq lix mertoomil ilom tinpatz’ sa’ ruq’."
                },
                {
                    "number": 15,
                    "text": "Ut jo’kan wi’chik, chi yaal ninye aawe, osob’tesinb’il lin moos aj Hyrum Smith, xb’aan naq laa’in, li Qaawa’, ninra a’an xb’aan lix anchalil lix ch’ool, ut xb’aan naq a’an naxra li k’a’ru tiik chiwu, chan li Qaawa’."
                },
                {
                    "number": 16,
                    "text": "Jo’kan wi’chik, lin moos aj John C. Bennett chitenq’anq aawe sa’ laa k’anjel sa’ xtaqlankil li waatin rik’ineb’ li rey ut eb’ li tenamit re li ruchich’och’, ut chixxaqab’ rib’ chak’atq, at inmoos aj Jose Smith, sa’ xhoonal li tawasiik; ut ink’a’ taa’oso’q xq’ajkamunkil wi naxk’ul li na’leb’ li k’eeb’ilaq."
                },
                {
                    "number": 17,
                    "text": "Ut xb’aan lix rahom nimaq ru a’an, xb’aan naq wehaq a’an wi tixb’aanu a’in, chan li Qaawa’. Wilom li k’anjel li xb’aanu, li nink’ulub’a wi ink’a’ naxkanab’, ut tink’e choq’ xkoroon li osob’tesink ut xnimal li loq’alil."
                },
                {
                    "number": 18,
                    "text": "Ut jo’kan wi’chik, ninye aawe naq a’an rajom inch’ool naq lin moos aj Lyman Wight toj taawanq chi jultikank aatin choq’ re Sion, sa’ li musiq’ej re tuulanil, rik’in inch’olob’ankil chiru li ruchich’och’; ut laa’in tink’am jo’ sa’ xxik’eb’ li t’iw; ut a’an tixtaw loq’alil ut nimank-u choq’ re a’an ut choq’ re lin k’ab’a’."
                },
                {
                    "number": 19,
                    "text": "Re naq jo’q’e tixchoy lix k’anjel tinruuq chixk’ulb’al wik’in laa’in, jo’ kinb’aanu ajwi’ rik’in lin moos aj David Patten, li wan wik’in sa’ li hoonal a’in, ut jo’kan ajwi’ lin moos aj Edward Partridge, ut jo’kan ajwi’ lin tiixil moos aj Jose Smith, yuwa’b’ej, li chunchu rochb’een laj Abraham sa’ xnim uq’, ut osob’tesinb’il ut sant a’an, xb’aan naq we."
                },
                {
                    "number": 20,
                    "text": "Ut jo’kan wi’chik, chi yaal ninye aawe, lin moos aj George Miller maak’a’ b’alaq’il rik’in; naru xkanab’ankil aawib’ chiru a’an xb’aan x’anchalil lix ch’ool; ut sa’ xk’ab’a’ lix rahom li wan chirix li yaal ch’olob’anb’il inb’aan, laa’in, li Qaawa’, ninra."
                },
                {
                    "number": 21,
                    "text": "Jo’kan naq ninye aawe, nintz’ap sa’ xb’een xjolom li ropiis jun obispil, chanchan lin moos aj Edward Partridge, re taaruuq tixk’ul li k’a’ru q’axtesinb’il choq’ re lin junkab’al, re naq tixk’anjela li osob’tesink sa’ xb’een xjolomeb’ li neb’a’ re lin tenamit, chan li Qaawa’. Maajun winq xik’ chi’iloq re lin moos aj George, xb’aan naq a’an tixnima wu."
                },
                {
                    "number": 22,
                    "text": "Lin moos aj George, ut lin moos aj Lyman, ut lin moos aj John Snider, ut jalaneb’ chik, che’xkab’la jun ochoch choq’ re lin k’ab’a’, junaq jo’ li tixk’ut lin moos aj Jose chiruheb’, sa’ xb’een li na’ajej tixk’ut ajwi’ chiruheb’."
                },
                {
                    "number": 23,
                    "text": "Ut a’anaq jun ochoch re k’ehok warib’aal, jun ochoch te’ruuq wi’ laj jalanil tenamit chi chalk chaq chi najt ut chi hilank chi sa’; jo’kan ut, chiwanq choq’ chaab’il ochoch, tz’aqalaq xchaab’ilal re anchal xk’ulub’ankil, re naq laj b’e li lub’jenaq taaruuq chixtawb’al xkawilal ut xkolb’al rix naq yooq chixk’oxlankil li raatin li Qaawa’; ut lix pekal li xuk li kinxaqab’ choq’ re Sion."
                },
                {
                    "number": 24,
                    "text": "Li ochoch a’in taawanq choq’ muheb’aal re kawilal wi kab’lanb’ilaq choq’ re lin k’ab’a’, ut wi laj jolominel li taaxaqab’amanq choq’ re ink’a’ tixkanab’ chi chalk k’a’ruhaq chi tz’ajnil sa’ xb’een. Santaq a’an, malaj li Qaawa’ lee Dios ink’a’ taahilanq chi sa’."
                },
                {
                    "number": 25,
                    "text": "Ut jo’kan wi’chik, chi yaal ninye eere, chixjunileb’ lin santil paab’anel che’chalq chaq chi najt."
                },
                {
                    "number": 26,
                    "text": "Ut taqlahomaqeb’ laj k’amol esil sa’ aanil, relik chi yaal, aj k’amol esil sik’b’ileb’ ru, ut yehomaq reheb’: Chalqex, rik’in chixjunil lee oor, ut lee plaat, ut lee q’ol terto xtz’aq, ut rik’in chixjunil li najter yiib’anb’il eere; ut rik’in chixjunileb’ li wankeb’ xnawomeb’ chirix li najter yiib’anb’il, li te’ajoq re chalk, te’ruuq chi chalq, ut k’amomaq chaq xtoonal li sutz’ujl, ut xtoonal li yaw, ut xtoonal li chaj, xkomon ajwi’ chixjunil xtoonal li che’ terto xtz’aq re li ruchich’och’;"
                },
                {
                    "number": 27,
                    "text": "Ut rik’in saq ch’iich’, rik’in kaqi ch’iich’, rik’in ch’iich’ bronce, ut rik’in ch’iich’ sinc, ut rik’in chixjunil li k’a’aq re ru eere terto xtz’aq re li ch’och’; ut kab’lahomaq jun ochoch choq’ re lin k’ab’a’, re naq li Q’axal Taqenaq Xwankil taahilanq chi sa’."
                },
                {
                    "number": 28,
                    "text": "Xb’aan naq moko natawman ta junaq na’ajej sa’ ruchich’och’ re taachalq ut tixk’ojob’ wi’chik li k’a’ru sachenaq chaq cheru, malaj li xrisi chaq a’an, a’ lix tz’aqalil ajwi’ li tijonelil."
                },
                {
                    "number": 29,
                    "text": "Xb’aan naq junaq kub’sib’aal ha’ moko natawman ta sa’ xb’een li ruchich’och’ re naq eb’ a’an, lin santil paab’anel, te’kub’eeq xha’ choq’ reheb’ li kamenaqeb’—"
                },
                {
                    "number": 30,
                    "text": "Xb’aan naq li k’ojob’anb’il k’anjel a’in wan xna’aj sa’ li wochoch, ut ink’a’ naru chi wank chi k’ulub’anb’il chiwu, ka’ajwi’ sa’ xkutankil lee neb’a’il, chiru li ink’a’ nekexru wi’ chixkab’lankil jun ochoch choq’ we."
                },
                {
                    "number": 31,
                    "text": "A’b’anan nekexintaqla laa’ex, chejunilex lin santil paab’anel, chixkab’lankil jun ochoch choq’ we; ut nink’e eere tz’aqal li kutan re xkab’lankil jun ochoch choq’ we; ut chiru li kutan a’an k’ulub’anb’ilaq lee kub’iha’ chiwu."
                },
                {
                    "number": 32,
                    "text": "A’b’anan k’ehomaq reetal, sa’ xraqik a’in li xaqab’anb’il, lee kub’iha’ choq’ reheb’ lee kamenaq moko k’ulub’anb’ilaq ta chiwu, ut wi ink’a’ nekeb’aanu li k’a’aq re ru a’in sa’ xraqik li kutan xaqab’anb’il, tz’eqtananb’ilaqex jo’ iglees, eerochb’een lee kamenaq, chan li Qaawa’ lee Dios."
                },
                {
                    "number": 33,
                    "text": "Xb’aan naq chi yaal ninye eere, naq chirix naq wanjenaq tz’aqal li kutan re teekab’la jun ochoch choq’ we, b’ar wan wi’ xna’aj li k’ojob’anb’il k’anjel re kub’sink ha’ choq’ reheb’ li kamenaq, ut xb’aan li kixaqab’aman wi’ chalen chaq rub’elaj lix k’ojlajik li ruchich’och’, eb’ lee kub’iha’ choq’ reheb’ lee kamenaq ink’a’ naru neke’wan chi k’ulub’anb’il chiwu;"
                },
                {
                    "number": 34,
                    "text": "Xb’aan naq chi sa’ a’an k’ojob’anb’il lix laawil li santil tijonelil, re texruuq chixk’ulb’al li nimank-u ut li loq’alil."
                },
                {
                    "number": 35,
                    "text": "Ut chirix li kutan a’in, lee kub’iha’ choq’ reheb’ li kamenaq, xb’aaneb’ li jek’inb’ileb’ sa’ jalaneb’ chik li na’ajej, moko k’ulub’anb’ilaqeb’ ta chiwu, chan li Qaawa’."
                },
                {
                    "number": 36,
                    "text": "Xb’aan naq k’ojob’anb’il naq sa’ Sion, ut sa’eb’ li roqechal, ut sa’ Jerusalen, eb’ li na’ajej li kinxaqab’ choq’ kolb’a-ib’ na’ajej, te’wanq li na’ajej re lee kub’iha’ choq’ reheb’ lee kamenaq."
                },
                {
                    "number": 37,
                    "text": "Ut jo’kan wi’chik, chi yaal ninye eere, chan ta ru naq k’ulub’anb’ilaq lee ch’ajb’al chiwu, wi ink’a’ nekeb’aanu sa’ jun ochoch li kekab’la choq’ re lin k’ab’a’?"
                },
                {
                    "number": 38,
                    "text": "Xb’aan naq choq’ re li ajom a’in kintaqla re laj Moises naq tixyiib’ jun muheb’aal, re naq te’xk’am chirixeb’ sa’ li yamyookil ch’och’, ut naq taakab’lamanq jun ochoch sa’ li ch’och’ li yeechi’inb’il, re naq te’k’utb’esimanq li k’ojob’anb’il k’anjel a’an li ke’wan chi muqmu chalen chaq rub’elaj naq kiwan li ruchich’och’."
                },
                {
                    "number": 39,
                    "text": "Jo’kan ut, chi yaal ninye eere, naq lee yulb’al, ut lee ch’ajb’al, ut lee kub’iha’ choq’ reheb’ li kamenaq, ut lee ch’utlajik re tiik ruhil k’a’uxlej, ut lee jultikahom choq’ re lee mayej xb’aaneb’ li ralal laj Levi, ut choq’ re li k’utb’esinb’il eere sa’ lee na’ajej q’axal sant li nekek’ul wi’ li yeeb’il aatin, ut lee k’uub’anb’il aatin ut raqb’a-aatin, choq’ re lix tiklajik li k’utb’esinb’il na’leb’ ut lix k’ojlajik Sion, ut choq’ re lix loq’al, lix nimankil ru, ut lix tiqib’ankil chixjunileb’ li ani wankeb’ chi sa’, k’ojob’anb’ileb’ xb’aan li k’ojob’anb’il k’anjel re lin santil ochoch, li junelik taqlanb’ileb’ lin tenamit chixkab’lankil choq’ re lin santil k’ab’a’."
                },
                {
                    "number": 40,
                    "text": "Ut chi yaal ninye eere, chikab’lamanq li ochoch a’in choq’ re lin k’ab’a’, re naq tink’utb’esi lin k’ojob’anb’il k’anjel chi sa’ chiruheb’ lin tenamit."
                },
                {
                    "number": 41,
                    "text": "Xb’aan naq naxk’ulub’a inch’ool xk’utb’esinkil chiru lin iglees li k’a’aq re ru li wanjenaq chi muqmu chalen chaq rub’elaj lix k’ojob’ankil li ruchich’och’, li k’a’aq re ru wan xna’aj sa’ lix k’ojlajik lix tz’aqalil ru li kutan."
                },
                {
                    "number": 42,
                    "text": "Ut tink’ut chiru lin moos aj Jose chixjunil li k’a’aq re ru chirix li ochoch a’in, ut li tijonelil re a’an, ut li na’ajej taakab’lamanq wi’."
                },
                {
                    "number": 43,
                    "text": "Ut teekab’la sa’ li na’ajej li xek’oxla xkab’lankil, xb’aan naq a’an li na’ajej li kinsik’ ru choq’ eere re teekab’la."
                },
                {
                    "number": 44,
                    "text": "Wi nekexk’anjelak chi anchal eemetz’ew, laa’in tinwosob’tesi li na’ajej a’an re naq santaq."
                },
                {
                    "number": 45,
                    "text": "Ut wi eb’ lin tenamit te’ab’inq chiru lix yaab’ inkux, ut chiru lix yaab’ xkuxeb’ lin moos li keb’inxaqab’ re xk’amb’aleb’ xb’e lin tenamit, k’ehomaq reetal, chi yaal ninye eere, ink’a’ te’eek’asiiq chaq sa’ xna’ajeb’."
                },
                {
                    "number": 46,
                    "text": "Wi b’an ink’a’ te’ab’inq chiru lix yaab’ inkux, chi moko chiru lix yaab’ xkuxeb’ li winq a’in li keb’inxaqab’, ink’a’ te’osob’tesiiq, xb’aan naq neke’xtz’ajni lin santil ch’och’, ut lin santil k’ojob’anb’il k’anjel, ut tz’iib’anb’il na’leb’, ut lin santil aatin li nink’e reheb’."
                },
                {
                    "number": 47,
                    "text": "Ut taak’ulmanq naq wi nekekab’la jun ochoch choq’ re lin k’ab’a’, ut ink’a’ nekeb’aanu li k’a’aq re ru ninye, ink’a’ tink’anjela li xaqab’anb’il aatin li ninxaqab’ choq’ eere, chi moko tintz’aqob’resi ru li yeechi’ihom li nekeroyb’eni sa’ wuq’, chan li Qaawa’."
                },
                {
                    "number": 48,
                    "text": "Xb’aan naq ruuchil li osob’tesink, laa’ex, xb’aan tz’aqal eek’anjel, nekek’am chaq li majewank, li josq’il, li xik’ eek’ank ut li raqb’a-aatin sa’ xb’een tz’aqal eejolom, xb’aan xmajelal lee k’a’uxl, ut xb’aan chixjunil lee tz’eqb’eetalil, li nekeb’aanu chiwu, chan li Qaawa’."
                },
                {
                    "number": 49,
                    "text": "Chi yaal, chi yaal, ninye eere, naq jo’q’e nink’e jun taqlahom re junaq reheb’ li ralaleb’ li winq re xb’aanunkil jun li k’anjel choq’ re lin k’ab’a’, ut eb’ li ralaleb’ li winq a’an neke’xik chi anchaleb’ xmetz’ew ut chi anchal li wan reheb’ re xb’aanunkil li k’anjel a’an, ut ink’a’ neke’xkanab’ xyalb’aleb’ xq’e, ut eb’ li xik’ neke’ilok reheb’ neke’chal sa’ xb’eeneb’ ut neke’xrameb’ chixb’aanunkil li k’anjel a’an, k’ehomaq reetal, aajel ru chiwu naq ink’a’ chik tinteneb’ li k’anjel a’an sa’ ruq’eb’ li ralaleb’ li winq a’an, naq tink’ulub’a b’an lix mayejahomeb’."
                },
                {
                    "number": 50,
                    "text": "Ut li maa’usilal ut lix q’etb’al lin santil chaq’rab’ ut li taqlahom, tinwula’ani sa’ xb’een xjolomeb’ li ani ke’ramok ru lin k’anjel, toj sa’ rox sa’ xkaa tasal li tenamit, chiru jo’ najtil ink’a’ neke’xjal xk’a’uxl, ut xik’ nikine’ril, chan li Qaawa’ Dios."
                },
                {
                    "number": 51,
                    "text": "Jo’kan ut, xb’aan li ajom a’in xink’ulub’a lix mayejahomeb’ li ani keb’intaqla chixwaklesinkil jun tenamit ut jun ochoch choq’ re lin k’ab’a’, sa’ li condado Jackson, Missouri, ut ke’rame’ ru xb’aaneb’ li xik’ neke’ilok reheb’, chan li Qaawa’ lee Dios."
                },
                {
                    "number": 52,
                    "text": "Ut laa’in tinsume li raqb’a-aatin, li josq’il, ut li xik’ eek’ank, li ayaynak ut li yot’e’k musiq’ej, ut li k’uxuxink ruuch-e sa’ xb’een xjolomeb’, toj sa’ rox sa’ xkaa tasal, chiru jo’ najtil ink’a’ neke’xjal xk’a’uxl, ut xik’ nikine’ril, chan li Qaawa’ lee Dios."
                },
                {
                    "number": 53,
                    "text": "Ut a’in nink’e choq’ k’utb’il na’leb’ cheru, re xk’ojob’ankil eech’ool chirix chixjunileb’ li ke’taqlaak chixb’aanunkil jun li k’anjel ut ke’rame’ ru xb’aan ruq’eb’ li xik’ neke’ilok reheb’, ut xb’aan li rahob’tesiik, chan li Qaawa’ lee Dios."
                },
                {
                    "number": 54,
                    "text": "Xb’aan naq laa’in li Qaawa’ lee Dios, ut laa’in teb’inkol chixjunileb’ xkomoneb’ lee komon li ke’wan chi saqeb’ ru xch’ool, ut ke’kamsiik sa’ li ch’och’ Missouri, chan li Qaawa’."
                },
                {
                    "number": 55,
                    "text": "Ut jo’kan wi’chik, chi yaal ninye eere, nekexintaqla wi’chik chixkab’lankil jun ochoch choq’ re lin k’ab’a’, sa’ li na’ajej ajwi’ a’in, re naq teek’ut eerib’ chiwu naq tiikex chi paab’ank sa’ chixjunil li k’a’aq re ru li b’arwan nekexintaqla wi’, re taaruuq texwosob’tesi, ut tink’e choq’ eekoroon li nimank-u, li kole’k chiru li kamk, ut li junelik yu’am."
                },
                {
                    "number": 56,
                    "text": "Ut anajwan ninye eere, chirix li wochoch re k’ehok warib’aal li kexintaqla chixkab’lankil re xk’eeb’al warib’aal reheb’ laj jalanil tenamit, chikab’lamanq choq’ re lin k’ab’a’, ut chik’ab’a’imanq lin k’ab’a’ sa’ xb’een, ut lin moos aj Jose ut lix junkab’al che’wanq xna’ajeb’ chi sa’, chiru li junjunq tasal tenamit."
                },
                {
                    "number": 57,
                    "text": "Xb’aan naq li yuluk a’in kink’e sa’ xb’een xjolom a’an, re naq li rosob’tesinkil a’an taak’eemanq sa’ xb’een xjolomeb’ li ralal xk’ajol chirix."
                },
                {
                    "number": 58,
                    "text": "Ut jo’ kinye re laj Abraham chirixeb’ li junkab’al re li ruchich’och’, jo’kan ajwi’ ninye re lin moos aj Jose: Aawik’in laa’at ut rik’ineb’ laa wiyajil te’osob’tesiiq li junkab’al re li ruchich’och’."
                },
                {
                    "number": 59,
                    "text": "Jo’kan ut, lin moos aj Jose ut eb’ li riyajil chirix, che’wanq xna’aj sa’ li ochoch a’an, chiru li junjunq xtasalil tenamit, chi junelik q’e kutan, chan li Qaawa’."
                },
                {
                    "number": 60,
                    "text": "Ut chik’ehe’q choq’ xk’ab’a’ li ochoch a’an li Ochoch Nauvoo; ut chiwanq choq’ sahil ch’oolejil muheb’aal choq’ re li winq, ut hilob’aal na’ajej choq’ re laj b’e li lub’jenaq, re naq tixk’oxla lix loq’al Sion, ut lix loq’al a’in, lix pekal lix xuk a’an;"
                },
                {
                    "number": 61,
                    "text": "Re naq tixk’ul ajwi’ li na’leb’ k’eeb’il xb’aaneb’ li keb’ink’e choq’ nawb’il ru xtoonal li che’, ut choq’ aj k’aak’alenel sa’ xb’een lix tz’akil."
                },
                {
                    "number": 62,
                    "text": "K’ehomaq reetal, chi yaal ninye eere, lin moos aj George Miller, ut lin moos aj Lyman Wight, ut lin moos aj John Snider, ut lin moos aj Peter Haws, che’xk’uub’ rib’eb’, ut che’xxaqab’ junaq reheb’ chi wanq choq’ awa’b’ej sa’ xb’een lix molameb’ choq’ re xkab’lankil li ochoch a’an."
                },
                {
                    "number": 63,
                    "text": "Ut te’xk’uub’ jun taqlanel hu, li te’ruuq wi’ chixk’ulb’aleb’ li jar xtz’aqonikeb’ choq’ re xkab’lankil li ochoch a’an."
                },
                {
                    "number": 64,
                    "text": "Ut ink’a’ te’xk’ul chi kub’enaq chiru lajeeb’ roxk’aal chi pees choq’ jun tz’aqonik sa’ li ochoch a’an, ut te’kanab’aaq chixk’ulb’al o’laju mil chi pees rik’in ani junaq chi winq choq’ xtz’aqonik sa’ li ochoch a’an."
                },
                {
                    "number": 65,
                    "text": "A’b’an ink’a’ te’kanab’aaq chixk’ulb’al numenaq o’laju mil chi pees choq’ xtz’aqonik li junaq chi winq."
                },
                {
                    "number": 66,
                    "text": "Ut ink’a’ te’kanab’aaq chixk’ulb’al chi kub’enaq chiru lajeeb’ roxk’aal chi pees choq’ xtz’aqonik li junaq chi winq, sa’ li ochoch a’an."
                },
                {
                    "number": 67,
                    "text": "Ut ink’a’ te’kanab’aaq chi k’uluk rik’in ani junaq chi winq, jo’ aj tz’aqonel sa’ li ochoch a’in, ka’ajwi’ wi a’an tixtoj lix tz’aqonik sa’ ruq’eb’ sa’ li hoonal naq naxk’ul xtz’aqonik;"
                },
                {
                    "number": 68,
                    "text": "Ut a’ yaal jo’ nimal lix tz’aqonik naxtoj sa’ ruq’eb’ tixk’ul xtz’aqonik sa’ li ochoch a’an; a’ut wi maak’a’ naxtoj sa’ ruq’eb’ maajun xtz’aqonik tixk’ul sa’ li ochoch a’an."
                },
                {
                    "number": 69,
                    "text": "Ut wi ani junaq tixtoj xtz’aqonik sa’ ruq’eb’ a’an, taawanq choq’ xtz’aqonik sa’ li ochoch a’an, choq’ re a’an, ut choq’ re lix tasalil tenamit chirix, chiru li junjunq tasal tenamit, chiru jo’ najtil a’an ut eb’ laj eechaninel re te’xk’am xtz’aqonikeb’, ut ink’a’ neke’xk’ayi chi moko neke’risi sa’ ruq’eb’ lix tz’aqonikeb’ chi ajb’il ut chi b’aanunb’il xb’aaneb’, wi teeraj xb’aanunkil li rajom inch’ool, chan li Qaawa’ lee Dios."
                },
                {
                    "number": 70,
                    "text": "Ut jo’kan wi’chik, chi yaal ninye eere, wi lin moos aj George Miller, ut lin moos aj Lyman Wight, ut lin moos aj John Snider, ut lin moos aj Peter Haws, te’xk’ul k’a’ruhaq chi tz’aqonik sa’ ruq’eb’, re tumin, malaj re eechej li neke’xk’ul wi’ xtz’aqil li tumin, maajun chik aj-e te’roksi wi’ jun raqalaq li jun tz’aqonik a’an, ka’ajwi’ sa’ li ochoch a’an."
                },
                {
                    "number": 71,
                    "text": "Ut wi neke’roksi jun jachalaq li jun tz’aqonik a’an b’araq chik li maawa’ sa’ li ochoch a’an, chi moko k’ulub’anb’il ta xb’aan laj tz’aqonel, ut ink’a’ neke’xtoj kaahib’ sut lix tz’aq li jun tz’aqonik li neke’roksi b’araq chik li maawa’ sa’ li ochoch a’an, majewanb’ilaqeb’, ut te’eek’asimanq chaq sa’ xna’ajeb’, chan li Qaawa’ Dios, xb’aan naq laa’in, li Qaawa’, Diosin, ut ink’a’ naru inb’atz’unlenkil sa’ k’a’ruhaq re li k’a’aq re ru a’in."
                },
                {
                    "number": 72,
                    "text": "Chi yaal ninye eere, lin moos aj Jose chixtojaq xtz’aqonik sa’ ruq’eb’ choq’ re xkab’lankil li ochoch a’an, jo’ naxk’oxla naq us; a’b’anan lin moos aj Jose ink’a’ naru chixtojb’al numenaq oob’ mil chi pees choq’ xtz’aqonik sa’ li ochoch a’an, chi moko kub’enaq chiru lajeeb’ roxk’aal chi pees, chi moko naru ani junaq chik chi winq, chan li Qaawa’."
                },
                {
                    "number": 73,
                    "text": "Ut wankeb’ chik li neke’ajok re ajwi’ xnawb’al li rajom inch’ool chirixeb’, xb’aan naq xe’xpatz’ sa’ wuq’."
                },
                {
                    "number": 74,
                    "text": "Jo’kan ut, ninye eere chirix lin moos aj Vinson Knight, wi taaraj xb’aanunkil li rajom inch’ool chixk’ehaq xtz’aqonik sa’ li ochoch a’an choq’ re a’an, ut choq’ re lix tasalil tenamit chirix, chiru li junjunq tasal tenamit."
                },
                {
                    "number": 75,
                    "text": "Ut chixtaqsihaq xyaab’ xkux chi najtaq ut chi kawaq xyaab’, sa’ xyiheb’ li tenamit, re xpatz’b’al xchaab’ilaleb’ li neb’a’ ut li maak’a’eb’ wan re, ut misach a’an, chi moko chich’inanq xch’ool, ut laa’in tink’ulub’a lix mayejahom, xb’aan naq moko taawanq ta chiwu jo’ lix mayejahom laj Kain, xb’aan naq wehaq a’an, chan li Qaawa’."
                },
                {
                    "number": 76,
                    "text": "Chisaho’q xch’ool lix junkab’al, ut che’risihaq chaq xch’ooleb’ rik’in li ch’a’ajkilal; xb’aan naq xinsik’ ru ut xinyul a’an, ut nimanb’ilaq ru sa’ xyi lix junkab’al, xb’aan naq laa’in tinkuy chixjunil lix maak, chan li Qaawa’. Amen."
                },
                {
                    "number": 77,
                    "text": "Chi yaal ninye eere, lin moos aj Hyrum chixk’ehaq xtz’aqonik sa’ li ochoch a’an jo’ naxk’oxla naq us, choq’ re a’an ut lix tasalil tenamit chirix, chiru li junjunq tasal tenamit."
                },
                {
                    "number": 78,
                    "text": "Lin moos aj Isaac Galland chixk’ehaq xtz’aqonik sa’ li ochoch a’an; xb’aan naq laa’in, li Qaawa’, ninra a’an xb’aan li k’anjel li xb’aanu, ut tinkuy chixjunil lix maak; jo’kan ut, chiwanq chi jultikanb’il choq’ jun xtz’aqonik sa’ li ochoch a’an chiru li junjunq tasal tenamit."
                },
                {
                    "number": 79,
                    "text": "Lin moos aj Isaac Galland chixaqab’amanq sa’ eeyanq, ut chik’ojob’aaq xb’aan inmoos aj William Marks, ut chi’osob’tesiiq xb’aan a’an, re taaxik rochb’een lin moos aj Hyrum re xb’aanunkil li k’anjel li taareetali lin moos aj Jose chiruheb’, ut te’osob’tesiiq chi naab’al."
                },
                {
                    "number": 80,
                    "text": "Lin moos aj William Marks chixtojaq xtz’aqonik sa’ li ochoch a’an, jo’ naxk’oxla naq us, choq’ re a’an ut lix tasalil tenamit, chiru li junjunq tasal tenamit."
                },
                {
                    "number": 81,
                    "text": "Lin moos aj Henry G. Sherwood chixtojaq xtz’aqonik sa’ li ochoch a’an, jo’ naxk’oxla naq us, choq’ re a’an ut li riyajil chirix, chiru li junjunq tasal tenamit."
                },
                {
                    "number": 82,
                    "text": "Lin moos aj William Law chixtojaq xtz’aqonik sa’ li ochoch a’an, choq’ re a’an ut li riyajil chirix, chiru li junjunq tasal tenamit."
                },
                {
                    "number": 83,
                    "text": "Wi taaraj xb’aanunkil li rajom inch’ool mixk’am lix junkab’al toj sa’eb’ li ch’och’ sa’ releb’ saq’e, toj sa’ Kirtland; a’b’anan laa’in li Qaawa’, tinwaklesi Kirtland, a’ut laa’in, li Qaawa’ wan wik’in jun rapleb’ kawresinb’il choq’ reheb’ li wankeb’ aran."
                },
                {
                    "number": 84,
                    "text": "Ut rik’in lin moos aj Almon Babbitt, wan naab’al li k’a’aq re ru moko nasaho’ ta wi’ inch’ool; k’ehomaq reetal, naraj xxaqab’ankil xna’leb’ a’an ruuchil li na’leb’ k’ojob’anb’il inb’aan, a’an li k’eeb’il xb’aan li Awa’b’ejil re lin Iglees; ut naxxaqab’ jun li wakax oor re te’xloq’oni lin tenamit."
                },
                {
                    "number": 85,
                    "text": "Maajun winq chi’elq chaq sa’ li na’ajej a’in li xchal arin re xsik’b’al xpaab’ankil lin taqlahom."
                },
                {
                    "number": 86,
                    "text": "Wi neke’kana chi yo’yo arin, che’wanq chi yo’yo choq’ we laa’in; ut wi neke’kam, choq’ we laa’in che’kamq, xb’aan naq te’hilanq chiru chixjunil lix k’anjel arin, ut toj te’wanq chixb’aanunkil lix k’anjeleb’."
                },
                {
                    "number": 87,
                    "text": "Jo’kan ut, lin moos aj William chixkanab’ rib’ chiwu, ut chixkanab’ xuwak chirix lix junkab’al, xb’aan li yajel li wan sa’ li ch’och’. Wi nikineera, chepaab’ lin taqlahom; ut li yajel li wan sa’ li ch’och’ tixsutq’isi rib’ choq’ xnimal eeloq’al."
                },
                {
                    "number": 88,
                    "text": "Lin moos aj William chixik ut chixch’olob’ lin evangelio li junelik nakana, chi kaw xyaab’ xkux, ut rik’in nimla sahil ch’oolejil, jo’ chanru eek’asinb’ilaq xb’aan lin Musiq’, chiruheb’ li ani wankeb’ Warsaw, ut chiruheb’ ajwi’ li ani wankeb’ Carthage, ut chiruheb’ ajwi’ li ani wankeb’ Burlington, ut chiruheb’ ajwi’ li ani wankeb’ Madison, ut chiroyb’eni chi wank xkuyum ut chi yalb’il xq’e naq taak’ehe’q chik xna’leb’ sa’ lin jolomil ch’utub’aj-ib’, chan li Qaawa’."
                },
                {
                    "number": 89,
                    "text": "Wi taaraj xb’aanunkil li rajom inch’ool, chalen anajwan chi’ab’inq chiru li na’leb’ k’eeb’il xb’aan lin moos aj Jose, ut rik’in li k’a’ru naxk’ul chixk’e xtenq’ankileb’ li neb’a’, ut chixpuktesi lin santil aatin li jaltesinb’il ru chi ak’il, chiruheb’ li ani wankeb’ sa’ li ruchich’och’."
                },
                {
                    "number": 90,
                    "text": "Ut wi tixb’aanu a’in tinwosob’tesi rik’in xk’ihanik li osob’tesink, re naq moko taawanq ta chi kanab’anb’il xjunes, chi moko te’tawe’q li riyajil chixtz’aamankil li wa sa’ b’e."
                },
                {
                    "number": 91,
                    "text": "Ut jo’kan wi’chik, chi yaal ninye eere, lin moos aj William chixaqab’amanq, chik’ojob’amanq, ut chiyule’q choq’ aj tenq’ aj k’ehol na’leb’ chiru lin moos aj Jose, ruuchil lin moos aj Hyrum, re naq lin moos aj Hyrum taaruuq chixk’ulb’al li ropiis li Tijonelil ut Yuwa’b’ejil aj K’anjel, li kixaqab’aman choq’ re a’an xb’aan lix yuwa’, rik’in osob’tesink ut xb’aan ajwi’ xk’ulub’;"
                },
                {
                    "number": 92,
                    "text": "Re naq chalen anajwan tixk’am lix laawil li rosob’tesihom li yuwa’b’ejil aj k’anjel sa’ xb’een xjolomeb’ chixjunil lin tenamit,"
                },
                {
                    "number": 93,
                    "text": "Re naq yalaq ani narosob’tesi, osob’tesinb’ilaq, ut yalaq ani naxmajewa, majewanb’ilaq; re naq yalaq k’a’ru tixb’ak’ sa’ ruchich’och’ b’ak’b’ilaq sa’ choxa; ut yalaq k’a’ru tixhit sa’ ruchich’och’ hitb’ilaq sa’ choxa."
                },
                {
                    "number": 94,
                    "text": "Ut chalen sa’ li hoonal a’in ninxaqab’ choq’ re a’an naq taawanq choq’ profeet, ut aj ilol na’leb’, ut aj k’utb’esinel chiru lin iglees, jo’ ajwi’ lin moos aj Jose;"
                },
                {
                    "number": 95,
                    "text": "Re naq a’an taak’anjelaq sa’ komonil ajwi’ rik’in lin moos aj Jose; ut naq tixk’ul xna’leb’ rik’in lin moos aj Jose, li tixk’ut chiru li laaw li taaruuq wi’ chi patz’ok ut taak’uluq, ut taak’ehe’q choq’ xkoroon tz’aqal li osob’tesink, ut li loq’alil, ut li nimank-u, ut li tijonelil, ut eb’ li maatan re li tijonelil, li kik’eeman ajwi’ chaq junxil sa’ xb’een li ani kiwan chaq choq’ inmoos, aj Oliver Cowdery;"
                },
                {
                    "number": 96,
                    "text": "Re naq lin moos aj Hyrum taaruuq chixch’olob’ankil xyaalal li k’a’aq re ru tink’ut chiru, re naq lix k’ab’a’ jultikanb’ilaq chi nimanb’il ru chiru li junjunq tasal tenamit, chi junelik q’e kutan."
                },
                {
                    "number": 97,
                    "text": "Lin moos aj William Law chixk’ulaq ajwi’ li laaw li taaruuq wi’ chi patz’ok ut chixk’ulb’al li osob’tesink; chiwanq chi tuulan xch’ool chiwu, ut chiwanq chi maak’a’ b’alaq’il rik’in, ut tixk’ul xkomon lin Musiq’, a’an ajwi’ laj K’ojob’anel Ch’oolej, li taak’utb’esinq chiru a’an li yaal chirix chixjunil li k’a’aq re ru, ut li tixk’e re, sa’ li hoonal ajwi’ a’an, li k’a’ru tixye."
                },
                {
                    "number": 98,
                    "text": "Ut eb’ li eetalil a’in te’taaqenq re—a’an tixk’irtesiheb’ li yaj, taarisiheb’ chaq laj tza, ut taakole’q chiruheb’ li te’xk’e raj re li b’an li nakamsin;"
                },
                {
                    "number": 99,
                    "text": "Ut taak’ame’q xb’e sa’eb’ li b’e b’ar wi’ li k’anti’ wan xmay ink’a’ naru chixchapb’al li rit roq, ut taawaklesiiq sa’ lix k’oxlahom lix jolom chanchan chiru xxik’eb’ li t’iw."
                },
                {
                    "number": 100,
                    "text": "Ut wi nawaj tana’ naq tixwaklesi li kamenaq, mixch’anab’ lix yaab’ xkux."
                },
                {
                    "number": 101,
                    "text": "Jo’kan ut, lin moos aj William chixjap re ut mikotz xmetz’ew, rik’in sahil ch’oolejil ut saho’k sa’ raam, ut rik’in xyeeb’al hosanna re li ani k’ojk’o sa’ xb’een li k’ojarib’aal chi junelik q’e kutan, chan li Qaawa’ lee Dios."
                },
                {
                    "number": 102,
                    "text": "K’ehomaq reetal, ninye eere, wan jun li taqlanb’il k’anjel chi k’uulanb’il inb’aan choq’ re lin moos aj William, ut lin moos aj Hyrum, ut choq’ reheb’ xjuneseb’; ut lin moos aj Jose chikanaaq sa’ kab’l, xb’aan naq ajb’il ru a’an. Li rela’ tink’ut cheru moqon. Chi jo’kan. Amen."
                },
                {
                    "number": 103,
                    "text": "Ut jo’kan wi’chik, chi yaal ninye eere, wi lin moos aj Sidney taaraj k’anjelak chiwu ut wank choq’ aj tenq’ aj k’ehol na’leb’ chiru lin moos aj Jose, chiwakliiq ut chichalq taqe’q ut chixaqliiq sa’ ropiis lix b’oqb’al, ut chixtuulanob’resi rib’ chiwu."
                },
                {
                    "number": 104,
                    "text": "Ut wi tixmayeja chiwu jun k’ulub’ejil mayej, ut ch’olob’ahom, ut taakanaaq rik’in intenamit, k’ehomaq reetal, laa’in, li Qaawa’ lee Dios, tink’irtesi re naq k’irtesinb’ilaq; ut a’an tixtaqsi wi’chik xyaab’ xkux chiruheb’ li tzuul, ut taawanq choq’ aj yehol aatin chiru li wilob’aal."
                },
                {
                    "number": 105,
                    "text": "Chichalq ut chixk’ojob’ lix junkab’al sa’ li na’ajej wan wi’ rochoch lin moos aj Jose."
                },
                {
                    "number": 106,
                    "text": "Ut sa’ chixjunil lix b’eenik chixtaqsi lix yaab’ xkux chanchan rik’in xyaab’ li trompeet, ut chixtijeb’ li ani wankeb’ sa’ li ruchich’och’ naq te’eeleliq chiru li josq’il chalel."
                },
                {
                    "number": 107,
                    "text": "Chixtenq’ahaq lin moos aj Jose, ut jo’kan ajwi’ lin moos aj William Law chitenq’anq re lin moos aj Jose, chixtaqlankil jun jek’inb’il aatin re tiik ruhil k’a’uxlej rik’ineb’ li rey sa’ li ruchich’och’, jo’ chanru ajwi’ kinye junxil eere."
                },
                {
                    "number": 108,
                    "text": "Wi lin moos aj Sidney taaraj xb’aanunkil li rajom inch’ool, mixnumsi lix junkab’al sa’eb’ li ch’och’ sa’ releb’aal li saq’e; chixjal b’an xna’aj li rochoch, jo’ chanru ajwi’ xinye."
                },
                {
                    "number": 109,
                    "text": "K’ehomaq reetal, maawa’ rajom inch’ool naq tixsik’ xtawb’al xkolb’al rix ut jun kolb’a-ib’ na’ajej chi moko sa’ ta li tenamit li kinxaqab’ choq’ eere, a’an ajwi’ li tenamit Nauvoo."
                },
                {
                    "number": 110,
                    "text": "Chi yaal ninye eere, anajwan ajwi’, wi taa’ab’inq chiru lix yaab’ inkux, usaq choq’ re a’an. Chi jo’kan. Amen."
                },
                {
                    "number": 111,
                    "text": "Ut jo’kan wi’chik, chi yaal ninye eere, lin moos aj Amos Davies chixtojaq xtz’aqonik sa’ ruq’eb’ li ani keb’inxaqab’ chixkab’lankil jun ochoch re k’ehok warib’aal, a’an ajwi’ li Ochoch Nauvoo."
                },
                {
                    "number": 112,
                    "text": "A’in chixb’aanuhaq wi taaraj naq taawanq xtz’aqonik, ut chi’ab’inq chiru li na’leb’ k’eeb’il xb’aan inmoos aj Jose, ut chik’anjelaq rik’in tz’aqal li ruq’ re naq k’ulub’anb’ilaq sa’ xch’ooleb’ li winq."
                },
                {
                    "number": 113,
                    "text": "Ut naq tixk’ut rib’ naq tiik chi paab’ank sa’ chixjunil li k’a’aq re ru li k’eeb’il chixk’uula, relik chi yaal, sa’ b’ab’ay ajwi’ li k’a’aq re ru, taak’ehe’q choq’ aj taqlanel sa’ xb’een naab’al;"
                },
                {
                    "number": 114,
                    "text": "Chixkub’si ut xloq’al, re naq taqsinb’ilaq xloq’al. Chi jo’kan. Amen."
                },
                {
                    "number": 115,
                    "text": "Ut jo’kan wi’chik, chi yaal ninye eere, wi lin moos aj Robert D. Foster taaraj ab’ink chiru lix yaab’ inkux, chixkab’la jun ochoch choq’ re lin moos aj Jose, jo’ chanru li kontraat li ak xk’uub’ rik’in, jo’ taateemanq li okeb’aal chiru chi jo’q’ehaq."
                },
                {
                    "number": 116,
                    "text": "Ut chixjal xk’a’uxl chirix chixjunil lix majelal xna’leb’, ut chixtiqib’ rib’ rik’in li rahok, ut chixkanab’ xb’aanunkil li maa’usilal, ut chixkanab’ chixjunil lix xik’ aj aatin;"
                },
                {
                    "number": 117,
                    "text": "Ut chixtoj xtz’aqonik sa’ ruq’eb’ li molam re li Ochoch Nauvoo, choq’ re a’an ut lix tasalil tenamit chirix, chiru li junjunq tasal tenamit;"
                },
                {
                    "number": 118,
                    "text": "Ut chi’ab’inq chiru li na’leb’ te’xk’e lin moos aj Jose, ut aj Hyrum, ut aj William Law, ut chiruheb’ laj b’eresinel li keb’inb’oq chixk’eeb’al xk’ojob’ankil Sion; ut usaq choq’ re a’an chi junelik q’e kutan. Chi jo’kan. Amen."
                },
                {
                    "number": 119,
                    "text": "Ut jo’kan wi’chik, chi yaal ninye eere, maajun winq chixtoj xtz’aqonik chiru li molam re li Ochoch Nauvoo, ka’ajwi’ wi aj paab’anel re lix Hu laj Mormon, ut eb’ li k’utb’esinb’il na’leb’ li kink’e eere, chan li Qaawa’ lee Dios;"
                },
                {
                    "number": 120,
                    "text": "Xb’aan naq li k’a’ru tiqb’il ru malaj k’osb’il ru chiru a’in, rik’in li ink’a’ us nachal chaq, ut taa’ochb’eeniiq rik’in li majewank ut moko rik’in ta li osob’tesink, chan li Qaawa’ lee Dios. Chi jo’kan. Amen."
                },
                {
                    "number": 121,
                    "text": "Ut jo’kan wi’chik, chi yaal ninye eere, li molam re li Ochoch Nauvoo che’xk’ul xtojb’aleb’ chi tiik choq’ reeqaj chixjunil li k’anjel neke’xb’aanu sa’ xkab’lankil li Ochoch Nauvoo, ut chiwanq xtojb’aleb’ jo’ chanru te’xk’e rib’ sa’ aatin chirib’ileb’ rib’, chirix lix tz’aq a’an."
                },
                {
                    "number": 122,
                    "text": "Ut li junjunq chi winq li natojok re xtz’aqonik chixk’ehaq xjachal xjachal lix tojb’aleb’, wi jo’kan taa’ajmanq, re xk’eeb’al li nak’anjelak reheb’, chan li Qaawa’; wi ut ink’a’, lix k’anjeleb’ taak’ehe’q sa’ ajl choq’ reheb’ jo’ xtz’aqonikeb’ sa’ li ochoch a’an. Chi jo’kan. Amen."
                },
                {
                    "number": 123,
                    "text": "Chi yaal ninye eere, nink’e eere anajwan eb’ laj k’anjel li wankeb’ sa’ lin Tijonelil, re teek’am lix laawil a’an, a’an li Tijonelil li wan jo’ chanru xk’anjelil laj Melkisedek, a’an jo’ chanru xk’anjelil li Walal Junaj Chirib’il."
                },
                {
                    "number": 124,
                    "text": "Xb’een wa, nink’e eere laj Hyrum Smith chi wank choq’ yuwa’b’ejil aj k’anjel cheru, re tixk’am li osob’tesink aj tz’aponel re lin iglees, a’an li Loq’laj Musiq’ej re yeechi’ink, li nekextz’ape’ wi’ choq’ re xkutankil li tojb’al-ix, re naq ink’a’ text’ane’q, us ta taaruuq taachalq xhoonal li aaleek sa’ eeb’een."
                },
                {
                    "number": 125,
                    "text": "Nink’e eere lin moos aj Jose chi wanq choq’ jolominel xb’eenil sa’ xb’een chixjunil lin iglees, re taawanq choq’ aj jaltesinel ru aatin, aj k’utb’esinel, aj ilol na’leb’, ut profeet."
                },
                {
                    "number": 126,
                    "text": "Nink’e re a’an choq’ xtenq’ aj k’ehol na’leb’ lin moos aj Sidney Rigdon ut lin moos aj William Law, re naq eb’ a’in te’wanq choq’ jun molam ut Xb’eenil Awa’b’ejil, re xk’ulb’al li k’utb’esihom choq’ re chixjunil li iglees."
                },
                {
                    "number": 127,
                    "text": "Nink’e eere lin moos aj Brigham Young chi wank choq’ awa’b’ej sa’ xb’een li ch’utam re Kab’laju aj b’ehenel;"
                },
                {
                    "number": 128,
                    "text": "A’eb’ li Kab’laju li neke’k’amok re li laaw re xteeb’al lix wankilal lin awa’b’ejihom sa’ xb’een lix kaaxukuutil li ruchich’och’, ut chirix a’an chixtaqlankil li waatin re li junjunq li yo’ob’tesinb’il."
                },
                {
                    "number": 129,
                    "text": "A’aneb’ laj Heber C. Kimball, laj Parley P. Pratt, laj Orson Pratt, laj Orson Hyde, laj William Smith, laj John Taylor, laj John E. Page, laj Wilford Woodruff, laj Willard Richards, laj George A. Smith;"
                },
                {
                    "number": 130,
                    "text": "Laj David Patten kinxok wik’in; k’ehomaq reetal, lix tijonelil maajun winq namaq’ok re chiru; a’b’anan, chi yaal ninye eere, jalan chik taaruuq chi xaqab’amank choq’ re li b’oqok ajwi’ a’an."
                },
                {
                    "number": 131,
                    "text": "Ut jo’kan wi’chik, ninye eere, nink’e eere jun li taqenaqil ch’utam, choq’ re xpekal lix xuk Sion—"
                },
                {
                    "number": 132,
                    "text": "A’aneb’ a’in, laj Samuel Bent, laj Henry G. Sherwood, laj George W. Harris, laj Charles C. Rich, laj Thomas Grover, laj Newel Knight, laj David Dort, laj Dunbar Wilson—laj Seymour Brunson kinxok wik’in, maajun winq namaq’ok re lix tijonelil, a’b’anan jalan chik taaruuq chi xaqab’amanq sa’ li tijonelil ajwi’ a’an sa’ xna’aj; ut chi yaal ninye eere, lin moos aj Aaron Johnson chik’ojob’amanq choq’ re li b’oqok a’in sa’ xna’aj—laj David Fullmer, laj Alpheus Cutler, laj William Huntington."
                },
                {
                    "number": 133,
                    "text": "Ut jo’kan wi’chik, nink’e eere laj Don C. Smith chi wank choq’ awa’b’ej sa’ xb’een jun li molam re taqenaqil aj tij;"
                },
                {
                    "number": 134,
                    "text": "A’ li k’ojob’anb’il k’anjel li tikib’anb’il choq’ re xk’eeb’al xwankileb’ li ani te’xaqab’aaq choq’ xaqxookil awa’b’ej malaj moos sa’ xb’eeneb’ li jar oqech li jek’inb’ileb’ sa’ jalaneb’ chik li na’ajej;"
                },
                {
                    "number": 135,
                    "text": "Ut neke’ru ajwi’ chi b’eek wi neke’raj, a’b’anan neke’k’ojob’aak choq’ xaqxookil awa’b’ej; a’in ropiis lix b’oqb’aleb’, chan li Qaawa’ lee Dios."
                },
                {
                    "number": 136,
                    "text": "Nink’e re a’an laj Amasa Lyman ut aj Noah Packard choq’ aj tenq’ aj k’ehol na’leb’, re naq te’jolominq sa’ xb’een lix molameb’ li taqenaqil aj tij re lin iglees, chan li Qaawa’."
                },
                {
                    "number": 137,
                    "text": "Ut jo’kan wi’chik, ninye eere, nink’e eere laj John A. Hicks, laj Samuel Williams, ut laj Jesse Baker, ut a’ tijonelil a’an najolomin sa’ xb’een lix molameb’ li xb’eenil, a’an li molam li k’ojob’anb’il choq’ reheb’ li xaqxookil aj k’anjel; a’b’anan neke’ru chi b’eek, a’ut k’ojob’anb’ileb’ chi wank choq’ xaqxookil aj k’anjel chiru lin iglees, chan li Qaawa’."
                },
                {
                    "number": 138,
                    "text": "Ut jo’kan wi’chik, nink’e eere laj Joseph Young, laj Josiah Butterfield, laj Daniel Miles, laj Henry Herriman, laj Zera Pulsipher, laj Levi Hancock, laj James Foster, chi jolomink sa’ xb’een lix molameb’ li setenta;"
                },
                {
                    "number": 139,
                    "text": "A’ li molam li tikib’anb’il choq’ reheb’ li xb’eenil aj b’ehenel, re te’xch’olob’ xyaalal ink’ab’a’ sa’ chixjunil li ruchich’och’, yalaq b’ar naq li taqenaqil ch’utam aj b’ehenel, eb’ lin apostol, te’xtaqlaheb’ re xkawresinkil jun li b’e chiru li wilob’aal."
                },
                {
                    "number": 140,
                    "text": "Jalan wi’ li molam a’in rik’in lix molameb’ li xb’eenil, rik’in naq li jun wan chi b’eek rajlal, ut li jun chik wan chi jolomink sa’ xb’eeneb’ li iglees chi jo’q’ehaq; li jun teneb’anb’il chi jolomink chi jo’q’ehaq, ut li jun chik maajun xteneb’ankil wan re jolomink, chan li Qaawa’ lee Dios."
                },
                {
                    "number": 141,
                    "text": "Ut jo’kan wi’chik, ninye eere, nink’e eere laj Vinson Knight, laj Samuel H. Smith, ut laj Shadrach Roundy, wi a’an tixk’ul, naq te’jolominq sa’ xb’een li obispil; jun eenawom chirix li obispil a’an k’eeb’il eere sa’ li hu re li Tzol’leb’ ut li Sumwank."
                },
                {
                    "number": 142,
                    "text": "Ut jo’kan wi’chik, ninye eere, laj Samuel Rolfe ut eb’ lix tenq’ aj k’ehol na’leb’ choq’ reheb’ laj tij, ut li awa’b’ej reheb’ li tzolonel ut eb’ lix tenq’ aj k’ehol na’leb’, ut jo’kan ajwi’ li awa’b’ej reheb’ laj tenq’anel ut eb’ lix tenq’ aj k’ehol na’leb’, ut jo’kan ajwi’ li awa’b’ej re li oqech ut eb’ lix tenq’ aj k’ehol na’leb’."
                },
                {
                    "number": 143,
                    "text": "Eb’ li opiis a’in xink’e eere, ut lix laawileb’ a’an, choq’ re tenq’ank ut choq’ re jolomink, choq’ re xb’aanunkil li k’anjel ut xtz’aqob’resinkileb’ ru lin santil paab’anel."
                },
                {
                    "number": 144,
                    "text": "Ut jun taqlahom nink’e eere, naq teenujob’resi chixjunil li opiis a’in ut teek’ulub’a xka’b’a’eb’ li xinye, malaj teetz’eqtaanaheb’ sa’ lin jolomil ch’utub’aj-ib’;"
                },
                {
                    "number": 145,
                    "text": "Ut naq teekawresi li na’ajej choq’ re chixjunil li opiis a’in sa’ li wochoch, naq teekab’la choq’ re lin k’ab’a’, chan li Qaawa’ lee Dios. Chi jo’kan. Amen."
                }
            ]
        },
        "/study/scriptures/dc-testament/dc/125": {
            "uri": "/study/scriptures/dc-testament/dc/125",
            "title": "Tzol’leb’ ut Sumwank 125",
            "data_type": "chapter",
            "chapter_name": "Tasal 125",
            "chapter_summary": [
                "1–4, Eb’ laj santil paab’anel tento te’xyiib’eb’ li tenamit ut te’xch’utub’ rib’ sa’eb’ li roqechal Sion."
            ],
            "verses": [
                {
                    "number": 1,
                    "text": "K’a’ru li rajom xch’ool li Qaawa’ chirixeb’ laj santil paab’anel sa’ li Ch’och’ Iowa?"
                },
                {
                    "number": 2,
                    "text": "Chi yaal, jo’ka’in naxye li Qaawa’, ninye eere, wi eb’ li neke’xk’ab’a’i rib’ rik’in lin k’ab’a’ ut neke’xsik’ wank choq’ insantil paab’anel, wi te’raj xb’aanunkil li rajom inch’ool ut xpaab’ankil lin taqlahom chirixeb’, che’xch’utub’ rib’ sa’eb’ li na’ajej li kinxaqab’ choq’ reheb’ rik’in xtz’uumal re lin moos aj Jose, ut che’xwaklesiheb’ li tenamit choq’ re lin k’ab’a’, re naq kawresinb’ilaqeb’ choq’ re li k’a’ru wan chi k’uulanb’il choq’ re jun kutan chalel."
                },
                {
                    "number": 3,
                    "text": "Che’xwaklesi jun tenamit choq’ re lin k’ab’a’ sa’ li ch’och’ junpak’al li tenamit Nauvoo, ut chik’eemanq li k’ab’a’ej Tzarahemla choq’ xk’ab’a’."
                },
                {
                    "number": 4,
                    "text": "Ut eb’ li neke’chal chaq sa’ releb’aal li saq’e ut sa’ rokeb’aal, ut sa’ xnim li saq’e ut sa’ xtz’e, li te’ajoq re wank chi sa’, che’xk’ul reechanihomeb’ sa’ a’an, jo’ ajwi’ sa’ li tenamit Nashville, malaj sa’ li tenamit Nauvoo, ut sa’ chixjunileb’ li oqech li keb’inxaqab’, chan li Qaawa’."
                }
            ]
        },
        "/study/scriptures/dc-testament/dc/126": {
            "uri": "/study/scriptures/dc-testament/dc/126",
            "title": "Tzol’leb’ ut Sumwank 126",
            "data_type": "chapter",
            "chapter_name": "Tasal 126",
            "chapter_summary": [
                "1–3, Laj Brigham Young nak’ehe’ xb’antioxinkil xb’aan lix k’anjel, ut ink’a’ chik nateneb’aman naq taaxik sa’ jalanil tenamit."
            ],
            "verses": [
                {
                    "number": 1,
                    "text": "At was wiitz’in Brigham Young q’axal raaro inb’aan, chi yaal jo’ka’in naxye li Qaawa’ aawe: At inmoos Brigham, ink’a’ chik teneb’anb’il sa’ laa wuq’ xkanab’ankil laa junkab’al jo’ sa’eb’ li kutan ak numenaq, xb’aan naq k’ulub’anb’il laa mayej chiwu."
                },
                {
                    "number": 2,
                    "text": "Wilom laa k’anjel ut laa tawajik sa’ li b’eenik choq’ re lin k’ab’a’."
                },
                {
                    "number": 3,
                    "text": "Jo’kan naq nakatintaqla naq taataqla li waatin sa’eb’ li najtil na’ajej, ut yalb’ilaq aaq’e chirilb’aleb’ laa junkab’al chirix chik a’in, chalen anajwan ut chi junelik. Amen."
                }
            ]
        },
        "/study/scriptures/dc-testament/dc/127": {
            "uri": "/study/scriptures/dc-testament/dc/127",
            "title": "Tzol’leb’ ut Sumwank 127",
            "data_type": "chapter",
            "chapter_name": "Tasal 127",
            "chapter_summary": [
                "1–4, Laj Jose Smith naxnima xloq’al rik’in li rahob’tesiik ut li rahilal; 5–12, Tento taatz’iib’amanq li esil chirix li kub’iha’ choq’ reheb’ li kamenaq."
            ],
            "verses": [
                {
                    "number": 1,
                    "text": "Rik’in naq li Qaawa’ xk’ut chiwu naq eb’ li xik’ neke’ilok we, aran sa’ Missouri jo’ ajwi’ sa’ li Estado a’in, wankeb’ wi’chik chinsik’b’al, ut rik’in naq nikine’xtaaqe chi maak’a’ rajb’al, ut maak’a’ yal ta jun xmuhaq malaj jun xb’onolaq lix tiikaleb’ ru chi moko li tiikilal rik’ineb’ sa’ xwaklesinkil li rahob’tesink sa’ inb’een; ut rik’in naq chixjunil lix yehomeb’ a’an wan chi k’ojob’anb’il sa’ li tik’ti’ li q’axal q’eq xb’onol, xink’oxla naq aajel ru ut xchaab’ilal inna’leb’ naq tin’elq chaq sa’ li na’ajej chiru jarub’aq kutan, re xkolb’al wix ut re xkolb’al rix li tenamit a’in. Nawaj xyeeb’al reheb’ li ani wankeb’ re wik’in, naq xinkanab’ li k’a’ru we rik’ineb’ laj b’aanunel k’anjel ut laj tz’iib’ li te’xb’aanu chixjunil li k’anjel chi seeb’ ut chi tiik, ut te’ril rib’ naq taatojmanq chixjunil lin k’as sa’ tz’aqal xq’ehil, rik’in xk’ayinkil li eechej, malaj chi jalan chik chan ru, jo’ chanru taa’ajmanq ru, malaj jo’ chanru taaruhanq xb’aanunkil. Naq tinwab’i naq ak numenaq chi tz’aqal li kaq-sut-iq’, tinsutq’iiq wi’chik eerik’in."
                },
                {
                    "number": 2,
                    "text": "Ut chirix li rahilal li b’oqb’ilin chi nume’k wi’, chanchan yal ka’ch’in naq nawil, xb’aan naq a’ lix kaqalihomeb’ ut lix josq’ileb’ li winq li k’aynaqin chixk’ulb’al chiru chixjunil lix kutan lin yu’am, ut moko nawb’il ta k’a’ru aj-e, ka’ajwi’ wi k’ojob’anb’ilin chalen chaq rub’elaj lix k’ojlajik li ruchich’och’, choq’ re junaq chaab’il ajom, malaj junaq li ink’a’ us, a’ yaal jo’ teeraj xyeeb’al re. Tz’ilomaq rix laa’ex eejunes. Li Dios nanawok re chixjunil li k’a’aq re ru a’in, ma chaab’il malaj ink’a’ us. A’b’anan, a’ li chamal ha’ li k’aynaqin chi numxik wi’. Chixjunil a’in chanchan naq ak we chi jo’kan xk’ulb’al; ut nawaj, jo’ laj Pablo, xnimankil inloq’al rik’in li rahilal; xb’aan naq toj sa’ li kutan a’in li Dios reheb’ lin yuwa’ kinixkol chaq chiru chixjunil, ut toj tinixkol chaq chalen anajwan, xb’aan naq k’ehomaq reetal, ut ilomaq, laa’in tinnumtaaq sa’ xb’eeneb’ chixjunileb’ li xik’ neke’ilok we, xb’aan naq li Qaawa’ Dios xyehok re."
                },
                {
                    "number": 3,
                    "text": "Che’saho’q ut xch’ool chixjunileb’ laj santil paab’anel, ut q’axalaq xsahileb’ li raam; xb’aan naq lix Dios laj Israel a’an li Dios reheb’ a’an, ut a’an tixb’is jun tiikil eeqajunk choq’ reeqaj sa’ xb’een lix jolomeb’ chixjunileb’ laj rahob’tesihom reheb’."
                },
                {
                    "number": 4,
                    "text": "Ut jo’kan wi’chik, chi yaal jo’ka’in naxye li Qaawa’: Li k’anjel re lin santil ochoch, ut chixjunileb’ li k’anjel li kinxaqab’ choq’ eere, toj chiwanq chi b’aanumank ut miraqe’; ut chinimanq lix yalb’al eeq’e, ut lee kanajik chi k’anjelak, ut lee kuyum, ut lee k’anjel; ut maamin taasachq cheru lee q’ajkamunkil, chan li Qaawa’ reheb’ li Teepal. Ut wi nekexrahob’tesiheb’, chi jo’kan ke’xrahob’tesiheb’ li profeet ut eb’ li tiikil winq li ke’wan chaq xb’een wa cheru. Xb’aan chixjunil a’in wan jun q’ajkamunk sa’ choxa."
                },
                {
                    "number": 5,
                    "text": "Ut jo’kan wi’chik, nink’e eere jun aatin chirix li kub’iha’ choq’ reheb’ lee kamenaq."
                },
                {
                    "number": 6,
                    "text": "Chi yaal, jo’ka’in naxye li Qaawa’ chirixeb’ lee kamenaq: Naq junaq eere nakub’e xha’ choq’ reheb’ lee kamenaq, chiwanq jun aj tz’iib’anel esil, ut chiwanq choq’ aj ilol nawom chirix lee kub’iha’; chi’ab’inq rik’in lix xik, re taaruuq chixch’olob’ankil xyaalal chi tz’aqal yaal, chan li Qaawa’;"
                },
                {
                    "number": 7,
                    "text": "Re naq sa’ chixjunil li tz’iib’ank esil eeb’aan taaruuq naq tz’iib’anb’ilaq resil sa’ choxa; yalaq k’a’ru teeb’ak’ sa’ ruchich’och’, taaruuq naq b’ak’b’ilaq sa’ choxa; yalaq k’a’ru teehit sa’ ruchich’och’, taaruuq naq hitb’ilaq sa’ choxa;"
                },
                {
                    "number": 8,
                    "text": "Xb’aan naq laa’in ok we chixk’ojob’ankil wi’chik naab’al li k’a’aq re ru sa’ li ruchich’och’, chirix li tijonelil, chan li Qaawa’ reheb’ li Teepal."
                },
                {
                    "number": 9,
                    "text": "Ut jo’kan wi’chik, chiwanq chixjunil li tz’iib’anb’il esil chi tustu, re naq k’eeb’ilaq sa’ xhuhil lin santil ochoch, re taak’uulamanq chi jultikanb’il, chiru li junjunq tasal tenamit, chan li Qaawa’ reheb’ li Teepal."
                },
                {
                    "number": 10,
                    "text": "Tinye re chixjunileb’ laj santil paab’anel, naq kiwaj raj chi q’axal anchal li wajom, naq texwaatina raj chalen sa’ li xaqarib’aal chirix li na’leb’ re li kub’iha’ choq’ reheb’ li kamenaq sa’ li hilob’aal kutan li taachalq. A’b’anan rik’in naq moko naruhan ta chiwu xb’aanunkil, tintz’iib’a chi jo’q’ehaq li raatin li Qaawa’ chirix li na’leb’ a’an, ut tintaqla eerik’in jo’ taqlanb’il hu, rochb’een ajwi’ naab’al chik li k’a’aq re ru."
                },
                {
                    "number": 11,
                    "text": "Ninchoy anajwan lin hu sa’ li kutan a’in, sa’ xk’ab’a’ naq maak’a’ chik li hoonal, xb’aan naq aj aj ru laj xik’ ilonel, ut jo’ kixye li Kolonel, chalk re li awa’b’ej re li ruchich’och’ a’in, a’b’an maak’a’ rajom wik’in."
                },
                {
                    "number": 12,
                    "text": "K’ehomaq reetal, lin tij chiru li Dios a’an naq chejunilex texkole’q. Ut nink’e arin lin k’ab’a’ jo’ lee moos chiru li Qaawa’, li profeet ut aj ilol na’leb’ re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan."
                }
            ]
        },
        "/study/scriptures/dc-testament/dc/128": {
            "uri": "/study/scriptures/dc-testament/dc/128",
            "title": "Tzol’leb’ ut Sumwank 128",
            "data_type": "chapter",
            "chapter_name": "Tasal 128",
            "chapter_summary": [
                "1–5, Eb’ laj tz’iib’anel esil sa’ li junjunq chi na’ajej ut li jolomil aj tz’iib’anel esil tento te’xk’ut xyaalal naq b’aanunb’il li kub’iha’ choq’ reheb’ li kamenaq; 6–9, Li hu neke’xtz’iib’a wan xwankil ut tz’iib’anb’il resil sa’ ruchich’och’ ut sa’ choxa; 10–14, Li kub’sib’aal ha’ wan choq’ reetalil li muqleb’aal kamenaq; 15–17, Laj Elias kixk’ojob’ wi’chik wankilal chirix li kub’iha’ choq’ reheb’ li kamenaq; 18–21, Chixjunil li laaw, li wankilal ut li k’ehok wankil reheb’ li jar k’ojlajik re junxil, ak k’ojob’anb’ileb’ wi’chik; 22–25, Nach’olob’aman li esilal li sa ut nim xloq’al choq’ reheb’ li yo’yo ut eb’ li kamenaq."
            ],
            "verses": [
                {
                    "number": 1,
                    "text": "Jo’ xinye eere sa’ lin tz’iib’anb’il hu rub’elaj naq kin’el chaq sa’ lin na’aj, naq tintz’iib’aq eerik’in chi jo’q’ehaq ut tink’e aatin eere chirix k’iila paay chi na’leb’, anajwan nin’ok wi’chik sa’ li na’leb’ chirix li kub’iha’ choq’ reheb’ li kamenaq, xb’aan naq li na’leb’ a’an chanchan nakana sa’ lin k’a’uxl, ut naxch’ik rib’ sa’ lin ch’ool chi q’axal kaw chalen chaq naq taaqenb’ilin xb’aaneb’ li xik’ neke’ilok we."
                },
                {
                    "number": 2,
                    "text": "Xintz’iib’a junjunq li aatin li k’utb’esinb’il chirix laj tz’iib’anel esil. Wan junjunq chik li na’leb’ wilom chirix li na’leb’ a’in, li nink’ut xyaalal anajwan. A’an naq ch’olob’anb’il sa’ li hu xintaqla junxil naq taawanq jun aj tz’iib’anel esil, li taawanq choq’ aj ilol nawom, ut taa’ab’inq rik’in xxik, re taaruuq chixtz’iib’ankil resil chi tz’aqal yaal chiru li Qaawa’."
                },
                {
                    "number": 3,
                    "text": "Anajwan, chirix li na’leb’ a’in, ch’a’aj raj naq jun aj tz’iib’anel esil taawanq aran sa’ chixjunil hoonal, ut tixb’aanu chixjunil li k’anjel. Re xtuqub’ankil li ch’a’ajkilal a’in, taaruuq taawanq jun aj tz’iib’anel esil sa’ li junjunq chi teep re li tenamit, li kawresinb’il chi us re xtz’iib’ankil li esil chi tz’aqal re ru, ut tz’aqal k’eeb’ilaq xch’ool ut ch’olch’ooq ru xna’leb’ sa’ xk’eeb’al resil chixjunil li na’uxman, ut chixk’ut xyaalal sa’ li esil naxtz’iib’a naq x’ilok rik’in li ru, ut x’ab’in rik’in lix xik, ut chixk’e reetalil li kutan, ut li k’ab’a’ej, ut xkomon chik li na’leb’, ut resil chixjunil li b’aanunb’il, ut chixye ajwi’ xk’ab’a’eb’ oxib’ li ani wankeb’ aran, wi wan ani aran, li te’ruuq yalaq jo’q’e chi b’oqe’k re xk’utb’al xyaalal a’an, re naq rik’in xtz’uumaleb’ re wiib’ malaj oxib’ chi aj yehol nawom taaruuq chi xaqab’amank xyaalal li junjunq chi aatin."
                },
                {
                    "number": 4,
                    "text": "Toja’ ut naq chiwanq jun jolomil aj tz’iib’anel esil, li taaruuq taaq’axtesimanq wi’ li jun ch’ol chik chi tz’iib’anb’il esil a’in, rochb’een li hu xe’xk’e wi’ xk’ab’a’eb’, li naxk’ut xyaalal naq yaal li esil xe’xtz’iib’a. Toja’ ut naq li jolomil aj tz’iib’anel esil naru chixtz’iib’ankil li esil sa’ li jolomil hu re li iglees, rochb’een lix huhil li k’ab’a’ej ut chixjunileb’ laj yehol nawom li xe’wan aran, ut chiwanq ajwi’ li raatin a’an naq chi yaal naxpaab’ naq tz’aqal yaal a’in li yeeb’il, ut li esil tz’iib’anb’il, xb’aan naq naxnaw chan ru lix na’leb’eb’ ut lix xaqab’ankileb’ li winq a’an xb’aan li iglees. Ut naq b’aanunb’il a’in sa’ li jolomil hu re li iglees, li esil tz’iib’anb’il juntaq’eetaq xsantilal, ut tixsume ru li k’ojob’anb’il k’anjel chi juntaq’eet chanchan naq kiril raj rik’in li ru ut kirab’i raj rik’in xxik, ut kixtz’iib’a raj resil a’an sa’ li jolomil hu re li iglees."
                },
                {
                    "number": 5,
                    "text": "Maare teek’oxla naq numtajenaq elajinb’il li tuqub’ank a’in; a’b’anan inyehaq eere naq a’an ka’ajwi’ re xsumenkil ru li rajom li Dios, rik’in wank sa’ xyaalal rik’in li k’ojob’anb’il k’anjel ut li kawresink li kixk’ojob’ ut kixkawresi li Qaawa’ chalen chaq rub’elaj lix k’ojlajik li ruchich’och’, choq’ re lix kolb’aleb’ li kamenaq li te’kamq chi maak’a’eb’ xnawom chirix li evangelio."
                },
                {
                    "number": 6,
                    "text": "Ut jo’kan wi’chik, nawaj naq taajultiko’q eere naq laj Jwan aj K’utb’esinel yoo chaq chixk’oxlankil tz’aqal li na’leb’ ajwi’ a’in chirixeb’ li kamenaq, naq kixch’olob’, jo’ teetaw chi tz’iib’anb’il resil sa’ Apokalipsis 20:12—Ut kiwileb’ li kamenaq, jo’ kok’ jo’ ninq, chi xaqliik chiru li Dios; ut ke’tehe’ li hu; ut jun chik li hu kitehe’, a’an xhuhil li yu’am; ut eb’ li kamenaq ke’raqe’ aatin chirixeb’ rik’in li k’a’aq re ru kiwan chi tz’iib’anb’il sa’eb’ li hu, jo’ chanru lix k’anjeleb’."
                },
                {
                    "number": 7,
                    "text": "Teek’e reetal sa’ li aatin a’in li tz’iib’anb’il naq ke’tehe’ li hu; ut jun chik li hu kitehe’, a’an xhuhil li yu’am; a’ut eb’ li kamenaq ke’raqe’ aatin chirixeb’ rik’in li k’a’aq re ru kiwan chi tz’iib’anb’il sa’eb’ li hu, jo’ chanru lix k’anjeleb’; jo’kan naq eb’ li hu li yeeb’ileb’ resil, tento naq a’aneb’ li hu tz’iib’anb’il wi’ resil lix k’anjeleb’, ut na’aatinak chirixeb’ li esil li tz’iib’anb’ileb’ sa’ li ruchich’och’. Ut li hu li kiwan choq’ xhuhil li yu’am, a’an li esil li tz’iib’anb’il sa’ choxa; li jun raqal chi na’leb’ naxk’am rib’ chi tz’aqal rik’in li tzol’leb’ li taqlanb’ilex wi’ sa’ li k’utb’esinb’il na’leb’ li wan sa’ li hu kintz’iib’a eerik’in rub’elaj naq xin’el chaq sa’ lin na’aj—naq sa’ chixjunil li tz’iib’ank esil eeb’aan, tz’iib’anb’ilaq resil sa’ choxa."
                },
                {
                    "number": 8,
                    "text": "Anajwan, lix yaalalil li k’ojob’anb’il k’anjel a’in, a’an ajwi’ lix wankil li tijonelil, xb’aan lix k’utb’esihom li Jesukristo, sa’ li k’eeb’il wi’ naq yalaq k’a’ru nekeb’ak’ sa’ ruchich’och’ b’ak’b’ilaq sa’ choxa, ut yalaq k’a’ru nekehit sa’ ruchich’och’ hitb’ilaq sa’ choxa. Malaj sa’ jalan chik aatin, re rilb’al chi jalan chik lix jaltesinkil ru, yalaq k’a’ru neketz’iib’a resil sa’ ruchich’och’ tz’iib’anb’ilaq resil sa’ choxa, ut yalaq k’a’ru ink’a’ neketz’iib’a resil sa’ ruchich’och’ ink’a’ tz’iib’anb’ilaq resil sa’ choxa; xb’aan naq rik’ineb’ chaq li hu te’raqe’q aatin chirixeb’ lee kamenaq, jo’ chanru tz’aqal lix k’anjeleb’, maak’a’ naxye ma b’aanunb’il li k’ojob’anb’il k’anjel xb’aaneb’ xjuneseb’ a’an, malaj xb’aan li ani wan chi aj b’aanunel choq’ reheb’, jo’ chanru li k’ojob’anb’il k’anjel li kixkawresi li Dios choq’ re lix kolb’aleb’ chalen chaq rub’elaj lix k’ojlajik li ruchich’och’, jo’ chanru li tz’iib’anb’il esil li ke’xtz’iib’a chirixeb’ lix kamenaq."
                },
                {
                    "number": 9,
                    "text": "Maare wankeb’ li te’k’oxlanq re naq q’axal kawil ch’oolejil li tzol’leb’ noko’aatinak wi’—jun li wankilal li natz’iib’ank esil malaj nab’ak’ok sa’ ruchich’och’ ut nab’ak’ok sa’ choxa. A’b’anan chiru li jar q’ehil wanjenaq wi’ li ruchich’och’, yalaq jo’q’e naq li Qaawa’ kixk’e jun xk’ojlajik li tijonelil re junaq winq rik’in tz’aqal li k’utb’esink, malaj re jun ch’uutaqeb’ li winq, junelik nak’eeman li wankilal a’in. Chi jo’kan, yalaq k’a’ru ke’xb’aanu li winq a’an chi k’eeb’ileb’ xwankil, sa’ lix k’ab’a’ li Qaawa’, ut ke’xb’aanu chi tz’aqal ut chi tiik, ut ke’xtz’iib’a resil a’an chi tz’aqal re ru ut chi tiik, ki’ok choq’ chaq’rab’ sa’ ruchich’och’ ut sa’ choxa, ut ink’a’ kiru chi sachmank xwankil, jo’ chanru li aatin taqlanb’il xb’aan li nimla Jehova. A’in jun yehom paab’ajel. Ani naru chi ab’ink re?"
                },
                {
                    "number": 10,
                    "text": "Ut jo’kan wi’chik, re xk’utb’al li wanjenaq junxil, Mateo 16:18, 19: Ut ninye ajwi’ aawe, Naq laa’at aj Pedro, ut sa’ xb’een li saqoonaq a’in tinkab’la lin iglees; ut li rokeb’aal xb’alb’a ink’a’ taanumtaaq sa’ xb’een. Ut tink’e aawe lix laawil li awa’b’ejihom re choxa; ut yalaq k’a’ru taab’ak’ sa’ ruchich’och’ b’ak’b’ilaq sa’ choxa; ut yalaq k’a’ru taahit sa’ ruchich’och’ hitb’ilaq sa’ choxa."
                },
                {
                    "number": 11,
                    "text": "Anajwan li muqmuukil na’leb’ li nim ut xnimal ru chirix chixjunil li yeeb’il arin, ut li chaab’ilal q’axal taqenaq chirix chixjunil li na’leb’ li wan chiqu, a’an ajwi’ naq taak’ule’q li wankilal re li Santil Tijonelil. Xb’aan naq re li ani k’eeb’il wi’ li laaw a’in, maak’a’ ch’a’aj chiru re tixtaw xnawom chirix li k’a’ru re lix kolb’aleb’ li ralal xk’ajoleb’ li winq, choq’ reheb’ ajwi’ li kamenaq jo’ choq’ reheb’ li yo’yookeb’."
                },
                {
                    "number": 12,
                    "text": "Rik’in a’in wan li loq’alil ut li nimank-u, ut li kole’k chiru li kamk ut li junelik yu’am—Li k’ojob’anb’il k’anjel re li kub’iha’ rik’in ha’, naq te’sub’e’q chi sa’ re xsumenkil ru li k’a’ru chanchan li kamenaq, re naq li jun raqal chi na’leb’ tixk’am rib’ rik’in li jun chik; li kub’siik sa’ li ha’ ut elk chaq sa’ li ha’ wan chi chanchan lix waklijik li kamenaq chi yo’yo naq na’el chaq sa’ xmuqleb’aal; chi jo’kan, li k’ojob’anb’il k’anjel a’in kik’ojob’aman re taawanq sa’ komonil rik’in li k’ojob’anb’il k’anjel re li kub’iha’ choq’ reheb’ li kamenaq, rik’in naq wan chi chanchan li kamenaq."
                },
                {
                    "number": 13,
                    "text": "Xb’aan a’in, li kub’sib’aal ha’ kik’ojob’aman re taawanq chanchan li muqleb’aal kamenaq, ut kitaqlaman naq taawanq sa’ jun na’ajej rub’el b’ar k’aynaqeb’ wi’ chi ch’utlaak li yo’yookeb’, re xk’utb’al xyaalal li yo’yo ut li kamenaq, re naq chixjunil li k’a’aq re ru taawanq k’a’ru li chanchan wi’, ut re te’wanq chi junajeb’ ru li jun rik’in li jun chik—li k’a’ru re li ruchich’och’ sa’ xyaalal rik’in li k’a’ru re choxa, jo’ kixch’olob’ laj Pablo, 1 Korintios 15:46, 47, ut 48:"
                },
                {
                    "number": 14,
                    "text": "A’b’anan moko kiwan ta xb’een wa li k’a’ru re musiq’ej, li k’a’ru b’an re li tz’ejwalej; ut moqon li k’a’ru re li musiq’ej. Li xb’een winq re li ch’och’, ruchich’och’il winq; li xkab’ winq a’an li Qaawa’ chalenaq chaq sa’ choxa. Jo’ chanru li k’a’ru re ch’och’, chi jo’kan naq wankeb’ li ani re ch’och’; ut jo’ chanru li k’a’ru re choxa, chi jo’kan naq wankeb’ li ani re choxa. Ut jo’ chanru li tz’iib’anb’il esil sa’ li ruchich’och’, chirixeb’ lee kamenaq, li tz’iib’anb’il chi tz’aqal, jo’kan ajwi’ wan li esil tz’iib’anb’il sa’ choxa. A’in ut li wankilal re tz’apok ut b’ak’ok, ut jo’ jun xyaalalil li aatin, lix laawil li awa’b’ejihom, li wan wi’ xlaawil li nawom."
                },
                {
                    "number": 15,
                    "text": "Ut anajwan, ex was wiitz’in winq ut ixq q’axal raarookex inb’aan, inyehaq chi ch’olch’o eere naq a’aneb’ a’in jar raqal chi na’leb’ chirixeb’ li kamenaq ut eb’ li yo’yo li ink’a’ naru nume’k yal chi seeb’ sa’ xb’een, chirix li qakolb’al. Xb’aan naq lix kolb’aleb’ a’an na’ajman ut aajel ru choq’ re li qakolb’al laa’o, jo’ naxye laj Pablo chirixeb’ li yuwa’b’ej—naq eb’ a’an chi maa’aniho laa’o ink’a’ te’ruuq chi tz’aqlok ru—chi moko laa’o chi maa’aniheb’ li qakamenaq nokoru chi tz’aqlok qu."
                },
                {
                    "number": 16,
                    "text": "Ut anajwan, chirix li kub’iha’ choq’ reheb’ li kamenaq, tink’e eere jun chik li raatin laj Pablo, 1 Korintios 15:29: Wi ta ink’a’ jo’kan, k’a’ raj ru te’xb’aanu li ani neke’kub’siik xha’ choq’ reheb’ li kamenaq, wi tiik ink’a’ te’wakliiq li kamenaq? K’a’ put naq neke’kub’siik xha’ choq’ reheb’ li kamenaq?"
                },
                {
                    "number": 17,
                    "text": "Ut jo’kan wi’chik, rochb’een li aatin a’in tink’e eere jun aatin yeeb’il xb’aan jun reheb’ li profeet, li kiwan li rilob’aal chi k’eek’o sa’ lix k’ojob’ankil wi’chik li tijonelil, li loq’alil li taak’utb’esimanq sa’ roso’jikeb’ li kutan, ut q’axal wi’chik k’eek’o sa’ li jun chi na’leb’ li q’axal nim xloq’al re chixjunil li na’leb’ li wan sa’ li evangelio li junelik nakana, a’an ajwi’ li kub’iha’ choq’ reheb’ li kamenaq; xb’aan naq laj Malakias naxye, sa’ lix raqikil ch’ol, li raqal 5 ut 6: K’ehomaq reetal, tintaqla eere laj Elias li profeet rub’elaj xchalik li xnimal ru ut xuwajel xkutan li Qaawa’: Ut a’an tixsutq’isi lix ch’ooleb’ li yuwa’b’ej rik’ineb’ li alal k’ajolb’ej, ut lix ch’ooleb’ li alal k’ajolb’ej rik’ineb’ lix yuwa’eb’, maare anchal tink’ulunq ut tinsak’ li ruchich’och’ rik’in jun li majewank."
                },
                {
                    "number": 18,
                    "text": "Kiru raj naq kink’e raj xjaltesinkil ru li aatin chi q’axal ch’olch’o wi’chik chiru a’in, a’ut tz’aqal xsaqenkil ru jo’ chanru naq wan choq’ re li na’ajman chiwu. Tz’aqalo rik’in xnawb’al, sa’ li na’leb’ a’in, naq taasak’e’q li ruchich’och’ rik’in jun li majewank wi maak’a’ junaq paay chi junajinel b’ak’leb’ li te’junajiiq wi’ li yuwa’b’ej ut li alal k’ajolb’ej, chirix junaq paay chi na’leb’—ut k’ehomaq reetal, k’a’ru li na’leb’ a’an? A’an li kub’iha’ choq’ reheb’ li kamenaq. Xb’aan naq laa’o chi maa’aniheb’ a’an ink’a’ naru chi tz’aqlok qu; chi moko neke’ru chi tz’aqlok ruheb’ a’an chi maa’aniho laa’o. Chi moko neke’ru eb’ a’an chi moko laa’o chi tz’aqlok qu chi maa’aniheb’ li ani xe’kam ajwi’ sa’ li evangelio; xb’aan naq aajel ru sa’ xtikib’ankil lix k’ojlajik lix tz’aqalil ru li kutan, a’ li jun k’ojlajik li yoo wi’ xtikib’ankil anajwan, naq taa’uxmanq ut taak’utb’esimanq jun li junajil li tz’aqal ut choyb’il, ut jun xjunajinkil li jar k’ojlajik, ut li jar laaw, ut li jar wankilal, ut li jar loq’alil, chalen chaq xkutankil laj Adan toj reetal ajwi’ li kutan a’in. Ut moko ka’aj ta wi’ a’in, jo’kan ajwi’ li k’a’aq re ru li maajun wa k’utb’esinb’il chalen chaq sa’ xk’ojlajik li ruchich’och’, li k’uulanb’il chaq chi muqmu chiruheb’ li ninqeb’ xna’leb’ ut li seeb’eb’ chi na’leb’ank, taak’utb’esimanq chiruheb’ li k’uula’al ut li neke’tu’uk sa’ a’in, li jun k’ojlajik re lix tz’aqalil ru li kutan."
                },
                {
                    "number": 19,
                    "text": "Anajwan, k’a’ru naqab’i sa’ li evangelio li xqak’ul? Jun xyaab’ xkux li sahil ch’oolejil! Jun xyaab’ kuxej aj uxtaan chalenaq chaq sa’ choxa; ut jun xyaab’ xkux li yaal elenaq chaq sa’ li ch’och’; sahil esilal choq’ reheb’ li kamenaq; jun xyaab’ xkux li sahil ch’oolejil choq’ reheb’ li yo’yo ut eb’ li kamenaq; sahil esilal re nimla sahil ch’oolejil. K’a’jo’ xch’ina-usal chaq chiruheb’ li tzuul li roqeb’ li ani nake’k’amok re li sahil esilal re li k’a’aq re ru chaab’il, ut neke’xye re Sion: K’e reetal, laa Dios na’awa’b’ejin! Jo’ chanru li k’ajob’ aran Karmelo, chi jo’kan li nawom re li Dios taakub’eeq sa’ xb’eeneb’!"
                },
                {
                    "number": 20,
                    "text": "Ut jo’kan wi’chik, k’a’ru naqab’i? Sahil esilal chalen chaq Kumorah! Laj Moroni, jun anjel chalenaq chaq sa’ choxa, li naxch’olob’ lix tz’aqlojikeb’ ru li profeet—li hu li taak’utb’esimanq. Jun xyaab’ xkux li Qaawa’ sa’ li yamyookil ch’och’ re Fayette, Condado Seneca, li kixch’olob’ resil li oxib’ chi aj yehol nawom li te’xch’olob’ xyaalal li hu! Lix yaab’ xkux laj Miguel chire li nima’ Susquehanna, naq kixtz’il rix laj tza naq kixk’ut rib’ jo’ jun anjel re saqen! Lix yaab’ xkux laj Pedro, laj Santiago, ut laj Jwan sa’ li yamyookil ch’och’ sa’ xyanq Harmony, Condado Susquehanna, rik’in Colesville, Condado Broome, wan wi’ li nima’ Susquehanna, li ke’xch’olob’ rib’ naq neke’k’amok re lix laawil li awa’b’ejihom, ut xlaawil lix k’ojlajik lix tz’aqalil ru li kutan!"
                },
                {
                    "number": 21,
                    "text": "Ut jo’kan wi’chik, lix yaab’ xkux li Dios sa’ li rochoch li tiixil yuwa’b’ej Whitmer sa’ Fayette, Condado Seneca, ut sa’ naab’al q’ehil, ut sa’ jar paay chi na’ajej chiru chixjunil lix b’eenikeb’ ut lix rahilaleb’ li Iglees a’in re li Jesukristo reheb’ laj Santil Paab’anel sa’ Roso’jikeb’ li Kutan! Ut lix yaab’ xkux laj Miguel, li taqenaqil anjel; lix yaab’ xkux laj Gabriel, ut laj Rafael, ut jalaneb’ chik li anjel, chalen chaq laj Miguel malaj laj Adan toj reetal li kutan a’in, chixjunileb’ li yookeb’ wi’ chixch’olob’ankil lix k’ojlajikeb’, lix k’ulub’eb’, lix laaweb’, lix nimankileb’ ru, lix taqenaqileb’ ut lix loq’aleb’, ut lix wankil lix tijonelileb’; ut chixk’eeb’al chi junjunqil li raqal, chi junjunqil li na’leb’, b’ab’ay arin ut b’ab’ay aran; ut chixk’eeb’al xk’ojob’ankil li qach’ool rik’in xch’olob’ankil resil li k’a’ru toj chalel, ut chixk’ojob’ankil li qayo’onihom!"
                },
                {
                    "number": 22,
                    "text": "Ex was wiitz’in, ma ink’a’ tooxik chi uub’ej sa’ xnimal ru li k’anjel a’in? Chi uub’ej chexxik, ink’a’ chi ixej. Kawaq eech’ool, ex was wiitz’in, ut chi uub’ej, chi uub’ej toj sa’ li q’axok-u! Chisaho’q lee ch’ool, ut q’axal sahaq chiwanq. Chi’ok li ruchich’och’ chi b’ichank. Eb’ li kamenaq che’xb’icha anchal li b’ich re xnimankil ru chi junelik li Rey Emmanuel, li kixk’ojob’ chaq, rub’elaj naq kiwan li ruchich’och’, li k’a’ru tooruhanq wi’ chixtojb’aleb’ chaq rix sa’ lix tz’alameb’, xb’aan naq eb’ li preex te’ach’ab’aaq."
                },
                {
                    "number": 23,
                    "text": "Che’xjap re li tzuul xb’aan xsahileb’ xch’ool, ut chejunilex ru taq’a, japomaq eere chi kaw xyaab’ eekux, ut chejunilex palaw ut chaqi ch’och’ yehomaq resil li sachb’a-ch’oolejil re lee Junelikil Rey! Ut laa’ex nima’, ut roq ha’, ut kok’ ru’uj ha’, chexnume’q taq’a rik’in sahil ch’oolejil. Eb’ li k’iche’ ut chixjunileb’ lix toonal li che’ sa’eb’ li ch’och’ che’xnima ru li Qaawa’; ut ex kawil pek chexyaab’aq xb’aan xsahil eech’ool! Ut li saq’e, li po, ut eb’ lix chahimil li eq’la che’b’ichanq sa’ junajil, ut chixjunileb’ li ralal li Dios che’xjap re xb’aan xsahileb’ xch’ool! Ut eb’ li yo’ob’tesihom re junelik che’xch’olob’ resil lix k’ab’a’ chi junelik q’e kutan! Ut jo’kan wi’chik ninye, k’a’jo’ xnimal lix loq’al li xyaab’ kuxej naqab’i chalen chaq sa’ choxa, li naxch’olob’ sa’ li qaxik li loq’alil, ut li kolb’a-ib’, ut li nimank-u, ut li kole’k chiru li kamk, ut li junelik yu’am; li awa’b’ejil, li taqlanelil, ut li wankilal!"
                },
                {
                    "number": 24,
                    "text": "K’ehomaq reetal, lix nimal ru xkutan li Qaawa’ taanach’oq chaq, ut ani naru chixkuyb’al xkutankil lix k’ulunik, ut ani taaruuq taawanq chi xaqxo naq taak’utunq chaq? Xb’aan naq a’an chanchan lix xam laj k’uub’anel ch’iich’, ut chanchan xxab’on laj puch’unel; ut a’an taak’ojlaaq jo’ aj k’uub’ahom ut aj saqob’resihom ru li plaat, ut tixsaqob’resiheb’ ru li ralal laj Levi, ut taarisi chaq xtz’ajnileb’ chanchan oor ut plaat, re naq taaruuq te’xq’axtesi re li Qaawa’ jun mayej sa’ tiikilal. Laa’o ut, jo’ iglees ut jo’ tenamit, ut jo’ aj Santil Paab’anel sa’ Roso’jikeb’ li Kutan, chiqamayeja chiru li Qaawa’ jun mayej sa’ tiikilal; ut chiqaq’axtesi sa’ lix santil ochoch, naq ak choyb’il, jun li hu tz’iib’anb’ilaq wi’ resileb’ li qakamenaq, li tz’aqalaq xchaab’ilal re anchal xk’ulub’ankil."
                },
                {
                    "number": 25,
                    "text": "Ex was wiitz’in, wan naab’al li k’a’aq re ru toj tinye eere chirix li na’leb’ a’in; a’b’anan tinchoyoq sa’ li hoonal a’in, ut tin’ok wi’chik sa’ li na’leb’ a’an sa’ junaq chik kutan. Jo’ junelik, laa’in lee moos tuulan xch’ool, ut laj rahol eere li ink’a’ naxjal rib’."
                }
            ]
        },
        "/study/scriptures/dc-testament/dc/129": {
            "uri": "/study/scriptures/dc-testament/dc/129",
            "title": "Tzol’leb’ ut Sumwank 129",
            "data_type": "chapter",
            "chapter_name": "Tasal 129",
            "chapter_summary": [
                "1–3, Wankeb’ sa’ choxa li ani ak waklijenaqeb’ chi yo’yo jo’ ajwi’ li musiq’ejeb’; 4–9, Nak’eeman li laaw li naru wi’ chi nawmank ruheb’ laj k’amol esil li chalenaqeb’ chaq chirix li tz’apleb’ t’ikr."
            ],
            "verses": [
                {
                    "number": 1,
                    "text": "Wankeb’ wiib’ paay li ani wankeb’ sa’ choxa, a’aneb’ a’in: Eb’ li anjel, a’aneb’ li ani waklijenaqeb’ chi yo’yo, wankeb’ xxaqalileb’ tib’ ut b’aq okenaq—"
                },
                {
                    "number": 2,
                    "text": "Qayehaq, li Jesus kixye: Ch’e’omaqin ut ilomaq, xb’aan naq jun li musiq’ej maak’a’ xtib’el ut xb’aqel, jo’ nekeril we laa’in."
                },
                {
                    "number": 3,
                    "text": "Xkab’: lix musiq’eb’ li tiikil winq li tz’aqob’resinb’ileb’ ru, eb’ li ani moko waklijenaqeb’ ta chi yo’yo, a’ut neke’reechani chi juntaq’eet li loq’alil."
                },
                {
                    "number": 4,
                    "text": "Naq nachal jun aj k’amol esil chixyeeb’al naq wan rik’in jun esil chalenaq chaq rik’in li Dios, yeechi’i laa wuq’ ut patz’ re naq tixchap aawuq’."
                },
                {
                    "number": 5,
                    "text": "Wi anjel a’an, tixb’aanu, ut taaweek’a li ruq’."
                },
                {
                    "number": 6,
                    "text": "Wi a’an xmusiq’ jun tiikil winq li tz’aqob’resinb’il ru, taachalq sa’ lix loq’alil, xb’aan naq ka’ajwi’ chi jo’kan naru chi k’utmank—"
                },
                {
                    "number": 7,
                    "text": "Patz’ re naq tixchap aawuq’, a’b’anan ink’a’ taa’eek’anq, xb’aan naq moko naxk’am ta rib’ rik’in lix k’anjelil li choxa naq jun tiikil winq taab’alaq’iq; a’b’an toj tixq’axtesi li esil naxk’am."
                },
                {
                    "number": 8,
                    "text": "Wi a’an laj tza jo’ jun anjel re saqen, naq nakapatz’ re naq tixchap aawuq’ tixyeechi’i li ruq’, ut maak’a’ taaweek’a; chi jo’kan taatz’il li rix."
                },
                {
                    "number": 9,
                    "text": "A’aneb’ a’in oxib’ li ninqi laaw li nakatru wi’ chixnawb’al ma re li Dios junaq k’anjelahom."
                }
            ]
        },
        "/study/scriptures/dc-testament/dc/130": {
            "uri": "/study/scriptures/dc-testament/dc/130",
            "title": "Tzol’leb’ ut Sumwank 130",
            "data_type": "chapter",
            "chapter_name": "Tasal 130",
            "chapter_summary": [
                "1–3, Li Yuwa’b’ej ut li K’ajolb’ej naru neke’xk’ut rib’ sa’ tz’ejwalej chiruheb’ li winq; 4–7, Eb’ li anjel neke’wan sa’ jun choxahil t’oram; 8–9, Li choxahil ruchich’och’ a’anaq jun nimla Urim ut Tumim; 10–11, Nak’eeman jun li saqi pek reheb’ chixjunil li neke’ok sa’ li choxahil ruchich’och’; 12–17, Ink’a’ k’utb’il chiru li profeet jo’q’e taawanq li xkab’ xk’ulunik li Qaawa’; 18–19, Li wankilal chi k’oxlak li natawe’ xk’ulb’al sa’ li yu’am a’in taawakliiq qochb’een sa’ li wakliik chi yo’yo; 20–21, Chixjunil li osob’tesink nachal xb’aan ab’ink chiru li chaq’rab’; 22–23, Li Yuwa’b’ej ut li K’ajolb’ej wankeb’ xxaqalileb’ li tib’ ut b’aq okenaq."
            ],
            "verses": [
                {
                    "number": 1,
                    "text": "Naq tixk’ut rib’ li Kolonel taqil a’an jo’ chanru naq wan. Taqil naq a’an winq jo’ laa’o."
                },
                {
                    "number": 2,
                    "text": "Ut li komonil ajwi’ li wan sa qayanq arin taawanq sa’ qayanq aran, a’b’anan taawanq ajwi’ rochb’een li loq’alil re junelik, a’ li loq’alil li maji’ naqak’ul anajwan."
                },
                {
                    "number": 3,
                    "text": "Jwan 14:23—Lix k’utunik li Yuwa’b’ej ut li K’ajolb’ej, sa’ li jun raqal a’in, a’an naq te’xk’ut rib’ sa’ li tz’ejwalej, ut li na’leb’ naq li Yuwa’b’ej ut li K’ajolb’ej neke’wan sa’ xch’ool junaq winq, a’an najteril na’leb’ reheb’ li jar ch’uut chi paab’aal, ut moko yaal ta."
                },
                {
                    "number": 4,
                    "text": "Re xsumenkil ru li patz’om—Ma ink’a’ ajlanb’il lix kutan li Dios, lix kutaneb’ li anjel, lix kutaneb’ li profeet, ut lix kutaneb’ li winq, a’ yaal jo’ chanru li ruchich’och’ li wankeb’ wi’?"
                },
                {
                    "number": 5,
                    "text": "Ninsume, Yaal ajwi’. A’b’an maak’a’eb’ li anjel li neke’k’anjelak sa’ li ruchich’och’ a’in, ka’ajeb’ wi’ li wanjenaqeb’ chi sa’ malaj li te’wanq chi sa’."
                },
                {
                    "number": 6,
                    "text": "Eb’ li anjel ink’a’ neke’wan sa’ jun li ch’och’ jo’ li ruchich’och’ a’in;"
                },
                {
                    "number": 7,
                    "text": "Neke’wan b’an chiru li Dios, sa’ jun t’oram chanchan jun palaw re lem ut xam, b’ar wi’ chixjunil li k’a’aq re ru wan chi k’utb’esinb’il choq’ re lix loq’aleb’ a’an, li wanjenaq, li wan, ut li toj taawanq, ut wankeb’ rajlal chiru li Qaawa’."
                },
                {
                    "number": 8,
                    "text": "Li na’ajej wan wi’ li Dios a’an jun nimla Urim ut Tumim."
                },
                {
                    "number": 9,
                    "text": "Li ruchich’och’ a’in, naq taawanq chi santob’resinb’il ut chi maak’a’ xkamik, taa’ok chanchan jun lem pek, ut a’anaq jun Urim ut Tumim choq’ reheb’ li ani te’wanq aran, xb’aan li k’utb’esinb’ilaq wi’ chixjunil li k’a’aq re ru chirix junaq awa’b’ejihom kub’enaq wi’chik xwankil, malaj chixjunileb’ li awa’b’ejihom li kub’enaqeb’ wi’chik xk’anjelil, chiruheb’ chixjunil li ani neke’wan sa’ xb’een, ut li ruchich’och’ a’in a’anaq re li Kristo."
                },
                {
                    "number": 10,
                    "text": "Toja’ ut naq li saqi pek li yeeb’il resil sa’ Apokalipsis 2:17 taa’ok choq’ Urim ut Tumim choq’ re li junjunq li ani taak’uluq re, xb’aan li taak’ehe’q wi’ chi nawmank li k’a’aq re ru chirix li jun k’anjelil chi awa’b’ejihom li taqenaq wi’chik xwankil;"
                },
                {
                    "number": 11,
                    "text": "Ut jun saqi pek nak’eeman re li junjunq reheb’ li neke’ok sa’ li choxahil awa’b’ejihom, sa’ li tz’iib’anb’il wi’ jun li ak’ k’ab’a’ej, li maajun winq nanawok re, ka’ajwi’ li ani xk’uluk re. Li ak’ k’ab’a’ej, a’an li laawil aatin."
                },
                {
                    "number": 12,
                    "text": "Ninch’olob’ jo’ profeet, sa’ lix k’ab’a’ li Qaawa’ Dios, naq lix tiklajik li ch’a’ajkilal li taawanq wi’ naab’al li hoyok kik’ rub’elaj lix k’ulunik li Ralal li Winq taawanq sa’ Carolina del Sur."
                },
                {
                    "number": 13,
                    "text": "Taawakliiq tana’ xb’aan li ch’a’ajkilal chirix li loq’b’il moosil. A’in kixch’olob’ chiwu jun xyaab’ kuxej naq yookin chaq chi tijok chi anchal inch’ool chirix li na’leb’ a’an, sa’ 25 xb’e li po Diciembre, 1832."
                },
                {
                    "number": 14,
                    "text": "Sa’ jun kutan yookin chaq chi tijok chi k’a’jo’ x’anchalil inch’ool re xnawb’al xq’ehil lix k’ulunik li Ralal li Winq, ut kiwab’i jun xyaab’ kuxej chixyeeb’al a’in:"
                },
                {
                    "number": 15,
                    "text": "At walal Jose, wi taawanq aayu’am toj reetal naq oob’ ro’k’aal chihab’ aayu’am, taawil li rilob’aal li Ralal li Winq; jo’kan ut, chitz’aqloq a’in choq’ aawe, ut minaach’i’ch’i’i chik chirix li na’leb’ a’in."
                },
                {
                    "number": 16,
                    "text": "Kinkana chi jo’kan, chi ink’a’ naru tinnaw ma na’aatinak li k’ulunik a’in chirix lix tiklajik li jun mil chihab’, malaj junaq xk’utunik rub’elaj a’an, malaj ut ma tinkamq ut chi jo’kan tinwil li rilob’aal."
                },
                {
                    "number": 17,
                    "text": "Nink’oxla naq lix k’ulunik li Ralal li Winq moko taawanq ta rub’elaj chaq li kutan a’an."
                },
                {
                    "number": 18,
                    "text": "Yalaq tasal li wankilal chi k’oxlak li naqataw xk’ulb’al sa’ li yu’am a’in, taawakliiq a’an qochb’een sa’ li wakliik chi yo’yo."
                },
                {
                    "number": 19,
                    "text": "Ut wi ani junaq naxtaw naab’al chik lix nawom ut lix wankil chi k’oxlak sa’ li yu’am a’in xb’aan xyalb’al xq’e ut xb’aan ab’ink chiru li chaq’rab’ chiru jalan chik, k’a’jo’ wi’chik li chaab’ilal tixtaw chiru li jun sa’ li ruchich’och’ chalel."
                },
                {
                    "number": 20,
                    "text": "Wan jun li chaq’rab’, li taqlanb’il chaq chi yeemank sa’ choxa chi ink’a’ naru xjalb’al, rub’elaj chaq lix k’ojlajik li ruchich’och’ a’in, li nak’eeman wi’ chixjunil li osob’tesink—"
                },
                {
                    "number": 21,
                    "text": "Ut naq naqak’ul junaq osob’tesink rik’in li Dios, a’an xb’aan ab’ink chiru li jun chaq’rab’ a’an li nak’eeman wi’."
                },
                {
                    "number": 22,
                    "text": "Li Yuwa’b’ej wan jun xxaqalil li tib’ ut b’aq okenaq, li naru nach’e’man jo’ chanru li re li winq; jo’kan ajwi’ li K’ajolb’ej; a’b’an li Santil Musiq’ej maak’a’ xxaqalil re tib’ ut b’aq; musiq’ejil winq b’an a’an. Wi ta ink’a’ jo’kan, li Santil Musiq’ej ink’a’ raj taaruuq chi hilank qik’in."
                },
                {
                    "number": 23,
                    "text": "Junaq winq naru tixk’ul li Santil Musiq’ej, ut naru taakub’eeq sa’ xb’een ut ink’a’ taakanaaq rik’in."
                }
            ]
        },
        "/study/scriptures/dc-testament/dc/131": {
            "uri": "/study/scriptures/dc-testament/dc/131",
            "title": "Tzol’leb’ ut Sumwank 131",
            "data_type": "chapter",
            "chapter_name": "Tasal 131",
            "chapter_summary": [
                "1–4, Li Choxahil sumlaak aajel ru re xk’ulb’al li taqenaqil loq’al sa’ li choxa q’axal taqenaq; 5–6, Nach’olob’aman xyaalal chan ru naq eb’ li winq neke’tz’ape’ choq’ re li junelik yu’am; 7–8, Chixjunil li musiq’ej wan k’a’ru okenaq wi’."
            ],
            "verses": [
                {
                    "number": 1,
                    "text": "Sa’ li choxahil loq’alil wankeb’ oxib’ chi choxa malaj tasal;"
                },
                {
                    "number": 2,
                    "text": "Ut re tixk’ul li q’axal taqenaq, jun winq tento taa’ok sa’ li k’anjelil a’in re li tijonelil [a’ li ak’ ut junelikil sumwank re li sumlaak];"
                },
                {
                    "number": 3,
                    "text": "Ut wi ink’a’ naxb’aanu, ink’a’ naru chixk’ulb’al."
                },
                {
                    "number": 4,
                    "text": "Naru na’ok sa’ li jun chik, a’b’anan a’an xraqik lix awa’b’ejihom; ink’a’ naru nawan xk’iijik."
                },
                {
                    "number": 5,
                    "text": "(17 Mayo, 1843) Li profeetil aatin q’axal wi’chik xaqxo, naraj naxye naq naxnaw junaq winq naq a’an tz’apb’il choq’ re li junelik yu’am, xb’aan li k’utb’esink ut li musiq’ej re profeetil aatin, xb’aan lix wankil li Santil Tijonelil."
                },
                {
                    "number": 6,
                    "text": "Ink’a’ naru naq taakole’q junaq winq chi maak’a’ xnawom."
                },
                {
                    "number": 7,
                    "text": "Maak’a’ wan chi maak’a’ okenaq chaq. Chixjunil li musiq’ej wan k’a’ru okenaq wi’, a’b’anan q’axal chaab’il wi’chik, malaj saq wi’chik ru, ut ka’ajwi’ naru chi tz’ile’k rix xb’aan li xnaq’ uhej li q’axal saq wi’chik ru."
                },
                {
                    "number": 8,
                    "text": "Ink’a’ naru naqil; a’b’anan naq taasaqob’resiiq ru li qaxaqalil taqil naq wan k’a’ru okenaq chaq chixjunil."
                }
            ]
        },
        "/study/scriptures/dc-testament/dc/132": {
            "uri": "/study/scriptures/dc-testament/dc/132",
            "title": "Tzol’leb’ ut Sumwank 132",
            "data_type": "chapter",
            "chapter_name": "Tasal 132",
            "chapter_summary": [
                "1–6, Natawman li taqenaqil loq’al rik’in li ak’ ut junelikil sumwank; 7–14, Nak’utman xyaalal li teneb’anb’il ut li ajb’il ru sa’ li sumwank a’an; 15–20, Rik’in li Choxahil sumlaak ut lix kanajik li junkab’al, eb’ li winq neke’ru chi wank choq’ dioseb’; 21–25, Li b’e laatz’ ut ka’ch’in ru naxk’am sa’eb’ li junelik yu’am; 26–27, Nak’eeman li chaq’rab’ chirix xmajewankil li Santil Musiq’ej; 28–39, Li k’a’ru yeechi’inb’il chirix li k’iik ut li taqsiik loq’alil chi junelik, nayeechi’iman reheb’ li profeet ut eb’ laj santil paab’anel sa’ chixjunileb’ li jar q’e kutan; 40–47, Nak’eeman li wankilal re laj Jose Smith chi b’ak’ok ut chi tz’apok sa’ li ruchich’och’ ut sa’ choxa; 48–50, Li Qaawa’ naxtz’ap sa’ xb’een a’an lix taqenaqil loq’al; 51–57, Li xEmma Smith nak’ehe’ xna’leb’ naq tiikaq chi paab’ank ut tiikaq xch’ool; 58–66, Nak’utman xyaalal li chaq’rab’ chirix li sumlaak rik’in numenaq jun li sum aatin."
            ],
            "verses": [
                {
                    "number": 1,
                    "text": "Chi yaal, jo’ka’in naxye li Qaawa’ aawe laa’at inmoos Jose, naq rik’in naq xapatz’ sa’ wuq’ xnawb’al ut xtawb’al ru chan ru naq laa’in, li Qaawa’, kintiikob’resiheb’ ru lin moos aj Abraham, aj Isaak, aj Jakob, ut jo’kan ajwi’ laj Moises, laj David, ut laj Salomon, inmooseb’, chirix li na’leb’ ut li tzol’leb’ naq ke’wan xk’ihaleb’ li rixaqileb’ ut lix moosil ixaqileb’—"
                },
                {
                    "number": 2,
                    "text": "K’e reetal, ut il, laa’in li Qaawa’ laa Dios, ut tatinsume chirix li na’leb’ a’in."
                },
                {
                    "number": 3,
                    "text": "Jo’kan ut, kawresi aach’ool chixk’ulb’al ut chi ab’ink chiru li na’leb’ li ok we chixk’eeb’al eere; xb’aan naq chixjunileb’ li k’utb’esinb’il wi’ chiruheb’ li chaq’rab’ a’in tento te’ab’inq chiru ajwi’ a’an."
                },
                {
                    "number": 4,
                    "text": "Xb’aan naq k’e reetal, nink’utb’esi cheru jun ak’ ut junelikil sumwank; ut wi ink’a’ nekekuy xpaab’ankil li sumwank a’an, rik’in a’an k’eeb’ilex sa’ tojb’a-maak, xb’aan naq maajun naru chixtz’eqtaanankil li sumwank a’in ut taakanab’aaq chi ok sa’ lin loq’al."
                },
                {
                    "number": 5,
                    "text": "Xb’aan naq chixjunileb’ li ani te’ajoq re xk’ulb’al jun osob’tesink sa’ wuq’ te’xkuy xpaab’ankil li chaq’rab’ li xaqab’anb’il choq’ re li osob’tesink a’an, ut li k’a’ru teneb’anb’il chi sa’, jo’ chanru xaqab’anb’il chalen chaq rub’elaj lix k’ojlajik li ruchich’och’."
                },
                {
                    "number": 6,
                    "text": "Ut chirix li ak’ ut junelikil sumwank, a’an kixaqab’aman choq’ re xtz’aqalil lin loq’al; ut ani nak’uluk re lix tz’aqalil a’an tento ut aajel ru naq tixkuy xpaab’ankil li chaq’rab’, malaj ut k’eeb’ilaq sa’ tojb’a-maak, chan li Qaawa’ Dios."
                },
                {
                    "number": 7,
                    "text": "Ut chi yaal ninye eere, naq a’in li teneb’anb’il sa’ li chaq’rab’ a’in: Chixjunil li sumwank, li kontraat, li b’ak’leb’, li teneb’ank, li xaqab’anb’il aatin, li yeechi’ink, li b’aanunk, li junajink, li k’ehe’k sa’ komonil, malaj li oyb’enink, li ink’a’ nab’aanuman ut na’oken, ut natz’apman rik’in li Loq’laj Musiq’ej re yeechi’ink, xb’aan li ani yulb’il, choq’ re li yu’am a’in jo’ ajwi’ choq’ re li junelik q’e kutan, ut a’anaq chi q’axal sant, chi k’utb’esinb’il ut chi taqlanb’il rik’in xtz’uumal re li ani yulb’il inb’aan, li kinxaqab’ sa’ li ruchich’och’ re taak’amoq re li wankilal a’in (ut xinxaqab’ choq’ re lin moos aj Jose naq tixk’am li wankilal a’in sa’ roso’jikeb’ li kutan, ut maajun wa taawanq chik numenaq jun sa’ li ruchich’och’ chiru li jun kutan li taak’ojob’amanq wi’ lix wankilal ut lix laawil li tijonelil a’in), maajunaq xk’anjel, xchaab’ilal, chi moko xwankilal sa’ ut chirix li wakliik chi yo’yo sa’ xyanqeb’ chaq li kamenaq; xb’aan naq chixjunileb’ li kontraat li moko b’aanunb’ileb’ ta choq’ re li ajom a’in, wankeb’ xraqik naq kamenaqeb’ li winq."
                },
                {
                    "number": 8,
                    "text": "K’ehomaq reetal, li wochoch a’an jun ochoch re li tustuukilal, chan li Qaawa’ Dios, ut moko rochochil ta li sache’k na’leb’."
                },
                {
                    "number": 9,
                    "text": "Ma tink’ulub’a junaq mayej, chan li Qaawa’, li moko b’aanunb’il ta sa’ lin k’ab’a’?"
                },
                {
                    "number": 10,
                    "text": "Malaj ut ma tink’ul sa’ lee ruq’ li k’a’ru ink’a’ kinxaqab’?"
                },
                {
                    "number": 11,
                    "text": "Ut ma tinxaqab’anq choq’ eere, chan li Qaawa’, wi ink’a’ xb’aan li chaq’rab’, jo’ chanru ajwi’ naq laa’in ut lin Yuwa’ kiqak’ojob’ choq’ eere, rub’elaj naq kiwan li ruchich’och’?"
                },
                {
                    "number": 12,
                    "text": "Laa’in li Qaawa’ lee Dios, ut nink’e eere li taqlahom a’in—naq maajun winq taachalq rik’in li Yuwa’b’ej, ka’ajwi’ inb’aan laa’in malaj xb’aan li waatin, a’an lin chaq’rab’, chan li Qaawa’."
                },
                {
                    "number": 13,
                    "text": "Ut chixjunil li k’a’ru wan sa’ li ruchich’och’, li k’ojob’anb’il xb’aaneb’ li winq, xb’aaneb’ li k’ojarib’aal, malaj li taqlanelil, malaj li wankilal, malaj k’a’ru li nawb’il ru xk’ab’a’, li yalaq k’a’ru wan, li moko inb’aan ta laa’in malaj xb’aan li waatin, chan li Qaawa’, taarume’q chaq, ut ink’a’ taakanaaq chirix naq kamenaqeb’ li winq, chi moko chi sa’, chi moko chirix li wakliik chi yo’yo, chan li Qaawa’ lee Dios."
                },
                {
                    "number": 14,
                    "text": "Xb’aan naq yalaq k’a’ru nakana, inb’aan laa’in wan; ut yalaq k’a’ru moko inb’aan ta, taachiq’manq ut taasachmanq."
                },
                {
                    "number": 15,
                    "text": "Jo’kan ut, wi junaq winq taasumlaaq rik’in junaq rixaqil sa’ li ruchich’och’, ut nasumla rik’in chi moko inb’aan ta, chi moko xb’aan li waatin, ut na’ok sa’ sumwank rik’in a’an chiru jo’ najtil wan sa’ li ruchich’och’ ut wan li ixq rochb’een, lix sumwankeb’ ut xsumlajikeb’ moko wan ta xwankil naq kamenaqeb’, ut naq elenaqeb’ chaq sa’ li ruchich’och’; jo’kan naq maajun chaq’rab’ b’ak’b’ileb’ wi’ naq elenaqeb’ chaq sa’ li ruchich’och’."
                },
                {
                    "number": 16,
                    "text": "Jo’kan ut, naq elenaqeb’ chaq sa’ li ruchich’och’ ink’a’ neke’sumla chi moko neke’sumub’aak; xaqab’anb’ileb’ b’an choq’ anjel sa’ choxa, a’eb’ li anjel li wankeb’ choq’ moos aj k’anjelanel, re te’k’anjelaq choq’ reheb’ li ani k’ulub’ejeb’ choq’ re jun b’iis li loq’alil li q’axal nim wi’chik, ut li numtajenaq, ut re junelik."
                },
                {
                    "number": 17,
                    "text": "Xb’aan naq eb’ li anjel a’in ink’a’ ke’xkuy xpaab’ankil lin chaq’rab’, jo’kan naq ink’a’ neke’ru chi nimob’resiik; neke’kana b’an chi jachb’ileb’ ru ut xjuneseb’, chi maak’a’ xtaqsinkil lix loq’aleb’, sa’ lix kolb’il wanjikeb’, chiru anchal li junelik q’e kutan, ut chalen a’an moko dioseb’ ta; wankeb’ b’an choq’ anjel chiru li Dios chi junelik q’e kutan."
                },
                {
                    "number": 18,
                    "text": "Ut jo’kan wi’chik, chi yaal ninye eere, wi junaq winq taasumlaaq rik’in junaq rixaqil, ut naxk’uub’ jun sumwank rik’in choq’ re li yu’am a’in ut choq’ re anchal li junelik q’e kutan, wi li sumwank a’an moko inb’aan ta laa’in, chi moko xb’aan li waatin, a’ lin chaq’rab’, ut ink’a’ tz’apb’il xb’aan li Loq’laj Musiq’ej re yeechi’ink, xb’aan ruq’ li ani kinyul ut kinxaqab’ choq’ re li wankilal a’in, moko k’ulub’anb’il ta chi moko wan xwankil naq elenaqeb’ chaq sa’ li ruchich’och’, xb’aan naq moko junajinb’ileb’ ta inb’aan, chan li Qaawa’, chi moko xb’aan li waatin; naq elenaqeb’ chaq sa’ li ruchich’och’ ink’a’ taaruuq chi k’ule’k aran, xb’aan naq eb’ li anjel ut eb’ li dios xaqab’anb’ileb’ aran, li ink’a’ neke’ru chi nume’k wi’; ink’a’ naru ut naq te’reechani inloq’al; xb’aan naq li wochoch a’an jun ochoch re tustuukilal, chan li Qaawa’ Dios."
                },
                {
                    "number": 19,
                    "text": "Ut jo’kan wi’chik, chi yaal ninye eere, wi junaq winq taasumlaaq rik’in junaq rixaqil rik’in li waatin, a’an lin chaq’rab’, ut rik’in li ak’ ut junelikil sumwank, ut tz’apb’il choq’ reheb’ xb’aan li Loq’laj Musiq’ej re yeechi’ink, xb’aan ruq’ li ani yulb’il, li kinxaqab’ wi’ li wankilal a’in choq’ re, ut xlaawil li tijonelil a’in; ut taayeemanq reheb’—Tex’elq chaq sa’ li xb’een wakliik chi yo’yo; ut wi ak numenaq li xb’een wakliik chi yo’yo, sa’ li wakliik chi yo’yo jun chik; ut teereechaniheb’ li k’ojarib’aal, li awa’b’ejihom, li taqlanelil, li wankilal, li awa’b’ejil, chixjunil li taqenaq ut kub’enaq—toja’ ut naq taatz’iib’amanq sa’ lix Huhil li Yu’am re li Karneer, naq maajun kamsink tixb’aanu sa’ li tixhoy wi’ li kik’elej maak’a’ xmaak, ut wi nekexkana sa’ lin sumwank, ut maajun kamsink nekeb’aanu sa’ li nekehoy wi’ li kik’elej li maak’a’ xmaak, taab’aanumanq reheb’ sa’ chixjunil li k’a’aq re ru, li jo’ k’ihal kixk’e lin moos sa’ xb’eeneb’, sa’ li yu’am a’in, ut chiru anchal li junelik q’e kutan; ut taawanq tz’aqal xwankil naq elenaqeb’ chaq sa’ li ruchich’och’; ut te’nume’q chiruheb’ li anjel, ut eb’ li dios, li k’ojob’anb’ileb’ aran, re xk’ulb’al lix taqenaqil loq’aleb’ ut lix loq’alileb’ sa’ chixjunil li k’a’aq re ru, jo’ chanru tz’apb’il sa’ xb’een lix jolomeb’, a’ li loq’alil li taawanq choq’ jun tz’aqalil ut jun xkanajikeb’ li iyajilb’ej chi junelik q’e kutan."
                },
                {
                    "number": 20,
                    "text": "Toja’ naq diosaqeb’, xb’aan naq maak’a’eb’ roso’jik; jo’kan naq te’wanq chi junelik wanjenaqeb’ ut junelik te’wanq, xb’aan naq neke’kana; toja’ naq te’wanq chi taqenaq sa’ xb’een chixjunil, xb’aan naq chixjunil li k’a’aq re ru wan rub’el xwankileb’. Toja’ naq diosaqeb’, xb’aan naq rehaqeb’ anchal li wankilal, ut eb’ li anjel wankeb’ rub’el xwankileb’."
                },
                {
                    "number": 21,
                    "text": "Chi yaal, chi yaal, ninye eere, wi ink’a’ nekekuy xpaab’ankil lin chaq’rab’ ink’a’ nekexru chixtawb’al li loq’alil a’in."
                },
                {
                    "number": 22,
                    "text": "Xb’aan naq laatz’ li okeb’aal, ut ka’ch’in ru li b’e li nak’amok sa’ li taqenaqil loq’al ut xtiqb’aleb’ ru li yu’am, ut moko k’iheb’ ta li neke’tawok re, xb’aan naq ink’a’ nikineek’ul sa’ li ruchich’och’ chi moko nekenaw wu."
                },
                {
                    "number": 23,
                    "text": "Wi b’an nikineek’ul sa’ li ruchich’och’, rik’in a’an teenaw wu, ut teek’ul xtaqenaqil eeloq’al; re naq b’ar wankin laa’in texwanq ajwi’ laa’ex."
                },
                {
                    "number": 24,
                    "text": "A’an a’in eb’ li junelik yu’am—xnawb’al ru li jun ajwi’ chi Dios li chaab’il xna’leb’ ut tz’aqal yaal, ut li Jesukristo, li kixtaqla chaq. Laa’in a’an. Chek’ul ut lin chaq’rab’."
                },
                {
                    "number": 25,
                    "text": "Helho ru li okeb’aal, ut nim ru li b’e li naxik sa’eb’ li kamk; ut naab’al neke’wan li neke’ok chiru, xb’aan naq moko nikine’xk’ul ta, chi moko neke’kana sa’ lin chaq’rab’."
                },
                {
                    "number": 26,
                    "text": "Chi yaal, chi yaal, ninye eere, wi jun li winq nasumla rik’in junaq rixaqil jo’ chanru li waatin, ut tz’apb’ileb’ xb’aan li Loq’laj Musiq’ej re yeechi’ink, jo’ chanru li xaqab’anb’il inb’aan, ut li winq malaj li ixq te’xb’aanu yalaq k’a’ru chi maak malaj q’etok aatin re li ak’ ut junelikil sumwank, ut li k’iila paay chi majewank chiru li Dios, ut wi maajun kamsink neke’xb’aanu sa’ li neke’xhoy wi’ li kik’elej li maak’a’ xmaak, toj te’elq chaq sa’ li xb’een wakliik chi yo’yo, ut te’ok sa’ lix taqenaqil loq’aleb’; a’b’anan te’sache’q sa’ li tz’ejwalej, ut te’q’axtesiiq chiru lix chiq’lehom laj Satanas toj sa’ xkutankil li tojb’al-ix, chan li Qaawa’ Dios."
                },
                {
                    "number": 27,
                    "text": "Li xmajewankil li Santil Musiq’ej, li ink’a’ taakuymanq sa’ li ruchich’och’ chi moko chirix li wank sa’ li ruchich’och’, a’an naq nekeb’aanu li kamsink sa’ li nekehoy wi’ li kik’elej li maak’a’ xmaak, ut nekek’ulub’a lin kamik, chirix naq xek’ul lin ak’ ut junelikil sumwank, chan li Qaawa’ Dios; ut ani ink’a’ naxkuy xpaab’ankil li chaq’rab’ a’in maamin taaruuq chi ok sa’ lin loq’al; taak’ehe’q b’an sa’ tojb’a-maak, chan li Qaawa’."
                },
                {
                    "number": 28,
                    "text": "Laa’in li Qaawa’ laa Dios, ut tink’e aawe lix chaq’rab’il lin Santil Tijonelil, jo’ chanru k’ojob’anb’il inb’aan ut xb’aan lin Yuwa’ rub’elaj naq kiwan li ruchich’och’."
                },
                {
                    "number": 29,
                    "text": "Laj Abraham kixk’ul chixjunil li k’a’aq re ru, yalaq k’a’ru li kixk’ul, chi k’utb’esinb’il ut chi taqlanb’il, xb’aan li waatin, chan li Qaawa’, ut a’an okenaq sa’ lix taqenaqil loq’al, ut k’ojk’o sa’ xb’een lix k’ojarib’aal."
                },
                {
                    "number": 30,
                    "text": "Laj Abraham kixk’ul li yeechi’ihom chirixeb’ li riyajil, ut chirixeb’ li ruuchinihom lix juruch’—a’ lix juruch’ li elenaqat wi’ laa’at, at inmoos Jose—li tento te’kanaaq chiru jo’ najtil wankeb’ sa’ li ruchich’och’; ut chirix laj Abraham ut li riyajil, naq elenaqeb’ chaq sa’ li ruchich’och’ toj te’kanaaq; sa’ li ruchich’och’ jo’ ajwi’ chirix wank sa’ li ruchich’och’ te’kanaaq chi maak’a’jo’ rajlankileb’ jo’eb’ li chahim; malaj ut wi ta teerajla li samahi’ chire li palaw ink’a’ raj texruuq chirajlankileb’."
                },
                {
                    "number": 31,
                    "text": "Li yeechi’ihom a’in eere ajwi’ laa’ex, xb’aan naq laa’ex rehex laj Abraham, ut kik’eeman li yeechi’ihom re laj Abraham; ut xb’aan li chaq’rab’ a’in wan xkanajik lix k’anjel lin Yuwa’, sa’ li naxnima wi’ xloq’al."
                },
                {
                    "number": 32,
                    "text": "Ayuqex ut chi jo’kan, ut b’aanuhomaq lix b’aanuhom laj Abraham; okanqex sa’ lin chaq’rab’ ut texkole’q."
                },
                {
                    "number": 33,
                    "text": "Wi b’an ink’a’ nekex’ok sa’ lin chaq’rab’ ink’a’ nekexru chixk’ulb’al lix yeechi’ihom lin Yuwa’, li kixyeechi’i re laj Abraham."
                },
                {
                    "number": 34,
                    "text": "Li Dios kitaqlan re laj Abraham, ut li xSara kixk’e lix Agar re laj Abraham choq’ rixaqil. Ut k’a’ut naq kixb’aanu? Xb’aan naq a’in chaq li chaq’rab’; ut rik’in li xAgar ke’el chaq k’iila tenamit. Jo’kan naq a’in kixtz’aqob’resi ru, rochb’een xkomon chik li na’leb’, li k’a’ru yeechi’inb’il."
                },
                {
                    "number": 35,
                    "text": "Ma kiwan ut laj Abraham rub’el tojb’a-maak? Chi yaal ninye eere, Ink’a’, xb’aan naq laa’in, li Qaawa’ kintaqlan chi jo’kan."
                },
                {
                    "number": 36,
                    "text": "Kitaqlaman re laj Abraham naq tixmayeja laj Isaak li ralal; a’ut ak tz’iib’anb’il chaq: Matkamsin. A’b’anan laj Abraham moko kixye ta naq ink’a’ tixb’aanu, ut kik’ehe’ sa’ ajl chirix choq’ tiikilal."
                },
                {
                    "number": 37,
                    "text": "Laj Abraham kixk’uleb’ li moosil ixaqilb’ej, ut ke’rala kok’al chiru; ut kik’ehe’ sa’ ajl chirix a’an choq’ tiikilal, xb’aan naq eb’ a’an ke’k’ehe’ re, ut a’an kikana sa’ lin chaq’rab’, jo’ chanru naq laj Isaak ajwi’ ut laj Jakob maak’a’ chik k’a’ru ke’xb’aanu chiru li taqlanb’ileb’ wi’; ut rik’in naq maak’a’ chik ke’xb’aanu chiru li taqlanb’ileb’ wi’, ak okenaqeb’ sa’ lix taqenaqil loq’aleb’, jo’ chanru li k’a’ru yeechi’inb’il, ut k’ojk’ookeb’ sa’ xb’eeneb’ li k’ojarib’aal, ut moko anjeleb’ ta; dioseb’ b’an."
                },
                {
                    "number": 38,
                    "text": "Laj David ajwi’ kixk’ul k’iila ixaqilb’ej ut moosil ixaqilb’ej, ut jo’kan ajwi’ laj Salomon ut laj Moises inmooseb’, jo’ ajwi’ naab’al chik reheb’ lin moos, chalen chaq sa’ xtiklajik li yo’ob’tesink toj sa’ li kutan a’in; ut maak’a’ ke’maakob’ wi’, ka’ajwi’ sa’ li k’a’aq re ru ink’a’ ke’xk’ul wik’in."
                },
                {
                    "number": 39,
                    "text": "Eb’ li rixaqil ut lix moosil ixaqil laj David ke’k’ehe’ re inb’aan laa’in, rik’in ruq’ laj Natan, lin moos, ut jalaneb’ chik reheb’ li profeet li ke’k’amok re xlaawil li wankilal a’in; ut maajun reheb’ li k’a’aq re ru a’in kimaakob’ wi’, ka’ajwi’ sa’ li ki’uxman rik’in laj Urias ut li rixaqil; ut chi jo’kan a’an t’anenaq chaq sa’ lix taqenaqil loq’al, ut xk’ul li k’eeb’il chaq re; ut ink’a’ taareechaniheb’ chirix wank sa’ li ruchich’och’; xb’aan naq laa’in keb’ink’e re jalan chik, chan li Qaawa’."
                },
                {
                    "number": 40,
                    "text": "Laa’in li Qaawa’ laa Dios, ut kink’e aawe laa’at, inmoos Jose, jun aaxaqab’ankil, ut nink’ojob’ wi’chik chixjunil li k’a’aq re ru. Tz’aama li k’a’ru nakawaj, ut taak’eemanq aawe jo’ chanru li waatin."
                },
                {
                    "number": 41,
                    "text": "Ut jo’ katpatz’ok chirix li muxuk sumsu, chi yaal chi yaal ninye aawe, wi jun li winq tixk’ul junaq rixaqil sa’ li ak’ ut junelikil sumwank, ut wi li ixq taawanq rik’in jalan chik li winq, ut ink’a’ kinxaqab’ choq’ re rik’in li santil yuluk, a’an xmux lix sumlajik ut taasache’q."
                },
                {
                    "number": 42,
                    "text": "Wi li ixq moko nawan ta sa’ li ak’ ut junelikil sumwank, ut taawanq rik’in jalan chik winq, a’an xmux lix sumlajik."
                },
                {
                    "number": 43,
                    "text": "Ut wi lix b’eelom taawanq rik’in jalan chik li ixq, ut ak xyeechi’i rib’ sa’ aatin, ak xq’et li aatin li xyeechi’i wi’ rib’ ut xmux lix sumlajik."
                },
                {
                    "number": 44,
                    "text": "Ut wi li ixq ink’a’ xmux lix sumlajik, wi b’an maak’a’ xmaak ut moko xq’et ta li aatin li xyeechi’i wi’ rib’, ut naxnaw a’an, ut nink’utb’esi chawu, at inmoos Jose, rik’in a’an taawanq aawankil, rik’in lix wankil lin Santil Tijonelil, chixk’amb’al li ixq ut chixk’eeb’al re li ani ink’a’ xmux lix sumlajik, li tiik b’an chi paab’ank; xb’aan naq a’an taak’ehe’q choq’ aj taqlanel sa’ xb’eeneb’ naab’al."
                },
                {
                    "number": 45,
                    "text": "Xb’aan naq kink’ojob’ sa’ aab’een lix laawil ut xwankil li tijonelil, sa’ li nink’ojob’ wi’chik chixjunil li k’a’aq re ru, ut nink’e chanaw chixjunil li k’a’aq re ru sa’ tz’aqal xq’ehil."
                },
                {
                    "number": 46,
                    "text": "Ut chi yaal, chi yaal ninye aawe, naq yalaq k’a’ru nakatz’ap sa’ ruchich’och’ tz’apb’ilaq sa’ choxa; ut yalaq k’a’ru nakab’ak’ sa’ ruchich’och’, sa’ lin k’ab’a’ ut xb’aan li waatin, chan li Qaawa’, b’ak’b’ilaq chi junelik sa’ choxa; ut yalaq ani nakawisi xmaak sa’ ruchich’och’ isinb’ilaq chi junelik sa’ choxa; ut yalaq ani nakakanab’ xmaak sa’ li ruchich’och’ kanab’anb’ilaq sa’ choxa."
                },
                {
                    "number": 47,
                    "text": "Ut jo’kan wi’chik, chi yaal ninye, yalaq ani nakawosob’tesi, laa’in tinwosob’tesi, ut yalaq ani nakamajewa, laa’in tinmajewa, chan li Qaawa’; xb’aan naq laa’in, li Qaawa’, aaDiosin."
                },
                {
                    "number": 48,
                    "text": "Ut jo’kan wi’chik, chi yaal ninye aawe, at inmoos Jose, naq yalaq k’a’ru nakak’e sa’ ruchich’och’, ut anihaq aj-e nakak’e ani junaq chik sa’ ruchich’och’, xb’aan li waatin, ut jo’ chanru lin chaq’rab’, ula’aninb’ilaq a’an rik’in osob’tesink ut moko rik’in ta majewank, ut rik’in lin wankilal, chan li Qaawa’, ut taawanq chi maak’a’aq li tojb’a-maak sa’ ruchich’och’ ut sa’ choxa."
                },
                {
                    "number": 49,
                    "text": "Xb’aan naq laa’in li Qaawa’ laa Dios, ut tinwanq aawik’in toj reetal sa’ roso’jik li ruchich’och’, ut chiru anchal li junelik q’e kutan; xb’aan naq chi yaal nintz’ap sa’ aab’een laa taqenaqil loq’al, ut ninkawresi jun k’ojarib’aal choq’ aawe sa’ li rawa’b’ejihom lin Yuwa’, rik’in laj Abraham laa yuwa’."
                },
                {
                    "number": 50,
                    "text": "K’e reetal, wilom laa mayejahom, ut tinkuy chixjunil laa maak; wilom laa mayejahom sa’ ab’ink chiru li k’a’ru xinye aawe. Ayu b’i’, ut nink’uub’ jun b’e re taakol aawib’, jo’ kink’ulub’a naq laj Abraham kixmayeja laj Isaak li ralal."
                },
                {
                    "number": 51,
                    "text": "Chi yaal ninye aawe: Jun taqlahom nink’e re lin moos, li xEmma Smith, laa wixaqil, li ink’ehom aawe, naq a’an chixram rib’, ut mixk’ul li k’a’ru katintaqla chixyeechi’inkil re; xb’aan naq kinb’aanu, chan li Qaawa’, re xyalb’al eerix chejunilex, jo’ kinb’aanu re laj Abraham, ut re naq tinteneb’ jun mayej sa’ lee ruq’, rik’in sumwank ut mayejak."
                },
                {
                    "number": 52,
                    "text": "Ut lin moos, li xEmma Smith, chixk’ul chixjunileb’ li ani k’eeb’ileb’ re lin moos aj Jose, li chaab’ileb’ xyu’am ut saqeb’ ru chiwu; ut eb’ li moko saqeb’ ta ru, ut ke’xye naq saqeb’ ru, te’sache’q, chan li Qaawa’ Dios."
                },
                {
                    "number": 53,
                    "text": "Xb’aan naq laa’in li Qaawa’ laa Dios, ut tex’ab’inq chiru lix yaab’ inkux; ut nink’e re lin moos aj Jose naq a’an taak’ehe’q choq’ aj taqlanel sa’ xb’een k’iila k’a’aq re ru; xb’aan naq a’an wanjenaq chi tiik chi paab’ank sa’ xb’een b’ab’ay li k’a’aq re ru, ut chalen anajwan tink’e xmetz’ew."
                },
                {
                    "number": 54,
                    "text": "Ut nintaqla lin moos, li xEmma Smith, naq taakanaaq ut taajiloq rik’in lin moos aj Jose, ut maajun chik. A’b’anan wi ink’a’ tixkuy xpaab’ankil li taqlahom a’in taasache’q, chan li Qaawa’; xb’aan naq laa’in li Qaawa’ laa Dios, ut tinsach wi ink’a’ nakana sa’ lin chaq’rab’."
                },
                {
                    "number": 55,
                    "text": "A’ut wi ink’a’ tixkuy xpaab’ankil li taqlahom a’in, rik’in a’an lin moos aj Jose tixb’aanu chixjunil li k’a’aq re ru choq’ re, jo’ chanru ajwi’ xye; ut laa’in tinwosob’tesi ut tink’ihob’resi ut tink’e re jun cient wa xb’een sa’ li ruchich’och’ a’in, li yuwa’b’ej ut na’b’ej, li as iitz’inb’ej ut li anab’b’ej, li ochoch ut li ch’och’, li ixaqilb’ej ut alal k’ajolb’ej, ut li jar koroon ut eb’ li junelik yu’am sa’eb’ li junelikil ruchich’och’."
                },
                {
                    "number": 56,
                    "text": "Ut jo’kan wi’chik, chi yaal ninye, lin moos ixq chixkuy xmaak lin moos aj Jose; toja’ ut naq taakuye’q lix maak a’an, li xmaakob’ wi’ chiwu; ut laa’in, li Qaawa’ laa Dios, tinwosob’tesi, ut tink’ihob’resi, ut tink’e chi saho’k li raam."
                },
                {
                    "number": 57,
                    "text": "Ut jo’kan wi’chik ninye, lin moos aj Jose mirisi chaq li k’a’ru re sa’ li ruq’, maare anchal taachalq laj xik’ ilonel ut tixsach; xb’aan naq laj Satanas naxsik’ sachok; xb’aan naq laa’in li Qaawa’ laa Dios, ut a’an lin moos; ut k’ehomaq reetal, ut ilomaq, laa’in wankin rik’in a’an, jo’ kinwan rik’in laj Abraham, laa yuwa’, choq’ re ajwi’ lix taqenaqil loq’al ut lix loq’alil."
                },
                {
                    "number": 58,
                    "text": "Anajwan, chirix lix chaq’rab’il li tijonelil, wan k’iila k’a’aq re ru li neke’okenk chi sa’."
                },
                {
                    "number": 59,
                    "text": "Chi yaal, wi jun li winq nab’oqe’ xb’aan lin Yuwa’, jo’ laj Aaron, rik’in tz’aqal xyaab’ inkux, ut xb’aan xyaab’ xkux li ani xtaqlan we, ut xintiqib’ rik’in xlaawil li wankilal re li tijonelil a’in, wi tixb’aanu k’a’ruhaq sa’ lin k’ab’a’, ut jo’ chanru lin chaq’rab’ ut xb’aan li waatin, ink’a’ tixb’aanu li maak, ut laa’in tintiikob’resi ru."
                },
                {
                    "number": 60,
                    "text": "Chi jo’kan, maajun chiwech’oq re lin moos aj Jose, xb’aan naq laa’in tintiikob’resi ru; xb’aan naq a’an tixb’aanu li mayejak li ninteneb’ sa’ ruq’ xb’aan li q’etok aatin naxb’aanu, chan li Qaawa’ lee Dios."
                },
                {
                    "number": 61,
                    "text": "Ut jo’kan wi’chik, chirix li chaq’rab’ re li tijonelil—wi junaq winq taasumlaaq rik’in jun tuq’ixq, ut taaraj sumlaak rik’in jun chik, ut li xb’een naxkanab’ chi jo’kan, ut wi nasumla rik’in li xkab’, ut tuq’ixqeb’, ut maajun chik winq ke’xyeechi’i wi’ rib’ sa’ aatin, rik’in a’an tiikob’resinb’il ru; ink’a’ naru naxmux lix sumlajik xb’aan naq k’eeb’ileb’ re; xb’aan naq ink’a’ naru naxmux lix sumlajik rik’in li ani re ajwi’ a’an ut maa’ani chik aj-e."
                },
                {
                    "number": 62,
                    "text": "Ut wi wan lajeeb’ li tuq’ixq k’eeb’il re xb’aan li chaq’rab’ a’in, ink’a’ naru naxmux lix sumlajik, xb’aan naq a’aneb’ re ajwi’ a’an, ut k’eeb’ileb’ re; jo’kan naq tiikob’resinb’il ru."
                },
                {
                    "number": 63,
                    "text": "A’b’anan wi jun malaj yalaq ani reheb’ li lajeeb’ chi tuq’ixq, chirix naq sumsu, taawanq rik’in jalan chik li winq, a’an xmux lix sumlajik, ut taasache’q; xb’aan naq eb’ a’an k’eeb’ileb’ re, re naq taak’ihanq ut tixnujob’resi li ruchich’och’, jo’ chanru lin taqlahom, ut re xtz’aqob’resinkil ru li yeechi’ihom li k’eeb’il xb’aan lin Yuwa’ rub’elaj lix k’ojlajik li ruchich’och’, ut choq’ re lix taqlijik lix loq’aleb’ sa’eb’ li junelikil ruchich’och’, re naq te’rala li raameb’ li winq; xb’aan naq xb’aan a’in nakana lix k’anjel li Yuwa’b’ej, re naq a’an nimanb’ilaq xloq’al."
                },
                {
                    "number": 64,
                    "text": "Ut jo’kan wi’chik, chi yaal, chi yaal, ninye eere, wi jun li winq wan rixaqil, li nak’amok re xlaawil li wankilal a’in, ut naxk’ut chiru a’an li chaq’rab’ re lin tijonelil, chirix li k’a’aq re ru a’in, rik’in a’an li ixq taapaab’anq ut taak’anjelaq chiru, malaj ut taasache’q, chan li Qaawa’ lee Dios; xb’aan naq laa’in tinsach a’an; xb’aan naq tinnima ru lin k’ab’a’ sa’ xb’eeneb’ chixjunil li neke’k’uluk re ut neke’kana sa’ lin chaq’rab’."
                },
                {
                    "number": 65,
                    "text": "Jo’kan ut, tixk’am rib’ rik’in li chaq’rab’ chiwu, wi li ixq ink’a’ naxk’ul li chaq’rab’ a’in, naq li winq tixk’ul chixjunil li k’a’aq re ru tink’e re laa’in, li Qaawa’ lix Dios, xb’aan naq li ixq ink’a’ xpaab’an ut ink’a’ kik’anjelak chiru jo’ chanru li waatin; ut rik’in a’an li ixq na’ok choq’ aj q’etol aatin, ut li winq moko teneb’anb’il ta chik xb’aan lix chaq’rab’ li xSara, li kik’anjelak chiru laj Abraham jo’ chanru li chaq’rab’ naq kintaqla re laj Abraham naq tixk’ul li xAgar choq’ rixaqil."
                },
                {
                    "number": 66,
                    "text": "Anajwan ut, chirix li chaq’rab’ a’in, chi yaal, chi yaal, ninye aawe, wan chik k’a’ru tink’utb’esi cheru, chirix a’in; jo’kan ut, chitz’aqloq a’in sa’ li kutan a’in. K’ehomaq reetal, laa’in li Alfa ut li Omega. Amen."
                }
            ]
        },
        "/study/scriptures/dc-testament/dc/133": {
            "uri": "/study/scriptures/dc-testament/dc/133",
            "title": "Tzol’leb’ ut Sumwank 133",
            "data_type": "chapter",
            "chapter_name": "Tasal 133",
            "chapter_summary": [
                "1–6, Eb’ laj santil paab’anel neke’taqlaak chixkawresinkil rib’ choq’ re li xKab’ Xk’ulunik li Qaawa’; 7–16, Chixjunileb’ li winq taqlanb’ileb’ chi eelelik chaq sa’ xyanq Babilonia, chi chalq Sion, ut chixkawresinkil rib’ choq’ re li xnimal ru xkutan li Qaawa’; 17–35, A’an taaxaqliiq sa’ xb’een li Tzuul Sion, eb’ li xninqal ru ch’och’ te’xjunaji rib’ sa’ junaj chi ch’och’, ut te’sutq’iiq li jar xteepal laj Israel li sachenaqeb’; 36–40, Li evangelio kik’ojob’aman wi’chik rik’in xtz’uumal re laj Jose Smith re taajultikamanq sa’ chixjunil li ruchich’och’; 41–51, Li Qaawa’ taakub’eeq sa’ li eeqajunk sa’ xb’eeneb’ laj maak; 52–56, A’anaq xchihab’il li ani tojb’ileb’ rix xb’aan; 57–74, Li evangelio tento taataqlamanq chi najt re xkolb’aleb’ laj santil paab’anel, ut re taa’uxq xsachb’aleb’ laj maak."
            ],
            "verses": [
                {
                    "number": 1,
                    "text": "Chex’ab’inq, ex tenamit re lin iglees, chan li Qaawa’ lee Dios, ut cherab’i li raatin li Qaawa’ cherix—"
                },
                {
                    "number": 2,
                    "text": "Li Qaawa’ li taachalq chi jun xaqaamil sa’ lix santil ochoch; li Qaawa’ li taakub’eeq sa’ xb’een li ruchich’och’ rik’in jun majewank re raqok aatin; relik chi yaal, sa’ xb’eeneb’ chixjunil li tenamit li neke’sach sa’ xch’ool li Dios, ut sa’ xb’eeneb’ chixjunil li moko useb’ ta sa’ eeyanq."
                },
                {
                    "number": 3,
                    "text": "Xb’aan naq a’an tixt’usub’ lix santil tel sa’ rilob’aaleb’ chixjunil li tenamit, ut chixjunileb’ lix maril li ruchich’och’ te’ril li kolb’a-ib’ re lix Dios."
                },
                {
                    "number": 4,
                    "text": "Jo’kan ut, kawresihomaq eerib’, kawresihomaq eerib’, ex intenamit; santob’resihomaq eerib’, ch’utub’omaq eerib’, ex tenamit re lin iglees, sa’ xb’een li ch’och’ Sion, chejunilex li ink’a’ xextaqlaak ta chi kanaak."
                },
                {
                    "number": 5,
                    "text": "Elenqex chaq Babilonia. Ch’ajb’ilaqex laa’ex li nekexk’amok re lix k’uleb’aal li Qaawa’."
                },
                {
                    "number": 6,
                    "text": "B’oqomaqeb’ lee ch’utub’aj-ib’ re tiik ruhil k’a’uxlej, ut chex’aatinaq chi kok’ aj xsa’ cherib’il eerib’. Ut li junjunq chi winq chixpatz’ lix k’ab’a’ li Qaawa’."
                },
                {
                    "number": 7,
                    "text": "Relik chi yaal, ninye chi yaal wi’chik eere, xtaw xq’ehil naq lix yaab’ xkux li Qaawa’ wan cheru: Elenqex chaq Babilonia; ch’utub’omaq chaq eerib’ sa’ xyanqeb’ chaq li jar tenamit, chalen chaq sa’ xkahichal li iq’, chalen junpak’al chaq li choxa toj chi junpak’al chik."
                },
                {
                    "number": 8,
                    "text": "Taqlahomaqeb’ li xb’eenil re lin iglees toj sa’eb’ li tenamit li wankeb’ chi najt; toj sa’eb’ li ch’och’ sa’ xyi li palaw; taqlanqex toj sa’eb’ li jalanil ch’och’; b’oqomaqeb’ chixjunileb’ li tenamit, xb’een wa eb’ laj Gentil, ut chirix a’an eb’ laj Judio."
                },
                {
                    "number": 9,
                    "text": "Ut k’ehomaq reetal, ut ilomaq, a’inaq lix yaab’eb’, ut lix yaab’ xkux li Qaawa’ choq’ re chixjunileb’ li tenamit: Ayuqex toj sa’ li ch’och’ Sion, re naq taanimob’resiiq ru lix nub’aaleb’ lin tenamit, ut re naq te’k’ehe’q xkawub’ li roqechal, ut re naq tixjek’i rib’ Sion sa’eb’ li na’ajej sa’ xsutam."
                },
                {
                    "number": 10,
                    "text": "Relik chi yaal, chixik lix xyaab’ kuxej sa’ xyanq chixjunileb’ li tenamit: Ajenqex ut waklinqex ut ayuqex chixk’ulb’al li B’eelomej; k’ehomaq reetal ut ilomaq, chalk re li B’eelomej; elenqex chixk’ulb’al chaq. Kawresihomaq eerib’ choq’ re li xnimal ru xkutan li Qaawa’."
                },
                {
                    "number": 11,
                    "text": "Chexyo’leq ut, xb’aan naq moko nekenaw ta li kutan chi moko li hoonal."
                },
                {
                    "number": 12,
                    "text": "Jo’kan ut, eb’ li wankeb’ sa’ xyanqeb’ laj Gentil che’eeleliq toj sa’ Sion."
                },
                {
                    "number": 13,
                    "text": "Ut eb’ lix komoneb’ laj Juda che’eeleliq toj Jerusalen, toj sa’ li tzuul re li rochoch li Qaawa’."
                },
                {
                    "number": 14,
                    "text": "Elenqex chaq sa’ xyanqeb’ li tenamit, sa’ xyanq ajwi’ chaq Babilonia, sa’ xyanq chaq li maa’usilal, a’an li musiq’ejil Babilonia."
                },
                {
                    "number": 15,
                    "text": "A’ut chi yaal, jo’ka’in naxye li Qaawa’, mi’ux lee relik sa’ aanil; chikawresimanq b’an chixjunil li k’a’aq re ru chi rub’elaj cheru; ut ani naxik, mi’ilok chirix, maare anchal taachalq li junpaatil sache’k sa’ xb’een."
                },
                {
                    "number": 16,
                    "text": "Chex’ab’inq ut ab’ihomaq, ex li ani wankex sa’ li ruchich’och’. Ab’inqex, ex xb’eenil re lin iglees sa’ junajil, ut cherab’i lix yaab’ xkux li Qaawa’; xb’aan naq a’an naxb’oq chixjunileb’ li winq, ut naxtaqlaheb’ chixjunil li winq yalaq b’ar chixjalb’aleb’ xk’a’uxl."
                },
                {
                    "number": 17,
                    "text": "Xb’aan naq k’ehomaq reetal, li Qaawa’ Dios kixtaqla li anjel chixjapb’al re sa’ xyi li choxa, chixyeeb’al: Kawresihomaq lix b’e li Qaawa’, ut tiikob’resihomaq ru li ruq’ xb’e, xb’aan naq ak taahaye’q xhoonal lix k’ulunik—"
                },
                {
                    "number": 18,
                    "text": "Naq li Karneer taaxaqliiq sa’ xb’een li Tzuul Sion, ut rochb’een a’an kaahib’ xwaqxaqk’aal chi mil, chi tz’iib’anb’il xk’ab’a’ lix Yuwa’ a’an chiru xpeekemeb’."
                },
                {
                    "number": 19,
                    "text": "Jo’kan ut, kawresihomaq eerib’ choq’ re lix k’ulunik li B’eelomej; elenqex, elenqex chaq chixk’ulb’al."
                },
                {
                    "number": 20,
                    "text": "Xb’aan naq k’ehomaq reetal, a’an taaxaqliiq sa’ xb’een li tzuul Olivet, ut sa’ xb’een li nimla palaw, a’an li xnimal ru chamal ha’, ut sa’ xb’eeneb’ li ch’och’ sa’ xyi li palaw, ut sa’ xb’een li ch’och’ Sion."
                },
                {
                    "number": 21,
                    "text": "Ut a’an tixyaab’asi chaq Sion lix yaab’ xkux, ut taa’aatinaq chalen chaq Jerusalen, ut taa’ab’iiq lix yaab’ xkux sa’ xyanqeb’ chixjunil li tenamit;"
                },
                {
                    "number": 22,
                    "text": "Ut a’anaq jun xyaab’ kuxej jo’ xyaab’ li k’iila ha’, ut jo’ xyaab’ jun nimla kaaq, li taajoroq chaq reheb’ li tzuul, ut eb’ li ru taq’a ink’a’ te’tawmanq."
                },
                {
                    "number": 23,
                    "text": "A’an taataqlanq re li nimla chamal ha’, ut taatiikisimanq chi ixej toj sa’eb’ li ch’och’ sa’ xnim li saq’e, ut eb’ li ch’och’ sa’ xyi li palaw te’ok choq’ junaj chi ch’och’;"
                },
                {
                    "number": 24,
                    "text": "Ut li ch’och’ Jerusalen ut li ch’och’ Sion te’sutq’isiiq chi ixej toj sa’ tz’aqal lix na’ajeb’, ut li ruchich’och’ taawanq jo’ chanru naq kiwan sa’eb’ li kutan naq maji’ najache’ ru."
                },
                {
                    "number": 25,
                    "text": "Ut li Qaawa’, li Kolonel ajwi’, taaxaqliiq sa’ xyiheb’ lix tenamit, ut taa’awa’b’ejinq sa’ xb’een chixjunil li tz’ejwalej."
                },
                {
                    "number": 26,
                    "text": "Ut eb’ li wankeb’ sa’eb’ li ch’och’ sa’ xnim li saq’e te’wanq chi jultikeb’ re li Qaawa’; ut eb’ lix profeeteb’ te’rab’i lix yaab’ xkux a’an, ut ink’a’ chik te’xram rib’eb’; ut te’xsak’eb’ li pek, ut li saq ke taaha’resiiq chaq chiru li rilob’aaleb’."
                },
                {
                    "number": 27,
                    "text": "Ut taayiib’amanq jun nim b’e sa’ xyi li nimla chamal ha’."
                },
                {
                    "number": 28,
                    "text": "Li xik’ neke’ilok reheb’ te’wanq chi q’axb’il ru xb’aaneb’,"
                },
                {
                    "number": 29,
                    "text": "Ut sa’ li chaqi ch’och’ li maak’a’ na’uuchin wi’, te’elq chaq xsaab’ li yo’yookil ha’, ut li poqsil ch’och’ ink’a’ chik taawanq choq’ chaqi ehel ch’och’."
                },
                {
                    "number": 30,
                    "text": "Ut te’xq’axtesi chaq lix ninqal ru xb’ihomaleb’ reheb’ lin moos, li ralal xk’ajol laj Efrain."
                },
                {
                    "number": 31,
                    "text": "Ut lix nub’aaleb’ li tzuul li junelik neke’kana te’siksotq chiru li rilob’aaleb’."
                },
                {
                    "number": 32,
                    "text": "Ut aran te’xkub’si chaq rib’ ut te’k’ehe’q xloq’al choq’ xkorooneb’, sa’ ajwi’ Sion, xb’aan ruq’eb’ lix moos li Qaawa’, a’eb’ li ralal xk’ajol laj Efrain."
                },
                {
                    "number": 33,
                    "text": "Ut te’nujaq rik’in b’ich re sahil ch’oolejil li junelik nakana."
                },
                {
                    "number": 34,
                    "text": "K’ehomaq reetal, a’in li rosob’tesihom li junelikil Dios sa’ xb’eeneb’ lix teepal Israel, ut xnimal ru wi’chik li osob’tesink sa’ xb’een xjolom laj Efrain ut eb’ lix komon."
                },
                {
                    "number": 35,
                    "text": "Ut jo’kaneb’ ajwi’ li ani re lix teepal laj Juda, chirix chixjunil lix rahilaleb’, te’santob’resimanq sa’ santilal chiru li Qaawa’, re te’wanq chiru li rilob’aal chi kutan ut chi q’eq, chi junelik q’e kutan."
                },
                {
                    "number": 36,
                    "text": "Ut anajwan, chi yaal jo’ka’in naxye li Qaawa’, re naq li k’a’aq re ru a’in taanawmanq sa’ eeyanq, ex li ani wankex sa’ li ruchich’och’, laa’in kintaqla lin anjel chi xik’ank sa’ xyi choxa, li nak’amok re li evangelio li junelik nakana, li kixk’ut rib’ chiru junjunq ut kixq’axtesi a’an reheb’ li winq, li tixk’ut chaq rib’ chiru naab’al li neke’wan sa’ li ruchich’och’."
                },
                {
                    "number": 37,
                    "text": "Ut li evangelio a’in taajultikamanq chiru li junjunq chi tenamit, ut junkab’al, ut aatinob’aal, ut teepal."
                },
                {
                    "number": 38,
                    "text": "Ut eb’ lix moos li Dios te’elq chaq, ut te’xye chi kaw xyaab’eb’ xkux: Chexuwa ru li Dios ut chek’e xloq’al a’an, xb’aan naq xchal xhoonal lix raqb’a-aatin;"
                },
                {
                    "number": 39,
                    "text": "Ut cheloq’oni li ani kiyiib’ank re li choxa, ut li ch’och’, ut li palaw, ut eb’ lix yo’leb’aal li ha’—"
                },
                {
                    "number": 40,
                    "text": "Ut chepatz’ xk’ab’a’ li Qaawa’ chi kutan ut chi q’eq, ut cheye: Chapeji taxaq li choxa; chatkub’eeq taxaq, re te’ha’resiiq chaq li tzuul chiru laa wilob’aal."
                },
                {
                    "number": 41,
                    "text": "Ut sumenb’ilaq sa’ xb’een lix jolomeb’; xb’aan naq li rilob’aal li Qaawa’ chanchanaq li xam aj ha’ob’resinel li nak’atok, ut jo’ li xam li naxk’e chi woqxink li ha’."
                },
                {
                    "number": 42,
                    "text": "At Qaawa’, tatkub’eeq chaq re xk’eeb’al chi nawmank laa k’ab’a’ chiruheb’ li xik’ neke’ilok aawe, ut chixjunileb’ li tenamit te’siksotq chiru laa wilob’aal—"
                },
                {
                    "number": 43,
                    "text": "Naq nakab’aanu li k’a’aq re ru li xuwajel, k’a’aq re ru li moko ke’royb’eni ta;"
                },
                {
                    "number": 44,
                    "text": "Relik chi yaal, naq nakatkub’e chaq, ut neke’ha’resiik chaq li tzuul chiru laa wilob’aal, taak’ul li ani nasaho’ xch’ool ut naxk’anjela li tiikilal, li nakatxjultika sa’eb’ laa b’e."
                },
                {
                    "number": 45,
                    "text": "Xb’aan naq chalen chaq sa’ xtiklajik li ruchich’och’ ink’a’ xe’rab’i li winq chi moko xe’xnaw rik’in xxikeb’, chi moko xril junaq xnaq’ uhej, at Dios, ka’ajat wi’ laa’at, chanru xnimal ru li k’a’aq re ru kakawresi choq’ re li ani na’oyb’enink aawe."
                },
                {
                    "number": 46,
                    "text": "Ut taayeemanq: Ani a’in li nakub’e chaq chalen rik’in li Dios sa’ choxa chi b’onb’il li raq’; relik chi yaal, chalen chaq sa’eb’ li na’ajej li moko nawb’ileb’ ta, tiqto rik’in xloq’alil li raq’, li yoo chi xik rik’in xnimal lix metz’ew?"
                },
                {
                    "number": 47,
                    "text": "Ut a’an tixye: Laa’in li ki’aatinak sa’ tiikilal, li nim xwankil chi kolok."
                },
                {
                    "number": 48,
                    "text": "Ut li Qaawa’ kaqaq sa’ li raq’, ut li raq’ jo’aq li ani nayeq’ok sa’ li yatz’leb’aal uva."
                },
                {
                    "number": 49,
                    "text": "Ut k’a’jo’aq xnimal lix loq’al li rilob’aal, jo’kan naq li saq’e tixmuq li rilob’aal xb’aan xxutaan, ut li po ink’a’ tixk’e lix saqenkil, ut eb’ li chahim te’kutmanq chaq sa’ xna’ajeb’."
                },
                {
                    "number": 50,
                    "text": "Ut taa’ab’imanq lix yaab’ xkux: Laa’in kinyeq’ok injunes sa’ li yatz’leb’aal uva, ut kink’am chaq li raqb’a-aatin sa’ xb’eeneb’ chixjunil li tenamit, ut maajun kiwan wochb’een;"
                },
                {
                    "number": 51,
                    "text": "Ut keb’inten chi woq sa’ xnimal injosq’il, ut kinyeq’iheb’ sa’ lin josq’il, ut lix kik’eleb’ kinrachle chiru li waq’, ut xch’ulako’ chixjunil lin t’ikr rik’in; xb’aan naq a’in xkutankil li eeqajunk li kiwan sa’ inch’ool."
                },
                {
                    "number": 52,
                    "text": "Ut anajwan ak xtaw xchihab’il li tojb’il rix inb’aan; ut eb’ a’an te’xye resil li chaab’ilal ch’oolej aj rahonel re lix Qaawa’eb’, ut chixjunil li kixq’axtesi a’an sa’ xb’eeneb’ jo’ chanru lix chaab’ilal, ut jo’ chanru xchaab’ilal lix ch’ool aj rahonel, chi junelik q’e kutan."
                },
                {
                    "number": 53,
                    "text": "Sa’ chixjunil lix tawajikeb’ kitawasiik a’an. Ut li anjel chiru li rilob’aal kixkoleb’; ut rik’in lix rahom, ut lix toq’ob’ahom, kixtojeb’ rix, ut kiriiqaheb’, ut kixk’ameb’ chiru chixjunil li najter kutan;"
                },
                {
                    "number": 54,
                    "text": "Relik chi yaal, ut jo’kan ajwi’ laj Enok, ut eb’ li ke’wan rik’in, eb’ li profeet li ke’wan chirix chaq a’an; ut laj Noe ajwi’, ut eb’ li ke’wan chirix chaq a’an; ut laj Moises ajwi’, ut eb’ li ke’wan chirix chaq a’an;"
                },
                {
                    "number": 55,
                    "text": "Ut chalen chaq aj Moises toj laj Elias, ut chalen chaq laj Elias toj laj Jwan, li ke’wan rik’in li Kristo sa’ lix waklijik chi yo’yo, ut eb’ li santil apostol, rochb’een laj Abraham, laj Isaak, ut laj Jakob, te’wanq chiru li Karneer."
                },
                {
                    "number": 56,
                    "text": "Ut li muqleb’aal kamenaq reheb’ laj santil paab’anel te’teeliiq, ut te’elq chaq ut te’xaqliiq sa’ xnim uq’ li Karneer, naq a’an taaxaqliiq sa’ xb’een li Tzuul Sion, ut sa’ li santil tenamit, li Ak’ Jerusalen; ut eb’ a’an te’xb’icha lix b’ich li Karneer, chi kutan ut chi q’eq, chi junelik q’e kutan."
                },
                {
                    "number": 57,
                    "text": "Ut choq’ re li ajom a’in, re naq eb’ li winq taaruuq te’tz’aqonq sa’ li loq’alil li taak’utb’esimanq, li Qaawa’ kixtaqla lix tz’aqalil lix evangelio, lix sumwank li junelik nakana, ut kina’leb’ank chi saqen ru ut chi ch’olch’o—"
                },
                {
                    "number": 58,
                    "text": "Re xkawresinkileb’ li q’uneb’ xmetz’ew choq’ re li k’a’aq re ru li chalk re sa’ li ruchich’och’, ut choq’ re li taqlaak xb’aan li Qaawa’ sa’ li kutan naq eb’ li q’uneb’ xmetz’ew te’xsach xna’leb’eb’ li ninqeb’ xna’leb’, ut li k’a’ru ka’ch’in taawanq choq’ jun kawil tenamit, ut wiib’ te’xk’e chi eelelik li lajetq mil reheb’."
                },
                {
                    "number": 59,
                    "text": "Ut rik’in li k’a’ru ka’ch’in xmetz’ew re li ruchich’och’ li Qaawa’ tixtz’ileb’ li tenamit rik’in lix wankil lix Musiq’."
                },
                {
                    "number": 60,
                    "text": "Ut choq’ re li ajom a’in ke’k’eeman li jar taqlahom a’in; kitaqlaman naq te’k’uulamanq chaq chiru li ruchich’och’ sa’ li kutan naq ke’k’eeman, a’ut anajwan tento te’xik rik’in chixjunil li tz’ejwalej—"
                },
                {
                    "number": 61,
                    "text": "Ut a’in jo’ chanru lix k’oxlahom ut li rajom li Qaawa’, li nataqlan sa’ xb’een chixjunil li tz’ejwalej."
                },
                {
                    "number": 62,
                    "text": "Ut re li ani naxjal xk’a’uxl ut naxsantob’resi rib’ chiru li Qaawa’ taak’eemanq li junelik yu’am."
                },
                {
                    "number": 63,
                    "text": "Ut sa’ xb’eeneb’ li moko neke’ab’in ta chiru lix yaab’ xkux li Qaawa’ taatz’aqloq ru li k’a’ru tz’iib’anb’il chaq xb’aan li profeet aj Moises, naq te’isiiq chaq sa’ xyanq li tenamit."
                },
                {
                    "number": 64,
                    "text": "Ut jo’kan ajwi’ li k’a’ru tz’iib’anb’il chaq xb’aan li profeet aj Malakias: Xb’aan naq k’ehomaq reetal, chalk re li kutan li taak’atoq jo’ k’atleb’aal; ut chixjunileb’ laj q’etq’et, relik chi yaal, ut chixjunileb’ li neke’b’aanunk re li maa’usilal, te’wanq choq’ roq waj; ut li kutan li taachalq tixk’ateb’, chan li Qaawa’ reheb’ li Teepal, jo’kan naq moko tixkanab’ ta choq’ reheb’ xxe’il chi moko ruq’il."
                },
                {
                    "number": 65,
                    "text": "Jo’kan ut, a’inaq lix sumehom li Qaawa’ choq’ reheb’:"
                },
                {
                    "number": 66,
                    "text": "Sa’ li kutan naq kinchal rik’ineb’ li we, maajun winq sa’ eeyanq kinixk’ul, ut kextiikisiik chaq."
                },
                {
                    "number": 67,
                    "text": "Naq kinb’oqok wi’chik maajun eere kiwan chi chaq’ok; a’b’anan ink’a’ kiwan chi k’osb’il li wuq’ chi yal ta ka’ch’in re naq ink’a’ ta tinruuq chi tojok-ix, chi moko lin wankilal chi kolok."
                },
                {
                    "number": 68,
                    "text": "K’ehomaq reetal, rik’in lin ch’iilahom ninchaqihob’resi li palaw. Ninkanab’ choq’ chaqi ch’och’ li nima’; neke’chuho’ lix karileb’, ut neke’kam xb’aan chaqi-eel."
                },
                {
                    "number": 69,
                    "text": "Nintiqib’ li choxa rik’in q’eq, ut choq’ xtz’apb’al ru nink’e li q’es ruhil t’ikr."
                },
                {
                    "number": 70,
                    "text": "Ut a’in teek’ul sa’ wuq’—texyoklaaq sa’ rahil ch’oolejil."
                },
                {
                    "number": 71,
                    "text": "K’ehomaq reetal, ut ilomaq, maajun wan re kolok eere; xb’aan naq ink’a’ kex’ab’in chiru lix yaab’ inkux naq kexinb’oq chaq sa’ choxa; ink’a’ kepaab’eb’ lin moos, ut naq ke’taqlaman eerik’in ink’a’ xek’uleb’."
                },
                {
                    "number": 72,
                    "text": "Jo’kan naq ke’xtz’ap chaq li ch’olob’anb’il esil ut ke’xb’ak’ chaq li chaq’rab’, ut laa’ex kexq’axtesiik toj sa’ li q’ojyin."
                },
                {
                    "number": 73,
                    "text": "Eb’ a’in te’xik toj sa’ li najtil aak’ab’, b’ar wan wi’ yaab’ak, ut ayaynak, ut k’uxuxink ruuch-e."
                },
                {
                    "number": 74,
                    "text": "K’ehomaq reetal li Qaawa’ lee Dios kiyehok re. Amen."
                }
            ]
        },
        "/study/scriptures/dc-testament/dc/134": {
            "uri": "/study/scriptures/dc-testament/dc/134",
            "title": "Tzol’leb’ ut Sumwank 134",
            "data_type": "chapter",
            "chapter_name": "Tasal 134",
            "chapter_summary": [
                "1–4, Eb’ li jolomil tenamit tento te’xk’uula chi moko ramb’il ta li reek’ob’aal ch’oolej ut li loq’onink; 5–8, Chixjunileb’ li winq tento te’xxaqab’ xwankil lix jolomil lix tenamiteb’, ut tento te’roxloq’i ut te’xk’e xloq’al li chaq’rab’; 9–10, Eb’ li ch’utam chi paab’aal tento naq ink’a’ te’xk’anjela lix wankilal li tenamit; 11–12, Eb’ li winq neke’kana sa’ tiikilal wi neke’xkol rib’ ut li k’a’ru reheb’."
            ],
            "verses": [
                {
                    "number": 1,
                    "text": "Laa’o naqapaab’ naq eb’ li jolomil tenamit k’ojob’anb’ileb’ xb’aan li Dios choq’ re lix chaab’ilaleb’ li winq; ut naq a’an narileb’ li winq chi teneb’anb’il sa’ lix b’aanuhomeb’ chirix, sa’ xyiib’ankil jo’ ajwi’ sa’ xk’anjelankil li chaq’rab’, choq’ re lix chaab’ilal ut lix kolb’al rix lix komonil li tenamit."
                },
                {
                    "number": 2,
                    "text": "Naqapaab’ naq maajun jolomil tenamit naru nawan sa’ tuqtuukilal, ka’ajwi’ naq nayiib’aman ut nateneb’aman xpaab’ankil li jar chaq’rab’ li te’k’ehoq re li junjunq chi winq li wankilal chixb’aanunkil chi ach’ab’anb’il jo’ chanru li reek’ob’aal xch’ool, li wankilal chireechaninkil ut chixk’anjelankil li k’a’ru re, ut lix kolb’al rix lix yu’am."
                },
                {
                    "number": 3,
                    "text": "Naqapaab’ naq sa’ chixjunileb’ li jolomil tenamit tento te’wanq lix taql ut lix k’anjenel li poopol re xk’anjelankil lix chaq’rab’il a’an; ut naq eb’ li ani te’k’anjelanq re li chaq’rab’ sa’ juntaq’eetalil ut sa’ tiikilal tento te’sik’e’q ut te’xaqab’aaq xwankil xb’aan lix yaab’ xkux li tenamit wi b’eresinb’il xb’aan li raatin li tenamit, malaj xb’aan li rajom laj awa’b’ejinel."
                },
                {
                    "number": 4,
                    "text": "Naqapaab’ naq li paab’aal k’ojob’anb’il xb’aan li Dios, ut naq eb’ li winq wankeb’ chi teneb’anb’il chiru a’an, ut ka’ajwi’ chiru a’an, sa’ xk’anjelankil, wi lix na’leb’eb’ chirix li paab’aal ink’a’ naxk’ameb’ chixk’osb’al ru lix k’ulub’eb’ ut li rach’ab’ankileb’ li jun ch’ol chik, a’ut ink’a’ naqapaab’ naq junaq chaq’rab’ reheb’ li winq wan xwankil chi ok sa’ xyeeb’al chanru taa’uxq li paab’ank re xb’ak’b’al lix ch’ooleb’ li winq, chi moko naru chixteneb’ankil chan ru taa’uxq li loq’onink xb’aan li tenamit malaj xb’aan li junjunq; naq laj k’anjenel re poopol tento tixram ru li maak a’b’anan maajo’q’e tixmin ru li ch’oolej; naq tixk’e sa’ tojb’a-maak li ani wan xmaak, a’ut maajo’q’e tixram li rach’ab’ankil li aamej."
                },
                {
                    "number": 5,
                    "text": "Naqapaab’ naq chixjunileb’ li winq teneb’anb’ileb’ chixxaqab’ankil xwankil ut chixpaab’ankil lix jolomil li tenamit li wankeb’ wi’, wi kolb’ileb’ rix xb’aan lix chaq’rab’ li jolomil tenamit a’an sa’ xwankil li k’a’ru xk’ulub’eb’, li ak reheb’ ut li ink’a’ naru xmaq’b’al chiruheb’; ut naq li isink-ib’ ut li po’resink ch’oolej moko xk’ulub’ ta choq’ re li junjunq chi aj tenamit li kolb’il rix chi jo’kan, ut tento taak’eemanq tojb’a-maak xb’aan a’an; ut naq chixjunileb’ li jolomil tenamit neke’ru chixyiib’ankil li jar chaq’rab’ li nak’oxlaman naq tixxaqab’ chi us lix chaab’ilal li tenamit; a’ut rik’in a’an tento ajwi’ te’xk’uula xloq’al li ach’ab’anb’il ch’oolej."
                },
                {
                    "number": 6,
                    "text": "Naqapaab’ naq li junjunq chi winq tento taanimaaq ru sa’ li ropiis, eb’ laj taqlanel ut laj k’anjenel re poopol jo’ chanru xwankileb’, rik’in naq k’ojob’anb’ileb’ re xkolb’aleb’ rix li maak’a’eb’ xmaak ut xk’eeb’al tojb’a-maak sa’ xb’eeneb’ li wankeb’ xmaak; ut naq chixjunileb’ li winq tento raj te’roxloq’i ut te’xk’e xloq’al li chaq’rab’, xb’aan naq wi ta maak’a’ a’an, taawanq raj li poqlenk ut li nimla xiw ruuchil li tuqtuukilal ut li sahil wank; rik’in naq lix chaq’rab’eb’ li winq k’ojob’anb’ileb’ re ajwi’ xtusub’ankil li k’a’ru ajb’il xb’aan li junjunq ut xb’aaneb’ li tenamit, xb’aan li jun winq chiru li jun chik; ut lix chaq’rab’ li Dios k’eeb’il chaq sa’ choxa, re xteneb’ankil li na’ajman sa’ li k’a’ru re li musiq’ej, choq’ re li paab’aal ut li loq’onink, ut xkab’ichal a’in taawanq chi sumenb’il xb’aan li winq chiru laj yo’ob’tesihom re."
                },
                {
                    "number": 7,
                    "text": "Naqapaab’ naq eb’ laj jolominel, eb’ li tenamit, ut eb’ li jolomil tenamit ak xk’ulub’eb’, ut teneb’anb’il sa’ xb’eeneb’, xyiib’ankil li chaq’rab’ re xkolb’al rix chixjunileb’ li ani wankeb’ sa’ li tenamit re taaruuq te’xk’anjela chi moko minb’il ta ru li k’a’ru paab’anb’il xb’aaneb’; a’b’anan ink’a’ naqapaab’ naq xk’ulub’ naq te’xmaq’ li usilal a’in chiru li ani wankeb’ sa’ li tenamit, chi moko chixramb’aleb’ ru sa’ li k’a’ru neke’xk’oxla, wi ilb’il ut oxloq’inb’il li chaq’rab’, ut wi sa’ lix k’oxlahomeb’ chirix li paab’aal ink’a’ neke’xk’e chi uxmank li isink-ib’, malaj li takchi’ink-ib’ sa’ muqmu."
                },
                {
                    "number": 8,
                    "text": "Naqapaab’ naq wi nab’aanuman li maak tento taak’eemanq tojb’a-maak jo’ chanru li maak li xb’aanuman; naq rik’in li kamsink, li pleetink tenamit, li maq’ok, li elq’ak, ut xq’etb’al lix tuqtuukilal li tenamit, chi yalaq chanru, tento naq k’eeb’ilaq tojb’a-maak a’ yaal jo’ chanru lix maa’usilal a’an, ut a’ yaal jo’ naxwaklesi li ink’a’ us sa’ xyanqeb’ li winq, xb’aan lix chaq’rab’ li jolomil tenamit a’an b’ar xb’aanuman wi’ li maak; ut re naq taawanq xtuqtuukilal ut xyaalalil li tenamit, tento raj naq chixjunileb’ li winq te’chalq chi uub’ej ut te’xb’aanu li naru chiruheb’ sa’ xk’amb’al li ani neke’q’etok re li chaab’il chaq’rab’ sa’ li tojb’a-maak."
                },
                {
                    "number": 9,
                    "text": "Ink’a’ naqapaab’ naq tiik naq taajunajimanq lix wankilal li paab’aal rik’in lix jolomil li tenamit, sa’ li nawaklesiman wi’ li jun ch’utam chi paab’aal ut narame’ ru li jun chik sa’ li k’a’ru re li musiq’ej li kanab’anb’il chixb’aanunkil, ut ramb’il lix k’ulub’ raj li junjunq reheb’ lix komon, jo’ aj tenamit."
                },
                {
                    "number": 10,
                    "text": "Naqapaab’ naq chixjunileb’ li jar ch’utam chi paab’aal neke’ru chixq’usb’aleb’ lix komoneb’ xb’aan li k’a’ru moko tuqtu ta neke’xb’aanu, jo’ chanru lix chaq’rab’il ut li k’a’ru teneb’anb’il sa’ li jar ch’utam a’an; wi li q’usuk a’an taawanq chirix lix wanjikeb’ ut lix wankileb’ choq’ komon; a’b’anan ink’a’ naqapaab’ naq junaq ch’utam chi paab’aal wan xwankil chi jitok reheb’ li winq re risinkil chiruheb’ li k’a’ru reheb’ malaj lix yu’ameb’, re xmaq’b’al chiruheb’ li k’a’ru re li ruchich’och’ a’in, chi moko re xk’eeb’al xrahil li yu’amej malaj li cha’alej reheb’, chi moko re xk’eeb’al yalaq k’a’ru chi rahob’tesink re li tz’ejwalej sa’ xb’eeneb’. Ka’ajwi’ neke’ru chirisinkileb’ chaq sa’ lix ch’utameb’, ut xramb’al li komonil chiruheb’."
                },
                {
                    "number": 11,
                    "text": "Naqapaab’ naq eb’ li winq tento te’sik’oq rik’in lix chaq’rab’il li poopol re taak’eemanq reeqaj li maak ut li rahilal neke’xk’ul, naq rahob’tesinb’il anihaq, malaj naq ramb’il lix k’ulub’ chirix li k’a’ru re, malaj li k’a’ru yeeb’il chirix, wi wan li chaq’rab’ li nakolok rix a’an; a’ut naqapaab’ naq chixjunileb’ li winq k’eeb’il xtiikilaleb’ sa’ xkolb’al rib’eb’, ut li ani raab’il xb’aaneb’, li k’a’ru reheb’, ut li jolomil tenamit, chiru li pleetik ut li rahob’tesink li moko jo’ ta li chaq’rab’ xb’aan yalaq ani sa’ li hoonal naq ajb’il ru, wi ink’a’ naru sa’ junpaat sik’ok rik’in li chaq’rab’ re taa’uxq li eeqajunk."
                },
                {
                    "number": 12,
                    "text": "Naqapaab’ naq tiik ru xjultikankil li evangelio chiruheb’ li tenamit sa’ li ruchich’och’, ut xtijb’aleb’ li tiikeb’ xch’ool naq te’xkol rib’ chiru li po’jenaq sa’ li ruchich’och’; a’b’anan ink’a’ naqapaab’ naq tiik xb’aanunkil k’a’ruhaq rik’ineb’ li loq’b’il moos, chi moko xjultikankil li evangelio chiruheb’ chi moko xkub’sinkileb’ xha’ chi ink’a’ ajb’il ut patz’b’il xb’aaneb’ laj eechal reheb’, chi moko raatinankileb’ malaj xk’eeb’aleb’ xna’leb’ chi yal ta ka’ch’in re naq moko sa ta te’reek’a chirix lix wanjikeb’ sa’ li yu’am a’in, rik’in li taaruuq wi’ chi rahob’tesiik xyu’ameb’ li winq; naqapaab’ naq xb’aanunkil a’in moko naxk’am ta rib’ rik’in li chaq’rab’ ut moko tiik ta ru, ut naru naxrahob’tesi li tuqtuukilal wan wi’ yalaq jolomil tenamit li nakanab’ank reheb’ li winq chi wank sa’ li loq’b’il moosil."
                }
            ]
        },
        "/study/scriptures/dc-testament/dc/135": {
            "uri": "/study/scriptures/dc-testament/dc/135",
            "title": "Tzol’leb’ ut Sumwank 135",
            "data_type": "chapter",
            "chapter_name": "Tasal 135",
            "chapter_summary": [
                "1–2, Laj Jose ut laj Hyrum neke’kamsiik sa’ xk’ab’a’ xpaab’aaleb’ sa’ li tz’alam re Carthage; 3, Nach’olob’aman resil lix nimal xwankil li Profeet; 4–7, Lix kik’eleb’ li maak’a’ xmaak naxch’olob’ xyaalal naq li k’anjel tz’aqal yaal ut re li Dios."
            ],
            "verses": [
                {
                    "number": 1,
                    "text": "Re xtz’apb’al chaq ru li yaal ch’olob’anb’il sa’ li hu a’in ut sa’ lix Hu laj Mormon, naqaye resil lix kamik laj Jose Smith li Profeet, ut laj Hyrum Smith li Yuwa’b’ejil aj k’anjel. Ke’puub’aak sa’ li tz’alam re Carthage, sa’ li 27 xb’e li po Junio, 1844, sa’ oob’ hoonal tana’ ewu, xb’aan jun tuub’ chi winq wankeb’ xpuub’—b’onb’ileb’ chi q’eq—maare 150 malaj 200 rajlankileb’. Laj Hyrum kipuub’aak xb’een wa ut kit’ane’ chi tuqtu xch’ool, yoo chixyeeb’al: Laa’in jun winq kamenaq! Laj Jose kipisk’ok chaq chiru li rilob’aal li kab’l, ut sa’ xyalb’al kikam chi puub’anb’il, naq yoo chixyeeb’al: At Qaawa’ lin Dios! Xkab’ichaleb’ ke’puub’aak chirix naq kamenaqeb’, chi q’axal xik’ob’aal, ut xkab’ichaleb’ ke’xk’ul kaahib’ lix naq’ puub’."
                },
                {
                    "number": 2,
                    "text": "Ka’ajwi’ laj John Taylor ut laj Willard Richards, wiib’ xkomoneb’ li Kab’laju, ke’wan sa’ li kab’l sa’ li hoonal a’an; li jun kirahob’tesiik chi q’axal xuwajel rik’in kaahib’ lix naq’ puub’, a’ut ak x’usa chik; li jun chik, xb’aan lix chaab’ilal li Dios chi osob’tesink, kixkol rib’ chi maak’a’ yal ta jun xk’ob’olaq li raq’."
                },
                {
                    "number": 3,
                    "text": "Laj Jose Smith, li Profeet, ut aj Ilol na’leb’ re li Qaawa’, q’axal wi’chik kixb’aanu choq’ re lix kolb’aleb’ li winq sa’ li ruchich’och’ a’in, chiru yalaq ani chik chi winq li wanjenaq jun sutaq chi sa’, ka’ajwi’ li Jesus naq’axok re. Chiru yal xnumik junmay chihab’, a’an xk’e chi k’utmank lix Hu laj Mormon, li kixjaltesi ru rik’in lix maatan ut lix wankilal li Dios, ut xwan choq’ k’anjeleb’aal re xpuktesinkil sa’ wiib’ li ninqi ch’och’; xtaqla lix tz’aqalil li evangelio li junelik nakana, li wan chi sa’, toj sa’ xkaajachalil li ruchich’och’; xk’e chi k’utmank li k’utb’esinb’il na’leb’ ut li taqlahom li wankeb’ sa’ li hu a’in re Tzol’leb’ ut Sumwank, ut naab’al chik li chaab’il hu ut na’leb’ choq’ re lix chaab’ilaleb’ li ralal xk’ajoleb’ li winq; xch’utub’ k’iila mil reheb’ laj Santil Paab’anel sa’ Roso’jikeb’ li Kutan, xk’ojob’ jun xnimal ru tenamit, ut xkanab’ jun nawb’il esil ut jun k’ab’a’ej li ink’a’ naru chi kamsimank. Xnimal ru naq kiwan sa’ xyu’am, ut xnimal ru naq kikam sa’ rilob’aal li Dios ut eb’ lix tenamit; ut jo’ lix k’ihaleb’ li yulb’ileb’ xb’aan li Qaawa’ sa’ najter kutan, a’an xtz’ap chaq lix taqlanb’il k’anjel ut lix b’aanuhom rik’in tz’aqal lix kik’el; ut jo’kan ajwi’ kixb’aanu laj Hyrum li ras. Sa’ xyu’ameb’ moko jachjookeb’ ta, ut sa’ xkamikeb’ ink’a’ ke’jache’ ru."
                },
                {
                    "number": 4,
                    "text": "Naq laj Jose xko’o Carthage re xq’axtesinkil rib’ chiru li k’a’ru pak’b’il naq teneb’anb’il xb’aan li chaq’rab’, wiib’ oxib’ kutan ma nakamsiik, kixye: “Xik we chanchan jun saaj karneer sa’ li kamsiik; a’b’anan tuqtu li waam chanchan jun eq’la re saq’ehil. Wan li reek’ob’aal inch’ool chi maak’a’ xmaak chiru li Dios, ut chiru chixjunileb’ li winq. Tinkamq chi maak’a’ inmaak, ut toj taayeemanq chiwix—kikamsiik yal rik’in kaqalil ch’oolej.”—Sa’ li eq’la ajwi’ a’an, chirix naq laj Hyrum kixkawresi rib’ chi xik—ma taayeemanq toj sa’ li kamsiik? yaal, xb’aan naq jo’kan kiwan—kiril li aatin a’in, nach’ rik’in xraqik li xkab’laju ch’ol re Eter, sa’ lix Hu laj Mormon, ut kixb’as ru li jun perel sa’ xb’een:"
                },
                {
                    "number": 5,
                    "text": "Ut kik’ulman naq kintijok chiru li Qaawa’ re tixk’e usilal reheb’ laj Gentil, re naq taawanq li rahok rik’ineb’. Ut kik’ulman naq li Qaawa’ kixye we: Wi eb’ a’an maak’a’ li rahok rik’ineb’, maak’a’ taawaj wi’; laa’at tiikat chaq chi paab’ank; jo’kan ut, taach’ajob’resiiq laa waq’. Ut rik’in naq kawil xq’unal aametz’ew, taak’ehe’q xkawilal aametz’ew, toj reetal tatk’ojlaaq sa’ li na’ajej kinkawresi sa’eb’ li rochoch lin Yuwa’. Ut anajwan laa’in … ninchaq’rab’iheb’ laj Gentil; relik chi yaal, ut jo’kaneb’ ajwi’ li was wiitz’in li nekeb’inra, toj reetal naq taqak’ul qib’ chiru lix raqleb’aal aatin li Kristo, b’ar wi’ te’xnaw chixjunileb’ li winq naq moko tz’ajninb’il ta li waq’ rik’in eekik’el. Kamenaqeb’ chik laj ch’olob’anel, ut wan chik xwankil li esil ch’olob’anb’il xb’aaneb’."
                },
                {
                    "number": 6,
                    "text": "Laj Hyrum Smith kixb’aanu kaahib’ roxk’aal chihab’ sa’ Febrero, 1844, ut laj Jose Smith kixb’aanu waqxaqib’ xka’k’aal sa’ Diciembre, 1843; ut chalen anajwan lix k’ab’a’eb’ a’an te’k’ehe’q sa’ ajl sa’ xyanqeb’ li ani kamsinb’ileb’ choq’ re li paab’aal; ut li ani sa’ yalaq tenamit li taa’iloq ru lix Hu laj Mormon ut li hu a’in re Tzol’leb’ ut Sumwank re li iglees, taajultikamanq re naq ki’aje’ xhoyb’al li kik’elej q’axal chaab’il sa’ li jun cient chihab’ a’in re taak’ehe’q chi k’utmank re xkolb’al jun ruchich’och’ li sachb’il ru; ut naq wi jun li xam naru chixk’atb’al li ruq’ jun rax che’ choq’ re lix loq’al li Dios, k’a’jo’ wi’chik naq tixk’ateb’ chaq li chaqi che’ re xch’ajob’resinkil ru li awimq chiru li po’e’k. Eb’ a’an ke’yo’la choq’ re li loq’alil, ke’kam choq’ re li loq’alil, ut li loq’alil a’anaq lix q’ajkamunkileb’ re junelik. Chiru jar q’ehil li kutan te’numsimanq lix k’ab’a’eb’ reheb’ li alal k’ajolb’ej jo’ lemtz’ q’ol choq’ reheb’ li ani santob’resinb’ileb’."
                },
                {
                    "number": 7,
                    "text": "Maajun maak ke’xb’aanu chaq, jo’ kik’utman xyaalal chi kok’ aj xsa’ junxil, ut ka’ajwi’ ke’tz’ape’ sa’ tz’alam xb’aan li muqmuukil takchi’ink-ib’ xb’aaneb’ laj pleetinel ut li winq aj maak; ut lix kik’eleb’ li maak’a’ xmaak chiru xtz’akil li tz’alam aran Carthage a’an jun nim ruhil tz’apleb’ k’eeb’il chiru li “Mormonil” li ink’a’ naru chi tz’eqtaanaak xb’aan yalaq k’a’ru chi raqleb’aal aatin sa’ li ruchich’och’, ut lix kik’eleb’ li maak’a’ xmaak chiru li reetalil li Estado Illinois, chi q’etb’il aatin xb’aan li Estado us ta xaqab’anb’il chaq xb’aan laj jolominel, wan choq’ jun xk’utb’al xyaalal li junelikil evangelio li ink’a’ naru chixjunil li ruchich’och’ chixsachb’al xyaalal; ut lix kik’eleb’ li maak’a’ xmaak chiru li eetalil re ach’ab’aak, ut chiru li magna carta re li tenamit Estados Unidos, wan choq’ aj yehol esil chirix lix paab’aal li Jesukristo, li taa’eek’asinq re lix ch’ooleb’ li winq li maak’a’eb’ xb’alaq’ sa’ xyanqeb’ chixjunil li tenamit; ut lix kik’eleb’ li maak’a’ xmaak, rochb’een li kik’ maak’a’ xmaak re chixjunileb’ rub’el li artal kiril laj Jwan li kamsinb’ileb’ chaq sa’ xk’ab’a’ xpaab’aaleb’, taa’elajinq chiru li Qaawa’ reheb’ li Teepal toj reetal naq taareeqaju li kik’ a’an sa’ li ruchich’och’. Amen."
                }
            ]
        },
        "/study/scriptures/dc-testament/dc/136": {
            "uri": "/study/scriptures/dc-testament/dc/136",
            "title": "Tzol’leb’ ut Sumwank 136",
            "data_type": "chapter",
            "chapter_name": "Tasal 136",
            "chapter_summary": [
                "1–16, Nach’olob’aman xyaalal chan ru naq tento taak’uub’amanq lix teepal Israel choq’ re lix b’eenikeb’ sa’ xjayal li rokeb’aal li saq’e; 17–27, Eb’ laj santil paab’anel taqlanb’ileb’ chixpaab’ankil k’iila na’leb’ re li evangelio; 28–33, Eb’ laj santil paab’anel tento te’b’ichanq, te’xajoq, te’tijoq, ut te’xtzol li chaab’il na’leb’; 34–42, Neke’kamsiik li profeet re naq nimanb’ilaqeb’ ru, ut re taak’ehe’q tojb’a-maak sa’ xb’eeneb’ laj maak."
            ],
            "verses": [
                {
                    "number": 1,
                    "text": "Li Raatin ut Rajom xch’ool li Qaawa’ chirix lix Teepal Israel sa’ lix b’eenikeb’ sa’ Rokeb’aal li saq’e:"
                },
                {
                    "number": 2,
                    "text": "Chixjunileb’ li tenamit re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, ut eb’ li neke’b’eek rochb’eeneb’, che’k’uub’amanq chi teep, rik’in jun li sumwank ut jun li yeechi’ink naq te’xpaab’ chixjunil li jar taqlahom ut k’uub’anb’il aatin re li Qaawa’ qaDios."
                },
                {
                    "number": 3,
                    "text": "Che’k’uub’amanq li jar teep rik’ineb’ laj taqlanel sa’ xb’een li junq cient, laj taqlanel sa’ xb’een li lajetq roxk’aal, ut laj taqlanel sa’ xb’een li lajetq, rik’in jun awa’b’ej ut wiib’ lix tenq’ aj k’ehol na’leb’ sa’ xjolomileb’, chi b’eresinb’il xb’aaneb’ li Kab’laju chi Apostol."
                },
                {
                    "number": 4,
                    "text": "A’inaq ut li qasumwank—naq toob’eeq sa’ chixjunil lix k’ojob’anb’il k’anjel li Qaawa’."
                },
                {
                    "number": 5,
                    "text": "Li junjunq teep che’xtaw choq’ reheb’ chixjunil li sumal chi b’ooyx, li b’eleb’aal, li k’a’ru taak’anjelaq reheb’, li aq’ej, ut k’a’ chik ru na’ajman choq’ re lix b’eenikeb’, li naru chiruheb’."
                },
                {
                    "number": 6,
                    "text": "Naq ak k’uub’anb’ileb’ li jar teep, che’xyal xq’e rik’in xnimaleb’ xmetz’ew, re kawresink choq’ reheb’ li te’kanaaq."
                },
                {
                    "number": 7,
                    "text": "Li junjunq teep, rik’ineb’ laj taqlanel ut li awa’b’ej sa’ xb’eeneb’, che’xk’oxla jarub’ te’ruuq chi xik sa’ xtiklajik li saq’ehil li taachalq; toja’ ut naq che’xsik’ tz’aqal rajlankileb’ li winq kaweb’ roq ruq’ ut xtawomeb’ xna’leb’, re xk’amb’al li sumal chi b’ooyx, li iyaj, ut li k’anjeleb’aal re awk, re te’xik choq’ aj tehol b’e, re te’xkawresi rawb’al li iyaj sa’ xtiklajik li saq’ehil."
                },
                {
                    "number": 8,
                    "text": "Li junjunq teep chixkuy xk’ulb’al xjachb’al chi juntaq’eet, jo’ chanru jachb’il ru li k’a’ru reheb’, sa’ xk’amb’aleb’ li neb’a’, li xmalka’an, li maak’a’eb’ xyuwa’, ut lix junkab’aleb’ li ani xikenaqeb’ sa’ li teep aj pleet, re naq lix yaab’eb’ li xmalka’an ut li maak’a’eb’ xyuwa’ ink’a’ taataqe’q sa’ xxik li Qaawa’ re xjitb’al li tenamit a’in."
                },
                {
                    "number": 9,
                    "text": "Li junjunq teep chixkawresiheb’ li ochoch, ut li ch’och’ re rawb’al li iyaj nak’uxman, choq’ reheb’ li te’kanaaq chi ixej sa’ li kutan a’in; ut a’in li rajom xch’ool li Qaawa’ chirix lix tenamit."
                },
                {
                    "number": 10,
                    "text": "Li junjunq chi winq chiroksi chixjunil lix wankilal ut li k’a’ru re, re xnumsinkil li tenamit a’in toj sa’ li na’ajej b’ar tixk’ojob’ wi’ li Qaawa’ jun roqechal Sion."
                },
                {
                    "number": 11,
                    "text": "Ut wi nekeb’aanu a’in chi saq ru eech’ool, rik’in anchal eetiikilal chi paab’ank, tex’osob’tesiiq; tex’osob’tesiiq sa’ lee ketomq, ut sa’ lee teep chi xul, ut sa’ lee ch’och’, ut sa’ lee rochoch, ut sa’ lee junkab’al."
                },
                {
                    "number": 12,
                    "text": "Eb’ lin moos aj Ezra T. Benson ut aj Erastus Snow che’xk’uub’ jun teep."
                },
                {
                    "number": 13,
                    "text": "Ut eb’ lin moos aj Orson Pratt ut aj Wilford Woodruff che’xk’uub’ jun teep."
                },
                {
                    "number": 14,
                    "text": "Jo’kan ajwi’, eb’ lin moos aj Amasa Lyman ut aj George A. Smith che’xk’uub’ jun teep."
                },
                {
                    "number": 15,
                    "text": "Ut che’xxaqab’eb’ li awa’b’ej, ut eb’ laj taqlanel sa’ xb’een li junq cient, ut li lajetq roxk’aal, ut li lajetq."
                },
                {
                    "number": 16,
                    "text": "Ut eb’ lin moos li xaqab’anb’ileb’ che’xik ut che’xk’ut a’in, li rajom inch’ool, chiruheb’ laj santil paab’anel, re naq kawresinb’ilaqeb’ chi xik sa’ jun li ch’och’ re tuqtuukilal."
                },
                {
                    "number": 17,
                    "text": "Chapomaq lee b’e, ut cheb’aanu jo’ chanru li kinye eere, ut meexuwa ru li xik’ neke’ilok eere; xb’aan naq maak’a’aqeb’ xwankil chixramb’al lin k’anjel."
                },
                {
                    "number": 18,
                    "text": "Sion taatoje’q rix sa’ li kutan k’oxlanb’il inb’aan."
                },
                {
                    "number": 19,
                    "text": "Ut wi junaq winq naxsik’ xwaklesinkil rib’ xjunes, ut ink’a’ naxsik’ li na’leb’ nink’e, maak’a’aq xwankilal, ut k’utb’esinb’ilaq lix majelal xna’leb’."
                },
                {
                    "number": 20,
                    "text": "Chexsik’oq; ut chepaab’ chixjunil li aatin nekexaqab’ cherib’il eerib’; ut maara ru li k’a’ru re laa was aawiitz’in."
                },
                {
                    "number": 21,
                    "text": "Ramomaq eerib’ chiru li ink’a’ us sa’ xyeeb’al xk’ab’a’ li Qaawa’ chi maak’a’ xyaalal, xb’aan naq laa’in li Qaawa’ lee Dios, lix Dios ajwi’ eb’ lee yuwa’, lix Dios laj Abraham ut laj Isaak ut laj Jakob."
                },
                {
                    "number": 22,
                    "text": "Laa’in li kink’amokeb’ xb’e li ralal xk’ajol laj Israel chi elk chaq sa’ li ch’och’ Egipto; ut ye’b’il li wuq’ sa’ roso’jikeb’ li kutan, re xkolb’al lin tenamit Israel."
                },
                {
                    "number": 23,
                    "text": "Kanab’omaq wech’ok li jun rik’in li jun chik, kanab’omaq maa’usilank li jun re li jun chik."
                },
                {
                    "number": 24,
                    "text": "Kanab’omaq li kalaak, ut lee raatin chixwaklesi eeraam cherib’il eerib’."
                },
                {
                    "number": 25,
                    "text": "Wi nakatto’nink rik’in laa was aawiitz’in, taak’e wi’chik li k’a’ru xato’ni; ut wi ink’a’ nakatru chixtojb’al, tikto tatxik ut taaye re laa was aawiitz’in, maare anchal tatxjit."
                },
                {
                    "number": 26,
                    "text": "Wi nakataw k’a’ru xsach chiru laa was aawiitz’in, tatsik’oq chi yalb’il aaq’e toj reetal taaq’aaxtesi wi’chik re."
                },
                {
                    "number": 27,
                    "text": "Yalb’ilaq aaq’e sa’ xk’uulankil li k’a’ru aawe, re naq laa’aqat chaab’il mertoom, xb’aan naq a’an li maatan siib’il aawe xb’aan li Qaawa’ laa Dios, ut laa’at lix mertoom."
                },
                {
                    "number": 28,
                    "text": "Wi sa aach’ool, nima ru li Qaawa’ rik’in b’ichank, rik’in wajb’ak, rik’in xajok, ut rik’in jun tij re nimank loq’al ut re b’antioxink."
                },
                {
                    "number": 29,
                    "text": "Wi ra aach’ool, patz’ xk’ab’a’ li Qaawa’ laa Dios rik’in tz’aamank, re naq taasaho’q lee raam."
                },
                {
                    "number": 30,
                    "text": "Maaxuwa ruheb’ li xik’ neke’ilok aawe, xb’aan naq eb’ a’an wankeb’ sa’ wuq’ ut laa’in tinb’aanu li nasaho’ wi’ inch’ool rik’ineb’."
                },
                {
                    "number": 31,
                    "text": "Eb’ lin tenamit tento te’yale’q rix sa’ chixjunil li k’a’aq re ru, re naq kawresinb’ilaqeb’ chixk’ulb’al li loq’alil li wan wik’in choq’ reheb’, a’an xloq’al ajwi’ Sion; ut ani ink’a’ nakuyuk re li q’use’k moko k’ulub’ej ta choq’ re lin awa’b’ejihom."
                },
                {
                    "number": 32,
                    "text": "Li ani maak’a’ xnawom chixtzol li chaab’il na’leb’, rik’in xtuulanob’resinkil rib’ ut xpatz’b’al xk’ab’a’ li Qaawa’ lix Dios, re naq taateemanq xnaq’ ru re taa’iloq, ut taateemanq lix xik re taa’ab’inq;"
                },
                {
                    "number": 33,
                    "text": "Xb’aan naq lin Musiq’ taqlanb’il sa’ li ruchich’och’ re xkutanob’resinkil li tuulaneb’ xch’ool ut li kub’enaqeb’ li raam, ut re xjitb’aleb’ li moko useb’ ta."
                },
                {
                    "number": 34,
                    "text": "Eb’ lee ras eeriitz’in xexxtz’eqtaanaheb’ laa’ex ut li yaal ch’olob’anb’il eeb’aan, a’eb’ ajwi’ li nimla tenamit li x’alinasink chaq eere;"
                },
                {
                    "number": 35,
                    "text": "Ut anajwan chalk re xkutankil lix nimal lix rahilaleb’, xkutankil ajwi’ li rahil ch’oolejil, chanchan jun ixq li yoo chi alank; ut nimaq xrahileb’ xch’ool wi ink’a’ neke’xjal xk’a’uxl sa’ junpaat, relik chi yaal, q’axal sa’ junpaat."
                },
                {
                    "number": 36,
                    "text": "Xb’aan naq ke’xkamsiheb’ li profeet, ut eb’ li taqlanb’ileb’ chaq rik’ineb’; ut ke’xhoy li kik’elej li maak’a’ xmaak, li nayaab’ak chaq chi ch’och’ chixjitb’aleb’."
                },
                {
                    "number": 37,
                    "text": "Jo’kan ut, misach eech’ool rik’in li k’a’aq re ru a’in, xb’aan naq maji’ saq eeru; maji’ nekexruhan chixkuyb’al inloq’al; a’b’anan teeril ajwi’ wi tiikex chixpaab’ankil chixjunil li waatin li kink’e eere, chalen chaq xkutankil laj Adan toj reetal laj Abraham, chalen chaq laj Abraham toj reetal laj Moises, chalen chaq laj Moises toj reetal li Jesus ut eb’ lix apostol, ut chalen chaq li Jesus ut eb’ lix apostol toj reetal laj Jose Smith, li kinb’oq chaq rik’ineb’ lin anjel, lin moos aj k’anjelanel, ut rik’in tz’aqal lix yaab’ inkux chalen chaq sa’ choxa, re xk’eeb’al chi k’utmank lin k’anjel."
                },
                {
                    "number": 38,
                    "text": "Ut a’ k’ojlajik a’an kixk’e, ut tiik chaq chi paab’ank; ut kinxok wik’in."
                },
                {
                    "number": 39,
                    "text": "Naab’al ke’sach xch’ooleb’ xb’aan xkamik; a’b’anan ki’ajman ru naq tixtz’ap chaq rik’in lix kik’el li yaal kixch’olob’, re naq nimanb’ilaq ru a’an ut re taak’ehe’q tojb’a-maak sa’ xb’eeneb’ laj maak."
                },
                {
                    "number": 40,
                    "text": "Ma ink’a’ kexinkol chiruheb’ li xik’ neke’ilok eere, ka’ajwi’ naq kinkanab’ jun xk’utb’al xyaalal ink’ab’a’?"
                },
                {
                    "number": 41,
                    "text": "Anajwan ut, chex’ab’inq ex tenamit re lin iglees, ut ex xb’eenil, ab’inqex sa’ komonil, ak xek’ul lin awa’b’ejihom."
                },
                {
                    "number": 42,
                    "text": "Yalb’ilaq eeq’e sa’ xpaab’ankil chixjunil lin taqlahom, maare anchal taachalq li raqb’a-aatin sa’ eeb’een, ut taalajq eepaab’aal, ut eb’ li xik’ neke’ilok eere te’numtaaq sa’ eeb’een. Chi jo’kan maak’a’ chik anajwan. Amen ut Amen."
                }
            ]
        },
        "/study/scriptures/dc-testament/dc/137": {
            "uri": "/study/scriptures/dc-testament/dc/137",
            "title": "Tzol’leb’ ut Sumwank 137",
            "data_type": "chapter",
            "chapter_name": "Tasal 137",
            "chapter_summary": [
                "1–6, li Profeet naril laj Alvin li ras sa’ li choxahil awa’b’ejihom; 7–9, Nak’utb’esiman li tzol’leb’ re li kolb’a-ib’ choq’ reheb’ li kamenaq; 10, Chixjunileb’ li kok’al kolb’ileb’ sa’ li choxahil awa’b’ejihom."
            ],
            "verses": [
                {
                    "number": 1,
                    "text": "Kiteeli li choxa sa’ qab’een, ut kiwil lix choxahil awa’b’ejihom li Dios, ut lix loq’al a’an, ma sa’ li tz’ejwalej malaj chi elenaq sa’ li tz’ejwalej ink’a’ naru ninye."
                },
                {
                    "number": 2,
                    "text": "Kiwil xq’axalil lix chaq’al ru li okeb’aal li te’ok wi’ laj eechanihom re li awa’b’ejihom a’an, li chanchan sutsuukil raq’ xam;"
                },
                {
                    "number": 3,
                    "text": "Jo’kan ajwi’ lix k’ojarib’aal li Dios li naxamnak, li k’ojk’o wi’ li Yuwa’b’ej ut li K’ajolb’ej."
                },
                {
                    "number": 4,
                    "text": "Kiwil xch’ina-usal li b’e sa’ li awa’b’ejihom a’an, li chanchan tz’akanb’il rik’in tz’aqal ch’iich’ oor."
                },
                {
                    "number": 5,
                    "text": "Kiwil li qayuwa’ aj Adan ut laj Abraham; ut lin yuwa’ ut lin na’, laj Alvin li was, li ak najter chaq xwarjik;"
                },
                {
                    "number": 6,
                    "text": "Ut kisach inch’ool rilb’al chan ru naq kixtaw chaq jun reechanihom sa’ li awa’b’ejihom a’an, rik’in naq a’an ki’el chaq sa’ li yu’am a’in rub’elaj naq li Qaawa’ kixk’e li ruq’ re xch’utub’ankil xkab’ sut Israel, ut ink’a’ kikub’e chaq xha’ choq’ re li risinkil li maak."
                },
                {
                    "number": 7,
                    "text": "Jo’ka’in kichal lix yaab’ xkux li Qaawa’ wik’in, kixye: Chixjunileb’ li ke’kam chi maak’a’ xnawomeb’ chirix li evangelio a’in, li ke’xk’ul raj wi ta kanab’anb’ileb’ chi kanaak, te’wanq choq’ aj eechanihom re lix choxahil awa’b’ejihom li Dios;"
                },
                {
                    "number": 8,
                    "text": "Jo’kan ajwi’ chixjunileb’ li te’kamq chalen anajwan chi maak’a’eb’ xnawom chirix, li ke’xk’ul raj chi anchaleb’ xch’ool, te’wanq choq’ aj eechanihom re li awa’b’ejihom a’an."
                },
                {
                    "number": 9,
                    "text": "Xb’aan naq laa’in, li Qaawa’, tinraqoq aatin chirix chixjunileb’ li winq jo’ chanru lix k’anjeleb’, jo’ chanru li rajomeb’ lix ch’ool."
                },
                {
                    "number": 10,
                    "text": "Ut kink’e ajwi’ reetal naq chixjunileb’ li kok’al li neke’kam chi maji’ neke’tz’aqlok xchihab’ re te’ruuq chi teneb’aak, kolb’ileb’ sa’ li choxahil awa’b’ejihom re choxa."
                }
            ]
        },
        "/study/scriptures/dc-testament/dc/138": {
            "uri": "/study/scriptures/dc-testament/dc/138",
            "title": "Tzol’leb’ ut Sumwank 138",
            "data_type": "chapter",
            "chapter_name": "Tasal 138",
            "chapter_summary": [
                "1–10, Li Awa’b’ej Joseph F. Smith naxtz’il rix sa’ xch’ool lix tz’iib’ahom laj Pedro ut lix wulajik li Qaawa’ sa’ li ruchich’och’ reheb’ li musiq’ej; 11–24, Li Awa’b’ej Smith narileb’ li kamenaq tiikeb’ xch’ool chi ch’utub’anb’il sa’ li hilob’aal na’ajej, ut lix k’anjel li Kristo sa’ xyanqeb’; 25–37, Naril chanru naq kik’uub’aman xjultikankil li evangelio sa’ xyanqeb’ li musiq’ej; 38–52, Naril laj Adan, li xEva, ut naab’al chik reheb’ li santil profeet sa’ li ruchich’och’ reheb’ li musiq’ej, li ke’ril lix wanjikeb’ jo’ musiq’ej rub’elaj lix waklijikeb’ chi yo’yo jo’ jun moosil; 53–60, Eb’ li tiikeb’ xch’ool sa’ li kutan a’in toj neke’kana chi k’anjelak sa’ li ruchich’och’ reheb’ li musiq’ej."
            ],
            "verses": [
                {
                    "number": 1,
                    "text": "Sa’ li oxib’ xb’e li po Octubre, sa’ li chihab’ jun mil b’eleeb’ cient ut waqxaqlaju, kinwan sa’ lin warib’aal chixtz’ilb’al rix sa’ inch’ool eb’ li loq’laj hu;"
                },
                {
                    "number": 2,
                    "text": "Ut chixk’oxlankil chirix li xnimal ru mayej re xtojb’al rix li maak li b’aanunb’il chaq xb’aan li Ralal li Dios, choq’ re xtojb’al rix li ruchich’och’;"
                },
                {
                    "number": 3,
                    "text": "Ut li xnimal ru ut sachb’a-ch’oolejil rahok k’eeb’il chaq chi k’utb’esimank xb’aan li Yuwa’b’ej ut li K’ajolb’ej sa’ lix k’ulunik laj Tojol-ix sa’ li ruchich’och’;"
                },
                {
                    "number": 4,
                    "text": "Re naq rik’in lix tojb’al rix li maak kixb’aanu, ut rik’in xpaab’ankil li jar raqal re li evangelio, te’ruuq chi kole’k li winq."
                },
                {
                    "number": 5,
                    "text": "Naq toj yookin chi jo’kan, lin k’a’uxl kisutq’i rik’in lix tz’iib’ahom li apostol aj Pedro, reheb’ li najter aj santil paab’anel li jek’inb’ileb’ chaq chi najt chiru Ponto, Galacia, Kapadocia, ut jalan chik li na’ajej re Asia, b’ar wi’ kijultikaman chaq li evangelio chirix lix kamik li Qaawa’ chiru krus."
                },
                {
                    "number": 6,
                    "text": "Kinte li Santil Hu ut kiwil li rox ut xkaa ch’ol re li xb’een hu kixtz’iib’a laj Pedro, ut naq kiwil ru k’a’jo’ naq kitoch’e’ inch’ool, chi q’axal wi’chik chiru lin k’ulum chaq, rik’in li aatin a’in:"
                },
                {
                    "number": 7,
                    "text": "“Xb’aan naq li Kristo ajwi’ kixk’ul rahilal jun sut choq’ reheb’ li maak, li tiik xch’ool choq’ reheb’ li moko tiikeb’ ta xch’ool, re taaruuq chiqak’amb’al rik’in li Dios, chi kamsinb’il sa’ li tz’ejwalej, a’ut k’eeb’il xyu’am xb’aan li Musiq’ej:"
                },
                {
                    "number": 8,
                    "text": "“Rik’in li xko’o ajwi’ ut kijultikan aatin chiruheb’ li musiq’ej sa’ tz’alam;"
                },
                {
                    "number": 9,
                    "text": "“Li jun sut ke’wan chaq chi q’etok aatin, naq junxil ki’oyb’enin xnajtil lix kuyum li Dios sa’ xkutankil laj Noe, naq yoo xkawresinkil li jukub’ kab’l, sa’ li moko k’iheb’ ta ke’kole’ wi’, yal waqxaqib’ ajwi’ li aamej xb’aan li ha’.” (1 Pedro 3:18–20.)"
                },
                {
                    "number": 10,
                    "text": "“Xb’aan naq choq’ re li ajom a’in kijultikaman li evangelio chiruheb’ ajwi’ li ani kamenaqeb’, re naq taaraqmanq aatin chirixeb’ jo’ chanru li winq sa’ li tz’ejwalej, a’ut te’wanq xyu’am jo’ chanru li Dios sa’ li musiq’ej.” (1 Pedro 4:6.)"
                },
                {
                    "number": 11,
                    "text": "Naq kintz’il rix sa’ inch’ool li k’a’aq re ru a’in li tz’iib’anb’il, kiteeli li rilob’aal lin nawom, ut lix Musiq’ li Qaawa’ kihilan sa’ inb’een, ut kiwil lix teepaleb’ li kamenaq, jo’ kok’ jo’ ninq."
                },
                {
                    "number": 12,
                    "text": "Ut kiwan chi ch’utch’u sa’ jun li na’ajej jun teep maak’a’ rajlankil lix musiq’eb’ li tiikeb’ xch’ool, li tiikeb’ chaq chixpaab’ankil li yaal ch’olob’anb’il chirix li Jesus, naq ke’wan chaq sa’ li yu’am wan wi’ li kamk;"
                },
                {
                    "number": 13,
                    "text": "Ut li ke’q’axtesink chaq mayej chanchan li nimla mayej re li Ralal li Dios, ut ke’xnumsi chaq li rahilal sa’ lix k’ab’a’ laj Tojol rixeb’."
                },
                {
                    "number": 14,
                    "text": "Chixjunileb’ a’in ke’el chaq sa’ li yu’am wan wi’ li kamk, chi xaqxo xyo’onihomeb’ chirix jun wakliik chi yo’yo sa’ loq’alil, xb’aan li rusilal li Dios Yuwa’b’ej ut li Jesukristo, li Ralal Junaj Chirib’il."
                },
                {
                    "number": 15,
                    "text": "Kink’e reetal naq nujenaqeb’ rik’in sahil ch’oolejil ut xsahileb’ li raam, ut yookeb’ chi saho’k sa’ xch’ool sa’ komonil xb’aan naq ak xwulak xkutankil lix kolb’aleb’."
                },
                {
                    "number": 16,
                    "text": "Eb’ a’an ch’utch’uukeb’ chaq chiroyb’eninkil lix chalik li Ralal li Dios sa’ li ruchich’och’ reheb’ li musiq’ej, re tixch’olob’ resil lix tojb’aleb’ rix chiru xb’ak’leb’ li kamk."
                },
                {
                    "number": 17,
                    "text": "Lix poqsileb’ li yoo chaq chi wark taak’ojob’amanq wi’chik sa’ xxaqalil chi tz’aqal re ru, li b’aqelej rik’in li b’aqelej, ut li ich’mulej ut li tib’elej chiru, li musiq’ej ut li tz’ejwalej te’junajiiq re naq maajo’q’e chik te’jachmanq ru, re naq te’xk’ul xtz’aqalil li sahil ch’oolejil."
                },
                {
                    "number": 18,
                    "text": "Naq li jun ch’uut a’in chi tenamit q’axal nim ke’oyb’enin ut ke’aatinak, ut yookeb’ chaq chi saho’k xch’ool rik’in lix hoonal lix tojb’aleb’ rix chiru li b’ak’leb’ ch’iich’ re li kamk, li Ralal li Dios kixk’ut rib’, ut kixch’olob’ resil li ach’ab’aak chiruheb’ li preex li tiikeb’ chaq chi paab’ank;"
                },
                {
                    "number": 19,
                    "text": "Ut aran kixjultika chiruheb’ li evangelio li junelik nakana, li tzol’leb’ chirix li wakliik chi yo’yo ut lix tojb’aleb’ rix li winq chiru li t’ane’k, ut chiru xmaak li junjunq wi na’ux li jalb’a-k’a’uxlej."
                },
                {
                    "number": 20,
                    "text": "A’b’anan rik’ineb’ laj maak moko xwulak ta, ut sa’ xyanqeb’ li moko useb’ ta ut li moko jalb’ileb’ ta xk’a’uxl li ke’xmux chaq rib’ naq wankeb’ sa’ li tz’ejwalej, ink’a’ kitaqsiman lix yaab’ xkux;"
                },
                {
                    "number": 21,
                    "text": "Chi moko ke’ril li ru laj po’resihom ch’oolej li ke’tz’eqtaanank re li yaal ke’xch’olob’ ut lix tijomeb’ li najter profeet, chi moko ke’ilok chiru li rilob’aal."
                },
                {
                    "number": 22,
                    "text": "B’ar wankeb’ chaq a’in, ki’awa’b’ejin li q’ojyin, a’b’an sa’ xyanqeb’ li tiikeb’ xch’ool kiwan li tuqtuukilal;"
                },
                {
                    "number": 23,
                    "text": "Ut eb’ laj santil paab’anel ke’saho’ xch’ool rik’in lix tojb’aleb’ rix, ut ke’xb’as li xb’een raq’eb’ ut ke’xk’ulub’a li Ralal li Dios jo’ aj Tojol rixeb’ ut aj Kolol reheb’ chiru li kamk ut lix b’ak’leb’ ch’iich’ li xb’alb’a."
                },
                {
                    "number": 24,
                    "text": "Ke’lemtz’un li rilob’aaleb’, ut lix lemtz’unkil ru li rilob’aal li Qaawa’ kihilan sa’ xb’eeneb’, ut ke’b’ichan re xnimankil ru lix santil k’ab’a’."
                },
                {
                    "number": 25,
                    "text": "Kinkana chi sachso inch’ool, xb’aan naq tawb’il chaq ru inb’aan naq li Kolonel kixnumsi oxib’ chihab’ tana’ sa’ lix k’anjel sa’ xyanqeb’ laj Judio ut eb’ li wankeb’ sa’ lix junkab’al laj Israel, ut kixyal xq’e chixk’utb’al chiruheb’ li evangelio li junelik nakana, ut chixb’oqb’aleb’ sa’ li jalb’a-k’a’uxlej;"
                },
                {
                    "number": 26,
                    "text": "A’b’anan, us ta kixb’aanu xninqal ru k’anjel, ut sachb’a-ch’oolej, ut kixch’olob’ li yaal, rik’in nimla wankilal ut chi k’eeb’il xwankil, yal moko k’iheb’ ta li ke’ab’in chiru lix yaab’ xkux, ut li ke’saho’ xch’ool chi wank chiru, ut li ke’xk’ul li kolb’a-ib’ sa’ ruq’."
                },
                {
                    "number": 27,
                    "text": "A’b’anan lix k’anjel sa’ xyanqeb’ li ani kamenaqeb’ ka’ajwi’ ki’ux chiru xb’ab’ayil li hoonal li kiwan chirix lix kamik chiru krus ut rub’elaj lix waklijik chi yo’yo;"
                },
                {
                    "number": 28,
                    "text": "Ut kinkana chixk’oxlankil li raatin laj Pedro—sa’ li kixye wi’ naq li Ralal li Dios kijultikan aatin chiruheb’ li musiq’ej sa’ tz’alam, li jun sut ke’wan chi q’etok aatin, naq junxil ki’oyb’enin xnajtil li royb’enihom li Dios sa’ xkutankil laj Noe—ut chan ru naq kiru chiru a’an jultikank aatin chiruheb’ li musiq’ej a’an ut xb’aanunkil li k’anjel li ki’ajman sa’ xyanqeb’ chiru xb’ab’ayil li hoonal a’an."
                },
                {
                    "number": 29,
                    "text": "Ut naq yookin chi k’oxlak, kiteeli li wilob’aal, ut kik’ehe’ xyu’am lin nawom, ut kink’e reetal naq li Qaawa’ moko xko’o ta a’an sa’ xyanqeb’ laj maak ut laj q’etol aatin li ke’tz’eqtaanank chaq re li yaal, re xtzolb’aleb’;"
                },
                {
                    "number": 30,
                    "text": "K’ehomaq b’an reetal, sa’ xyanqeb’ chaq li tiikeb’ xch’ool, kixk’uub’eb’ ru lix k’anjelanel ut kixxaqab’eb’ lix k’amol esil, chi tiqtookeb’ rik’in wankilal ut li wankil k’eeb’il reheb’, ut kixk’e xtaqlankileb’ re te’xik ut te’xk’am li saqen re li evangelio rik’ineb’ li wankeb’ chaq sa’ q’ojyin, rik’ineb’ ajwi’ chixjunil lix musiq’eb’ li winq; ut chi jo’kan kijultikaman li evangelio chiruheb’ li kamenaq."
                },
                {
                    "number": 31,
                    "text": "Ut eb’ laj k’amol esil li sik’b’ileb’ ru xkoheb’ chixch’olob’ankil resil li k’ulub’ajel kutan re li Qaawa’ ut chixch’olob’ankil li ach’ab’aak reheb’ li preex li b’ak’b’ookeb’, reheb’ chixjunil li te’xjal xk’a’uxl chirix lix maakeb’ ut te’xk’ul li evangelio."
                },
                {
                    "number": 32,
                    "text": "Chi jo’kan kijultikaman li evangelio chiruheb’ li ke’kam sa’ lix maakeb’, chi maak’a’ xnawomeb’ chirix li yaal, malaj sa’ li q’etok aatin, chirix xtz’eqtaanankileb’ li profeet."
                },
                {
                    "number": 33,
                    "text": "Eb’ a’in kik’utman chiruheb’ li paab’aal chirix li Dios, li jalb’a-k’a’uxlej chirix li maak, li kub’iha’ chi uuchilej choq’ re li risinkil li maak, ut li maatan re li Santil Musiq’ej rik’in xk’eeb’al li uq’ej,"
                },
                {
                    "number": 34,
                    "text": "Ut chixjunil chik li jar raqal re li evangelio li ki’ajman naq te’xnaw re taaruuq te’xtaw xk’ulub’ejilal re taaraqmanq aatin chirixeb’ jo’ chanruheb’ li winq sa’ li tz’ejwalej, a’ut te’wanq xyu’ameb’ jo’ chanru li Dios sa’ li musiq’ej."
                },
                {
                    "number": 35,
                    "text": "Ut jo’kan kik’ehe’ chi nawmank sa’ xyanqeb’ li kamenaq, jo’ kok’ jo’ ninq, li moko tiikeb’ ta xch’ool jo’ ajwi’ li tiikeb’ chi paab’ank, naq k’anjelanb’il li tojb’al-ix rik’in naq kimayejaman li Ralal li Dios chiru li krus."
                },
                {
                    "number": 36,
                    "text": "Chi jo’kan kik’ehe’ chi nawmank naq laj Tojol qix kixnumsi lix kutan sa’ lix b’eenik sa’ li ruchich’och’ reheb’ li musiq’ej, rik’in xtzolb’aleb’ ut xkawresinkileb’ lix musiq’eb’ li profeet li tiikeb’ chi paab’ank, li ke’xch’olob’ chaq xyaalal a’an sa’ li tz’ejwalej;"
                },
                {
                    "number": 37,
                    "text": "Re naq eb’ a’an te’xk’am li esil re li tojb’al-ix rik’in chixjunileb’ li kamenaq, rik’ineb’ wi’ li ink’a’ kiru chi xik tz’aqal a’an, xb’aan lix po’resihomeb’ xch’ool ut li q’etok aatin xb’aaneb’, re naq eb’ a’an, rik’in lix k’anjelahomeb’ lix moos, te’rab’i ajwi’ li raatin."
                },
                {
                    "number": 38,
                    "text": "Sa’ xyanqeb’ li xninqaleb’ ru ut li kaweb’ xmetz’ew li ch’utch’uukeb’ sa’ li ch’utam q’axal nim a’in reheb’ li tiikeb’ xch’ool, kiwan li qayuwa’ aj Adan, li Najter Xkutankil ut xyuwa’eb’ chixjunil,"
                },
                {
                    "number": 39,
                    "text": "Ut li qana’ nim xloq’al, li xEva, rochb’een naab’aleb’ lix ko’ li tiikeb’ chi paab’ank, li ke’wan chaq chiru li jar q’e kutan ut ke’xloq’oni chaq li tz’aqal ut yo’yookil Dios."
                },
                {
                    "number": 40,
                    "text": "Laj Abel, li xb’een li kikamsiik sa’ xk’ab’a’ xpaab’aal, kiwan aran, ut laj Set li riitz’in, jun reheb’ li kaweb’ xmetz’ew, li kiwan tz’aqal jo’ xjalam-uuch laj Adan, lix yuwa’."
                },
                {
                    "number": 41,
                    "text": "Laj Noe, li kixye resil naq taawanq b’uut’iha’; laj Sem li xnimal ru taqenaqil aj tij; laj Abraham, lix yuwa’eb’ li tiikeb’ chi paab’ank; laj Isaak, laj Jakob, ut laj Moises, li xnimal ru aj k’ehol chaq’rab’ re Israel;"
                },
                {
                    "number": 42,
                    "text": "Ut laj Isaias, li kixch’olob’ rik’in profeetil aatin naq laj Tojol-ix kiyule’ re xlanb’aleb’ li yot’b’ileb’ xch’ool, re xch’olob’ankil li ach’ab’aak chiruheb’ li preex, ut lix tehonik li tz’alam chiruheb’ li b’ak’b’ileb’—ke’wan ajwi’ aran."
                },
                {
                    "number": 43,
                    "text": "Ut chi jo’kan ajwi’, laj Esekiel, li kik’ute’ chiru sa’ k’utb’esinb’il matk’ li nimla ru taq’a wankeb’ wi’ li chaqi b’aq, li te’tiqib’aaq rik’in li tib’elej, re te’elq chaq wi’chik sa’ lix waklijikeb’ chi yo’yo li kamenaq, jo’ yo’yookil aamej;"
                },
                {
                    "number": 44,
                    "text": "Laj Daniel, li kiril ut kixye resil chi rub’elaj lix k’ojlajik lix awa’b’ejihom li Dios sa’ roso’jikeb’ li kutan, li maajo’q’e chik taasache’q chi moko taak’ehe’q re jalaneb’ chik li tenamit;"
                },
                {
                    "number": 45,
                    "text": "Laj Eliyah, li kiwan rochb’een laj Moises sa’ li Tzuul re Jaltesiik-u;"
                },
                {
                    "number": 46,
                    "text": "Ut laj Malakias, li profeet li kixch’olob’ xyaalal lix k’ulunik laj Elias—a’ li ki’aatinak ajwi’ laj Moroni chirix rik’in li Profeet aj Jose Smith, ut kixch’olob’ naq a’an taachalq rub’elaj xtikib’ankil li xnimal ru ut xuwajel xkutan li Qaawa’—ke’wan ajwi’ aran."
                },
                {
                    "number": 47,
                    "text": "Li Profeet aj Elias taaraw sa’ xch’ooleb’ li alal k’ajolb’ej li k’a’ru yeechi’inb’il reheb’ lix yuwa’eb’,"
                },
                {
                    "number": 48,
                    "text": "Li naxk’ut chi rub’elaj li xnimal ru k’anjel taa’ajmanq xb’aanunkil sa’eb’ li santil ochoch re li Qaawa’ sa’ lix k’ojlajik lix tz’aqalil ru li kutan, choq’ re xtojb’aleb’ rix li kamenaq, ut xtz’apb’aleb’ sa’ junajil li alal k’ajolb’ej rik’in lix na’ yuwa’eb’, maare anchal taasak’e’q chixjunil li ruchich’och’ rik’in jun majewank ut taasachmanq chi junajwa sa’ xk’ulunik."
                },
                {
                    "number": 49,
                    "text": "Chixjunileb’ a’in ut naab’aleb’ chik, li profeet ajwi’ li ke’wan chaq sa’ xyanqeb’ laj Nefita ut ke’xch’olob’ chaq xyaalal lix k’ulunik li Ralal li Dios, ke’wan chi junajinb’il sa’ li ch’utlajik q’axal nim, ut ke’royb’eni lix kolb’aleb’,"
                },
                {
                    "number": 50,
                    "text": "Xb’aan naq eb’ li kamenaq ke’ril lix najtil ru lix jachikeb’ ru lix musiq’eb’ rik’in lix tib’eleb’ jo’ jun moosil."
                },
                {
                    "number": 51,
                    "text": "Eb’ a’in li Qaawa’ kixtzoleb’, ut kixk’e wankilal reheb’ re te’elq chaq, chirix lix waklijik a’an chi yo’yo sa’ xyanqeb’ chaq li kamenaq, re te’ok sa’ li rawa’b’ejihom lix Yuwa’, re taak’eemanq choq’ xkorooneb’ li kole’k chiru li kamk ut li junelik yu’am,"
                },
                {
                    "number": 52,
                    "text": "Ut te’kanaaq chirix a’an chi k’anjelak jo’ chanru yeechi’inb’il chaq xb’aan li Qaawa’, ut te’wanq choq’ aj tz’aqonel sa’ chixjunil li osob’tesink li k’uulanb’il chaq choq’ reheb’ li neke’rahok re."
                },
                {
                    "number": 53,
                    "text": "Li Profeet aj Jose Smith, ut lin yuwa’, aj Hyrum Smith, laj Brigham Young, laj John Taylor, laj Wilford Woodruff, ut jalaneb’ chik li musiq’ej sik’b’ileb’ ru li ke’k’uulaman chaq chi elk sa’ xtz’aqalil ru li kutan re te’tz’aqonq sa’ xk’eeb’al xk’ojob’ankil li xnimal ru k’anjel re roso’jik li kutan,"
                },
                {
                    "number": 54,
                    "text": "Sa’ li wan wi’ xkab’lankileb’ li santil ochoch ut xb’aanunkil li k’ojob’anb’il k’anjel chi sa’eb’ choq’ re lix tojb’aleb’ rix li kamenaq, ke’wan ajwi’ sa’ li ruchich’och’ reheb’ li musiq’ej."
                },
                {
                    "number": 55,
                    "text": "Kiwil naq eb’ a’an ke’wan ajwi’ sa’ xyanqeb’ li tiikeb’ li raam ut li xnimaleb’ ru li ke’sik’e’ chaq ru sa’ xtiklajik re te’wanq choq’ aj taqlanel sa’ lix Iglees li Dios."
                },
                {
                    "number": 56,
                    "text": "Rub’elaj ajwi’ naq ke’yo’la, eb’ a’an, rochb’een naab’al chik, ke’xk’ul xb’een wa lix tzolb’aleb’ sa’ li ruchich’och’ reheb’ li musiq’ej ut ke’kawresiik re te’elq chaq sa’ li kutan k’oxlanb’il xb’aan li Qaawa’ re k’anjelak sa’ li rawimq choq’ re lix kolb’aleb’ li raameb’ li winq."
                },
                {
                    "number": 57,
                    "text": "Kink’e reetal naq eb’ li xb’eenil li tiikeb’ chi paab’ank sa’ li jun k’ojlajik a’in, naq neke’el chaq sa’ li yu’am wan wi’ li kamk, neke’kana chi k’anjelak sa’ xjultikankil li evangelio re li jalb’a-k’a’uxlej ut li tojb’al-ix, sa’ xk’ab’a’ lix mayej li K’ajolb’ej Junaj Chirib’il chiru li Yuwa’b’ej, sa’ xyanqeb’ li wankeb’ sa’ q’ojyin ut rub’el xmoosil li maak sa’ li nimla ruchich’och’ reheb’ lix musiq’eb’ li kamenaq."
                },
                {
                    "number": 58,
                    "text": "Eb’ li kamenaq li te’xjal xk’a’uxl te’toje’q rix, rik’in ab’ink chiruheb’ li k’ojob’anb’il k’anjel re li rochoch li Dios,"
                },
                {
                    "number": 59,
                    "text": "Ut chirix naq xe’xtoj jo’ nimal li tojb’a-maak xb’aan li q’etok aatin ke’xb’aanu, ut xe’ch’aje’ toj reetal naq ch’ajb’ileb’, te’xk’ul jun xq’ajkamunkileb’ a’ yaal jo’ chanru lix k’anjeleb’, xb’aan naq a’aneb’ aj eechanihom re li kolb’a-ib’."
                },
                {
                    "number": 60,
                    "text": "Jo’ka’in ut li k’utb’esinb’il matk’ chirix lix tojb’aleb’ rix li kamenaq li kik’utb’esiman chiwu, ut ninch’olob’ resil, ut ninnaw naq yaal li esil a’in, xb’aan li rosob’tesihom laj Eechal qe ut li qaKolonel, a’ li Jesukristo; chi jo’kan. Amen."
                }
            ]
        },
        "/study/scriptures/dc-testament/od/1": {
            "uri": "/study/scriptures/dc-testament/od/1",
            "title": "Awa’b’ejil Yehom 1",
            "data_type": "chapter",
            "chapter_name": "Awa’b’ejil Yehom 1",
            "text": [
                "Chinawmanq a’in:",
                "Wan junjunq li jek’inb’il aatin li xe’taqlaman chalen chaq Lago Salado re taa’uxq xwaklesinkil xk’a’uxleb’ li tenamit, ut xpuktesiman chi naab’al, li nayehok re naq li jun ch’uut chi aj tz’ilol rix chirix Utah, sa’ li aatin li toja’ xe’xtaqla re laj K’anjenel re Xyanqil li Tenamit, neke’xye naq toj yoo chi b’aanumank li sumub’ank rik’in numenaq jun li sum aatin, ut naq wan tana’ numenaq ka’k’aal reheb’ li sumlaak a’in li xe’b’aanuman sa’ Utah chalen chaq li po Junio malaj chiru li chihab’ xnume’; jo’kan ajwi’ naq sa’ li raatineb’ chiru li tenamit eb’ laj jolominel re li iglees xe’xk’ut, xe’xwaklesi, ut xe’xpatz’ naq toj taa’uxq xb’aanunkil li sumlaak rik’in numenaq jun li ixaqilb’ej—",
                "Jo’kan ut naq laa’in, jo’ Awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, rik’in li aatin a’in ninch’olob’, chi q’axal tiik ru ink’a’uxl, naq moko yaal ta li jitok a’in. Ink’a’ yooko chixk’utb’al naq chi’uxq li sumlaak malaj li sumub’ank rik’in numenaq jun li sum aatin, chi moko yooko chixkanab’ankil anihaq chi ok sa’ xb’aanunkil, ut ninye naq moko yaal ta naq xb’aanuman ka’k’aal, chi moko yal ta junaq li sumlaak rik’in numenaq jun li sum aatin chiru li kutan a’an sa’eb’ li qaSantil Ochoch, chi moko b’araq chik sa’ li Ch’och’.",
                "Xyeeman resil jun li sumlaak, sa’ li ke’xye wi’ li xe’yehok resil naq xb’aanuman li sumub’ank sa’ li Kab’l re Tiqib’aak sa’ Lago Salado, sa’ xtiklajik li Saq’ehil sa’ 1889, a’b’anan ink’a’ xinru chixtzolb’al ani xb’aanunk re li k’anjel; yalaq k’a’ru kib’aanuman sa’ a’in ki’ux chi moko nawb’il ta inb’aan. Sa’ xk’ab’a’ a’in li yeeb’il naq kib’aanuman, li Kab’l re Tiqib’aak, chi taqlanb’il inb’aan, kijuk’e’ chi tikto.",
                "Rik’in naq wan li chaq’rab’ yiib’anb’il xb’aan li jun ch’uut aj yiib’anel chaq’rab’ li nayehok naq mi’uxk li sumlaak rik’in numenaq jun li sum aatin, ut a’ chaq’rab’ a’an raqb’il aatin naq naxk’am rib’ rik’in lix na’ xchaq’rab’il li tenamit, xb’aan li roso’jikil raqleb’aal aatin, laa’in ninch’olob’ anajwan naq k’eek’o inch’ool chixk’eeb’al wib’ rub’el xwankil li chaq’rab’ a’an, ut chiroksinkil lin wankilal rik’ineb’ li komon sa’ li Iglees li jolominb’il inb’aan re te’xb’aanu ajwi’ chi jo’kan.",
                "Maak’a’ wan sa’ li aatin xink’ut laa’in chiru li Iglees malaj lix xe’xk’ut lin komon, chiru li kutan yeeb’il, li naru chi yeemank sa’ xyaalalil naq nawaklesink re malaj nayehok re naq chi’uxq li sumlaak rik’in numenaq jun li ixaqilb’ej; ut naq junaq Xb’eenil re li Iglees xye junaq aatin li chanchan yoo chixk’utb’al chi jo’kan, tikto xq’use’. Ut anajwan ninch’olob’ chi k’utk’u naq li na’leb’ nink’e reheb’ laj Santil Paab’anel sa’ Roso’jikeb’ li Kutan a’an naq ink’a’ te’ok sa’ yalaq k’a’ chi sumlaak li taqlanb’il xb’aan lix chaq’rab’il li tenamit naq ink’a’ taa’uxmanq.",
                "Wilford Woodruff.",
                "Awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan.",
                "Li Awa’b’ej Lorenzo Snow kixye li aatin a’in:",
                "“Laa’in ninye naq, rik’in naq naqak’ulub’a laj Wilford Woodruff jo’ Awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, ut jo’ li jun ajwi’ chi winq sa’ li ruchich’och’ sa’ li kutan a’in li nak’amok re xlaawil li jar k’ojob’anb’il k’anjel re li tz’apok, taqak’ulub’a naq k’eeb’il tz’aqal xwankil, sa’ xk’ab’a’ li opiis wan wi’, chixk’utb’al li Ch’olob’anb’il Aatin li ilb’il chiqu chi ab’inb’il qab’aan, ut li k’eeb’il xkutankil jo’ 24 xb’e li po Septiembre, 1890, ut naq jo’ Iglees chi ch’utch’u sa’ li Jolomil Ch’utub’aj-ib’, taqak’ulub’a lix ch’olob’ahom chirix li sumlaak rik’in numenaq jun li sum aatin, chi k’eeb’il xwankil ut teneb’anb’il.”",
                "Lago Salado, Utah, 6 Octubre, 1890",
                "Li Qaawa’ maajo’q’e tinixkanab’ laa’in, chi moko yalaq ani chik chi winq li xaqxo jo’ Awa’b’ej re li Iglees a’in chixsachb’al eeb’e. Moko k’uub’anb’il ta chi jo’kan. Moko wan ta sa’ xk’a’uxl li Dios. Wi ta laa’in tinyal a’an, li Qaawa’ tinrisi raj chaq sa’ lin na’aj, ut jo’kan tixb’aanu re yalaq ani chik chi winq li naxyal xsachb’aleb’ xb’e li ralal xk’ajoleb’ li winq rik’in lix k’utb’esihom li Dios ut rik’in li k’a’ru teneb’anb’il sa’ xb’eeneb’. (Li Jolomil Ch’utub’aj-ib’ 61 re waqib’ po re li Iglees, Lunes, 6 Octubre, 1890, Lago Salado, Utah. Tz’iib’anb’il resil sa’ Deseret Evening News, 11 Octubre, 1890, perel 2.)",
                "Maak’a’ na’ajman wi’ ani nakana chi yo’yo ut ani nakam, malaj ani nab’oqe’ chixjolominkil li Iglees a’in, tento te’xjolomi chi musiq’anb’il xb’aan li Nimajwal Dios. Wi ink’a’ neke’xb’aanu chi jo’kan, ink’a’ neke’ru chixb’aanunkil chi yalaq chan ru. …",
                "Wan junjunq li na’leb’ li xk’utb’esiman chiwu sa’ li kutan a’in, ut nim xwankileb’ choq’ we, ut tinye eere k’a’ru xye li Qaawa’ we. Ink’ehaq chek’oxla li k’a’ru Ch’olob’anb’il Aatin nayeeman re. …",
                "Li Qaawa’ xye we naq tinpatz’ reheb’ laj Santil Paab’anel sa’ Roso’jikeb’ li Kutan jun patz’om, ut xye ajwi’ we naq wi te’rab’i li tinye reheb’ ut te’xsume li patz’om li yeeb’il reheb’, rik’in lix Musiq’ ut lix wankil li Dios, juntaq’eet naq te’xsume chixjunileb’, ut juntaq’eet naq te’xpaab’ chixjunileb’ chirix li na’leb’ a’in.",
                "A’an a’in li patz’om: K’a’ru li b’e q’axal aajel ru re te’xk’am laj Santil Paab’anel sa’ Roso’jikeb’ li Kutan—ma naq toj te’xyal xb’aanunkil li sumlaak rik’in numenaq jun li sum aatin, chi ramb’il xb’aan lix chaq’rab’il li tenamit, ut chi pleetinb’il xb’aan oxk’aal mil chi mil li tenamit, ut lix tz’aq te’xtoj raj, a’anaq naq taamaq’e’q ut taasachq chiruheb’ chixjunileb’ li Santil Ochoch, ut taarame’q xb’aanunkil chixjunil li k’ojob’anb’il k’anjel chi sa’, choq’ reheb’ li yo’yo jo’ ajwi’ li kamenaq, ut te’tz’ape’q sa’ tz’alam li Xb’eenil Awa’b’ejil ut li Kab’laju ut lix jolomileb’ chixjunil li junkab’al sa’ li Iglees, ut taamaq’e’q chixjunil li k’a’ru reheb’ li tenamit (ut rik’in chixjunil a’an taa’oso’q ajwi’ raj xb’aanunkil); malaj ut, chirix li k’a’ru xqab’aanu ut li rahilal xqanumsi rik’in xpaab’ankil li na’leb’ a’in, naq taqakanab’ xb’aanunkil, ut taqak’e qib’ rub’el xwankil li chaq’rab’, ut rik’in xb’aanunkil chi jo’kan, taqakanab’eb’ li Profeet, li Apostol, ut li yuwa’b’ej sa’ li rochocheb’, re te’ruuq chixk’eeb’aleb’ xna’leb’ li tenamit ut xb’aanunkil li teneb’anb’il sa’ xb’een li Iglees, ut jo’kan ajwi’ taqakanab’eb’ li Santil Ochoch sa’ ruq’eb’ laj santil paab’anel, re naq te’ruuq chixb’aanunkil li jar k’ojob’anb’il k’anjel re li Evangelio, choq’ reheb’ li yo’yo jo’ ajwi’ li kamenaq?",
                "Li Qaawa’ xk’ut chiwu sa’ matk’ ut chi k’utb’esinb’il k’a’ru tz’aqal taak’ulmanq wi ta ink’a’ raj xqakanab’ xb’aanunkil a’in. Wi ta ink’a’ xqakanab’, maak’a’ raj taa’ok wi’ eere … yalaq ani reheb’ li winq sa’ li santil ochoch a’in sa’ Logan; xb’aan naq taaraqmanq raj chixjunil li k’ojob’anb’il k’anjel chiru chixjunil li ch’och’ Sion. Taanumtaaq raj xsachik li na’leb’ chiru Israel, ut naab’al li winq te’tz’ape’q raj choq’ preex. Li rahilal a’in kichal raj sa’ xb’een chixjunil li Iglees, ut kimine’ raj qu chixraqb’al xb’aanunkil. Anajwan, a’in li patz’om, ma tento raj naq kiraqe’ chi jo’ka’in, malaj jo’ chanru kixk’utb’esi li Qaawa’ chiqu, ut taqakanab’eb’ li qaProfeet ut li Apostol ut li yuwa’b’ej jo’ ach’ab’anb’il winq, ut eb’ li santil ochoch sa’ ruq’ li tenamit a’in, re naq taaruuq te’toje’q rix li kamenaq. Nim rajlankileb’ li ak xe’kole’ chiru rochochil li tz’alam sa’ li ruchich’och’ reheb’ li musiq’ej xb’aan li tenamit a’in, ut ma toj taab’aanumanq li k’anjel, malaj taaraqe’q? A’in li patz’om li nink’ojob’ chiruheb’ laj Santil Paab’anel sa’ Roso’jikeb’ li Kutan. Tento teetz’il rix eejunes. Nawaj naq teesume eejunes. Laa’in ink’a’ tinsume; a’b’anan ninye eere naq a’an tz’aqal li koowan wi’ raj jo’ tenamit wi ta ink’a’ xqab’aanu li k’a’ru ak xqab’aanu.",
                "… Laa’in xwil k’a’ru tz’aqal taak’ulmanq wi ta maak’a’ raj xb’aanuman. Wanjenaq sa’ inb’een li musiq’ej a’in chiru naab’al kutan. A’b’anan nawaj xyeeb’al a’in: Laa’in xinkanab’ raj chixjunileb’ li santil ochoch chi elk chaq sa’ quq’; xkohin raj injunes sa’ li tz’alam, ut xinkanab’ raj chi xik aran li junjunq chik chi winq, wi ta li Dios re choxa ink’a’ kixtaqla naq tinb’aanu li k’a’ru xinb’aanu; ut naq xwulak li hoonal naq xintaqlaak chixb’aanunkil a’an, xkana chixjunil chi ch’olch’o chiwu. Xkohin chiru li Qaawa’, ut xintz’iib’a li k’a’ru xye li Qaawa’ naq tintz’iib’a. …",
                "Ninkanab’ a’in eerik’in, re teek’oxla ut teetz’il rix. Li Qaawa’ yoo chi k’anjelak qik’in. (Ch’utub’aj-ib’ re li Oqech Cache, Logan, Utah, Domingo, 1 Noviembre, 1891. Tz’iib’anb’il resil sa’ Deseret Weekly, 14 Noviembre, 1891.)",
                "Anajwan tinye eere k’a’ru xk’utb’esiman chiwu ut k’a’ru xb’aanu li Ralal li Dios rik’in li na’leb’ a’in. … Chixjunil li k’a’aq re ru a’in xk’ulman raj, jo’ naq yo’yo li Dios Nimajwal, wi ta ink’a’ xk’eeman li Ch’olob’anb’il Aatin a’an. Chi jo’kan, li Ralal li Dios xk’ulub’a xch’ool naq taak’utmanq li na’leb’ a’an chiru li Iglees ut chiru li ruchich’och’, choq’ re li ajom li wan sa’ tz’aqal lix k’a’uxl. Li Qaawa’ kixtaqla chaq xyeeb’al naq taaxaqab’amanq Sion. Kixtaqla chaq xyeeb’al naq taachoyliiq li santil ochoch a’in. Kixtaqla chaq xyeeb’al naq li kolb’a-ib’ choq’ reheb’ li yo’yo ut li kamenaq taak’eemanq sa’eb’ li ru taq’a a’in chiruheb’ li tzuul. Ut li Nimajwal Dios kixtaqla xyeeb’al naq laj tza ink’a’ tixram ru. Wi nekexru chixtawb’al ru a’in, a’an jun li laaw choq’ re. (Isinb’il chaq sa’ li aatin yeeb’il sa’ li xwaq ch’utam re lix k’ojob’ankil li Santil ochoch re Lago Salado, Abril 1893. Esil tz’iib’anb’il chi ch’iich’ re li K’anjel re K’ojob’ank, Archivos, Departamento Historico de la Iglesia, Lago Salado, Utah.)"
            ]
        },
        "/study/scriptures/dc-testament/od/2": {
            "uri": "/study/scriptures/dc-testament/od/2",
            "title": "Awa’b’ejil Yehom 2",
            "data_type": "chapter",
            "chapter_name": "Awa’b’ejil Yehom 2",
            "text": [
                "Chinawmanq a’in:",
                "Sa’ 30 Septiembre 1978, sa’ li Jolomil Ch’utub’aj-ib’ 148 re waqib’ po re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, kik’ute’ li aatin a’in xb’aan li Awa’b’ej N. Eldon Tanner, Xb’een Tenq’ aj K’ehol Na’leb’ re li Xb’eenil Awa’b’ejil re li Iglees:",
                "Sa’ xtiklajik li po Junio sa’ li chihab’ a’in, li Xb’eenil Awa’b’ejil xe’xye resil naq xk’ule’ jun k’utb’esinb’il na’leb’ xb’aan li Awa’b’ej Spencer W. Kimball, li nak’eeman wi’ li tijonelil ut li rosob’tesihom li santil ochoch re chixjunileb’ li komon winq re li Iglees li k’ulub’ejeb’. Li Awa’b’ej Kimball xpatz’ we naq tinye re li ch’utub’aj-ib’ naq chirix naq a’an xk’ul li k’utb’esinb’il na’leb’ a’in, li xchal rik’in chirix xnajtil li k’oxlank ut tijok sa’eb’ li loq’laj na’ajej sa’ li santil ochoch, a’an xk’ut chiruheb’ lix tenq’ aj k’ehol na’leb’, li xe’k’uluk re ut xe’xk’ulub’a. Chirix a’an xk’utman chiru lix Molameb’ li Kab’laju chi Apostol, li xe’xk’ulub’a sa’ junajil, ut chirix a’an xk’utman chiru chixjunileb’ chik li Jolomil aj B’eresinel, li xe’xk’ulub’a ajwi’ sa’ junajil.",
                "Li Awa’b’ej Kimball xpatz’ we naq tinye anajwan li tz’iib’anb’il sa’ li taqlanb’il hu a’in:",
                "8 Junio, 1978",
                "Re chixjunileb’ li jolomil ut jek’inb’il aj k’anjel sa’ li tijonelil re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan chiru chixjunil li ruchich’och’:",
                "Ex qas qiitz’in:",
                "Naq naqil lix tamjik lix k’anjel li Qaawa’ chiru li ruchich’och’, xqab’antioxi naq eb’ li wankeb’ sa’ k’iila tenamit xe’xk’ulub’a li esil chirix li evangelio li k’ojob’anb’il wi’chik, ut xe’xjunaji rib’ rik’in li iglees chi k’a’jo’ xk’ihal li rajlankileb’. Rik’in ut a’in xoo’eek’asiik chirajb’al naq taak’eemanq re li junjunq komon re li Iglees li k’ulub’ej, chixjunil li usilal ut li osob’tesink li natawman sa’ li evangelio.",
                "Rik’in naq qanawom li k’a’ru yeechi’inb’il chaq xb’aaneb’ li profeet ut li awa’b’ej re li Iglees li xe’wan chaq junxil chiqu naq sa’ junaq kutan, sa’ lix junelikil k’uub’anb’il k’anjel li Dios, chixjunileb’ li qakomon li k’ulub’ejeb’ te’ruuq chixk’ulb’al li tijonelil, ut rik’in naq qilom lix tiikilaleb chi paab’ank li ani ramb’il chiruheb’ li tijonelil, xqatz’aaman chi najt ut chi anchal qach’ool chirixeb’ a’in, li qas qiitz’in li tiikeb’ chi paab’ank, ut xqanumsi k’iila hoonal sa’ li Taqenaqil Na’ajej sa’ li Santil Ochoch re xtz’aamankil chiru li Qaawa’ naq tixb’eresi qana’leb’ chalen chaq sa’ choxa.",
                "A’an xrab’i li qatij, ut chi k’utb’esinb’il xk’ut xyaalal naq ak xwulak li kutan yeechi’inb’il chaq chiru k’iila kutan, naq li junjunq chi winq sa’ li Iglees li tiik chi paab’ank ut k’ulub’ej, taaruuq chixk’ulb’al li santil tijonelil, rik’in wankilal re xk’anjelankil li choxahil wankilal li k’eeb’il chi sa’, ut tixyal, rochb’eeneb’ li raab’ileb’ xb’aan, li junjunq chi osob’tesink li na’el chaq rik’in, sa’ li wan wi’ li rosob’tesihom li santil ochoch. Chi jo’kan, chixjunileb’ li komon winq sa’ li Iglees li k’ulub’ejeb’ neke’ru chi k’ojob’amank sa’ li tijonelil, maak’a’ naxye k’a’ru lix xe’toonaleb’ malaj xb’onol lix tib’eleb’. Nayeeman reheb’ laj jolominel re li tijonelil naq te’xb’aanu jo’ li k’utb’il, ut te’xb’aanu chi ch’olch’o li tz’ilok-ix rik’ineb’ li ani te’ruuq chi k’ojob’aak sa’ li Tijonelil re Aaron malaj re Melkisedek, re xk’eeb’al reetal naq neke’xk’am chi tz’aqal li na’leb’ k’utb’il re naq k’ulub’ejaqeb’.",
                "Naqach’olob’ rik’in x’anchalil qak’a’uxl naq li Qaawa’ ak xk’e chi nawmank li rajom xch’ool re taa’uxq li rosob’tesinkileb’ li ralal xk’ajol chiru li ruchich’och’, li te’ab’inq chiru lix yaab’eb’ xkux lix moos li k’eeb’ileb’ xwankil, ut te’xkawresi rib’ chixk’ulb’al chixjunil li rosob’tesihom li evangelio.",
                "Chi anchal qach’ool naqaye,",
                "Spencer W. Kimball",
                "N. Eldon Tanner",
                "Marion G. Romney",
                "Li Xb’eenil Awa’b’ejil",
                "Rik’in naq naqak’ulub’a laj Spencer W. Kimball jo’ li profeet, aj ilol na’leb’, ut aj k’utb’esinel, ut awa’b’ej re Lix Iglees li Jesukristo reheb’ laj Santil Paab’anel sa’ Roso’jikeb’ li Kutan, tz’aamanb’il naq laa’o jo’ xch’utlajik li komonil taqak’ulub’a li k’utb’esinb’il na’leb’ a’in jo’ li raatin ut rajom xch’ool li Qaawa’. Chixjunileb’ li neke’k’ulub’ank re che’xk’ut rik’in xtaqsinkil lix nim uq’. Ani ink’a’ nak’ulub’ank re, chixk’ut ajwi’ chi jo’kan.",
                "Kixaqab’aman sa’ junajil xk’ulub’ankil li tz’aamanb’il.",
                "Lago Salado, Utah, 30 Septiembre, 1978."
            ]
        },
        "/study/scriptures/dc-testament/kekchi-pronunciation": {
            "uri": "/study/scriptures/dc-testament/kekchi-pronunciation",
            "title": "Eb’ li k’ab’a’ej sa’ li aatinob’aal Ingles",
            "data_type": "chapter",
            "book_title": "Eb’ li k’ab’a’ej sa’ li aatinob’aal Ingles",
            "text": [
                "Sa’eb’ li kutan sa’ xtiklajik li Iglees, naq yoo chi k’eemank xk’ihaleb’ li jar k’utb’esinb’il na’leb’ sa’ li Tzol’leb’ ut Sumwank, lix k’ihaleb’ li komon sa’ li Iglees ke’aatinak sa’ li aatinob’aal Ingles, li na’oksiman sa’ li tenamit Estados Unidos. Li tusleb’aal k’ab’a’ej a’in tatxtenq’a chixnawb’al chan ru nayeeman li junjunq chi k’ab’a’ej li natawman sa’ li Tzol’leb’ ut Sumwank ut sa’ li Q’ol Nim Xtz’aq. Sa’ li tusleb’aal k’ab’a’ej a’in, wan xk’ab’a’eb’ li winq ut ixq, jo’ ajwi’ xk’ab’a’eb’ li na’ajej. Re xk’utb’al b’ar nayeeman xkawilal lix yaab’ li aatin, wan xraqaleb’ li aatin tz’iib’anb’il chi q’eq q’eq ru.",
                "Al-b’a-ni",
                "Al-yer-nan",
                "Al-man",
                "Al-vin",
                "A-ma-sa",
                "Aan",
                "An-ton",
                "Ee-sa",
                "Ax-li",
                "B’a-b’it",
                "B’ee-ker",
                "B’ald-win",
                "B’a-set",
                "B’e-net",
                "B’en-son",
                "B’ent",
                "B’ogs",
                "B’uut",
                "B’os-ton",
                "B’oyn-ton",
                "Bri-gam",
                "Bron-son",
                "B’o-fa-lo",
                "B’ur-ling-ton",
                "B’ur-net",
                "B’ur",
                "B’u-rows",
                "B’a-ter-fild",
                "Kaax",
                "Ka-hun",
                "Kal-ves",
                "Kat-he-rin",
                "Xe-ri-ton",
                "Charls",
                "Che-nan-go",
                "Kris-tyan",
                "Sin-si-na-ti",
                "Klee",
                "Kliif-land",
                "Koo",
                "Kols-fil",
                "Kol-trin",
                "Ka-ne-ti-kot",
                "Kop-li",
                "Ko-ril",
                "Kawn-sel Blofs",
                "Ko-vil",
                "Kaw-de-ri",
                "Kru-ked",
                "Kat-ler",
                "Dit-royt",
                "Dods",
                "Dort",
                "Dan-b’ar",
                "Iims",
                "Ed-son",
                "Ed-ward",
                "El-don",
                "Ii-mer",
                "E-ma",
                "E-ras-tas",
                "Ii-ri",
                "Es-ra",
                "Far West",
                "Fe-yet",
                "Fiil-ding",
                "Fos-ter",
                "Frank-lin",
                "Fre-de-rik",
                "French",
                "Fu-ler",
                "Ga-land",
                "Gar-den Grov",
                "Gaws",
                "Dyordx",
                "Kil-bert",
                "Grand",
                "Gri-fin",
                "Gro-ver",
                "Heel",
                "Han-kok",
                "Ha-ris",
                "Har-vi",
                "Haas",
                "Hii-man",
                "Hen-ri",
                "He-ri-man",
                "Hiks",
                "Hig-b’i",
                "Hom-fri",
                "Hon-tin-ton",
                "Haayd",
                "Hay-rom",
                "In-di-pen-dens",
                "Ay-o-wa",
                "Yak-son",
                "Dyaks",
                "Yon",
                "Yon-son",
                "Yo-sef",
                "Yo-sa-ya",
                "Kirt-land",
                "Nayt",
                "Lii",
                "Lii-man",
                "Li-ber-ti",
                "Lil-burn",
                "Luu-si",
                "Luuk",
                "Lay-man",
                "Mak",
                "Ma-di-son",
                "Meed-yor",
                "Man-ches-ter",
                "Mer-yon",
                "Marx",
                "Mar-tin",
                "Ma-sa-chu-sets",
                "Mak-il-weens B’end",
                "Mak-le-lin",
                "Mayls",
                "Mi-ler",
                "Mi-si-si-pi",
                "Mi-su-ri",
                "Mi-chel",
                "Mor-li",
                "Mur-dok",
                "Nax-vil",
                "Na-vu",
                "Ne-bras-ka",
                "Nuu Ham-xir",
                "Nu-wel",
                "Nor-trop",
                "Nor-wich",
                "O-ja-yo",
                "A-li-ver",
                "O-ma-ja",
                "On-ter-yo.",
                "O-ranx",
                "Or-son",
                "Pa-kard",
                "Peydx",
                "Pal-may-ra",
                "Par-li",
                "Par-tridx",
                "Pa-ten",
                "Pen-sil-veen-ya",
                "Pe-ris-b’urg",
                "Pii-ter",
                "Pii-ter-son",
                "Felps",
                "Fi-lip",
                "Plat",
                "Prat",
                "Pul-si-fer",
                "Kwin-si",
                "Re-nols",
                "Rood Ay-land",
                "Rich",
                "Ri-chards",
                "Rich-mond",
                "Rig-don",
                "Ro-bert",
                "Rolf",
                "Rom-ni",
                "Rawn-di",
                "Ro-gals",
                "Ray-der",
                "Seent Luu-wis",
                "Skot",
                "Se-ne-ka",
                "Sii-mor",
                "Xad-rak",
                "Xee-ker",
                "Xe-ron",
                "Xir-man",
                "Xir-wud",
                "Xool",
                "Sid-ni",
                "Say-monds",
                "Smit",
                "Snay-der",
                "Snoo",
                "So-fro-ni-ya",
                "Sawth Ka-ro-lay-na",
                "Spen-ser",
                "Spring",
                "Stan-ton",
                "Stii-ven",
                "Stool",
                "Sus-kwa-ha-na",
                "Swiit",
                "Sil-ves-ter",
                "Taa-ner",
                "Tar-b’il",
                "Tey-lor",
                "The-yer",
                "Ta-mas",
                "Tam-son",
                "Tay-tos",
                "Taps-fild",
                "To-ran-to",
                "Yu-tah",
                "Van Byu-ren",
                "Ver-mont",
                "Vye-na",
                "Vin-san",
                "Week-fild",
                "Wa-ren",
                "Weeyn",
                "Wel-ton",
                "Went-wirth",
                "Whii-ler",
                "Whit-lok",
                "Whit-mer",
                "Wil-ford",
                "Wi-lard",
                "Wil-yam",
                "Wil-yams",
                "Wil-son",
                "Wind-sor",
                "Win-ter Kor-ters",
                "Yong",
                "Se-b’e-di"
            ]
        }
    }
}