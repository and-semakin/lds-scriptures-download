{
    "title": "ໄຂ່​ມຸກ​ອັນ​ລ້ຳ​ຄ່າ",
    "uri": "/study/scriptures/pgp",
    "structure": [
        {
            "type": "content",
            "title": "ໜ້າ​ວິ​ເຄາະ​ສະບັບ",
            "uri": "/study/scriptures/pgp/title-page"
        },
        {
            "type": "content",
            "title": "ຄຳ​ນຳ",
            "uri": "/study/scriptures/pgp/introduction"
        },
        {
            "type": "section",
            "title": "ໂມເຊ",
            "entries": [
                {
                    "type": "content",
                    "title": "ໂມເຊ 1",
                    "uri": "/study/scriptures/pgp/moses/1"
                },
                {
                    "type": "content",
                    "title": "ໂມເຊ 2",
                    "uri": "/study/scriptures/pgp/moses/2"
                },
                {
                    "type": "content",
                    "title": "ໂມເຊ 3",
                    "uri": "/study/scriptures/pgp/moses/3"
                },
                {
                    "type": "content",
                    "title": "ໂມເຊ 4",
                    "uri": "/study/scriptures/pgp/moses/4"
                },
                {
                    "type": "content",
                    "title": "ໂມເຊ 5",
                    "uri": "/study/scriptures/pgp/moses/5"
                },
                {
                    "type": "content",
                    "title": "ໂມເຊ 6",
                    "uri": "/study/scriptures/pgp/moses/6"
                },
                {
                    "type": "content",
                    "title": "ໂມເຊ 7",
                    "uri": "/study/scriptures/pgp/moses/7"
                },
                {
                    "type": "content",
                    "title": "ໂມເຊ 8",
                    "uri": "/study/scriptures/pgp/moses/8"
                }
            ]
        },
        {
            "type": "section",
            "title": "ອັບ​ຣາ​ຮາມ",
            "entries": [
                {
                    "type": "content",
                    "title": "ອັບ​ຣາ​ຮາມ 1",
                    "uri": "/study/scriptures/pgp/abr/1"
                },
                {
                    "type": "content",
                    "title": "ອັບ​ຣາ​ຮາມ 2",
                    "uri": "/study/scriptures/pgp/abr/2"
                },
                {
                    "type": "content",
                    "title": "ອັບ​ຣາ​ຮາມ 3",
                    "uri": "/study/scriptures/pgp/abr/3"
                },
                {
                    "type": "content",
                    "title": "ອັບ​ຣາ​ຮາມ 4",
                    "uri": "/study/scriptures/pgp/abr/4"
                },
                {
                    "type": "content",
                    "title": "ອັບ​ຣາ​ຮາມ 5",
                    "uri": "/study/scriptures/pgp/abr/5"
                },
                {
                    "type": "content",
                    "title": "ສຳ​ເນົາ ເລກ​ທີ 1",
                    "uri": "/study/scriptures/pgp/abr/fac-1"
                },
                {
                    "type": "content",
                    "title": "ສຳ​ເນົາ ເລກ​ທີ&nbsp;2",
                    "uri": "/study/scriptures/pgp/abr/fac-2"
                },
                {
                    "type": "content",
                    "title": "ສຳ​ເນົາ ເລກ​ທີ&nbsp;3",
                    "uri": "/study/scriptures/pgp/abr/fac-3"
                }
            ]
        },
        {
            "type": "content",
            "title": "ໂຈເຊັບ ສະມິດ—ມັດທາຍ 1",
            "uri": "/study/scriptures/pgp/js-m/1"
        },
        {
            "type": "content",
            "title": "ໂຈເຊັບ ສະມິດ—ປະຫວັດ 1",
            "uri": "/study/scriptures/pgp/js-h/1"
        },
        {
            "type": "content",
            "title": "ຫລັກ​ແຫ່ງ​ຄວາມ​ເຊື່ອ 1",
            "uri": "/study/scriptures/pgp/a-of-f/1"
        }
    ],
    "contents": {
        "/study/scriptures/pgp/title-page": {
            "uri": "/study/scriptures/pgp/title-page",
            "title": "ໜ້າ​ວິ​ເຄາະ​ສະບັບ",
            "data_type": "chapter",
            "book_title": "ໄຂ່​ມຸກ​ອັນ​ລ້ຳ​ຄ່າ",
            "subtitle": [
                "ການ​ຄັດ​ເລືອກ​ມາ​ຈາກ​ການ​ເປີດ​ເຜີຍ, ການ​ແປ, ແລະ ຄຳ​ບັນ​ຍາຍ​ຂອງ ໂຈເຊັບ ສະມິດ ສາດ​ສະ​ດາ, ຜູ້​ພະ​ຍາ​ກອນ, ແລະ ຜູ້​ເປີດ​ເຜີຍ​ຄົນ​ທຳ​ອິດ​ຂອງ ສາດ​ສະ​ໜາ​ຈັກ​ຂອງ​ພຣະ​ເຢຊູ​ຄຣິດ​ແຫ່ງ ໄພ່​ພົນ​ຍຸກ​ສຸດ​ທ້າຍ"
            ],
            "text": [
                "ຈັດ​ພິມ​ໂດຍ ສາດ​ສະ​ໜາ​ຈັກ​ຂອງ​ພຣະ​ເຢຊູ​ຄຣິດ​ແຫ່ງ​ໄພ່​ພົນ​ຍຸກ​ສຸດ​ທ້າຍ",
                "ເມືອງ​ເຊົາ​ເລັກ, ລັດ​ຢູ​ທາ, ສະ​ຫະ​ລັດ​ອາ​ເມ​ຣິ​ກາ",
                "© 2019 by Intellectual Reserve, Inc. All rights reserved. Source: 2015/03/24"
            ]
        },
        "/study/scriptures/pgp/introduction": {
            "uri": "/study/scriptures/pgp/introduction",
            "title": "ຄຳ​ນຳ",
            "data_type": "chapter",
            "book_title": "ຄຳ​ນຳ",
            "text": [
                "ໄຂ່​ມຸກ​ອັນ​ລ້ຳ​ຄ່າ​ເປັນ​ການ​ຄັດ​ເລືອກ​ເອົາ​ເນື້ອ​ຄວາມ​ທີ່​ດີ​ທີ່​ສຸດ ຊຶ່ງ​ກ່ຽວ​ກັບ​ດ້ານ​ສຳ​ຄັນ​ຫລາຍໆ​ດ້ານ​ກ່ຽວ​ກັບ​ສັດທາ ແລະ ຄຳ​ສອນ​ຂອງ​ສາດ​ສະ​ໜາ​ຈັກ​ຂອງ​ພຣະ​ເຢຊູ​ຄຣິດ​ແຫ່ງ​ໄພ່​ພົນ​ຍຸກ​ສຸດ​ທ້າຍ. ເນື້ອ​ຫາ​ເຫລົ່າ​ນີ້​ໄດ້​ຖືກ​ແປ ແລະ ຖືກ​ຈັດ​ທຳ​ໂດຍ​ສາດ​ສະ​ດາ​ໂຈເຊັບ ສະມິດ, ແລະ ຫລາຍ​ສ່ວນ​ກໍ​ຖືກ​ຈັດ​ພິມ​ໃນ​ວາ​ລະ​ສານ​ຂອງ​ສາດ​ສະ​ໜາ​ຈັກ​ໃນ​ຍຸກ​ສະ​ໄໝ​ຂອງ​ເພິ່ນ.",
                "ເນື້ອ​ຄວາມ​ສຳ​ຄັນ​ຊຸດ​ທຳ​ອິດ​ຊຶ່ງ​ມີ​ຊື່​ວ່າ ໄຂ່​ມຸກ​ອັນ​ລ້ຳ​ຄ່າ ໄດ້​ຖືກ​ຈັດ​ທຳ​ຂຶ້ນ​ໃນ​ປີ 1851 ໂດຍ​ແອວເດີ ແຟຣງ​ກລິນ ດີ ຣິ​ເຈີດສ໌, ຊຶ່ງ​ໃນ​ຕອນ​ນັ້ນ​ເປັນ​ສະມາ​ຊິກ​ຄົນ​ໜຶ່ງ​ໃນ​ສະພາ​ອັກຄະ​ສາວົກ​ສິບ​ສອງ ແລະ ເປັນ​ປະທານ​ເຜີຍ​ແຜ່​ຢູ່​ເຂດ​ອັງ​ກິດ. ຈຸດ​ປະສົງ​ຂອງ​ມັນ​ຄື​ທີ່​ຈະ​ໃຫ້​ຄວາມ​ສະ​ດວກ​ໃນ​ການ​ເຂົ້າ​ໃຈ​ເຖິງ​ບົດ​ຄວາມ​ສຳ​ຄັນ ຊຶ່ງ​ເຄີຍ​ພິມ​ເຜີຍ​ແຜ່​ຢ່າງ​ຈຳ​ກັດ​ໃນ​ວັນ​ເວລາ​ຂອງ​ໂຈເຊັບ ສະມິດ. ເມື່ອ​ສະມາ​ຊິກ​ຂອງ​ສາດ​ສະ​ໜາ​ຈັກ​ມີ​ເພີ່ມ​ເຕີມ​ຫລາຍ​ຂຶ້ນ​ຕະຫລອດ​ທົ່ວ​ເອີ​ຣົບ ແລະ ອາ​ເມ​ຣິ​ກາ, ຈຶ່ງ​ມີ​ຄວາມ​ຈຳ​ເປັນ​ຕ້ອງ​ຈັດ​ທຳ​ເນື້ອ​ຄວາມ​ເຫລົ່າ​ນີ້​ໄວ້​ໃຊ້. ໄຂ່​ມຸກ​ອັນ​ລ້ຳ​ຄ່າ​ຖືກ​ໃຊ້​ກັນ​ຢ່າງ​ກວ້າງ​ຂວາງ ແລະ ຕໍ່​ມາ​ໄດ້​ກາຍ​ເປັນ​ໜັງ​ສື​ມາດ​ຕະ​ຖານ​ຂອງ​ສາດ​ສະ​ໜາ​ຈັກ ໂດຍ​ການ​ດຳ​ເນີນ​ງານ​ຂອງ​ຝ່າຍ​ປະທານ​ສູງ​ສຸດ ແລະ ກອງ​ປະ​ຊຸມ​ໃຫຍ່​ສາ​ມັນ​ເຄິ່ງ​ປີ ໃນ​ເມືອງ​ເຊົາ​ເລັກ ໃນ​ວັນທີ 10 ເດືອນ​ຕຸລາ, 1880.",
                "ມີ​ການ​ກວດ​ແກ້​ເນື້ອ​ຄວາມ​ຫລາຍ​ເທື່ອ​ຕາມ​ຄວາມ​ຮຽກ​ຮ້ອງ​ຕ້ອງ​ການ​ຂອງ​ສາດ​ສະ​ໜາ​ຈັກ. ໃນ​ປີ 1878 ໄດ້​ຕື່ມ​ພາກ​ສ່ວນ​ໜຶ່ງ​ຂອງ​ໜັງ​ສື​ໂມເຊ​ໃສ່​ນຳ ຊຶ່ງ​ບໍ່​ມີ​ຢູ່​ໃນ​ຊຸດ​ທຳ​ອິດ. ໃນ​ປີ 1902 ບາງ​ສ່ວນ​ໃນ​ໄຂ່​ມຸກ​ອັນ​ລ້ຳ​ຄ່າ ຊຶ່ງ​ມີ​ຂໍ້​ຄວາມ​ຊ້ຳ​ກັນ​ຢູ່​ໃນ​ຄຳ​ສອນ ແລະ ພັນທະ​ສັນ​ຍາ ໄດ້​ຖືກ​ຕັດ​ອອກ. ການ​ຈັດ​ເຂົ້າ​ເປັນ​ບົດ ແລະ ຂໍ້, ພ້ອມ​ດ້ວຍ​ໝາຍ​ເຫດ​ຢູ່​ທາງ​ລຸ່ມ​ໜ້າ​ປຶ້ມ, ໄດ້​ຈັດ​ຂຶ້ນ​ໃນ​ປີ 1902. ການ​ຈັດ​ພິມ​ຄັ້ງ​ທຳ​ອິດ​ແມ່ນ​ເປັນ​ລັກ​ສະ​ນະ ມີ​ສອງ​ແຖວ, ພ້ອມ​ດ້ວຍ​ດັດ​ຊະ​ນີ, ໄດ້​ຈັດ​ຂຶ້ນ​ໃນ​ປີ 1921. ບໍ່​ໄດ້​ມີ​ການ​ດັດ​ແປງ​ອື່ນ​ໃດ​ອີກ​ຈົນ​ເຖິງ​ເດືອນ​ເມສາ ປີ 1976, ເມື່ອ​ມີ​ການ​ເພີ່ມ​ການ​ເປີດ​ເຜີຍ​ສອງ​ເລື່ອງ​ໃສ່. ໃນ​ປີ 1979 ສອງ​ເລື່ອງ​ດັ່ງ​ກ່າວ​ໄດ້​ຖືກ​ຍ້າຍ​ອອກ​ຈາກ​ໄຂ່​ມຸກ​ອັນ​ລ້ຳ​ຄ່າ ແລ້ວ​ເອົາ​ໄປ​ໄວ້​ໃນ​ຄຳ​ສອນ ແລະ ພັນທະ​ສັນ​ຍາ, ຊຶ່ງ​ຕອນ​ນີ້​ຄື​ພາກ 137 ແລະ 138. ໃນ​ສະບັບ​ພິມ​ປະ​ຈຸ​ບັນ​ກໍ​ມີ​ການ​ດັດ​ແປງ​ເພື່ອ​ໃຫ້​ສອດ​ຄ່ອງ​ກັບ​ເອ​ກະ​ສານ​ລຸ້ນ​ທຳ​ອິດ.",
                "ຕໍ່​ໄປ​ນີ້​ເປັນ​ຄຳ​ນຳ​ຫຍໍ້​ສຳ​ລັບ​ເນື້ອ​ຄວາມ​ໃນ​ປະ​ຈຸ​ບັນ:",
                "ການ​ຄັດ​ເລືອກ​ມາ​ຈາກ​ໜັງ​ສື​ໂມເຊ. ພາກ​ສ່ວນ​ໜຶ່ງ​ທີ່​ເອົາ​ມາ​ຈາກ​ໜັງ​ສື​ປະ​ຖົມ​ມະ​ການ ຊຶ່ງ​ໂຈເຊັບ ສະມິດ ໄດ້​ແປ​ຈາກ​ພຣະ​ຄຣິສ​ຕະ​ທຳ​ຄຳ​ພີ, ທີ່​ເພິ່ນ​ໄດ້​ເລີ່ມ​ຕົ້ນ​ແປ​ໃນ​ເດືອນ​ມິຖຸນາ 1830.",
                "ໜັງ​ສື​ອັບ​ຣາ​ຮາມ. ການ​ແປ​ທີ່​ດົນ​ໃຈ​ຈາກ​ການ​ຂຽນ​ຂອງ​ອັບ​ຣາ​ຮາມ. ໂຈເຊັບ ສະມິດ ໄດ້​ເລີ່ມ​ຕົ້ນ​ການ​ແປ​ໃນ​ປີ 1835 ຫລັງ​ຈາກ​ໄດ້​ແຜ່ນ​ພະ​ພາຍ​ຣັສ ຂອງ​ເອຢິບ. ການ​ແປ​ໄດ້​ຖືກ​ພິມ​ເປັນ​ຕອນໆ ໃນ​ວາ​ລະ​ສານ Times and Seasons ເລີ່ມ​ຈາກ​ວັນທີ 1​ເດືອນ​ມີນາ, 1842, ທີ່​ເມືອງ​ນາວູ, ລັດ​ອິ​ລິ​ນອຍ.",
                "ໂຈເຊັບ ສະມິດ—ມັດທາຍ. ພາກ​ສ່ວນ​ໜຶ່ງ​ທີ່​ເອົາ​ມາ​ຈາກ​ປະຈັກ​ພະຍານ​ຂອງ​ມັດທາຍ ຊຶ່ງ​ໂຈເຊັບ ສະມິດ ໄດ້​ແປ​ຈາກ​ພຣະ​ຄຣິສ​ຕະ​ທຳ​ຄຳ​ພີ (ເບິ່ງ ຄຳ​ສອນ ແລະ ພັນທະ​ສັນ​ຍາ 45:60–61 ສຳ​ລັບ​ພຣະ​ບັນ​ຊາ​ຂອງ​ພຣະ​ເຈົ້າ​ໃຫ້​ເລີ່ມ​ຕົ້ນ​ການ​ແປ​ພຣະ​ຄຳ​ພີ​ໃໝ່).",
                "ໂຈເຊັບ ສະມິດ—ປະຫວັດ. ການ​ຄັດ​ເລືອກ​ມາ​ຈາກ​ປະຈັກ​ພະຍານ ແລະ ປະຫວັດ​ສາດ​ຢ່າງ​ເປັນ​ທາງ​ການ​ຂອງ​ໂຈເຊັບ ສະມິດ, ຊຶ່ງ​ເພິ່ນ ແລະ ຜູ້​ຂຽນ​ຂອງ​ເພິ່ນ ໄດ້​ຕຽມ​ໄວ້​ໃນ​ປີ 1838–1839 ແລະ ໄດ້​ພິມ​ເປັນ​ຕອນໆ​ໃນ​ວາ​ລະ​ສານ Times and Seasons ໃນ​ເມືອງ​ນາວູ, ລັດ​ອິ​ລິ​ນອຍ, ເລີ່ມ​ຈາກ​ວັນທີ 15 ເດືອນ​ມີນາ, 1842.",
                "ຫລັກ​ແຫ່ງ​ຄວາມ​ເຊື່ອ​ຂອງ​ສາດ​ສະ​ໜາ​ຈັກ​ຂອງ​ພຣະ​ເຢຊູ​ຄຣິດ​ແຫ່ງ​ໄພ່​ພົນ​ຍຸກ​ສຸດ​ທ້າຍ. ຖ້ອຍ​ຖະ​ແຫລງ​ໂດຍ​ໂຈເຊັບ ສະມິດ ທີ່​ໄດ້​ພິມ​ໃນ​ວາ​ລະ​ສານ Times and Seasons ວັນທີ 1​ເດືອນ​ມີນາ, 1842, ພ້ອມ​ກັບ​ປະຫວັດ​ສາດ​ສັ້ນໆ​ຂອງ​ສາດ​ສະ​ໜາ​ຈັກ ຊຶ່ງ​ເປັນ​ທີ່​ຮູ້​ຈັກ​ກັນ​ດີ​ວ່າ​ເປັນ ຈົດ​ໝາຍ​ເວັ້ນ​ເວິທ໌."
            ]
        },
        "/study/scriptures/pgp/moses/1": {
            "uri": "/study/scriptures/pgp/moses/1",
            "title": "ໂມເຊ 1",
            "data_type": "chapter",
            "chapter_name": "ບົດ​ທີ 1",
            "chapter_summary": [
                "ພຣະ​ເຈົ້າ​ເປີດ​ເຜີຍ​ພຣະ​ອົງ​ເອງ​ຕໍ່​ໂມເຊ—​ໂມເຊ​ຖືກ​ປ່ຽນ​ສະພາບ—​ເພິ່ນ​ປະ​ເຊີນ​ກັບ​ຊາຕານ—​ໂມເຊ​ເຫັນ​ໂລກ​ຢ່າງ​ຫລວງ​ຫລາຍ​ທີ່​ມີ​ຜູ້​ຄົນ​ອາ​ໄສ​ຢູ່—ພຣະ​ບຸດ​ສ້າງ​ໂລກ​ຕ່າງໆ​ຈົນ​ນັບ​ບໍ່​ຖ້ວນ—ວຽກ​ງານ ແລະ ລັດ​ສະ​ໝີ​ພາບ​ຂອງ​ພຣະ​ເຈົ້າ​ຄື​ການ​ກໍ່​ໃຫ້​ເກີດ​ຄວາມ​ເປັນ​ອະ​ມະ​ຕະ ແລະ ຊີ​ວິດ​ນິ​ລັນ​ດອນ​ຂອງ​ມະນຸດ."
            ],
            "book_title": "ການ​ຄັດ​ເລືອກ​ມາ​ຈາກ ໜັງ​ສື​ໂມເຊ",
            "subtitle": [
                "(ເດືອນ​ມິຖຸນາ 1830)"
            ],
            "verses": [
                {
                    "number": 1,
                    "text": "ພຣະ​ຄຳ​ຂອງ​ພຣະ​ເຈົ້າ, ຊຶ່ງ​ພຣະ​ອົງ​ໄດ້ ກ່າວ​ກັບ ໂມເຊ​ໃນ​ເວລາ​ທີ່​ໄດ້​ພາ​ໂມເຊ​ຂຶ້ນ​ໄປ​ຍັງ​ພູ​ທີ່​ສູງ​ທີ່​ສຸດ,"
                },
                {
                    "number": 2,
                    "text": "ແລະ ເພິ່ນ​ໄດ້ ເຫັນ​ພຣະ​ເຈົ້າ ໜ້າ​ຕໍ່​ໜ້າ, ແລະ ເພິ່ນ​ໄດ້​ເວົ້າ​ລົມ​ກັບ​ພຣະ​ອົງ, ແລະ ລັດ​ສະ​ໝີ​ພາບ​ຂອງ ພຣະ​ເຈົ້າ​ໄດ້​ຢູ່​ກັບ​ໂມເຊ; ສະນັ້ນ​ໂມເຊ​ຈຶ່ງ​ສາ​ມາດ ທົນ​ກັບ​ການ​ປະ​ທັບ​ຢູ່​ຂອງ​ພຣະ​ອົງ​ໄດ້."
                },
                {
                    "number": 3,
                    "text": "ແລະ ພຣະ​ເຈົ້າ​ໄດ້​ກ່າວ​ກັບ​ໂມເຊ​ວ່າ: ຈົ່ງ​ເບິ່ງ, ເຮົາ​ຄືອົງ​ພຣະ​ຜູ້​ເປັນ​ເຈົ້າ ຜູ້​ຊົງ​ລິດ​ອຳນາດ​ຍິ່ງ​ໃຫຍ່, ແລະ ບໍ່​ມີ​ທີ່​ສຸດ​ຄື​ນາມ​ຂອງ​ເຮົາ; ເພາະ​ເຮົາ​ປາດ​ສະ​ຈາກ​ການ​ເລີ່ມ​ຕົ້ນ​ຂອງ​ມື້ ຫລື ການ​ສິ້ນ​ສຸດ​ຂອງ​ປີ; ແລະ ນີ້​ບໍ່​ແມ່ນ​ບໍ່​ມີ​ທີ່​ສຸດ​ບໍ?"
                },
                {
                    "number": 4,
                    "text": "ແລະ, ຈົ່ງ​ເບິ່ງ, ເຈົ້າ​ເປັນ​ບຸດ​ຂອງ​ເຮົາ; ດັ່ງ​ນັ້ນ​ຈົ່ງ ເບິ່ງ, ແລະ ເຮົາ​ຈະ​ສະແດງ​ໃຫ້​ເຈົ້າ​ເຫັນ ຝີ​ມື​ຂອງ​ເຮົາ; ແຕ່​ບໍ່​ແມ່ນ​ທັງ​ໝົດ, ເພາະ ວຽກ​ງານ​ຂອງ​ເຮົາ​ບໍ່​ມີ ທີ່​ສຸດ, ແລະ ຖ້ອຍ​ຄຳ​ຂອງ​ເຮົາ​ນຳ​ອີກ, ເພາະ​ມັນ​ບໍ່​ເຄີຍ​ສິ້ນ​ສຸດ."
                },
                {
                    "number": 5,
                    "text": "ດັ່ງ​ນັ້ນ, ບໍ່​ມີ​ມະນຸດ​ຄົນ​ໃດ​ຈະ​ສາ​ມາດ​ຫລຽວ​ເຫັນ​ວຽກ​ງານ​ທັງ​ໝົດ​ຂອງ​ເຮົາ, ຍົກ​ເວັ້ນ​ແຕ່​ເຂົາ​ຈະ​ຫລຽວ​ເບິ່ງ​ລັດ​ສະ​ໝີ​ພາບ​ທັງ​ໝົດ​ຂອງ​ເຮົາ; ແລະ ບໍ່​ມີ​ມະນຸດ​ຄົນ​ໃດ​ຈະ​ສາ​ມາດ​ຫລຽວ​ເຫັນ​ລັດ​ສະ​ໝີ​ພາບ​ທັງ​ໝົດ​ຂອງ​ເຮົາ​ໄດ້, ແລະ ຫລັງ​ຈາກ​ນັ້ນ​ຍັງ​ຄົງ​ຢູ່​ໃນ​ເນື້ອ​ໜັງ​ເທິງ​ແຜ່ນ​ດິນ​ໂລກ."
                },
                {
                    "number": 6,
                    "text": "ແລະ ເຮົາ​ມີ​ວຽກ​ງານ​ຢ່າງ​ໜຶ່ງ​ສຳ​ລັບ​ເຈົ້າ, ໂມເຊ, ບຸດ​ຂອງ​ເຮົາ; ແລະ ເຈົ້າ​ຈະ ເໝືອນ ພຣະ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ; ແລະ ພຣະ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ​ເປັນ ແລະ ຈະ​ເປັນ ພຣະ​ຜູ້​ຊ່ວຍ​ໃຫ້​ລອດ, ເພາະວ່າ​ພຣະ​ອົງ​ເຕັມ​ໄປ​ດ້ວຍ ພຣະ​ຄຸນ ແລະ ຄວາມ​ຈິງ; ແຕ່ ບໍ່​ມີ​ພຣະ​ເຈົ້າ​ອື່ນ​ນອກ​ຈາກ​ເຮົາ, ແລະ ທຸກ​ສິ່ງ​ທັງ​ປວງ​ຢູ່​ຕໍ່​ໜ້າ​ເຮົາ, ເພາະ​ເຮົາ ຮູ້​ຈັກ​ມັນ​ທັງ​ໝົດ."
                },
                {
                    "number": 7,
                    "text": "ແລະ ບັດ​ນີ້, ຈົ່ງ​ເບິ່ງ, ສິ່ງ​ນີ້​ສິ່ງ​ດຽວ​ທີ່​ເຮົາ​ສະແດງ​ແກ່​ເຈົ້າ, ໂມເຊ, ບຸດ​ຂອງ​ເຮົາ, ເພາະ​ເຈົ້າ​ຢູ່​ໃນ​ໂລກ, ແລະ ບັດ​ນີ້​ເຮົາ​ຈຶ່ງ​ສະແດງ​ມັນ​ແກ່​ເຈົ້າ."
                },
                {
                    "number": 8,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ໂມເຊ​ໄດ້​ຫລຽວ​ເບິ່ງ, ແລະ ໄດ້​ເຫັນ ໂລກ​ຊຶ່ງ​ເທິງ​ນັ້ນ​ເພິ່ນ​ໄດ້​ຖືກ​ສ້າງ​ຂຶ້ນ; ແລະ ໂມເຊ​ໄດ້ ເຫັນ​ໂລກ ແລະ ບ່ອນ​ໄກ​ສຸດ​ຂອງ​ມັນ, ແລະ ລູກ​ຫລານ​ມະນຸດ​ທັງ​ປວງ​ທີ່​ອາ​ໄສ​ຢູ່, ແລະ ສິ່ງ​ທີ່​ໄດ້​ຖືກ​ສ້າງ​ຂຶ້ນ​ມາ; ຊຶ່ງ​ໃນ​ສິ່ງ​ເຫລົ່າ​ນັ້ນ​ເພິ່ນ​ມີ ຄວາມ​ແປກ​ໃຈ ແລະ ປະ​ຫລາດ​ໃຈ​ຫລາຍ​ທີ່​ສຸດ."
                },
                {
                    "number": 9,
                    "text": "ແລະ ການ​ປະ​ທັບ​ຢູ່​ຂອງ​ພຣະ​ເຈົ້າ​ໄດ້​ຖອນ​ໄປ​ຈາກ​ໂມເຊ, ຈົນ​ວ່າ​ລັດ​ສະ​ໝີ​ພາບ​ຂອງ​ພຣະ​ອົງ​ບໍ່​ໄດ້​ຢູ່​ກັບ​ໂມເຊ​ອີກ​ຕໍ່​ໄປ; ແລະ ໂມເຊ​ຖືກ​ປະ​ໄວ້​ຢູ່​ຕາມ​ລຳ​ພັງ, ເພິ່ນ​ຈຶ່ງ​ໄດ້​ລົ້ມ​ລົງ​ຢູ່​ກັບ​ພື້ນ​ດິນ."
                },
                {
                    "number": 10,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເປັນ​ເວລາ​ຫລາຍ​ຊົ່ວ​ໂມງ​ກ່ອນ​ໂມເຊ​ຈະ​ໄດ້​ຮັບ ກຳ​ລັງ​ວັງ​ຊາ​ປົກ​ກະ​ຕິ​ເໝືອນ​ມະນຸດ​ຄືນ; ແລະ ເພິ່ນ​ໄດ້​ກ່າວ​ກັບ​ຕົນ​ເອງ​ວ່າ: ບັດ​ນີ້, ເພາະ​ເຫດ​ນີ້ ຂ້າ​ພະ​ເຈົ້າ​ຈຶ່ງ​ຮູ້​ວ່າ ມະນຸດ ບໍ່​ໄດ້​ເປັນ​ອັນ​ໃດ​ເລີຍ, ຊຶ່ງ​ເລື່ອງ​ນີ້​ຂ້າ​ພະ​ເຈົ້າ​ບໍ່​ເຄີຍ​ຄິດ​ມາ​ກ່ອນ."
                },
                {
                    "number": 11,
                    "text": "ແຕ່​ບັດ​ນີ້​ດວງ​ຕາ​ຂອງ​ຂ້າ​ພະ​ເຈົ້າ​ໄດ້​ຫລຽວ​ເຫັນ ພຣະ​ເຈົ້າ​ແລ້ວ; ແຕ່​ບໍ່​ແມ່ນ ຝ່າຍ​ທຳ​ມະ​ຊາດ​ຂອງ​ຂ້າ​ພະ​ເຈົ້າ, ແຕ່​ດວງ​ຕາ​ຝ່າຍ​ວິນ​ຍານ​ຂອງ​ຂ້າ​ພະ​ເຈົ້າ, ເພາະ​ວ່າ​ດວງ​ຕາ​ຝ່າຍ​ທຳ​ມະ​ຊາດ​ຂອງ​ຂ້າ​ພະ​ເຈົ້າ​ບໍ່​ສາ​ມາດ​ຫລຽວ​ເຫັນ; ເພາະ​ວ່າ​ຂ້າ​ພະ​ເຈົ້າ​ຈະ ຫ່ຽວ​ແຫ້ງ ແລະ ຕາຍ​ໄປ​ໃນ​ການ​ປະ​ທັບ​ຢູ່​ຂອງ​ພຣະ​ອົງ; ແຕ່​ລັດ​ສະ​ໝີ​ພາບ​ຂອງ​ພຣະ​ອົງ​ໄດ້​ຢູ່​ນຳ​ຂ້າ​ພະ​ເຈົ້າ; ແລະ ຂ້າ​ພະ​ເຈົ້າ​ໄດ້​ເຫັນ ພຣະ​ພັກ​ຂອງ​ພຣະ​ອົງ, ເພາະ​ວ່າ​ຂ້າ​ພະ​ເຈົ້າ​ໄດ້​ຖືກ ປ່ຽນ​ສະພາບ​ຢູ່​ຕໍ່​ພຣະ​ພັກ​ຂອງ​ພຣະ​ອົງ."
                },
                {
                    "number": 12,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເມື່ອ​ໂມເຊ​ໄດ້​ກ່າວ​ຖ້ອຍ​ຄຳ​ເຫລົ່າ​ນີ້​ແລ້ວ, ຈົ່ງ​ເບິ່ງ, ຊາຕານ​ໄດ້​ມາ ລໍ້​ລວງ​ເພິ່ນ, ໂດຍ​ກ່າວ​ວ່າ: ໂມເຊ, ບຸດ​ມະນຸດ, ຈົ່ງ​ນະມັດ​ສະການ​ເຮົາ."
                },
                {
                    "number": 13,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ໂມເຊ​ໄດ້​ຫລຽວ​ເບິ່ງ​ຊາຕານ ແລະ ໄດ້​ກ່າວ​ວ່າ: ທ່ານ​ເປັນ​ໃຜ? ເພາະ​ຈົ່ງ​ເບິ່ງ, ຂ້າ​ພະ​ເຈົ້າ​ເປັນ ບຸດ​ຂອງ​ພຣະ​ເຈົ້າ, ເປັນ​ເໝືອນ​ພຣະ​ອົງ​ດຽວ​ທີ່​ຖື​ກຳເນີດ​ຂອງ​ພຣະ​ອົງ; ແລະ ລັດ​ສະ​ໝີ​ພາບ​ຂອງ​ທ່ານ​ຢູ່​ໃສ, ທີ່​ຂ້າ​ພະ​ເຈົ້າ​ຈະ​ນະມັດ​ການ​ທ່ານ?"
                },
                {
                    "number": 14,
                    "text": "ເພາະ​ຈົ່ງ​ເບິ່ງ, ຂ້າ​ພະ​ເຈົ້າ​ບໍ່​ສາ​ມາດ​ຫລຽວ​ເບິ່ງ​ພຣະ​ເຈົ້າ, ຍົກ​ເວັ້ນ​ແຕ່​ລັດ​ສະ​ໝີ​ພາບ​ຂອງ​ພຣະ​ອົງ​ມາ​ຢູ່​ນຳ​ຂ້າ​ພະ​ເຈົ້າ, ແລະ ຂ້າ​ພະ​ເຈົ້າ​ໄດ້ ປ່ຽນ​ສະພາບ​ຕໍ່​ພຣະ​ພັກ​ຂອງ​ພຣະ​ອົງ. ແຕ່​ຂ້າ​ພະ​ເຈົ້າ​ສາ​ມາດ​ຫລຽວ​ເບິ່ງ​ທ່ານ​ໄດ້​ໃນ​ສະພາບ​ຂອງ​ມະນຸດ​ທີ່​ມີ​ຈິດ​ໃຈ​ທຳ​ມະ​ດາ. ເປັນ​ແນວ​ນັ້ນ​ແທ້, ບໍ່​ແມ່ນ​ບໍ?"
                },
                {
                    "number": 15,
                    "text": "ຂໍ​ພຣະ​ນາມ​ຂອງ​ພຣະ​ເຈົ້າ​ຂອງ​ຂ້າ​ພະ​ເຈົ້າ​ຈົ່ງ​ພຣະ​ກະ​ເສີມ​ສຳ​ລານ​ເຖີດ, ເພາະ​ພຣະ​ວິນ​ຍານ​ຂອງ​ພຣະ​ອົງ​ຍັງ​ບໍ່​ໄດ້​ຖອນ​ອອກ​ໄປ​ຈາກ​ຂ້າ​ພະ​ເຈົ້າ​ທັງ​ໝົດ​ເທື່ອ, ຖ້າ​ບໍ່​ດັ່ງ​ນັ້ນ ລັດ​ສະ​ໝີ​ພາບ​ຂອງ​ທ່ານ​ຢູ່​ໃສ, ເພາະ​ວ່າ​ມັນ​ເປັນ​ຄວາມ​ມືດ​ສຳ​ລັບ​ຂ້າ​ພະ​ເຈົ້າ? ແລະ ຂ້າ​ພະ​ເຈົ້າ​ສາ​ມາດ​ຈຳ​ແນກ​ໄດ້​ລະຫວ່າງ​ທ່ານ ແລະ ພຣະ​ເຈົ້າ; ເພາະ​ວ່າ​ພຣະ​ເຈົ້າ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ຈົ່ງ ນະມັດ​ສະການ​ພຣະ​ເຈົ້າ, ເພາະ​ວ່າ​ພຣະ​ອົງ​ເທົ່າ​ນັ້ນ​ທີ່​ເຈົ້າ​ຈະ ຮັບ​ໃຊ້."
                },
                {
                    "number": 16,
                    "text": "ຈົ່ງ​ອອກ​ໄປ​ຈາກ​ບ່ອນ​ນີ້​ເສຍ, ຊາຕານ; ຢ່າ​ຫລອກ​ລວງ​ຂ້າ​ພະ​ເຈົ້າ; ເພາະ​ວ່າ​ພຣະ​ເຈົ້າ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ເຈົ້າ​ເປັນ ເໝືອນ​ພຣະ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ."
                },
                {
                    "number": 17,
                    "text": "ແລະ ພຣະ​ອົງ​ຍັງ​ໄດ້​ປະທານ​ພຣະ​ບັນ​ຍັດ​ໃຫ້​ຂ້າ​ພະ​ເຈົ້າ​ນຳ​ອີກ​ຕອນ​ພຣະ​ອົງ​ເອີ້ນ​ຂ້າ​ພະ​ເຈົ້າ​ຈາກ ຟຸ່ມ​ໄມ້​ທີ່​ລຸກ​ເປັນ​ໄຟ, ໂດຍ​ກ່າວ​ວ່າ: ຈົ່ງ ເອີ້ນ​ຫາ​ພຣະ​ເຈົ້າ​ໃນ​ພຣະ​ນາມ​ຂອງ​ພຣະ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ, ແລະ ນະມັດ​ສະການ​ເຮົາ."
                },
                {
                    "number": 18,
                    "text": "ແລະ ໂມເຊ​ໄດ້​ກ່າວ​ອີກ​ວ່າ: ຂ້າ​ພະ​ເຈົ້າ​ຈະ​ບໍ່​ຢຸດ​ເອີ້ນ​ຫາ​ພຣະ​ເຈົ້າ, ຂ້າ​ພະ​ເຈົ້າ​ມີ​ເລື່ອງ​ອື່ນໆ​ທີ່​ຈະ​ທູນ​ຖາມ​ພຣະ​ອົງ: ເພາະ​ວ່າ​ລັດ​ສະ​ໝີ​ພາບ​ຂອງ​ພຣະ​ອົງ​ໄດ້​ມາ​ຢູ່​ກັບ​ຂ້າ​ພະ​ເຈົ້າ, ດັ່ງ​ນັ້ນ​ຂ້າ​ພະ​ເຈົ້າ​ຈຶ່ງ​ສາ​ມາດ​ຈຳ​ແນກ​ໄດ້​ລະຫວ່າງ​ພຣະ​ອົງ ແລະ ທ່ານ. ຈົ່ງ​ອອກ​ໄປ​ຈາກ​ບ່ອນ​ນີ້​ເສຍ, ຊາຕານ."
                },
                {
                    "number": 19,
                    "text": "ແລະ ບັດ​ນີ້, ເມື່ອ​ໂມເຊ​ໄດ້​ກ່າວ​ຖ້ອຍ​ຄຳ​ເຫລົ່າ​ນີ້​ແລ້ວ, ຊາຕານ​ໄດ້​ຮ້ອງ​ຂຶ້ນ​ດ້ວຍ​ສຽງ​ອັນ​ດັງ, ແລະ ໄດ້​ເວົ້າ​ແບບ​ໃຈ​ຮ້າຍ​ຢູ່​ເທິງ​ຜືນ​ແຜ່ນ​ດິນ, ແລະ ໄດ້​ບັນ​ຊາ, ໂດຍ​ກ່າວ​ວ່າ: ເຮົາ​ຄື ພຣະ​ອົງ​ດຽວ​ທີ່​ຖື​ກຳເນີດ, ຈົ່ງ​ນະມັດ​ສະການ​ເຮົາ."
                },
                {
                    "number": 20,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ໂມເຊ​ໄດ້​ເລີ່ມ​ຢ້ານ​ກົວ​ຢ່າງ​ໜັກ; ແລະ ໃນ​ຂະນະ​ທີ່​ເພິ່ນ​ເລີ່ມ​ຢ້ານ​ກົວ, ເພິ່ນ​ໄດ້​ເຫັນ​ຄວາມ​ຂົມ​ຂື່ນ​ຂອງ ນະລົກ. ເຖິງ​ຢ່າງ​ໃດ​ກໍ​ຕາມ, ໂດຍ​ທີ່​ໄດ້ ເອີ້ນ​ຫາ​ພຣະ​ເຈົ້າ, ເພິ່ນ​ກໍ​ໄດ້​ຮັບ​ພະ​ລັງ, ແລະ ເພິ່ນ​ໄດ້​ສັ່ງ, ໂດຍ​ກ່າວ​ວ່າ: ຈົ່ງ​ໄປ​ຈາກ​ຂ້າ​ພະ​ເຈົ້າ, ຊາຕານ, ເພາະ​ວ່າ​ພຣະ​ເຈົ້າ​ອົງ​ດຽວ​ນີ້​ເທົ່າ​ນັ້ນ​ທີ່​ຂ້າ​ພະ​ເຈົ້າ​ຈະ​ນະມັດ​ສະການ, ຊຶ່ງ​ເປັນ​ພຣະ​ເຈົ້າ​ແຫ່ງ​ລັດ​ສະ​ໝີ​ພາບ."
                },
                {
                    "number": 21,
                    "text": "ແລະ ບັດ​ນີ້ ຊາຕານ​ເລີ່ມ​ຕົວ​ສັ່ນ, ແລະ ແຜ່ນ​ດິນ​ໂລກ​ໄດ້​ສັ່ນ​ສະ​ເທືອນ; ແລະ ໂມເຊ​ໄດ້​ຮັບ​ພະ​ລັງ, ແລະ ໄດ້​ເອີ້ນ​ຫາ​ພຣະ​ເຈົ້າ, ໂດຍ​ກ່າວ​ວ່າ: ໃນ​ພຣະ​ນາມ​ຂອງ​ພຣະ​ອົງ​ດຽວ​ທີ່​ຖື​ກຳເນີດ, ຈົ່ງ​ອອກ​ໄປ​ຈາກ​ບ່ອນ​ນີ້​ເສຍ, ຊາຕານ."
                },
                {
                    "number": 22,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຊາຕານ​ໄດ້​ຮ້ອງ​ອອກ​ມາ​ດ້ວຍ​ສຽງ​ອັນ​ດັງ, ດ້ວຍ​ການ​ຮ້ອງ​ໄຫ້, ແລະ ການ​ຄວນ​ຄາງ, ແລະ ການ ຂົບ​ແຂ້ວ​ຄ້ຽວ​ຟັນ; ແລະ ມັນ​ໄດ້​ອອກ​ໄປ​ຈາກ​ບ່ອນ​ນີ້, ແມ່ນ​ແຕ່​ຈາກ​ໄປ​ພົ້ນ​ໜ້າ​ຂອງ​ໂມເຊ, ຈົນ​ວ່າ​ເພິ່ນ​ຫລຽວ​ບໍ່​ເຫັນ​ມັນ​ອີກ."
                },
                {
                    "number": 23,
                    "text": "ແລະ ບັດ​ນີ້ ກ່ຽວ​ກັບ​ເລື່ອງ​ນີ້​ໂມເຊ​ໄດ້​ເປັນ​ພະຍານ; ແຕ່​ເພາະ​ຄວາມ​ຊົ່ວ​ຮ້າຍ ເລື່ອງ​ນີ້​ຈຶ່ງ​ບໍ່​ມີ​ຢູ່​ໃນ​ບັນ​ດາ​ລູກ​ຫລານ​ມະນຸດ."
                },
                {
                    "number": 24,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເມື່ອ​ຊາຕານ​ໄດ້​ອອກ​ໄປ​ພົ້ນ​ໜ້າ​ຂອງ​ໂມເຊ​ແລ້ວ, ຄື​ໂມເຊ​ໄດ້​ແຫງນ​ໜ້າ​ຂຶ້ນ​ຫລຽວ​ເບິ່ງ​ຟ້າ​ສະຫວັນ, ໂດຍ​ເຕັມ​ໄປ​ດ້ວຍ ພຣະ​ວິນ​ຍານ​ບໍ​ລິ​ສຸດ, ຊຶ່ງ​ເປັນ​ພະຍານ​ເຖິງ​ພຣະ​ບິດາ ແລະ ພຣະ​ບຸດ;"
                },
                {
                    "number": 25,
                    "text": "ແລະ ໂດຍ​ທີ່​ເອີ້ນ​ຫາ​ພຣະ​ນາມ​ຂອງ​ພຣະ​ເຈົ້າ, ເພິ່ນ​ໄດ້​ເຫັນ​ລັດ​ສະ​ໝີ​ພາບ​ຂອງ​ພຣະ​ອົງ​ອີກ; ເພາະ​ມັນ​ໄດ້​ຢູ່​ກັບ​ເພິ່ນ; ແລະ ເພິ່ນ​ໄດ້​ຍິນ​ສຸ​ລະ​ສຽງ​ຂອງ​ພຣະ​ອົງ, ກ່າວ​ວ່າ: ເຈົ້າ​ເປັນ​ສຸກ​ແລ້ວ, ໂມເຊ, ເພາະ​ເຮົາ, ຜູ້​ຊົງ​ລິດ​ອຳນາດ​ຍິ່ງ​ໃຫຍ່, ໄດ້​ເລືອກ​ເຈົ້າ​ແລ້ວ, ແລະ ເຈົ້າ​ຈະ​ຖືກ​ເຮັດ​ໃຫ້​ເຂັ້ມ​ແຂງ​ຫລາຍ​ກວ່າ ແມ່​ນ້ຳ​ທັງ​ຫລາຍ; ເພາະ​ວ່າ​ມັນ​ຈະ​ເຊື່ອ​ຟັງ ຄຳ​ສັ່ງ​ຂອງ​ເຈົ້າ​ຄື​ກັບ​ວ່າ​ເຈົ້າ​ເປັນ ພຣະ​ເຈົ້າ."
                },
                {
                    "number": 26,
                    "text": "ແລະ ເບິ່ງ​ແມ, ເຮົາ​ຢູ່​ນຳ​ເຈົ້າ, ແມ່ນ​ແຕ່​ຈົນ​ເຖິງ​ທີ່​ສຸດ​ຂອງ​ວັນ​ເວລາ​ຂອງ​ເຈົ້າ; ເພາະ​ວ່າ​ເຈົ້າ​ຈະ ປົດ​ປ່ອຍ​ຜູ້​ຄົນ​ຂອງ​ເຮົາ​ຈາກ ຄວາມ​ເປັນ​ທາດ, ແມ່ນ​ແຕ່ ອິດສະ​ຣາເອນ ຜູ້​ທີ່​ຖືກ​ເລືອກ​ຂອງ​ເຮົາ."
                },
                {
                    "number": 27,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ໃນ​ຂະນະ​ທີ່​ສຸ​ລະ​ສຽງ​ຍັງ​ບໍ່​ຂາດ​ຄຳ, ໂມເຊ​ໄດ້​ກວາດ​ຕາ​ເບິ່ງ ແລະ ໄດ້​ເຫັນ​ແຜ່ນ​ດິນ​ໂລກ, ແທ້​ຈິງ​ແລ້ວ, ແມ່ນ​ແຕ່​ທັງ​ໝົດ; ແລະ ບໍ່​ມີ​ພາກ​ສ່ວນ​ໃດ​ຂອງ​ມັນ​ທີ່​ເພິ່ນ​ບໍ່​ໄດ້​ເຫັນ, ໂດຍ​ໄດ້​ຫລິງ​ເຫັນ​ມັນ​ດ້ວຍ​ພຣະ​ວິນ​ຍານ​ຂອງ​ພຣະ​ເຈົ້າ."
                },
                {
                    "number": 28,
                    "text": "ແລະ ເພິ່ນ​ໄດ້​ເຫັນ​ຜູ້​ອາ​ໄສ​ຢູ່​ໃນ​ນັ້ນ​ນຳ​ອີກ, ແລະ ບໍ່​ມີ​ຄົນ​ໃດ​ທີ່​ເພິ່ນ​ບໍ່​ໄດ້​ເຫັນ; ແລະ ເພິ່ນ​ໄດ້​ຫລິງ​ເຫັນ​ພວກ​ເຂົາ​ດ້ວຍ​ພຣະ​ວິນ​ຍານ​ຂອງ​ພຣະ​ເຈົ້າ; ແລະ ຈຳນວນ​ຂອງ​ພວກ​ເຂົາ​ນັ້ນ​ແມ່ນ​ຫລວງ​ຫລາຍ, ແມ່ນ​ແຕ່​ເກີນ​ກວ່າ​ຈະ​ນັບ​ໄດ້​ດັ່ງ​ເມັດ​ຊາຍ​ຢູ່​ເທິງ​ຝັ່ງ​ທະເລ."
                },
                {
                    "number": 29,
                    "text": "ແລະ ເພິ່ນ​ໄດ້​ເຫັນ​ພື້ນ​ດິນ​ຢ່າງ​ຫລວງ​ຫລາຍ; ແລະ ພື້ນ​ດິນ​ແຕ່​ລະ​ແຫ່ງ​ຖືກ​ເອີ້ນ​ວ່າ ແຜ່ນ​ດິນ​ໂລກ, ແລະ ມີ​ຜູ້​ອາ​ໄສ​ຢູ່​ເທິງ​ນັ້ນ."
                },
                {
                    "number": 30,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ໂມເຊ​ໄດ້​ເອີ້ນ​ຫາ​ພຣະ​ເຈົ້າ, ໂດຍ​ກ່າວ​ວ່າ: ຂໍ​ຊົງ​ບອກ​ຂ້າ​ພຣະ​ອົງ​ແດ່​ທ້ອນ, ດ້ວຍ​ເຫດ​ໃດ​ສິ່ງ​ເຫລົ່າ​ນີ້​ຈຶ່ງ​ເປັນ​ເຊັ່ນ​ນີ້, ແລະ ພຣະ​ອົງ​ໄດ້​ສ້າງ​ສິ່ງ​ເຫລົ່າ​ນີ້​ດ້ວຍ​ສິ່ງ​ໃດ?"
                },
                {
                    "number": 31,
                    "text": "ແລະ ຈົ່ງ​ເບິ່ງ, ລັດ​ສະ​ໝີ​ພາບ​ຂອງ​ພຣະ​ຜູ້​ເປັນ​ເຈົ້າ​ໄດ້​ຢູ່​ກັບ​ໂມເຊ, ເພື່ອ​ວ່າ​ໂມເຊ​ຈະ​ໄດ້​ຢືນ​ຢູ່​ໃນ​ທີ່​ປະ​ທັບ​ຢູ່​ຂອງ​ພຣະ​ເຈົ້າ, ແລະ ໄດ້​ເວົ້າ​ລົມ​ກັບ​ພຣະ​ອົງ ໜ້າ​ຕໍ່​ໜ້າ. ແລະ ອົງ​ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ໂມເຊ​ວ່າ: ເພື່ອ ຈຸດ​ປະສົງ​ຂອງ​ເຮົາ​ເອງ​ທີ່​ເຮົາ​ໄດ້​ສ້າງ​ສິ່ງ​ເຫລົ່າ​ນີ້​ຂຶ້ນ​ມາ. ນີ້​ຄື​ປັນ​ຍາ ແລະ ຈຸດ​ປະສົງ​ທີ່​ຢູ່​ໃນ​ເຮົາ."
                },
                {
                    "number": 32,
                    "text": "ແລະ ໂດຍ ຄຳ​ແຫ່ງ​ອຳນາດ​ຂອງ​ເຮົາ, ເຮົາ​ຈຶ່ງ​ໄດ້​ສ້າງ​ມັນ​ຂຶ້ນ​ມາ, ຊຶ່ງ​ຄື​ພຣະ​ບຸດ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ, ຜູ້​ທີ່​ເຕັມ​ໄປ​ດ້ວຍ ພຣະ​ຄຸນ ແລະ ຄວາມ​ຈິງ."
                },
                {
                    "number": 33,
                    "text": "ແລະ ໂລກ​ຕ່າງໆ​ຈົນ​ນັບ​ບໍ່​ຖ້ວນ ເຮົາ​ໄດ້ ສ້າງ​ຂຶ້ນ​ມາ; ແລະ ເຮົາ​ຍັງ​ໄດ້​ສ້າງ​ມັນ​ເພື່ອ​ຈຸດ​ປະສົງ​ຂອງ​ເຮົາ​ເອງ​ນຳ​ອີກ; ແລະ ໂດຍ​ພຣະ​ບຸດ ເຮົາ​ໄດ້​ສ້າງ​ມັນ​ຂຶ້ນ​ມາ, ຊຶ່ງ​ຄື ພຣະ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ."
                },
                {
                    "number": 34,
                    "text": "ແລະ ມະນຸດ​ຄົນ ທຳ​ອິດ ເຮົາ​ໄດ້​ເອີ້ນ​ວ່າ ອາດາມ, ຊຶ່ງ​ຄື ຫລວງ​ຫລາຍ."
                },
                {
                    "number": 35,
                    "text": "ແຕ່​ເລື່ອງ​ລາວ​ຂອງ​ແຜ່ນ​ດິນ​ໂລກ​ນີ້​ເທົ່າ​ນັ້ນ, ແລະ ຜູ້​ອາ​ໄສ​ຢູ່​ໃນ​ນັ້ນ, ເຮົາ​ໃຫ້​ແກ່​ເຈົ້າ. ເພາະ​ຈົ່ງ​ເບິ່ງ, ມີ​ຫລາຍ​ໂລກ​ທີ່​ສູນ​ສິ້ນ​ໄປ​ໂດຍ​ຄຳ​ແຫ່ງ​ອຳນາດ​ຂອງ​ເຮົາ. ແລະ ມີ​ຫລາຍ​ໂລກ​ທີ່​ຕັ້ງ​ຢູ່​ດຽວ​ນີ້, ແລະ ມີ​ຈົນ​ນັບ​ບໍ່​ຖ້ວນ​ຕໍ່​ມະນຸດ; ແຕ່​ວ່າ​ທຸກ​ສິ່ງ​ທັງ​ປວງ​ໄດ້​ຖືກ​ນັບ​ໄວ້​ສຳ​ລັບ​ເຮົາ, ເພາະ​ວ່າ​ມັນ​ເປັນ​ຂອງ​ເຮົາ ແລະ ເຮົາ ຮູ້​ຈັກ​ມັນ."
                },
                {
                    "number": 36,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ໂມເຊ​ໄດ້​ກ່າວ​ກັບ​ພຣະ​ຜູ້​ເປັນ​ເຈົ້າ, ໂດຍ​ກ່າວ​ວ່າ: ຂໍ​ຈົ່ງ​ເມດ​ຕາ​ຜູ້​ຮັບ​ໃຊ້​ຂອງ​ພຣະ​ອົງ​ດ້ວຍ​ເທີ້ນ, ໂອ້ ພຣະ​ອົງ​ເຈົ້າ, ແລະ ຂໍ​ຈົ່ງ​ບອກ​ຂ້າ​ພຣະ​ອົງ​ກ່ຽວ​ກັບ​ແຜ່ນ​ດິນ​ໂລກ​ນີ້, ແລະ ຜູ້​ອາ​ໄສ​ຢູ່​ໃນ​ນັ້ນ, ແລະ ຟ້າ​ສະຫວັນ​ນຳ​ອີກ, ແລະ ຈາກ​ນັ້ນ​ຜູ້​ຮັບ​ໃຊ້​ຂອງ​ພຣະ​ອົງ​ຈະ​ພໍ​ໃຈ."
                },
                {
                    "number": 37,
                    "text": "ແລະ ອົງ​ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ໂມເຊ​ວ່າ: ຟ້າ​ສະຫວັນ​ນັ້ນ, ມີ​ຢ່າງ​ຫລວງ​ຫລາຍ, ແລະ ນັບ​ບໍ່​ໄດ້​ສຳ​ລັບ​ມະນຸດ; ແຕ່​ວ່າ​ນັບ​ມັນ​ໄດ້​ສຳ​ລັບ​ເຮົາ, ເພາະ​ວ່າ​ມັນ​ເປັນ​ຂອງ​ເຮົາ."
                },
                {
                    "number": 38,
                    "text": "ແລະ ດັ່ງ​ທີ່​ແຜ່ນ​ດິນ​ໂລກ​ໜຶ່ງ​ຈະ​ສູນ​ສິ້ນ​ໄປ, ແລະ ຟ້າ​ສະຫວັນ​ຂອງ​ມັນ​ສັນ​ໃດ, ອັນ​ໃໝ່​ອີກ​ອັນ​ໜຶ່ງ​ຈະ​ບັງ​ເກີດ​ຂຶ້ນ​ສັນ​ນັ້ນ; ແລະ ບໍ່​ມີ​ທີ່ ສິ້ນ​ສຸດ​ກັບ​ວຽກ​ງານ​ຂອງ​ເຮົາ, ທັງ​ຖ້ອຍ​ຄຳ​ຂອງ​ເຮົາ​ກໍ​ຄື​ກັນ."
                },
                {
                    "number": 39,
                    "text": "ເພາະ​ຈົ່ງ​ເບິ່ງ, ນີ້​ຄື ວຽກ​ງານ​ຂອງ​ເຮົາ ແລະ ລັດ​ສະ​ໝີ​ພາບ​ຂອງ​ເຮົາ—ຄື​ການ​ທີ່​ຈະ​ເຮັດ​ໃຫ້​ເກີດ​ຄວາມ​ເປັນ ອະ​ມະ​ຕະ ແລະ ຊີ​ວິດ ນິ​ລັນ​ດອນ​ຂອງ​ມະນຸດ."
                },
                {
                    "number": 40,
                    "text": "ແລະ ບັດ​ນີ້, ໂມເຊ, ບຸດ​ຂອງ​ເຮົາ, ເຮົາ​ຈະ​ກ່າວ​ກັບ​ເຈົ້າ​ກ່ຽວ​ກັບ​ແຜ່ນ​ດິນ​ໂລກ​ນີ້ ຊຶ່ງ​ຢູ່​ເທິງ​ນັ້ນ​ເຈົ້າ​ຈະ​ຢືນ​ຢູ່; ແລະ ເຈົ້າ​ຈະ ຂຽນ​ເລື່ອງ​ທີ່​ເຮົາ​ຈະ​ກ່າວ."
                },
                {
                    "number": 41,
                    "text": "ແລະ ໃນ​ວັນ​ທີ່​ລູກ​ຫລານ​ມະນຸດ​ຈະ​ຖື​ວ່າ​ຖ້ອຍ​ຄຳ​ຂອງ​ເຮົາ​ບໍ່​ມີ​ຄຸນ​ຄ່າ ແລະ ເອົາ​ຫລາຍ​ຄຳ​ອອກ​ໄປ​ຈາກ​ໜັງ​ສື​ທີ່​ເຈົ້າ​ຈະ​ຂຽນ, ຈົ່ງ​ເບິ່ງ, ເຮົາ​ຈະ​ຍົກ​ອີກ​ຄົນ​ໜຶ່ງ​ຂຶ້ນ ເໝືອນ​ກັບ​ເຈົ້າ; ແລະ ມັນ​ຈະ​ມີ​ອີກ​ຢູ່​ໃນ​ບັນ​ດາ​ລູກ​ຫລານ​ມະນຸດ—ໃນ​ບັນ​ດາ​ຫລາຍ​ຕໍ່​ຫລາຍ​ຄົນ​ທີ່​ຈະ​ເຊື່ອ."
                },
                {
                    "number": 42,
                    "text": "(ຖ້ອຍ​ຄຳ​ເຫລົ່າ​ນີ້​ໄດ້​ຖືກ ກ່າວ​ກັບ​ໂມເຊ​ຢູ່​ເທິງ​ພູ, ຊຶ່ງ​ຊື່​ຂອງ​ມັນ​ຈະ​ບໍ່​ເປັນ​ທີ່​ຮູ້​ຈັກ​ໃນ​ບັນ​ດາ​ລູກ​ຫລານ​ມະນຸດ. ແລະ ບັດ​ນີ້ ມັນ​ໄດ້​ຖືກ​ກ່າວ​ກັບ​ເຈົ້າ​ແລ້ວ. ຢ່າ​ສະແດງ​ມັນ​ກັບ​ຄົນ​ໃດ ຍົກ​ເວັ້ນ​ແຕ່​ຄົນ​ທີ່​ເຊື່ອ. ແມ່ນ​ເປັນ​ດັ່ງ​ນັ້ນ. ອາແມນ.)"
                }
            ]
        },
        "/study/scriptures/pgp/moses/2": {
            "uri": "/study/scriptures/pgp/moses/2",
            "title": "ໂມເຊ 2",
            "data_type": "chapter",
            "chapter_name": "ບົດ​ທີ 2",
            "chapter_summary": [
                "ພຣະ​ເຈົ້າ​ສ້າງ​ຟ້າ​ສະຫວັນ ແລະ ແຜ່ນ​ດິນ​ໂລກ—ສິ່ງ​ທີ່​ມີ​ຊີ​ວິດ​ທຸກ​ຮູບ​ແບບ​ໄດ້​ຖືກ​ສ້າງ​ຂຶ້ນ—ພຣະ​ເຈົ້າ​ສ້າງ​ມະນຸດ ແລະ ມອບ​ສິດ​ຄອບ​ຄອງ​ທຸກ​ສິ່ງ​ທັງ​ປວງ​ໃຫ້​ແກ່​ລາວ."
            ],
            "subtitle": [
                "(ເດືອນ​ມິຖຸນາ–ເດືອນ​ຕຸລາ 1830)"
            ],
            "verses": [
                {
                    "number": 1,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ໂມເຊ, ໂດຍ​ກ່າວ​ວ່າ: ຈົ່ງ​ເບິ່ງ, ເຮົາ ເປີດ​ເຜີຍ​ແກ່​ເຈົ້າ​ກ່ຽວ​ກັບ ຟ້າ​ສະຫວັນ, ແລະ ແຜ່ນ​ດິນ​ໂລກ​ນີ້; ຈົ່ງ​ຂຽນ​ຖ້ອຍ​ຄຳ​ທີ່​ເຮົາ​ກ່າວ. ເຮົາ​ເປັນ​ຕົ້ນ ແລະ ທີ່​ສຸດ, ພຣະ​ເຈົ້າ​ຜູ້​ຊົງ​ລິດ​ອຳນາດ​ຍິ່ງ​ໃຫຍ່; ໂດຍ ພຣະ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ, ເຮົາ​ໄດ້ ສ້າງ​ສິ່ງ​ເຫລົ່າ​ນີ້; ແທ້​ຈິງ​ແລ້ວ, ໃນ​ຕອນ​ຕົ້ນ​ເຮົາ​ໄດ້​ນິ​ລະ​ມິດ​ສ້າງ​ຟ້າ​ສະຫວັນ, ແລະ ແຜ່ນ​ດິນ​ໂລກ​ຊຶ່ງ​ເທິງ​ນັ້ນ​ເຈົ້າ​ຢືນ​ຢູ່."
                },
                {
                    "number": 2,
                    "text": "ແລະ ແຜ່ນ​ດິນ​ໂລກ​ຍັງ​ບໍ່​ທັນ​ມີ​ຮູບ​ຮ່າງ, ແລະ ຍັງ​ວ່າງ​ເປົ່າ​ຢູ່; ແລະ ເຮົາ​ໄດ້​ເຮັດ​ໃຫ້​ຄວາມ​ມືດ​ຫຸ້ມ​ຫໍ່​ມະຫາ​ສະ​ໝຸດ​ອັນ​ກວ້າງ​ໃຫຍ່​ໄພ​ສານ; ແລະ ພຣະ​ວິນ​ຍານ​ຂອງ​ເຮົາ​ໄດ້​ວົນ​ວຽນ​ຢູ່​ເທິງ​ໜ້າ​ນ້ຳ; ເພາະ​ເຮົາ​ຄື​ພຣະ​ເຈົ້າ."
                },
                {
                    "number": 3,
                    "text": "ແລະ ເຮົາ, ພຣະ​ເຈົ້າ, ໄດ້​ກ່າວ​ວ່າ: ໃຫ້ ຄວາມ​ສະ​ຫວ່າງ​ສ່ອງ​ຂຶ້ນ; ແລະ ຄວາມ​ສະ​ຫວ່າງ​ກໍ​ສ່ອງ​ຂຶ້ນ."
                },
                {
                    "number": 4,
                    "text": "ແລະ ເຮົາ, ພຣະ​ເຈົ້າ, ໄດ້​ເຫັນ​ຄວາມ​ສະ​ຫວ່າງ; ແລະ ຊົມ​ຄວາມ​ສະ​ຫວ່າງ​ນັ້ນ​ດ້ວຍ ຄວາມ​ພໍ​ໃຈ. ແລະ ເຮົາ, ພຣະ​ເຈົ້າ, ໄດ້​ແຍກ​ຄວາມ​ສະ​ຫວ່າງ​ອອກ​ຈາກ​ຄວາມ​ມືດ."
                },
                {
                    "number": 5,
                    "text": "ແລະ ເຮົາ, ພຣະ​ເຈົ້າ, ໄດ້​ເອີ້ນ​ຄວາມ​ສະ​ຫວ່າງ​ນັ້ນ​ວ່າ ກາງ​ເວັນ; ແລະ ຄວາມ​ມືດ​ນັ້ນ, ເຮົາ​ເອີ້ນ​ມັນ​ວ່າ ກາງ​ຄືນ; ແລະ ສິ່ງ​ນີ້​ເຮົາ​ໄດ້​ເຮັດ​ໂດຍ ຄຳ​ແຫ່ງ​ອຳນາດ​ຂອງ​ເຮົາ, ແລະ ກໍ​ເປັນ​ດັ່ງ​ທີ່​ເຮົາ ກ່າວ; ແລະ ມື້​ຄືນ​ຜ່ານ​ໄປ ແລະ ມື້​ເຊົ້າ​ຕ່າວ​ມາ ນັ້ນ​ແມ່ນ ມື້​ທີ​ໜຶ່ງ."
                },
                {
                    "number": 6,
                    "text": "ແລະ ອີກ​ເທື່ອ​ໜຶ່ງ, ເຮົາ, ພຣະ​ເຈົ້າ, ໄດ້​ກ່າວ​ວ່າ: ໃຫ້​ມີ ທ້ອງ​ນະ​ພາ, ແລະ ມັນ​ກໍ​ໄດ້​ເກີດ​ຂຶ້ນ, ແມ່ນ​ແຕ່​ດັ່ງ​ທີ່​ເຮົາ​ກ່າວ; ແລະ ເຮົາ​ໄດ້​ກ່າວ​ວ່າ: ໃຫ້​ນ້ຳ​ແຍກ​ອອກ​ເປັນ​ສອງ​ສ່ວນ; ແລະ ກໍ​ເປັນ​ດັ່ງ​ນັ້ນ;"
                },
                {
                    "number": 7,
                    "text": "ແລະ ເຮົາ, ພຣະ​ເຈົ້າ, ໄດ້​ນິ​ລະ​ມິດ​ສ້າງ​ທ້ອງ​ນະ​ພາ ແລະ ແຍກ ນ້ຳ​ອອກ​ຈາກ​ກັນ, ແທ້​ຈິງ​ແລ້ວ, ນ້ຳ​ທີ່​ຢູ່​ເທິງ​ທ້ອງ​ນະ​ພາ ແລະ ນ້ຳ​ທີ່​ຢູ່​ລຸ່ມ​ທ້ອງ​ນະ​ພາ, ແລະ ກໍ​ເປັນ​ດັ່ງ​ນັ້ນ ແມ່ນ​ແຕ່​ດັ່ງ​ທີ່​ເຮົາ​ກ່າວ."
                },
                {
                    "number": 8,
                    "text": "ແລະ ເຮົາ, ພຣະ​ເຈົ້າ, ໄດ້​ເອີ້ນ​ທ້ອງ​ນະ​ພາ​ນັ້ນ​ວ່າ ຟ້າ​ສະຫວັນ; ແລະ ມື້​ຄືນ​ຜ່ານ​ໄປ ແລະ ມື້​ເຊົ້າ​ຕ່າວ​ມາ ນັ້ນ​ແມ່ນ​ມື້​ທີ​ສອງ."
                },
                {
                    "number": 9,
                    "text": "ແລະ ເຮົາ, ພຣະ​ເຈົ້າ, ໄດ້​ກ່າວ​ວ່າ: ໃຫ້​ນ້ຳ​ທີ່​ຢູ່​ລຸ່ມ​ຟ້າ​ສະຫວັນ​ມາ​ໂຮມ​ກັນ​ຢູ່ ບ່ອນ​ດຽວ, ແລະ ກໍ​ເປັນ​ດັ່ງ​ນັ້ນ; ແລະ ເຮົາ, ພຣະ​ເຈົ້າ, ໄດ້​ກ່າວ​ວ່າ: ໃຫ້​ພື້ນ​ດິນ​ປະກົດ​ຂຶ້ນ; ແລະ ກໍ​ເປັນ​ດັ່ງ​ນັ້ນ."
                },
                {
                    "number": 10,
                    "text": "ແລະ ເຮົາ, ພຣະ​ເຈົ້າ, ໄດ້​ເອີ້ນ​ພື້ນ​ດິນ​ວ່າ ແຜ່ນ​ດິນ​ໂລກ; ແລະ ບ່ອນ​ທີ່​ນ້ຳ​ມາ​ໂຮມ​ກັນ​ນັ້ນ, ເຮົາ​ໄດ້​ເອີ້ນ​ວ່າ ມະຫາ​ສະ​ໝຸດ; ແລະ ເຮົາ, ພຣະ​ເຈົ້າ, ໄດ້​ຊົມ​ສິ່ງ​ທີ່​ໄດ້​ນິ​ລະ​ມິດ​ສ້າງ​ຂຶ້ນ​ມາ​ແລ້ວ​ກໍ​ພໍ​ໃຈ."
                },
                {
                    "number": 11,
                    "text": "ແລະ ເຮົາ, ພຣະ​ເຈົ້າ, ໄດ້​ກ່າວ​ວ່າ: ໃຫ້​ແຜ່ນ​ດິນ​ໂລກ​ເກີດ ພືດ​ທຸກ​ຊະນິດ, ທັງ​ແນວ​ເປັນ​ເມັດ, ແລະ ແນວ​ເປັນ​ໝາກ, ຕາມ​ຊະ​ນິດ​ຂອງ​ມັນ, ແລະ ຕົ້ນ​ໄມ້​ເກີດ​ໝາກ, ຊຶ່ງ​ເມັດ​ຂອງ​ມັນ​ຢູ່​ໃນ​ຕົວ​ຂອງ​ມັນ​ເອງ​ຢູ່​ເທິງ​ແຜ່ນ​ດິນ​ໂລກ, ແລະ ກໍ​ເປັນ​ດັ່ງ​ນັ້ນ ແມ່ນ​ແຕ່​ດັ່ງ​ທີ່​ເຮົາ​ກ່າວ."
                },
                {
                    "number": 12,
                    "text": "ແລະ ແຜ່ນ​ດິນ​ໂລກ​ຈຶ່ງ​ເກີດ​ພືດ​ທຸກ​ຊະ​ນິດ, ທັງ​ແນວ​ເປັນ​ເມັດ, ແລະ ແນວ​ເປັນ​ໝາກ, ຕາມ​ຊະ​ນິດ​ຂອງ​ມັນ, ແລະ ຕົ້ນ​ໄມ້​ກໍ​ເກີດ​ໝາກ, ຊຶ່ງ​ເມັດ​ຂອງ​ມັນ​ຢູ່​ໃນ​ຕົວ​ຂອງ​ມັນ​ເອງ​ຕາມ​ຊະ​ນິດ​ຂອງ​ມັນ; ແລະ ເຮົາ, ພຣະ​ເຈົ້າ, ໄດ້​ຊົມ​ສິ່ງ​ທີ່​ໄດ້​ນິ​ລະ​ມິດ​ສ້າງ​ຂຶ້ນ​ມາ​ແລ້ວ​ກໍ​ພໍ​ໃຈ;"
                },
                {
                    "number": 13,
                    "text": "ແລະ ມື້​ຄືນ​ຜ່ານ​ໄປ ແລະ ມື້​ເຊົ້າ​ຕ່າວ​ມາ ນັ້ນ​ແມ່ນ​ມື້​ທີ​ສາມ."
                },
                {
                    "number": 14,
                    "text": "ແລະ ເຮົາ, ພຣະ​ເຈົ້າ, ໄດ້​ກ່າວ​ວ່າ: ໃຫ້​ມີ​ດວງ​ແຈ້ງ​ໃນ​ທ້ອງ​ນະ​ພາ​ແຫ່ງ​ຟ້າ​ສະຫວັນ, ເພື່ອ​ແຍກ​ກາງ​ເວັນ​ຈາກ​ກາງ​ຄືນ, ແລະ ໃຫ້​ກຳ​ນົດ​ເວລາ​ຂອງ​ມື້, ປີ, ແລະ ລະ​ດູ​ການ;"
                },
                {
                    "number": 15,
                    "text": "ແລະ ເພື່ອ​ໃຫ້​ມັນ​ເປັນ​ຄວາມ​ສະ​ຫວ່າງ​ໃນ​ທ້ອງ​ນະ​ພາ​ແຫ່ງ​ຟ້າ​ສະຫວັນ​ເພື່ອ​ໃຫ້​ສ່ອງ​ແສງ​ລົງ​ມາ​ສູ່​ແຜ່ນ​ດິນ​ໂລກ; ແລະ ກໍ​ເປັນ​ດັ່ງ​ນັ້ນ."
                },
                {
                    "number": 16,
                    "text": "ແລະ ເຮົາ, ພຣະ​ເຈົ້າ, ໄດ້​ນິ​ລະ​ມິດ​ສ້າງ ດວງ​ແຈ້ງ​ສອງ​ດວງ; ດວງ​ທີ່​ມີ​ຄວາມ​ສະ​ຫວ່າງ​ຫລາຍ​ກວ່າ​ໃຫ້​ປົກ​ຄອງ​ກາງ​ເວັນ, ແລະ ດວງ​ທີ່​ມີ​ຄວາມ​ສະ​ຫວ່າງ​ໜ້ອຍ​ກວ່າ​ໃຫ້​ປົກ​ຄອງ​ກາງ​ຄືນ, ແລະ ດວງ​ທີ່​ມີ​ຄວາມ​ສະ​ຫວ່າງ​ຫລາຍ​ກວ່າ​ຄື​ດວງ​ຕາ​ເວັນ, ແລະ ດວງ​ທີ່​ມີ​ຄວາມ​ສະ​ຫວ່າງ​ໜ້ອຍ​ກວ່າ​ຄື​ດວງ​ເດືອນ; ແລະ ໄດ້​ນິ​ລະ​ມິດ​ສ້າງ​ດວງ​ດາວ​ອື່ນໆ​ນຳ​ອີກ ແມ່ນ​ແຕ່​ຕາມ​ຄຳ​ຂອງ​ເຮົາ."
                },
                {
                    "number": 17,
                    "text": "ແລະ ເຮົາ, ພຣະ​ເຈົ້າ, ໄດ້​ວາງ​ດວງ​ແຈ້ງ​ໄວ້​ໃນ​ທ້ອງ​ນະ​ພາ​ແຫ່ງ​ຟ້າ​ສະຫວັນ​ໃຫ້​ສ່ອງ​ແສງ​ລົງ​ມາ​ສູ່​ແຜ່ນ​ດິນ​ໂລກ,"
                },
                {
                    "number": 18,
                    "text": "ແລະ ດວງ​ຕາ​ເວັນ​ໃຫ້​ປົກ​ຄອງ​ກາງ​ເວັນ, ແລະ ດວງ​ເດືອນ​ໃຫ້​ປົກ​ຄອງ​ກາງ​ຄືນ, ແລະ ໃຫ້​ແຍກ​ແຈ້ງ​ຈາກ​ມືດ; ແລະ ເຮົາ, ພຣະ​ເຈົ້າ, ໄດ້​ຊົມ​ສິ່ງ​ທີ່​ໄດ້​ນິ​ລະ​ມິດ​ສ້າງ​ຂຶ້ນ​ມາ​ແລ້ວ​ກໍ​ພໍ​ໃຈ;"
                },
                {
                    "number": 19,
                    "text": "ແລະ ມື້​ຄືນ​ຜ່ານ​ໄປ ແລະ ມື້​ເຊົ້າ​ຕ່າວ​ມາ ນັ້ນ​ແມ່ນ​ມື້​ທີ​ສີ່."
                },
                {
                    "number": 20,
                    "text": "ແລະ ເຮົາ, ພຣະ​ເຈົ້າ, ໄດ້​ກ່າວ​ວ່າ: ໃຫ້​ສັດ​ຫລາຍ​ຈຳ​ພວກ​ເກີດ​ຂຶ້ນ​ຢູ່​ໃນ​ນ້ຳ, ແລະ ໃຫ້​ມີ​ນົກ​ບິນ​ໄປ​ມາ​ໃນ​ທ້ອງ​ນະ​ພາ​ແຫ່ງ​ຟ້າ​ສະຫວັນ."
                },
                {
                    "number": 21,
                    "text": "ແລະ ເຮົາ, ພຣະ​ເຈົ້າ, ໄດ້​ນິ​ລະ​ມິດ​ສ້າງ ປາ​ວານ​ຂະ​ໜາດ​ໃຫຍ່, ແລະ ສັດ​ທຸກ​ຊະ​ນິດ​ທີ່​ເຄື່ອນ​ຍ້າຍ, ຊຶ່ງ​ເຕັມ​ຢູ່​ຢ່າງ​ອຸ​ດົມ​ສົມ​ບູນ​ໃນ​ຜືນ​ນ້ຳ, ຕາມ​ຊະ​ນິດ​ຂອງ​ມັນ, ແລະ ສັດ​ມີ​ປີກ​ທຸກ​ຕົວ ຕາມ​ຊະ​ນິດ​ຂອງ​ມັນ; ແລະ ເຮົາ, ພຣະ​ເຈົ້າ, ເຫັນ​ວ່າ​ສິ່ງ​ທັງ​ປວງ​ທີ່​ເຮົາ​ໄດ້​ສ້າງ​ໄວ້​ນັ້ນ​ດີ."
                },
                {
                    "number": 22,
                    "text": "ແລະ ເຮົາ, ພຣະ​ເຈົ້າ, ໄດ້​ອວຍ​ພອນ​ມັນ, ໂດຍ​ກ່າວ​ວ່າ: ໃຫ້​ພາ​ກັນ ອອກ​ແມ່​ແຜ່​ລູກ​ຫລາຍ​ຢູ່​ເຕັມ​ມະຫາ​ສະ​ໝຸດ; ແລະ ທັງ​ໃຫ້​ຝູງ​ນົກ​ແຜ່​ຜາຍ​ຂະ​ຫຍາຍ​ພັນ​ຫລາຍ​ຂຶ້ນ​ຢູ່​ໃນ​ແຜ່ນ​ດິນ​ໂລກ;"
                },
                {
                    "number": 23,
                    "text": "ແລະ ມື້​ຄືນ​ຜ່ານ​ໄປ ແລະ ມື້​ເຊົ້າ​ຕ່າວ​ມາ ນັ້ນ​ແມ່ນ​ມື້​ທີ​ຫ້າ."
                },
                {
                    "number": 24,
                    "text": "ແລະ ເຮົາ, ພຣະ​ເຈົ້າ, ໄດ້​ກ່າວ​ວ່າ: ໃຫ້​ມີ​ສັດ​ຈຳ​ພວກ​ຕ່າງໆ​ຢູ່​ເທິງ​ແຜ່ນ​ດິນ​ໂລກ​ຕາມ​ຊະ​ນິດ​ຂອງ​ມັນ, ສັດ​ບ້ານ, ແລະ ສັດ​ຍ່າງ​ຍ້າຍ​ເລືອ​ຄານ, ແລະ ສັດ​ປ່າ​ເກີດ​ຂຶ້ນ​ທົ່ວ​ແຜ່ນ​ດິນ​ໂລກ​ຕາມ​ຊະ​ນິດ​ຂອງ​ມັນ, ແລະ ກໍ​ເປັນ​ດັ່ງ​ນັ້ນ;"
                },
                {
                    "number": 25,
                    "text": "ແລະ ເຮົາ, ພຣະ​ເຈົ້າ, ໄດ້​ນິ​ລະ​ມິດ​ສ້າງ​ສັດ​ປ່າ​ຢູ່​ເທິງ​ແຜ່ນ​ດິນ​ໂລກ​ຕາມ​ຊະ​ນິດ​ຂອງ​ມັນ, ແລະ ສັດ​ບ້ານ​ຕາມ​ຊະ​ນິດ​ຂອງ​ມັນ, ແລະ ສັດ​ຍ່າງ​ຍ້າຍ​ເລືອ​ຄານ​ຢູ່​ເທິງ​ແຜ່ນ​ດິນ​ໂລກ​ຕາມ​ຊະ​ນິດ​ຂອງ​ມັນ; ແລະ ເຮົາ, ພຣະ​ເຈົ້າ, ໄດ້​ຊົມ​ສິ່ງ​ທີ່​ໄດ້​ນິ​ລະ​ມິດ​ສ້າງ​ຂຶ້ນ​ມາ​ແລ້ວ​ກໍ​ພໍ​ໃຈ."
                },
                {
                    "number": 26,
                    "text": "ແລະ ເຮົາ, ພຣະ​ເຈົ້າ, ໄດ້​ກ່າວ​ກັບ ພຣະ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ, ຊຶ່ງ​ໄດ້​ຢູ່​ກັບ​ເຮົາ​ຕັ້ງ​ແຕ່​ຕົ້ນ​ວ່າ: ໃຫ້​ພວກ​ເຮົາ​ນິ​ລະ​ມິດ ສ້າງ​ມະນຸດ​ໃຫ້​ເປັນ ຮູບ​ລັກ​ສະ​ນະ​ໃຫ້​ຄ້າຍ​ຄື​ພວກ​ເຮົາ, ຕາມ​ລັກ​ສະ​ນະ​ຂອງ​ພວກ​ເຮົາ; ແລະ ກໍ​ເປັນ​ດັ່ງ​ນັ້ນ. ແລະ ເຮົາ, ພຣະ​ເຈົ້າ, ໄດ້​ກ່າວ​ວ່າ: ໃຫ້​ພວກ​ເຂົາ ມີ​ອຳນາດ​ເໜືອ​ປາ​ໃນ​ນ້ຳ, ແລະ ເໜືອ​ນົກ​ໃນ​ອາ​ກາດ, ແລະ ເໜືອ​ສັດ​ທັງ​ໝົດ, ແລະ ເໜືອ​ທັງ​ແຜ່ນ​ດິນ​ໂລກ, ແລະ ເໜືອ​ສັດ​ຍ່າງ​ຍ້າຍ​ເລືອ​ຄານ​ທຸກ​ຊະ​ນິດ​ຢູ່​ເທິງ​ແຜ່ນ​ດິນ​ໂລກ."
                },
                {
                    "number": 27,
                    "text": "ແລະ ເຮົາ, ພຣະ​ເຈົ້າ, ໄດ້​ນິ​ລະ​ມິດ​ສ້າງ​ມະນຸດ​ໃຫ້​ເປັນ​ຮູບ​ລັກ​ສະ​ນະ​ໃຫ້​ຄ້າຍ​ຄື​ເຮົາ​ເອງ, ໃນ​ຮູບ​ລັກ​ສະ​ນະ​ຂອງ​ພຣະ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ ຊຶ່ງ​ເຮົາ​ໄດ້​ສ້າງ; ເຮົາ​ໄດ້​ສ້າງ​ພວກ​ເຂົາ​ໃຫ້​ເປັນ​ຊາຍ ແລະ ຍິງ."
                },
                {
                    "number": 28,
                    "text": "ແລະ ເຮົາ, ພຣະ​ເຈົ້າ, ໄດ້​ອວຍ​ພອນ​ພວກ​ເຂົາ, ແລະ ໄດ້​ກ່າວ​ກັບ​ພວກ​ເຂົາ​ວ່າ: ຈົ່ງ​ມີ​ລູກ​ດົກ​ໃຫ້ ແຜ່​ຂະ​ຫຍາຍ​ຫລາຍ, ແລະ ເພີ່ມ​ຫລາຍ​ຂຶ້ນ​ຈົນ​ເຕັມ​ແຜ່ນ​ດິນ​ໂລກ, ແລະ ປົກ​ຄອງ​ມັນ, ແລະ ມີ​ອຳນາດ​ເໜືອ​ປາ​ໃນ​ນ້ຳ, ແລະ ເໜືອ​ນົກ​ໃນ​ອາ​ກາດ, ສັດ​ທຸກ​ຊະ​ນິດ​ທີ່​ເຄື່ອນ​ຍ້າຍ​ຢູ່​ເທິງ​ແຜ່ນ​ດິນ​ໂລກ."
                },
                {
                    "number": 29,
                    "text": "ແລະ ເຮົາ, ພຣະ​ເຈົ້າ, ໄດ້​ກ່າວ​ກັບ​ມະນຸດ​ວ່າ: ຈົ່ງ​ເບິ່ງ, ເຮົາ​ໃຫ້​ພືດ​ເປັນ​ເມັດ​ທຸກ​ຊະ​ນິດ, ຊຶ່ງ​ມີ​ຢູ່​ຕະຫລອດ​ທົ່ວ​ແຜ່ນ​ດິນ​ໂລກ, ແລະ ຕົ້ນ​ໄມ້​ທັງ​ໝົດ ແລະ ໝາກ​ຂອງ​ມັນ​ແກ່​ເຈົ້າ​ເພື່ອ​ເປັນ ອາຫານ."
                },
                {
                    "number": 30,
                    "text": "ແລະ ສຳ​ລັບ​ສັດ​ປ່າ​ຢູ່​ໃນ​ແຜ່ນ​ດິນ​ໂລກ, ແລະ ສຳ​ລັບ​ນົກ​ຢູ່​ໃນ​ອາ​ກາດ, ແລະ ສຳ​ລັບ​ສັດ​ຍ່າງ​ຍ້າຍ​ເລືອ​ຄານ​ທຸກ​ຊະ​ນິດ​ຢູ່​ໃນ​ແຜ່ນ​ດິນ​ໂລກ, ຊຶ່ງ​ໃນ​ການ​ນີ້​ເຮົາ​ຈະ​ໃຫ້​ຫຍ້າ​ກັບ​ພືດ​ເປັນ​ອາຫານ; ແລະ ກໍ​ເປັນ​ດັ່ງ​ນັ້ນ, ແມ່ນ​ແຕ່ ດັ່ງ​ທີ່​ເຮົາ​ກ່າວ."
                },
                {
                    "number": 31,
                    "text": "ແລະ ເຮົາ, ພຣະ​ເຈົ້າ, ໄດ້​ຊົມ​ທຸກໆ​ສິ່ງ​ທີ່​ໄດ້​ນິ​ລະ​ມິດ​ສ້າງ​ຂຶ້ນ​ມາ, ແລະ, ຈົ່ງ​ເບິ່ງ, ທຸກ​ສິ່ງ​ທີ່​ໄດ້​ນິ​ລະ​ມິດ​ສ້າງ​ຂຶ້ນ​ມາ​ແລ້ວ​ກໍ ພໍ​ໃຈ​ຫລາຍ; ແລະ ມື້​ຄືນ​ຜ່ານ​ໄປ ແລະ ມື້​ເຊົ້າ​ຕ່າວ​ມາ ນັ້ນ​ແມ່ນ​ມື້ ທີ​ຫົກ."
                }
            ]
        },
        "/study/scriptures/pgp/moses/3": {
            "uri": "/study/scriptures/pgp/moses/3",
            "title": "ໂມເຊ 3",
            "data_type": "chapter",
            "chapter_name": "ບົດ​ທີ 3",
            "chapter_summary": [
                "ພຣະ​ເຈົ້າ​ສ້າງ​ທຸກ​ສິ່ງ​ທັງ​ປວງ​ທາງ​ວິນ​ຍານ​ກ່ອນ​ມັນ​ຈະ​ເປັນ​ຢູ່​ທາງ​ທຳ​ມະ​ຊາດ​ຢູ່​ເທິງ​ແຜ່ນ​ດິນ​ໂລກ—ພຣະ​ອົງ​ສ້າງ​ຜູ້​ຊາຍ, ເນື້ອ​ໜັງ​ຄົນ​ທຳ​ອິດ, ຢູ່​ເທິງ​ແຜ່ນ​ດິນ​ໂລກ—ຜູ້​ຍິງ​ເປັນ​ຜູ້​ຊ່ວຍ​ຊູ​ທີ່​ເໝາະ​ສົມ​ສຳ​ລັບ​ຜູ້​ຊາຍ."
            ],
            "subtitle": [
                "(ເດືອນ​ມິຖຸນາ–ເດືອນ​ຕຸລາ 1830)"
            ],
            "verses": [
                {
                    "number": 1,
                    "text": "ຟ້າ​ສະຫວັນ ແລະ ແຜ່ນ​ດິນ​ໂລກ​ຈຶ່ງ ສຳ​ເລັດ​ເສັດ​ສິ້ນ​ດັ່ງ​ນັ້ນ, ແລະ ໄພ່​ພົນ​ທັງ​ປວງ​ຂອງ​ມັນ."
                },
                {
                    "number": 2,
                    "text": "ແລະ ໃນ​ມື້​ທີ​ເຈັດ ເຮົາ, ພຣະ​ເຈົ້າ, ໄດ້​ຢຸດ​ວຽກ​ງານຂອງ​ເຮົາ, ແລະ ທຸກ​ສິ່ງ​ທັງ​ປວງ​ທີ່​ເຮົາ​ໄດ້​ນິ​ລະ​ມິດ​ສ້າງ; ແລະ ເຮົາ​ໄດ້ ພັກ​ຜ່ອນ​ໃນ ມື້​ທີ​ເຈັດ​ຈາກ​ວຽກ​ງານ​ຂອງ​ເຮົາ, ແລະ ໄດ້​ສຳ​ເລັດ​ທຸກ​ສິ່ງ​ທີ່​ເຮົາ​ໄດ້​ນິ​ລະ​ມິດ​ສ້າງ, ແລະ ເຮົາ, ພຣະ​ເຈົ້າ, ໄດ້​ຊົມ​ສິ່ງ​ທີ່​ໄດ້​ນິ​ລະ​ມິດ​ສ້າງ​ຂຶ້ນ​ມາ​ແລ້ວ​ກໍ​ພໍ​ໃຈ;"
                },
                {
                    "number": 3,
                    "text": "ແລະ ເຮົາ, ພຣະ​ເຈົ້າ, ໄດ້ ອວຍ​ພອນ​ມື້​ທີ​ເຈັດ, ແລະ ໄດ້​ຊຳລະ​ມັນ​ໃຫ້​ບໍ​ລິ​ສຸດ; ເພາະ​ຮອດ​ມື້​ນີ້​ທີ່​ເຮົາ​ໄດ້​ສຳ​ເລັດ​ການ​ນິ​ລະ​ມິດ​ສ້າງ ແລະ ຢຸດ ວຽກ​ງານ​ທັງ​ສິ້ນ​ຊຶ່ງ​ເຮົາ, ພຣະ​ເຈົ້າ, ໄດ້​ນິ​ລະ​ມິດ​ສ້າງ ແລະ ເຮັດ​ຂຶ້ນ​ມາ."
                },
                {
                    "number": 4,
                    "text": "ແລະ ບັດ​ນີ້, ຈົ່ງ​ເບິ່ງ, ເຮົາ​ກ່າວ​ກັບ​ເຈົ້າ​ວ່າ ສິ່ງ​ເຫລົ່າ​ນີ້​ເປັນ​ລຳ​ດັບ​ການ​ສ້າງ​ຟ້າ​ສະຫວັນ ແລະ ແຜ່ນ​ດິນ​ໂລກ, ເມື່ອ​ມັນ​ຖືກ​ນິ​ລະ​ມິດ​ສ້າງ, ໃນ​ມື້​ທີ່​ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ເຮັດ​ຟ້າ​ສະຫວັນ ແລະ ແຜ່ນ​ດິນ​ໂລກ,"
                },
                {
                    "number": 5,
                    "text": "ແລະ ຕົ້ນ​ໄມ້​ທຸກ​ຊະ​ນິດ​ຢູ່​ໃນ​ທົ່ງ ກ່ອນ​ມັນ​ຢູ່​ໃນ​ພື້ນ​ດິນ, ແລະ ພືດ​ພັນ​ທຸກ​ຊະ​ນິດ​ຢູ່​ໃນ​ທົ່ງ​ກ່ອນ​ມັນ​ຈະ​ເຕີບ​ໂຕ​ຂຶ້ນ. ເພາະ​ວ່າ​ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້ ສ້າງ​ທຸກ​ສິ່ງ​ທັງ​ປວງ, ຊຶ່ງ​ເຮົາ​ໄດ້​ກ່າວ​ມາ​ນັ້ນ, ທາງ​ວິນ​ຍານ​ກ່ອນ​ມັນ​ຈະ​ເປັນ​ຢູ່​ທາງ​ທຳ​ມະ​ຊາດ​ຢູ່​ເທິງ​ຜືນ​ແຜ່ນ​ດິນ​ໂລກ. ເພາະ​ວ່າ​ເຮົາ, ອົງ​ພຣະ​ຜູ້​ເປັນ​ເຈົ້າ, ບໍ່​ໄດ້​ໃຫ້​ຝົນ​ຕົກ​ລົງ​ມາ​ເທິງ​ຜືນ​ແຜ່ນ​ດິນ​ໂລກ. ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້ ສ້າງ​ລູກ​ຫລານ​ມະນຸດ​ທັງ​ປວງ​ໄວ້; ແລະ ຍັງ​ບໍ່​ມີ​ມະນຸດ​ຈັກ​ຄົນ​ທຳ​ມາ​ຫາ​ກິນ​ຢູ່​ເທິງ ແຜ່ນ​ດິນ​ໂລກ​ເທື່ອ; ເພາະ​ວ່າ​ເຮົາ​ໄດ້ ສ້າງ​ພວກ​ເຂົາ​ຢູ່​ໃນ ສະຫວັນ; ແລະ ຍັງ​ບໍ່​ມີ​ເນື້ອ​ໜັງ​ຢູ່​ເທິງ​ແຜ່ນ​ດິນ​ໂລກ, ທັງ​ໃນ​ນ້ຳ, ແລະ ທັງ​ໃນ​ອາ​ກາດ​ກໍ​ບໍ່​ມີ;"
                },
                {
                    "number": 6,
                    "text": "ແຕ່​ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ກ່າວ, ແລະ ມີ ໝອກ​ລອຍ​ຂຶ້ນ​ມາ​ຈາກ​ແຜ່ນ​ດິນ, ແລະ ເຮັດ​ໃຫ້​ພື້ນ​ດິນ​ຊຸ່ມ​ຊື່ນ​ທົ່ວ​ໄປ."
                },
                {
                    "number": 7,
                    "text": "ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ກໍ​ເອົາ ຂີ້​ດິນ​ແຕ່​ພື້ນ​ດິນ​ມາ​ປັ້ນ​ເປັນ​ຜູ້​ຊາຍ, ແລະ ໄດ້​ເປົ່າ​ລົມ​ຫາຍ​ໃຈ​ໃສ່​ຮູ​ດັງ​ຂອງ​ລາວ​ໃຫ້​ມີ​ຊີ​ວິດ; ແລະ ຮູບ​ປັ້ນ​ນັ້ນ​ໄດ້​ກາຍ​ເປັນ ຈິດ​ວິນ​ຍານ​ທີ່​ມີ​ຊີ​ວິດ, ເປັນ​ເນື້ອ​ໜັງ​ຄົນ ທຳ​ອິດ​ຢູ່​ເທິງ​ແຜ່ນ​ດິນ​ໂລກ, ເປັນ​ຜູ້​ຊາຍ​ຄົນ​ທຳ​ອິດ​ນຳ​ອີກ; ເຖິງ​ຢ່າງ​ໃດ​ກໍ​ຕາມ, ທຸກ​ສິ່ງ​ທັງ​ປວງ​ເປັນ​ຢູ່​ແລ້ວ​ກ່ອນ​ຖືກ​ນິ​ລະ​ມິດ​ສ້າງ​ຂຶ້ນ​ມາ; ແຕ່​ມັນ​ໄດ້​ຖືກ​ສ້າງ​ຂຶ້ນ​ທາງ​ວິນ​ຍານ ແລະ ຖືກ​ປະ​ດິດ​ຕາມ​ຄຳ​ຂອງ​ເຮົາ."
                },
                {
                    "number": 8,
                    "text": "ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ສ້າງ​ສວນ​ແຫ່ງ​ໜຶ່ງ​ໃນ ເອເດນ​ຢູ່​ທາງ​ທິດ​ຕາ​ເວັນ​ອອກ, ແລະ ໄດ້​ເອົາ​ຊາຍ​ຜູ້​ທີ່​ເຮົາ​ປັ້ນ​ຂຶ້ນ​ນັ້ນ​ມາ​ຢູ່."
                },
                {
                    "number": 9,
                    "text": "ແລະ ຈາກ​ພື້ນ​ດິນ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ບັນ​ດານ​ໃຫ້​ມີ​ຕົ້ນ​ໄມ້​ທຸກ​ຊະ​ນິດ, ໃນ​ທຳ​ມະ​ຊາດ, ຊຶ່ງ​ເປັນ​ທີ່​ເພິ່ງ​ພໍ​ໃຈ​ໃນ​ສາຍ​ຕາ​ຂອງ​ມະນຸດ; ແລະ ມະນຸດ​ສາ​ມາດ​ຫລຽວ​ເຫັນ​ມັນ​ໄດ້. ແລະ ມັນ​ກາຍ​ເປັນ​ຈິດ​ວິນ​ຍານ​ທີ່​ມີ​ຊີ​ວິດ​ຄື​ກັນ. ເພາະ​ວ່າ​ມັນ​ເປັນ​ທາງ​ວິນ​ຍານ​ໃນ​ວັນ​ເວລາ​ທີ່​ເຮົາ​ໄດ້​ສ້າງ​ມັນ; ເພາະ​ວ່າ​ມັນ​ຍັງ​ໃນ​ຢູ່​ຂົງ​ເຂດ ຊຶ່ງ​ໃນ​ນັ້ນ​ເຮົາ, ພຣະ​ເຈົ້າ, ໄດ້​ສ້າງ​ມັນ, ແທ້​ຈິງ​ແລ້ວ, ແມ່ນ​ແຕ່​ທຸກ​ສິ່ງ​ທັງ​ປວງ​ທີ່​ເຮົາ​ໄດ້​ຕຽມ​ໄວ້​ເພື່ອ​ໃຫ້​ມະນຸດ​ໃຊ້; ແລະ ມະນຸດ​ໄດ້​ເຫັນ​ວ່າ​ມັນ​ດີ​ສຳ​ລັບ​ເປັນ​ອາຫານ. ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ປູກ ຕົ້ນ​ໄມ້​ແຫ່ງ​ຊີ​ວິດ​ນຳ​ອີກ​ໄວ້​ໃນ​ກາງ​ສວນ, ແລະ ຕົ້ນ​ໄມ້​ແຫ່ງ​ຄວາມ​ຮູ້​ດີ ແລະ ຮູ້​ຊົ່ວ​ນຳ​ອີກ."
                },
                {
                    "number": 10,
                    "text": "ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ເຮັດ​ໃຫ້​ມີ​ແມ່​ນ້ຳ​ສາຍ​ໜຶ່ງ​ໄຫລ​ອອກ​ມາ​ຈາກ​ເອເດນ​ເພື່ອ​ຫົດ​ນ້ຳ​ສວນ; ແລະ ຈາກ​ບ່ອນ​ນັ້ນ​ມັນ​ໄດ້​ແບ່ງ​ອອກ​ເປັນ​ສີ່ ສາຍ."
                },
                {
                    "number": 11,
                    "text": "ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ເອີ້ນ​ສາຍ​ທີ​ໜຶ່ງ​ວ່າ ປີ​ໂຊນ, ແລະ ມັນ​ໄຫລ​ອ້ອມ​ດິນ​ແດນ​ຮາວີລາ, ບ່ອນ​ທີ່​ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ສ້າງ​ບໍ່​ຄຳ​ໄວ້​ຢ່າງ​ຫລວງ​ຫລາຍ;"
                },
                {
                    "number": 12,
                    "text": "ແລະ ບໍ່​ຄຳ​ຂອງ​ດິນ​ແດນ​ນັ້ນ​ເປັນ​ບໍ່​ຄຳ​ຊັ້ນ​ດີ, ແລະ ຕົ້ນ​ຢາງ​ຫອມ​ທີ່​ມີ​ຄ່າ​ສູງ ແລະ ແກ້ວ​ປະ​ເສີດ​ໂກ​ລາ."
                },
                {
                    "number": 13,
                    "text": "ແລະ ແມ່​ນ້ຳ​ສາຍ​ທີ​ສອງ​ຊື່​ວ່າ ກີ​ໂຮນ; ຊຶ່ງ​ສາຍ​ດັ່ງ​ກ່າວ​ໄຫລ​ອ້ອມ​ດິນ​ແດນ​ກູ​ເຊ (ອີ​ຕີ​ໂອ​ເປຍ)."
                },
                {
                    "number": 14,
                    "text": "ແລະ ແມ່​ນ້ຳ​ສາຍ​ທີ​ສາມ​ຊື່​ວ່າ ຕິກ​ລິດ; ຊຶ່ງ​ໄຫລ​ຜ່ານ​ດິນ​ແດນ​ອັດ​ຊີ​ເຣຍ​ທາງ​ຕາ​ເວັນ​ອອກ. ແລະ ແມ່​ນ້ຳ​ສາຍ​ທີ​ສີ່​ຊື່​ວ່າ ເອີ​ຟຣັດ."
                },
                {
                    "number": 15,
                    "text": "ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ເອົາ​ຊາຍ, ແລະ ວາງ​ລາວ​ໄວ້​ໃນ​ສວນ​ເອເດນ, ເພື່ອ​ເຝົ້າ​ຮັກ​ສາ ແລະ ເບິ່ງ​ແຍງ​ມັນ."
                },
                {
                    "number": 16,
                    "text": "ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ສັ່ງ​ລາວ​ວ່າ: ເຈົ້າ​ສາ​ມາດ​ກິນ​ໝາກ​ໄມ້​ຈາກ​ຕົ້ນ​ໄມ້​ທຸກ​ຕົ້ນ​ໃນ​ສວນ​ຕາມ​ໃຈ​ຊອບ,"
                },
                {
                    "number": 17,
                    "text": "ແຕ່​ເຈົ້າ​ຈົ່ງ​ຢ່າ​ກິນ​ໝາກ​ໄມ້​ຈາກ​ຕົ້ນ​ໄມ້​ແຫ່ງ​ຄວາມ​ຮູ້​ດີ ແລະ ຮູ້​ຊົ່ວ, ເຖິງ​ຢ່າງ​ໃດ​ກໍ​ຕາມ, ເຈົ້າ​ສາ​ມາດ ເລືອກ​ເພື່ອ​ຕົວ​ເອງ, ເພາະ​ໄດ້​ມອບ​ໃຫ້​ແກ່​ເຈົ້າ​ແລ້ວ; ແຕ່​ຈຳ​ໄວ້​ວ່າ ເຮົາ​ຫ້າມ​ເຈົ້າ, ເພາະ​ໃນ ມື້​ທີ່​ເຈົ້າ​ກິນ​ໝາກ​ໄມ້​ຈາກ​ຕົ້ນ​ນັ້ນ ເຈົ້າ​ຈະ ຕາຍ​ຢ່າງ​ແນ່​ນອນ."
                },
                {
                    "number": 18,
                    "text": "ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ກ່າວ​ກັບ ພຣະ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ​ວ່າ ບໍ່​ເປັນ​ການ​ສົມ​ຄວນ​ທີ່​ຜູ້​ຊາຍ​ຕ້ອງ​ຢູ່​ໂດດ​ດ່ຽວ​ຢ່າງ​ນີ້; ດັ່ງ​ນັ້ນ, ເຮົາ​ຈະ​ສ້າງ​ຜູ້ ຊ່ວຍ​ຊູ​ທີ່​ເໝາະ​ສົມ​ໃຫ້​ລາວ."
                },
                {
                    "number": 19,
                    "text": "ແລະ ຈາກ​ພື້ນ​ດິນ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ປັ້ນ​ສັດ​ທຸກ​ຕົວ​ໃນ​ທົ່ງ, ແລະ ນົກ​ທຸກ​ຕົວ​ໃນ​ອາ​ກາດ; ແລະ ໄດ້​ບັນ​ຊາ​ມັນ​ໃຫ້​ມາ​ຫາ​ອາດາມ, ເພື່ອ​ເບິ່ງ​ວ່າ​ລາວ​ຈະ​ເອີ້ນ​ມັນ​ຢ່າງ​ໃດ; ແລະ ມັນ​ເປັນ​ຈິດ​ວິນ​ຍານ​ທີ່​ມີ​ຊີ​ວິດ​ຢູ່​ຄື​ກັນ; ເພາະ​ວ່າ​ເຮົາ, ພຣະ​ເຈົ້າ, ໄດ້​ເປົ່າ​ລົມ​ຫາຍ​ໃຈ​ໃສ່​ມັນ​ໃຫ້​ມີ​ຊີ​ວິດ, ແລະ ໄດ້​ບັນ​ຊາ​ວ່າ​ອັນ​ໃດ​ກໍ​ຕາມ​ທີ່​ອາດາມ​ເອີ້ນ​ສັດ​ທຸກ​ຊະ​ນິດ​ທີ່​ມີ​ຊີ​ວິດ​ເຫລົ່າ​ນັ້ນ, ນັ້ນ​ຈະ​ເປັນ​ຊື່​ຂອງ​ມັນ."
                },
                {
                    "number": 20,
                    "text": "ແລະ ອາດາມ​ໄດ້​ຕັ້ງ​ຊື່​ໃຫ້​ສັດ​ລ້ຽງ, ແລະ ນົກ​ໃນ​ອາ​ກາດ, ແລະ ໃຫ້​ສັດ​ປ່າ​ທັງ​ໝົດ​ຢູ່​ໃນ​ທົ່ງ; ແຕ່​ສຳ​ລັບ​ອາດາມ, ບໍ່​ມີ​ສັດ​ໂຕ​ໃດ​ເລີຍ​ເປັນ​ຜູ້​ຊ່ວຍ​ຊູ​ທີ່​ເໝາະ​ສົມ​ແກ່​ລາວ."
                },
                {
                    "number": 21,
                    "text": "ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ເຮັດ​ໃຫ້​ອາດາມ​ນອນ​ຫລັບ; ແລະ ລາວ​ໄດ້​ນອນ​ຫລັບ​ສະ​ໜິດ, ແລະ ເຮົາ​ໄດ້​ເອົາ​ກະ​ດູກ​ຂ້າງ​ຊີກ​ໜຶ່ງ​ຂອງ​ລາວ​ອອກ​ມາ ແລະ ໄດ້​ເຮັດ​ໃຫ້​ເນື້ອ​ໜັງ​ຈອດ​ຕິດ​ກັນ​ດັ່ງ​ເດີມ;"
                },
                {
                    "number": 22,
                    "text": "ແລະ ກະ​ດູກ​ຂ້າງ​ຊຶ່ງ​ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ເອົາ​ມາ​ຈາກ​ຜູ້​ຊາຍ, ມາ​ສ້າງ​ເປັນ ຜູ້​ຍິງ, ແລະ ນຳ​ນາງ​ມາ​ມອບ​ໃຫ້​ລາວ."
                },
                {
                    "number": 23,
                    "text": "ແລະ ອາດາມ​ໄດ້ກ່າວ​ວ່າ: ຕອນ​ນີ້​ເຮົາ​ຮູ້​ແລ້ວ​ວ່າ ກະ​ດູກ​ຂອງ​ນາງ​ມາ​ຈາກ​ກະ​ດູກ​ຂອງ​ເຮົາ, ແລະ ເນື້ອ​ໜັງ​ຂອງ​ນາງ​ມາ​ຈາກ​ເນື້ອ​ໜັງ​ຂອງ​ເຮົາ; ນາງ​ຈະ​ຖືກ​ເອີ້ນ​ວ່າ ຜູ້​ຍິງ, ເພາະວ່າ​ນາງ​ມາ​ຈາກ​ຜູ້​ຊາຍ."
                },
                {
                    "number": 24,
                    "text": "ສະນັ້ນ ຜູ້​ຊາຍ​ຈຶ່ງ​ຈາກ​ພໍ່​ແມ່ ແລະ ໄປ ຕິດ​ພັນ​ຢູ່​ກັບ​ເມຍ​ຂອງ​ຕົນ; ແລະ ພວກ​ເຂົາ​ທັງ​ສອງ​ກໍ​ກາຍ ເປັນ​ໜຶ່ງ."
                },
                {
                    "number": 25,
                    "text": "ແລະ ພວກ​ເຂົາ​ທັງ​ສອງ​ໄດ້​ເປືອຍ​ກາຍ​ຢູ່, ຜູ້​ຊາຍ ແລະ ເມຍ​ຂອງ​ລາວ, ແຕ່​ພວກ​ເຂົາ​ບໍ່​ຮູ້​ສຶກ​ລະ​ອາຍ​ກັນ​ເລີຍ."
                }
            ]
        },
        "/study/scriptures/pgp/moses/4": {
            "uri": "/study/scriptures/pgp/moses/4",
            "title": "ໂມເຊ 4",
            "data_type": "chapter",
            "chapter_name": "ບົດ​ທີ 4",
            "chapter_summary": [
                "ວິ​ທີ​ທີ່​ຊາຕານ​ໄດ້​ກາຍ​ເປັນ​ມານ—ມັນ​ລໍ້​ລວງ​ເອວາ—ອາດາມ ແລະ ເອວາ​ຕົກ, ແລະ ຄວາມ​ຕາຍ​ເຂົ້າ​ມາ​ສູ່​ໂລກ."
            ],
            "subtitle": [
                "(ເດືອນ​ມິຖຸນາ–ເດືອນ​ຕຸລາ 1830)"
            ],
            "verses": [
                {
                    "number": 1,
                    "text": "ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ກ່າວ​ກັບ​ໂມເຊ​ວ່າ: ຊາຕານ​ຜູ້​ນັ້ນ, ຜູ້​ທີ່​ເຈົ້າ​ໄດ້​ສັ່ງ​ໃນ​ນາມ​ຂອງ​ພຣະ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ, ຄື​ຄົນ​ດຽວ​ກັນ​ນັ້ນ​ຊຶ່ງ​ດຳ​ລົງ​ຢູ່ ຕັ້ງ​ແຕ່​ຕົ້ນ, ແລະ ມັນ​ໄດ້​ມາ​ຢູ່​ຕໍ່​ໜ້າ​ເຮົາ, ໂດຍ​ກ່າວ​ວ່າ—ຈົ່ງ​ເບິ່ງ, ຂ້າ​ພຣະ​ອົງ​ຢູ່​ນີ້​ເດ, ຂໍ​ຈົ່ງ​ສົ່ງ​ຂ້າ​ພຣະ​ອົງ​ໄປ​ເຖີດ, ຂ້າ​ພຣະ​ອົງ​ຈະ​ເປັນ​ບຸດ​ຂອງ​ພຣະ​ອົງ, ແລະ ຂ້າ​ພຣະ​ອົງ​ຈະ​ໄຖ່​ມະນຸດ​ຊາດ​ທຸກ​ຄົນ, ຈົນ​ວ່າ​ຈິດ​ວິນ​ຍານ​ໜຶ່ງ​ກໍ​ຈະ​ບໍ່​ເສຍ​ໄປ, ແລະ ຂ້າ​ພຣະ​ອົງ​ຈະ​ເຮັດ​ແນວ​ນັ້ນ​ແທ້ໆ; ດັ່ງ​ນັ້ນ​ຈົ່ງ​ມອບ​ກຽດ​ຕິ​ຍົດ​ຂອງ​ພຣະ​ອົງ​ໃຫ້​ຂ້າ​ພຣະ​ອົງ​ເຖີດ."
                },
                {
                    "number": 2,
                    "text": "ແຕ່, ຈົ່ງ​ເບິ່ງ, ບຸດ​ທີ່​ຮັກ​ຂອງ​ເຮົາ, ຊຶ່ງ​ເປັນ​ທີ່​ຮັກ ແລະ ທີ່ ເລືອກ​ໄວ້​ແລ້ວ​ຂອງ​ເຮົາ​ຕັ້ງ​ແຕ່​ຕົ້ນ, ໄດ້​ກ່າວ​ກັບ​ເຮົາ​ວ່າ—ພຣະ​ບິດາ​ເອີຍ, ຂໍ​ໃຫ້ ເປັນ​ໄປ​ຕາມ​ພຣະ​ປະສົງ​ຂອງ​ພຣະ​ອົງ​ເທີ້ນ, ແລະ ຂໍ​ໃຫ້ ລັດ​ສະ​ໝີ​ພາບ​ເປັນ​ຂອງ​ພຣະ​ອົງ​ຕະຫລອດ​ການ."
                },
                {
                    "number": 3,
                    "text": "ດັ່ງ​ນັ້ນ, ເພາະ​ວ່າ​ຊາຕານ​ໄດ້ ກະ​ບົດ​ຕໍ່​ເຮົາ, ແລະ ໄດ້​ສະແຫວງ​ຫາ​ທີ່​ຈະ​ທຳ​ລາຍ ອຳ​ເພີ​ໃຈ​ຂອງ​ມະນຸດ, ຊຶ່ງ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ມອບ​ໃຫ້​ມັນ, ແລະ ວ່າ​ຈະ​ໃຫ້​ເຮົາ​ມອບ​ອຳນາດ​ຂອງ​ເຮົາ​ເອງ​ໃຫ້​ມັນ​ນຳ​ອີກ; ໂດຍ​ອຳນາດ​ຂອງ​ພຣະ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ, ເຮົາ​ຈຶ່ງ​ໄດ້​ເຮັດ​ໃຫ້​ມັນ​ຖືກ ໂຍນ​ລົງ​ໄປ;"
                },
                {
                    "number": 4,
                    "text": "ແລະ ມັນ​ໄດ້​ກາຍ​ເປັນ​ຊາຕານ, ແທ້​ຈິງ​ແລ້ວ, ແມ່ນ​ແຕ່​ເປັນ​ມານ, ບິດາ​ຂອງ ຄວາມ​ຕົວະ​ທັງ​ປວງ, ທີ່​ຈະ​ຫລອກ​ລວງ ແລະ ເຮັດ​ໃຫ້​ມະນຸດ​ຕາ​ບອດ, ແລະ ທີ່​ຈະ​ນຳ​ພາ​ພວກ​ເຂົາ​ໄປ​ເປັນ​ທາດ​ຕາມ​ຄວາມ​ປະສົງ​ຂອງ​ມັນ, ແມ່ນ​ແຕ່​ຫລາຍ​ຕໍ່​ຫລາຍ​ຄົນ​ທີ່​ບໍ່​ເຊື່ອ​ຟັງ​ສຽງ​ຂອງ​ເຮົາ."
                },
                {
                    "number": 5,
                    "text": "ແລະ ບັດ​ນີ້​ງູ​ເປັນ​ສັດ​ທີ່​ມີ ເລ່​ຫລ່ຽມ​ຫລາຍ​ກວ່າ​ສັດ​ອື່ນ​ໃດ​ໃນ​ທົ່ງ ຊຶ່ງ​ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ສ້າງ​ຂຶ້ນ​ມາ."
                },
                {
                    "number": 6,
                    "text": "ແລະ ຊາຕານ​ໄດ້​ເອົາ​ມັນ​ໃສ່​ໄວ້​ໃນ​ຫົວ​ໃຈ​ຂອງ​ງູ, (ເພາະ​ມັນ​ໄດ້​ດຶງ​ຫລາຍ​ຄົນ​ໃຫ້​ຕິດ​ຕາມ​ມັນ​ໄປ,) ແລະ ມັນ​ໄດ້​ພະ​ຍາ​ຍາມ​ລໍ້​ລວງ ເອວາ​ນຳ​ອີກ, ເພາະ​ວ່າ​ມັນ​ບໍ່​ຮູ້​ຈັກ​ພຣະ​ປະສົງ​ຂອງ​ພຣະ​ເຈົ້າ, ດັ່ງ​ນັ້ນ ມັນ​ຈຶ່ງ​ສະແຫວງ​ຫາ​ທີ່​ຈະ​ທຳ​ລາຍ​ໂລກ."
                },
                {
                    "number": 7,
                    "text": "ແລະ ມັນ​ໄດ້​ກ່າວ​ກັບ​ຜູ້​ຍິງ​ວ່າ: ແທ້​ຈິງ​ແລ້ວ, ພຣະ​ເຈົ້າ​ໄດ້​ກ່າວ​ບໍ​ວ່າ—ບໍ່​ໃຫ້​ເຈົ້າ​ກິນ​ໝາກ​ໄມ້​ໃດໆ​ຢູ່​ໃນ ສວນ​ນີ້? (ແລະ ມັນ​ໄດ້​ກ່າວ​ດ້ວຍ​ປາກ​ຂອງ​ງູ.)"
                },
                {
                    "number": 8,
                    "text": "ແລະ ຜູ້​ຍິງ​ໄດ້​ກ່າວ​ກັບ​ງູ​ວ່າ: ໝາກ​ໄມ້​ທຸກ​ກົກ​ຢູ່​ໃນ​ສວນ​ນີ້ ພວກ​ເຮົາ​ກິນ​ໄດ້​ໝົດ;"
                },
                {
                    "number": 9,
                    "text": "ເວັ້ນ​ໄວ້​ແຕ່​ໝາກ​ໄມ້​ໃນ​ຕົ້ນ​ທີ່​ຢູ່​ກາງ​ສວນ, ພຣະ​ເຈົ້າ​ໄດ້​ກ່າວ​ວ່າ—ບໍ່​ໃຫ້​ກິນ​ມັນ, ແມ່ນ​ແຕ່​ແຕະ​ຕ້ອງ​ມັນ​ເປັນ​ເດັດ​ຂາດ, ຖ້າ​ບໍ່​ດັ່ງ​ນັ້ນ​ພວກ​ເຈົ້າ​ຈະ​ຕາຍ."
                },
                {
                    "number": 10,
                    "text": "ແລະ ງູ​ໄດ້​ກ່າວ​ກັບ​ຜູ້​ຍິງ​ວ່າ: ເຈົ້າ​ຈະ​ບໍ່​ຕາຍ​ດອກ;"
                },
                {
                    "number": 11,
                    "text": "ເພາະ​ວ່າ​ພຣະ​ເຈົ້າ​ຮູ້​ວ່າ​ພວກ​ເຈົ້າ​ກິນ​ໝາກ​ໄມ້​ນັ້ນ​ເມື່ອ​ໃດ, ຕາ​ຂອງ​ພວກ​ເຈົ້າ​ກໍ​ຈະ​ຖືກ​ເປີດ​ເມື່ອ​ນັ້ນ, ແລະ ພວກ​ເຈົ້າ​ຈະ​ກາຍ​ເປັນ​ເໝືອນ​ດັ່ງ​ພຣະ​ເຈົ້າ, ຮູ້​ຈັກ​ດີ ແລະ ຮູ້​ຈັກ​ຊົ່ວ."
                },
                {
                    "number": 12,
                    "text": "ແລະ ເມື່ອ​ຜູ້​ຍິງ​ເຫັນ​ວ່າ​ຕົ້ນ​ໄມ້​ນັ້ນ​ງາມ​ແທ້ໆ ແລະ ໝາກ​ໄມ້​ກໍ​ເປັນ​ຕາ​ຢາກ​ກິນ​ອີ່​ຫລີ, ທັງ​ຄິດ​ວ່າ ຖ້າ​ຕົນ​ສະຫລາດ​ຂຶ້ນ​ອີກ​ກໍ ຄົງ​ດີ​ຍິ່ງ, ນາງ​ຈຶ່ງ​ປິດ​ເອົາ​ໝາກ​ໄມ້, ແລະ ໄດ້ ກິນ​ມັນ, ແລະ ໄດ້​ເອົາ​ໄປ​ໃຫ້​ຜົວ​ຂອງ​ຕົນ​ຄື​ກັນ, ແລະ ລາວ​ກໍ​ໄດ້​ກິນ."
                },
                {
                    "number": 13,
                    "text": "ແລະ ຕາ​ຂອງ​ພວກ​ເຂົາ​ທັງ​ສອງ​ໄດ້​ຖືກ​ເປີດ, ແລະ ພວກ​ເຂົາ​ຮູ້​ວ່າ​ພວກ​ຕົນ ເປືອຍ​ກາຍ. ແລະ ພວກ​ເຂົາ​ໄດ້​ເອົາ​ໃບ​ໄມ້​ມາ​ຫຍິບ​ເຂົ້າ​ກັນ ເພື່ອ​ປົກ​ປິດ​ຮ່າງ​ກາຍ​ຂອງ​ຕົນ​ເອງ​ໄວ້."
                },
                {
                    "number": 14,
                    "text": "ແລະ ພວກ​ເຂົາ​ໄດ້​ຍິນ​ສຸ​ລະ​ສຽງ​ຂອງ​ອົງ​ພຣະ​ຜູ້​ເປັນ​ເຈົ້າ, ໃນ​ຂະນະ​ທີ່​ພວກ​ເຂົາ ຍ່າງ​ຢູ່​ໃນ​ສວນ, ໃນ​ມື້​ທີ່​ເຢັນ; ແລະ ອາດາມ​ກັບ​ເມຍ​ຂອງ​ລາວ​ຈຶ່ງ​ໄດ້​ຫລົບ​ລີ້​ຊ່ອນ​ຕົວ​ເອງ​ຈາກ​ທີ່​ປະ​ທັບ​ຂອງ​ອົງ​ພຣະ​ຜູ້​ເປັນ​ເຈົ້າ​ຢູ່​ໃນ​ທ່າມ​ກາງ​ຕົ້ນ​ໄມ້​ທັງ​ຫລາຍ."
                },
                {
                    "number": 15,
                    "text": "ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ເອີ້ນ​ຫາ​ອາດາມ, ແລະ ໄດ້​ກ່າວ​ກັບ​ລາວ​ວ່າ: ເຈົ້າ ໄປ​ໃສ?"
                },
                {
                    "number": 16,
                    "text": "ແລະ ລາວ​ໄດ້​ກ່າວ​ວ່າ: ຂ້າ​ນ້ອຍ​ໄດ້​ຍິນ​ສຸ​ລະ​ສຽງ​ຂອງ​ພຣະ​ອົງ​ຢູ່​ໃນ​ສວນ, ແລະ ຂ້າ​ນ້ອຍ​ຢ້ານ​ກົວ, ເພາະ​ຂ້າ​ນ້ອຍ​ເຫັນ​ວ່າ​ຂ້າ​ນ້ອຍ​ເປືອຍ​ກາຍ, ແລະ ຂ້າ​ນ້ອຍ​ຈຶ່ງ​ໄດ້​ຫລົບ​ລີ້​ຊ່ອນ​ຕົວ​ຢູ່."
                },
                {
                    "number": 17,
                    "text": "ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ກ່າວ​ກັບ​ອາດາມ​ວ່າ: ໃຜ​ບອກ​ວ່າ​ເຈົ້າ​ເປືອຍ​ກາຍ? ບໍ່​ແມ່ນ​ເຈົ້າ​ໄດ້​ກິນ​ໝາກ​ໄມ້​ທີ່​ເຮົາ​ໄດ້​ຫ້າມ​ເຈົ້າ​ບໍ່​ໃຫ້​ກິນ​ນັ້ນ​ບໍ? ຖ້າ​ເປັນ​ດັ່ງ​ນັ້ນ ເຈົ້າ​ຈະ ຕາຍ​ຢ່າງ​ແນ່​ນອນ."
                },
                {
                    "number": 18,
                    "text": "ແລະ ຜູ້​ຊາຍ​ໄດ້​ກ່າວ​ວ່າ: ຜູ້​ຍິງ​ທີ່​ພຣະ​ອົງ​ໄດ້​ປະທານ​ໃຫ້​ຂ້າ​ນ້ອຍ, ແລະ ຊົງ​ບັນ​ຊາ​ໃຫ້​ນາງ​ຢູ່​ກັບ​ຂ້າ​ນ້ອຍ, ໄດ້​ໃຫ້​ໝາກ​ໄມ້​ຂອງ​ຕົ້ນ​ນັ້ນ​ແກ່​ຂ້າ​ນ້ອຍ ແລະ ຂ້າ​ນ້ອຍ​ໄດ້​ກິນ."
                },
                {
                    "number": 19,
                    "text": "ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ກ່າວ​ກັບ​ຜູ້​ຍິງ​ວ່າ: ເປັນ​ຫຍັງ​ເຈົ້າ​ຈຶ່ງ​ໄດ້​ເຮັດ​ແນວ​ນັ້ນ? ແລະ ຜູ້​ຍິງ​ໄດ້​ກ່າວ​ວ່າ: ງູ​ໄດ້ ລໍ້​ລວງ​ຂ້າ​ນ້ອຍ, ແລະ ຂ້າ​ນ້ອຍ​ໄດ້​ກິນ."
                },
                {
                    "number": 20,
                    "text": "ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ກ່າວ​ກັບ​ງູ​ວ່າ: ດ້ວຍ​ວ່າ​ເຈົ້າ​ໄດ້​ເຮັດ​ສິ່ງ​ນີ້ ເຈົ້າ​ເທົ່າ​ນັ້ນ​ຈະ​ຖືກ ສາບ​ແຊ່ງ​ຫລາຍ​ກວ່າ​ໃນ​ຈຳ​ພວກ​ສັດ​ສາ​ວາ​ສິ່ງ​ທັງ​ປວງ, ແລະ ຫລາຍ​ກວ່າ​ສັດ​ທັງ​ຫລາຍ​ຢູ່​ໃນ​ທົ່ງ; ເຈົ້າ​ຈະ​ເລືອ​ຄານ​ໄປ​ດ້ວຍ​ທ້ອງ, ແລະ ຈະ​ເອົາ​ຂີ້​ດິນ​ເປັນ​ອາຫານ​ຕະຫລອດ​ວັນ​ເວລາ​ຂອງ​ຊີ​ວິດ​ເຈົ້າ;"
                },
                {
                    "number": 21,
                    "text": "ແລະ ເຮົາ​ຈະ​ເຮັດ​ໃຫ້​ເຈົ້າ​ກັບ​ຜູ້​ຍິງ​ກຽດ​ຊັງ​ກັນ, ພົງ​ພັນ​ຂອງ​ເຈົ້າ ແລະ ຂອງ​ນາງ​ຈະ​ເປັນ​ສັດ​ຕູ​ຄູ່​ອາ​ຄາດ​ກັນ; ແລະ ເຂົາ​ຈະ​ເຮັດ​ໃຫ້​ຫົວ​ຂອງ​ເຈົ້າ​ຟົກ​ຊ້ຳ, ແລະ ເຈົ້າ​ຈະ​ເຮັດ​ໃຫ້​ສົ້ນ​ໜ່ອງ​ຂອງ​ເຂົາ​ຟົກ​ຊ້ຳ."
                },
                {
                    "number": 22,
                    "text": "ກັບ​ຜູ້​ຍິງ, ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ກ່າວ​ວ່າ: ເຮົາ​ຈະ​ເພີ່ມ​ຄວາມ​ລຳ​ບາກ​ເມື່ອ​ເຈົ້າ​ຫາກ​ຖື​ພາ. ເຈົ້າ​ຈະ​ເບັ່ງ​ລູກ​ອອກ​ມາ ຢ່າງ​ເຈັບ​ປວດ​ເຫລືອ​ລົ້ນ, ແລະ ເຖິງ​ປານ​ນັ້ນ​ເຈົ້າ​ກໍ​ບໍ່​ພົ້ນ​ທີ່​ຢາກ​ໄດ້​ຜົວ​ມາ​ຄອງ, ແລະ ລາວ​ຈະ​ປົກ​ຄອງ​ເໜືອ​ເຈົ້າ."
                },
                {
                    "number": 23,
                    "text": "ແລະ ກັບ​ອາດາມ, ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ກ່າວ​ວ່າ: ເພາະ​ເຈົ້າ​ໄດ້​ຍິນ​ຍອມ​ຟັງ​ຄວາມ​ເມຍ; ເຈົ້າ​ຈຶ່ງ​ກິນ​ໝາກ​ໄມ້​ທີ່​ເຮົາ​ໄດ້​ສັ່ງ​ຫ້າມ, ໂດຍ​ກ່າວ​ວ່າ—ຫ້າມ​ບໍ່​ໃຫ້​ເຈົ້າ​ກິນ, ພື້ນ​ດິນ​ຈະ​ຖືກ​ສາບ​ແຊ່ງ​ເພາະ​ສິ່ງ​ທີ່​ເຈົ້າ​ໄດ້​ເຮັດ​ມາ; ໃນ​ຄວາມ​ໂສກ​ເສົ້າ​ເຈົ້າ​ຈະ​ເຮັດ​ວຽກ​ໜັກ​ເພື່ອ​ຫາ​ລ້ຽງ​ທ້ອງ​ຕະຫລອດ​ວັນ​ເວລາ​ຂອງ​ຊີ​ວິດ​ເຈົ້າ."
                },
                {
                    "number": 24,
                    "text": "ທີ່​ດິນ​ຈະ​ເກີດ​ຫຍ້າ ແລະ ມີ​ໜາມ​ເຕັມ​ໄປ​ທົ່ວ, ແລະ ຕົວ​ເຈົ້າ​ຈະ​ໄດ້​ກິນ​ພືດ​ໃນ​ທົ່ງ​ເປັນ​ອາຫານ."
                },
                {
                    "number": 25,
                    "text": "ເຈົ້າ​ຈະ​ເຮັດ​ວຽກ​ຍາກ ຈົນ ເຫື່ອ​ໄຫລ​ຍ້ອຍ​ອອກ​ມາ​ເພື່ອ​ຈະ​ເຮັດ​ໃຫ້​ດິນ​ເກີດ​ຜົນ​ພຽງ​ພໍ​ລ້ຽງ​ຊີ​ວິດ​ເຈົ້າ, ຈົນ​ກວ່າ​ເຈົ້າ​ຈະ​ຄືນ​ໄປ​ສູ່​ບ່ອນ​ທີ່​ເຈົ້າ​ຖືກ​ສ້າງ​ຂຶ້ນ​ມາ—ເພາະ​ເຈົ້າ​ຈະ​ຕາຍ​ຢ່າງ​ແນ່​ນອນ—ເພາະ​ວ່າ​ຈາກ​ດິນ​ເຮົາ​ໄດ້​ນຳ​ເຈົ້າ​ອອກ​ມາ: ເພາະ​ວ່າ​ເຈົ້າ​ຖືກ​ສ້າງ​ມາ​ແຕ່ ດິນ, ແລະ ເຈົ້າ​ຈະ​ຄືນ​ໄປ​ເປັນ​ດິນ​ອີກ."
                },
                {
                    "number": 26,
                    "text": "ແລະ ອາດາມ​ໄດ້​ເອີ້ນ​ເມຍ​ຂອງ​ລາວ​ວ່າ ເອວາ, ເພາະ​ວ່າ​ນາງ​ເປັນ​ມານດາ​ຂອງ​ສິ່ງ​ທີ່​ມີ​ຊີ​ວິດ​ທັງ​ໝົດ; ເພາະ​ວ່າ​ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ເອີ້ນ​ຜູ້​ຍິງ​ຄົນ​ທຳ​ອິດ​ຂອງ​ຜູ້​ຍິງ​ທັງ​ປວງ, ຊຶ່ງ​ມີ ຢ່າງ​ຫລວງ​ຫລາຍ."
                },
                {
                    "number": 27,
                    "text": "ກັບ​ອາດາມ, ແລະ ກັບ​ເມຍ​ຂອງ​ລາວ, ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ເຮັດ​ເສື້ອ​ໜັງ​ສັດ​ໃຫ້​ພວກ​ເຂົາ ນຸ່ງ."
                },
                {
                    "number": 28,
                    "text": "ແລະ ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ກ່າວ​ກັບ​ພຣະ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ​ວ່າ: ຈົ່ງ​ເບິ່ງ, ມະນຸດ​ໄດ້​ກາຍ​ເປັນ​ເໝືອນ​ດັ່ງ​ຄົນ​ໃນ​ພວກ​ເຮົາ ແລະ ທັງ ຮູ້​ຈັກ​ຄວາມ​ດີ ແລະ ຮູ້​ຈັກ​ຄວາມ​ຊົ່ວ; ແລະ ບັດ​ນີ້ ຢ້ານ​ວ່າ​ລາວ​ຈະ​ຍື່ນ​ມື​ຂອງ​ລາວ​ອອກ​ໄປ ຮັບ​ສ່ວນ​ຈາກ ຕົ້ນ​ໄມ້​ແຫ່ງ​ຊີ​ວິດ​ນຳ​ອີກ, ແລະ ກິນ ແລະ ມີ​ຊີ​ວິດ​ຢູ່​ຕະຫລອດ​ການ,"
                },
                {
                    "number": 29,
                    "text": "ສະນັ້ນ ເຮົາ, ອົງ​ພຣະ​ຜູ້​ເປັນ​ເຈົ້າ, ຈະ​ສົ່ງ​ລາວ​ອອກ​ໄປ​ຈາກ​ສວນ ເອເດນ, ເພື່ອ​ໃຫ້​ທຳ​ມາ​ຫາ​ກິນ​ຢູ່​ໃນ​ບ່ອນ​ທີ່​ລາວ​ຖືກ​ສ້າງ​ຂຶ້ນ​ມາ;"
                },
                {
                    "number": 30,
                    "text": "ເພາະ​ດັ່ງ​ທີ່​ເຮົາ, ອົງ​ພຣະ​ຜູ້​ເປັນ​ເຈົ້າ, ມີ​ຊີ​ວິດ​ຢູ່​ສັນ​ໃດ, ແມ່ນ​ແຕ່ ຖ້ອຍ​ຄຳ​ຂອງ​ເຮົາ​ຈະ​ກັບ​ຄືນ​ມາ​ແບບ​ໄຮ້​ຜົນ​ບໍ່​ໄດ້​ສັນ​ນັ້ນ ເພາະ​ດັ່ງ​ທີ່​ມັນ​ອອກ​ໄປ​ຈາກ​ປາກ​ຂອງ​ເຮົາ ມັນ​ຈະ​ສຳ​ເລັດ​ຜົນ​ດັ່ງ​ນັ້ນ."
                },
                {
                    "number": 31,
                    "text": "ສະນັ້ນ​ເຮົາ​ຈຶ່ງ​ໄດ້​ຂັບ​ໄລ່​ຊາຍ​ຜູ້​ນັ້ນ​ອອກ​ໄປ, ແລະ ເຮົາ​ໄດ້​ເອົາ ທູດ​ມາ​ເຝົ້າ​ສວນ​ເອເດນ​ຢູ່​ທາງ​ທິດ​ຕາ​ເວັນ​ອອກ, ແລະ ມີ​ດາບ​ທີ່​ມີ​ແປວ​ໄຟ​ແກວ່ງ​ໄປ​ມາ​ທົ່ວ​ທຸກ​ທິດ ເພື່ອ​ຮັກ​ສາ​ເສັ້ນ​ທາງ​ຂອງ​ຕົ້ນ​ໄມ້​ແຫ່ງ​ຊີ​ວິດ."
                },
                {
                    "number": 32,
                    "text": "(ແລະ ນີ້​ເປັນ​ຖ້ອຍ​ຄຳ​ທີ່​ເຮົາ​ໄດ້​ກ່າວ​ກັບ​ຜູ້​ຮັບ​ໃຊ້​ຂອງ​ເຮົາ ໂມເຊ, ແລະ ມັນ​ເປັນ​ຄວາມ​ຈິງ​ແມ່ນ​ແຕ່​ດັ່ງ​ທີ່​ເຮົາ​ປະສົງ; ແລະ ເຮົາ​ໄດ້​ກ່າວ​ມັນ​ກັບ​ເຈົ້າ. ຈົ່ງ​ເບິ່ງ​ວ່າ​ເຈົ້າ​ຈະ​ບໍ່​ໃຫ້​ມະນຸດ​ຄົນ​ໃດ​ເຫັນ, ຈົນ​ກວ່າ​ເຮົາ​ບັນ​ຊາ​ເຈົ້າ, ຍົກ​ເວັ້ນ​ແຕ່​ຄົນ​ທີ່​ເຊື່ອ. ອາແມນ.)"
                }
            ]
        },
        "/study/scriptures/pgp/moses/5": {
            "uri": "/study/scriptures/pgp/moses/5",
            "title": "ໂມເຊ 5",
            "data_type": "chapter",
            "chapter_name": "ບົດ​ທີ 5",
            "chapter_summary": [
                "ອາດາມ ແລະ ເອວາ ເກີດ​ລູກ—ອາດາມ​ຖວາຍ​ເຄື່ອງ​ບູຊາ ແລະ ຮັບ​ໃຊ້​ພຣະ​ເຈົ້າ—ກາ​ອິນ ແລະ ອາ​ເບັນ​ໄດ້​ເກີດ​ມາ—ກາ​ອິນ​ກະ​ບົດ, ຮັກ​ຊາຕານ​ຫລາຍ​ກວ່າ​ພຣະ​ເຈົ້າ, ແລະ ກາຍ​ເປັນ​ບຸດ​ແຫ່ງ​ຄວາມ​ຈິບ​ຫາຍ—ການ​ຂ້າ​ຟັນ ແລະ ຄວາມ​ຊົ່ວ​ຮ້າຍ​ແຜ່​ຂະ​ຫຍາຍ​ອອກ​ໄປ​ທົ່ວ—ພຣະ​ກິດ​ຕິ​ຄຸນ​ຖືກ​ສັ່ງ​ສອນ​ຕັ້ງ​ແຕ່​ຕົ້ນ."
            ],
            "subtitle": [
                "(ເດືອນ​ມິຖຸນາ–ເດືອນ​ຕຸລາ 1830)"
            ],
            "verses": [
                {
                    "number": 1,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຫລັງ​ຈາກ​ເຮົາ, ອົງ​ພຣະ​ຜູ້​ເປັນ​ເຈົ້າ, ໄດ້​ຂັບ​ໄລ່​ພວກ​ເຂົາ​ອອກ​ໄປ​ແລ້ວ, ອາດາມ​ໄດ້​ເລີ່ມ​ເຮັດ​ໄຮ່​ໄຖ​ນາ, ແລະ ມີ ອຳນາດ​ປົກ​ຄອງ​ເໜືອ​ສັດ​ທັງ​ປວງ​ໃນ​ທົ່ງ, ແລະ ໄດ້​ເຮັດ​ວຽກ​ງານ​ຈົນ​ເຫື່ອ​ໄຫລ​ຍ້ອຍ​ອອກ​ມາ, ດັ່ງ​ທີ່​ເຮົາ​ພຣະ​ຜູ້​ເປັນ​ເຈົ້າ​ໄດ້​ບັນ​ຊາ​ລາວ. ແລະ ເອວາ, ເມຍ​ຂອງ​ລາວ​ກໍ​ຄື​ກັນ, ໄດ້​ທຳ​ງານ​ກັບ​ລາວ."
                },
                {
                    "number": 2,
                    "text": "ແລະ ອາດາມ​ໄດ້​ສົມ​ສູ່​ຢູ່​ກັບ​ເມຍ​ຂອງ​ລາວ, ແລະ ນາງ​ກໍ​ໄດ້ ເກີດ​ລູກ​ຊາຍ ແລະ ລູກ​ສາວ ຫລາຍ​ຄົນ, ແລະ ພວກ​ເຂົາ​ໄດ້​ເລີ່ມ​ຂະ​ຫຍາຍ​ເຜົ່າ​ພັນ ແລະ ເພີ່ມ​ທະ​ວີ​ຈົນ​ເຕັມ​ແຜ່ນ​ດິນ​ໂລກ."
                },
                {
                    "number": 3,
                    "text": "ແລະ ນັບ​ແຕ່​ເວລາ​ນັ້ນ​ມາ, ພວກ​ລູກ​ຊາຍ ແລະ ພວກ ລູກ​ສາວ​ຂອງ​ອາດາມ​ໄດ້​ເລີ່ມ​ແຍກ​ໄປ​ເປັນ​ຄູ່ໆ​ໃນ​ແຜ່ນ​ດິນ, ແລະ ເຮັດ​ໄຮ່​ໄຖ​ນາ, ແລະ ລ້ຽງ​ຝູງ​ສັດ, ແລະ ພວກ​ເຂົາ​ເລີ່ມ​ມີ​ລູກ​ຊາຍ ແລະ ລູກ​ສາວ​ຫລາຍ​ຄົນ​ນຳ​ອີກ."
                },
                {
                    "number": 4,
                    "text": "ແລະ ອາດາມ ແລະ ເອວາ, ເມຍ​ຂອງ​ລາວ, ໄດ້​ເອີ້ນ​ຫາ​ພຣະ​ນາມ​ຂອງ​ພຣະ​ຜູ້​ເປັນ​ເຈົ້າ, ແລະ ພວກ​ເຂົາ​ໄດ້​ຍິນ​ສຸ​ລະ​ສຽງ​ຂອງ​ພຣະ​ຜູ້​ເປັນ​ເຈົ້າ​ມາ​ຈາກ​ທາງ​ສວນ ເອເດນ, ກ່າວ​ກັບ​ພວກ​ເຂົາ, ແລະ ພວກ​ເຂົາ​ບໍ່​ໄດ້​ເຫັນ​ພຣະ​ອົງ; ເພາະ​ວ່າ​ພວກ​ເຂົາ​ຖືກ​ກັນ​ໄວ້​ຈາກ ທີ່​ປະ​ທັບ​ຢູ່​ຂອງ​ພຣະ​ອົງ."
                },
                {
                    "number": 5,
                    "text": "ແລະ ພຣະ​ອົງ​ໄດ້​ປະທານ​ພຣະ​ບັນ​ຍັດ​ໃຫ້​ແກ່​ພວກ​ເຂົາ, ເພື່ອ​ວ່າ​ພວກ​ເຂົາ​ຈະ ນະມັດ​ສະການ​ພຣະ​ຜູ້​ເປັນ​ເຈົ້າ​ອົງ​ເປັນ​ພຣະ​ເຈົ້າ​ຂອງ​ພວກ​ເຂົາ, ແລະ ຄວນ​ຖວາຍ​ລູກ​ສັດ ຫົວ​ປີ​ຈາກ​ຝູງ​ສັດ​ຂອງ​ພວກ​ເຂົາ, ເພື່ອ​ເປັນ​ເຄື່ອງ​ບູຊາ​ແດ່​ພຣະ​ຜູ້​ເປັນ​ເຈົ້າ. ແລະ ອາດາມ​ໄດ້ ເຊື່ອ​ຟັງ​ພຣະ​ບັນ​ຍັດ​ຂອງ​ພຣະ​ຜູ້​ເປັນ​ເຈົ້າ."
                },
                {
                    "number": 6,
                    "text": "ແລະ ຫລັງ​ຈາກ​ຫລາຍ​ມື້​ຜ່ານ​ໄປ ທູດ​ອົງ​ໜຶ່ງ​ຂອງ​ພຣະ​ຜູ້​ເປັນ​ເຈົ້າ​ໄດ້​ມາ​ປະກົດ​ຕໍ່​ອາດາມ, ໂດຍ​ກ່າວ​ວ່າ: ເປັນ​ຫຍັງ​ເຈົ້າ​ຈຶ່ງ ຖວາຍ​ເຄື່ອງ​ບູຊາ​ແດ່​ພຣະ​ຜູ້​ເປັນ​ເຈົ້າ? ແລະ ອາດາມ​ໄດ້​ຕອບ​ເພິ່ນ​ວ່າ: ຂ້າ​ນ້ອຍ​ບໍ່​ຮູ້, ນອກ​ຈາກ​ແຕ່​ພຣະ​ຜູ້​ເປັນ​ເຈົ້າ​ໄດ້​ບັນ​ຊາ​ຂ້າ​ນ້ອຍ."
                },
                {
                    "number": 7,
                    "text": "ແລະ ແລ້ວ​ທູດ​ໄດ້​ກ່າວ ມີ​ຄວາມ​ວ່າ: ສິ່ງ​ນີ້​ເປັນ ແບບ​ຂອງ ການ​ເສຍ​ສະລະ​ຂອງ​ພຣະ​ອົງ​ດຽວ​ທີ່​ຖື​ກຳເນີດ​ຈາກ​ພຣະ​ບິດາ, ຊຶ່ງ​ເຕັມ​ໄປ​ດ້ວຍ ພຣະ​ຄຸນ ແລະ ຄວາມ​ຈິງ."
                },
                {
                    "number": 8,
                    "text": "ດັ່ງ​ນັ້ນ, ເຈົ້າ​ຈົ່ງ​ກະ​ທຳ​ທັງ​ໝົດ​ທີ່​ເຈົ້າ​ກະ​ທຳ​ໃນ ພຣະ​ນາມ​ຂອງ​ພຣະ​ບຸດ, ແລະ ເຈົ້າ​ຈົ່ງ ກັບ​ໃຈ ແລະ ຮ້ອງ​ຫາ​ພຣະ​ເຈົ້າ​ໃນ​ພຣະ​ນາມ​ຂອງ​ພຣະ​ບຸດ​ຕະຫລອດ​ໄປ."
                },
                {
                    "number": 9,
                    "text": "ແລະ ໃນ​ມື້​ນັ້ນ ພຣະ​ວິນ​ຍານ​ບໍ​ລິ​ສຸດ​ໄດ້​ສະ​ເດັດ​ລົງ​ມາ​ເທິງ​ອາດາມ, ຊຶ່ງ​ເປັນ​ພະຍານ​ເຖິງ​ພຣະ​ບິດາ ແລະ ພຣະ​ບຸດ, ໂດຍ​ກ່າວ​ວ່າ: ເຮົາ​ຄື ພຣະ​ອົງ​ດຽວ​ທີ່​ຖື​ກຳເນີດ​ຈາກ​ພຣະ​ບິດາ​ຕັ້ງ​ແຕ່​ຕົ້ນ, ນັບ​ແຕ່​ນີ້​ເປັນ​ຕົ້ນ​ໄປ ແລະ ຕະຫລອດ​ການ, ວ່າ​ດັ່​ງ​ທີ່​ເຈົ້າ​ໄດ້ ຕົກ ເຈົ້າ​ຈະ​ໄດ້​ຖືກ ໄຖ່, ແລະ ມະນຸດ​ຊາດ​ທັງ​ປວງ, ແມ່ນ​ແຕ່​ຫລາຍ​ເທົ່າ​ທີ່​ຈະ​ປາດ​ຖະ​ໜາ."
                },
                {
                    "number": 10,
                    "text": "ແລະ ໃນ​ມື້​ນັ້ນ​ອາດາມ​ໄດ້​ຖວາຍ​ພຣະ​ພອນ​ແດ່​ພຣະ​ເຈົ້າ ແລະ ໄດ້ ເຕັມ​ປ່ຽມ, ແລະ ໄດ້​ເລີ່ມ ທຳ​ນາຍ​ກ່ຽວ​ກັບ​ຄອບ​ຄົວ​ທັງ​ປວງ​ຂອງ​ແຜ່ນ​ດິນ​ໂລກ, ໂດຍ​ກ່າວ​ວ່າ: ຂໍ​ພຣະ​ນາມ​ຂອງ​ພຣະ​ເຈົ້າ​ຈົ່ງ​ພຣະ​ກະ​ເສີມ​ສຳ​ລານ​ເຖີດ, ເພາະ​ເປັນ​ຍ້ອນ​ການ​ລ່ວງ​ລະເມີດ​ຂອງ​ຂ້າ​ພຣະ​ອົງ, ຂ້າ​ພຣະ​ອົງ​ຈຶ່ງ​ມີ​ຄວາມ​ເຂົ້າ​ໃຈ, ແລະ ໃນ​ຊີ​ວິດ​ນີ້​ຂ້າ​ພຣະ​ອົງ​ຈະ​ມີ ຄວາມ​ສຸກ, ແລະ ໃນ ເນື້ອ​ໜັງ​ຂ້າ​ພຣະ​ອົງ​ຈະ​ໄດ້​ເຫັນ​ພຣະ​ເຈົ້າ​ອີກ."
                },
                {
                    "number": 11,
                    "text": "ແລະ ເອວາ, ເມຍ​ຂອງ​ລາວ, ໄດ້​ຍິນ​ສິ່ງ​ເຫລົ່າ​ນີ້​ທັງ​ໝົດ ແລະ ໄດ້​ຍິນ​ດີ, ໂດຍ​ກ່າວ​ວ່າ: ຖ້າ​ຫາກ​ບໍ່​ແມ່ນ​ເພາະ​ການ​ລ່ວງ​ລະເມີດ​ຂອງ​ພວກ​ເຮົາ, ພວກ​ເຮົາ​ຄົງ​ບໍ່​ມີ ພົງ​ພັນ, ແລະ ຄົງ​ບໍ່​ເຄີຍ​ຮູ້​ຈັກ​ຄວາມ​ດີ ແລະ ຄວາມ​ຊົ່ວ, ແລະ ຄວາມ​ສຸກ​ຂອງ​ການ​ໄຖ່, ແລະ ຊີ​ວິດ​ນິ​ລັນ​ດອນ​ຊຶ່ງ​ພຣະ​ເຈົ້າ​ໄດ້​ມອບ​ໃຫ້​ແກ່​ທຸກ​ຄົນ​ທີ່​ເຊື່ອ​ຟັງ."
                },
                {
                    "number": 12,
                    "text": "ແລະ ອາດາມ​ກັບ​ເອວາ​ໄດ້​ຖວາຍ​ບາ​ລະ​ມີ​ແດ່​ພຣະ​ນາມ​ຂອງ​ພຣະ​ເຈົ້າ, ແລະ ພວກ​ເຂົາ​ໄດ້​ເຮັດ​ໃຫ້​ເລື່ອງ​ທັງ​ໝົດ​ເປັນ​ທີ່ ຮູ້​ຈັກ​ແກ່​ພວກ​ລູກ​ຊາຍ ແລະ ລູກ​ສາວ​ຂອງ​ພວກ​ເຂົາ."
                },
                {
                    "number": 13,
                    "text": "ແລະ ຊາຕານ​ໄດ້​ມາ​ໃນ​ທ່າມ​ກາງ​ພວກ​ເຂົາ, ໂດຍ​ກ່າວ​ວ່າ: ເຮົາ​ຄື​ບຸດ​ຂອງ​ພຣະ​ເຈົ້າ; ແລະ ມັນ​ໄດ້​ບັນ​ຊາ​ພວກ​ເຂົາ, ໂດຍ​ກ່າວ​ວ່າ: ຢ່າ ເຊື່ອ; ແລະ ພວກ​ເຂົາ​ບໍ່​ເຊື່ອ, ແລະ ພວກ​ເຂົາ ຮັກ​ຊາຕານ​ຫລາຍ​ກວ່າ​ພຣະ​ເຈົ້າ. ແລະ ນັບ​ຈາກ​ເວລາ​ນັ້ນ​ເປັນ​ຕົ້ນ​ມາ ມະນຸດ​ໄດ້​ເລີ່ມ​ມີ ກາມ​ມະ​ລົມ, ຕັນ​ຫາ​ໜ້າ​ມືດ, ແລະ ຕ່ຳ​ຊ້າ."
                },
                {
                    "number": 14,
                    "text": "ແລະ ອົງ​ພຣະ​ຜູ້​ເປັນ​ເຈົ້າ ໄດ້​ເອີ້ນ​ມະນຸດ​ໃນ​ທຸກ​ຫົນ​ທຸກ​ແຫ່ງ​ໂດຍ ພຣະ​ວິນ​ຍານ​ບໍ​ລິ​ສຸດ ແລະ ໄດ້​ບັນ​ຊາ​ພວກ​ເຂົາ​ວ່າ ພວກ​ເຂົາ​ຄວນ​ກັບ​ໃຈ;"
                },
                {
                    "number": 15,
                    "text": "ແລະ ຫລາຍ​ຕໍ່​ຫລາຍ​ຄົນ​ທີ່ ເຊື່ອ​ໃນ​ພຣະ​ບຸດ, ແລະ ກັບ​ໃຈ​ຈາກ​ບາບ​ຂອງ​ພວກ​ເຂົາ, ຈະ ລອດ; ແລະ ຫລາຍ​ຕໍ່​ຫລາຍ​ຄົນ​ທີ່​ບໍ່​ເຊື່ອ​ໃນ​ພຣະ​ບຸດ, ແລະ ບໍ່​ໄດ້​ກັບ​ໃຈ​ຈາກ​ບາບ​ຂອງ​ພວກ​ເຂົາ, ຈະ ອັບ​ປະ​ໂຫຍດ; ແລະ ພຣະ​ຄຳ​ໄດ້​ອອກ​ໄປ​ຈາກ​ພຣະ​ໂອດ​ຂອງ​ພຣະ​ເຈົ້າ​ເປັນ​ຄຳ​ສັ່ງ​ທີ່​ໜັກ​ແໜ້ນ; ດັ່ງ​ນັ້ນ ມັນ​ຈຶ່ງ​ຕ້ອງ​ເກີດ​ສຳ​ເລັດ​ຜົນ."
                },
                {
                    "number": 16,
                    "text": "ແລະ ອາດາມ​ກັບ​ເອວາ, ເມຍ​ຂອງ​ລາວ, ບໍ່​ໄດ້​ຢຸດ​ເອີ້ນ​ຫາ​ພຣະ​ເຈົ້າ. ແລະ ອາດາມ​ໄດ້​ສົມ​ສູ່​ຢູ່​ກັບ​ເອວາ ເມຍ​ຂອງ​ລາວ, ແລະ ນາງ​ກໍ​ໄດ້​ຖືພາ ແລະ ເກີດ​ລູກ​ຊາຍ​ຊື່​ວ່າ ກາ​ອິນ, ແລະ ໄດ້​ກ່າວ​ວ່າ: ຂ້າ​ພະ​ເຈົ້າ​ໄດ້​ລູກ​ຊາຍ​ຈາກ​ພຣະ​ຜູ້​ເປັນ​ເຈົ້າ; ດັ່ງ​ນັ້ນ ລາວ​ຈະ​ບໍ່​ປະ​ຕິ​ເສດ​ພຣະ​ຄຳ​ຂອງ​ພຣະ​ອົງ. ແຕ່​ຈົ່ງ​ເບິ່ງ, ກາ​ອິນ​ບໍ່​ໄດ້​ເຊື່ອ​ຟັງ, ໂດຍ​ກ່າວ​ວ່າ: ພຣະ​ຜູ້​ເປັນ​ເຈົ້າ​ຄື​ຜູ້​ໃດ​ທີ່​ຂ້າ​ພະ​ເຈົ້າ​ຈະ​ຕ້ອງ​ຮູ້​ຈັກ​ພຣະ​ອົງ?"
                },
                {
                    "number": 17,
                    "text": "ແລະ ນາງ​ໄດ້​ຖື​ພາ​ອີກ ແລະ ໄດ້​ເກີດ​ນ້ອງ​ຊາຍ​ຂອງ​ລາວ​ຊື່​ວ່າ ອາ​ເບັນ. ແລະ ອາ​ເບັນ​ໄດ້ ເຊື່ອ​ຟັງ​ສຸ​ລະ​ສຽງ​ຂອງ​ພຣະ​ຜູ້​ເປັນ​ເຈົ້າ. ແລະ ອາ​ເບັນ​ເປັນ​ຄົນ​ລ້ຽງ​ຝູງ​ແກະ, ແຕ່​ກາ​ອິນ​ເປັນ​ພໍ່​ນາ."
                },
                {
                    "number": 18,
                    "text": "ແລະ ກາ​ອິນ ຮັກ​ຊາຕານ​ຫລາຍ​ກວ່າ​ພຣະ​ເຈົ້າ. ແລະ ຊາຕານ​ໄດ້​ບັນ​ຊາ​ລາວ, ໂດຍ​ກ່າວ​ວ່າ: ຈົ່ງ ຖວາຍ​ເຄື່ອງ​ບູຊາ​ແດ່​ພຣະ​ຜູ້​ເປັນ​ເຈົ້າ."
                },
                {
                    "number": 19,
                    "text": "ແລະ ຕາມ​ຄວາມ​ສົມ​ຄວນ​ຂອງ​ເວລາ ເຫດ​ການ​ໄດ້​ບັງ​ເກີດ​ຂຶ້ນ​ຄື ກາ​ອິນ​ໄດ້​ເອົາ​ຜົນ​ລະ​ປູກ​ມາ​ຖວາຍ​ແດ່​ພຣະ​ຜູ້​ເປັນ​ເຈົ້າ."
                },
                {
                    "number": 20,
                    "text": "ແລະ ອາ​ເບັນ, ລາວ​ກໍ​ໄດ້​ເອົາ​ລູກ​ແກະ​ເຖິກ​ຫົວ​ປີ​ໂຕ​ໜຶ່ງ​ໃນ​ຝູງ​ຂອງ​ລາວ​ມາ​ຂ້າ, ແລະ ເອົາ​ເນື້ອ​ສ່ວນ​ທີ່​ດີ​ທີ່​ສຸດ​ມາ​ຖວາຍ. ແລະ ພຣະ​ຜູ້​ເປັນ​ເຈົ້າ​ຈຶ່ງ​ພໍ​ພຣະ​ໄທ​ກັບ​ອາ​ເບັນ, ແລະ ກັບ ເຄື່ອງ​ຖວາຍ​ຂອງ​ລາວ;"
                },
                {
                    "number": 21,
                    "text": "ແຕ່​ກັບ​ກາ​ອິນ, ແລະ ກັບ ເຄື່ອງ​ຖວາຍ​ຂອງ​ລາວ, ພຣະ​ອົງ​ບໍ່​ພໍ​ພຣະ​ໄທ​ນຳ. ບັດ​ນີ້ ຊາຕານ​ໄດ້​ຮູ້​ເຖິງ​ເລື່ອງ​ນີ້, ແລະ ນີ້​ເຮັດ​ໃຫ້​ມັນ​ພໍ​ໃຈ​ຫລາຍ. ແລະ ກາ​ອິນ​ຈຶ່ງ​ຄຽດ​ແຄ້ນ, ແລະ ໜ້າ​ບູດ​ບຶ້ງ."
                },
                {
                    "number": 22,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ກາ​ອິນ​ວ່າ: ເປັນ​ຫຍັງ​ເຈົ້າ​ຈຶ່ງ​ຄຽດ​ແຄ້ນ? ເປັນ​ຫຍັງ​ເຈົ້າ​ຈຶ່ງ​ໜ້າ​ບູດ​ບຶ້ງ?"
                },
                {
                    "number": 23,
                    "text": "ຖ້າ​ຫາກ​ເຈົ້າ​ເຮັດ​ໃນ​ສິ່ງ​ທີ່​ດີ ແລ້ວ​ເຈົ້າ​ຈະ​ຖືກ ຮັບ​ໄວ້. ແລະ ຖ້າ​ຫາກ​ເຈົ້າ​ເຮັດ​ໃນ​ສິ່ງ​ທີ່​ບໍ່​ດີ, ແລ້ວ​ບາບ​ກໍ​ຢູ່​ທີ່​ປະຕູ, ແລະ ຊາຕານ​ປາດ​ຖະ​ໜາ​ທີ່​ຈະ​ໄດ້​ເຈົ້າ; ແລະ ຍົກ​ເວັ້ນ​ແຕ່​ເຈົ້າ​ຈະ​ເຊື່ອ​ຟັງ​ບັນ​ຍັດ​ຂອງ​ເຮົາ, ເຮົາ​ຈະ​ມອບ​ເຈົ້າ​ໃຫ້​ມັນ, ແລະ ຈະ​ເກີດ​ກັບ​ເຈົ້າ​ຕາມ​ຄວາມ​ປາດ​ຖະ​ໜາ​ຂອງ​ມັນ. ແລະ ເຈົ້າ​ຈະ​ປົກ​ຄອງ​ເໜືອ​ມັນ;"
                },
                {
                    "number": 24,
                    "text": "ເພາະ​ນັບ​ແຕ່​ເວລາ​ນີ້​ເປັນ​ຕົ້ນ​ໄປ ເຈົ້າ​ຈະ​ຖືກ​ເອີ້ນ​ວ່າ​ບິດາ​ແຫ່ງ​ຄວາມ​ຕົວະ​ຂອງ​ມັນ; ເຈົ້າ​ຈະ​ຖືກ​ເອີ້ນ​ວ່າ ຜູ້​ຈິບ​ຫາຍ; ເພາະ​ວ່າ​ເຈົ້າ​ໄດ້​ດຳ​ລົງ​ຢູ່​ກ່ອນ​ໂລກ​ນີ້​ເຊັ່ນ​ດຽວ​ກັນ."
                },
                {
                    "number": 25,
                    "text": "ແລະ ຈະ​ມີ​ການ​ກ່າວ​ໄວ້​ໃນ​ເວລາ​ທີ່​ຈະ​ມາ​ເຖິງ—ວ່າ ຄວາມ​ໜ້າ​ກຽດ​ຊັງ​ເຫລົ່າ​ນີ້​ມີ​ມາ​ນັບ​ແຕ່​ກາ​ອິນ; ເພາະ​ວ່າ​ລາວ​ໄດ້​ປະ​ຕິ​ເສດ​ຄຳ​ແນະນຳ​ອັນ​ຍິ່ງ​ໃຫຍ່​ກວ່າ ຊຶ່ງ​ມາ​ຈາກ​ພຣະ​ເຈົ້າ; ແລະ ນີ້​ເປັນ​ການ​ສາບ​ແຊ່ງ ຊຶ່ງ​ເຮົາ​ຈະ​ມອບ​ໃຫ້​ເຈົ້າ, ຍົກ​ເວັ້ນ​ແຕ່​ເຈົ້າ​ຈະ​ກັບ​ໃຈ."
                },
                {
                    "number": 26,
                    "text": "ແລະ ກາ​ອິນ​ໄດ້​ຄຽດ​ແຄ້ນ, ແລະ ບໍ່​ຟັງ​ສຸ​ລະ​ສຽງ​ຂອງ​ພຣະ​ຜູ້​ເປັນ​ເຈົ້າ​ອີກ​ຕໍ່​ໄປ, ທັງ​ບໍ່​ຟັງ​ສຽງ​ຂອງ​ອາ​ເບັນ​ຄື​ກັນ, ນ້ອງ​ຊາຍ​ຂອງ​ລາວ, ຜູ້​ໄດ້​ເດີນ​ໄປ​ໃນ​ຄວາມ​ສັກ​ສິດ​ຕໍ່​ພຣະ​ພັກ​ຂອງ​ພຣະ​ຜູ້​ເປັນ​ເຈົ້າ."
                },
                {
                    "number": 27,
                    "text": "ແລະ ອາດາມ​ກັບ​ເມຍ​ຂອງ​ລາວ​ກໍ​ມີ​ຄວາມ​ໂສກ​ເສົ້າ​ຫລາຍ​ຢູ່​ຕໍ່​ພຣະ​ພັກ​ຂອງ​ພຣະ​ຜູ້​ເປັນ​ເຈົ້າ, ເພາະ​ກາ​ອິນ ແລະ ອ້າຍ​ນ້ອງ​ຂອງ​ລາວ."
                },
                {
                    "number": 28,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ກາ​ອິນ​ໄດ້​ເອົາ​ລູກ​ສາວ​ຂອງ​ອ້າຍ​ນ້ອງ​ຂອງ​ລາວ​ມາ​ເປັນ​ເມຍ, ແລະ ພວກ​ເຂົາ ຮັກ​ຊາຕານ​ຫລາຍ​ກວ່າ​ພຣະ​ເຈົ້າ."
                },
                {
                    "number": 29,
                    "text": "ແລະ ຊາຕານ​ໄດ້​ກ່າວ​ກັບ​ກາ​ອິນ​ວ່າ: ຈົ່ງ​ສາບານ​ກັບ​ຂ້າ​ພະ​ເຈົ້າ​ໂດຍ​ຄໍ​ຂອງ​ທ່ານ, ແລະ ຖ້າ​ຫາກ​ທ່ານ​ເປີດ​ເຜີຍ​ເລື່ອງ​ນີ້ ທ່ານ​ຈະ​ຕາຍ; ແລະ ໃຫ້​ອ້າຍ​ນ້ອງ​ຂອງ​ທ່ານ​ສາບານ​ດ້ວຍ​ຫົວ​ຂອງ​ພວກ​ເຂົາ, ແລະ ໂດຍ ພຣະ​ເຈົ້າ​ທີ່​ຊົງ​ພຣະ​ຊົນ​ຢູ່, ວ່າ​ພວກ​ເຂົາ​ຈະ​ບໍ່​ເປີດ​ເຜີຍ​ເລື່ອງ​ນີ້; ເພາະ​ວ່າ​ຖ້າ​ຫາກ​ພວກ​ເຂົາ​ເປີດ​ເຜີຍ, ພວກ​ເຂົາ​ຈະ​ຕາຍ​ຢ່າງ​ແນ່​ນອນ; ແລະ ການ​ນີ້​ເພື່ອ​ບໍ່​ໃຫ້​ບິດາ​ຂອງ​ທ່ານ​ຮູ້​ຈັກ; ແລະ ມື້​ນີ້​ຂ້າ​ພະ​ເຈົ້າ​ຈະ​ມອບ​ອາ​ເບັນ​ນ້ອງ​ຊາຍ​ຂອງ​ທ່ານ​ໃຫ້​ຕົກ​ຢູ່​ໃນ​ກຳ​ມື​ຂອງ​ທ່ານ."
                },
                {
                    "number": 30,
                    "text": "ແລະ ຊາຕານ​ໄດ້​ສາບານ​ກັບ​ກາ​ອິນ​ວ່າ ມັນ​ຈະ​ເຮັດ​ຕາມ​ຄຳ​ສັ່ງ​ຂອງ​ລາວ. ແລະ ສິ່ງ​ເຫລົ່າ​ນີ້​ທັງ​ໝົດ​ໄດ້​ເຮັດ​ເປັນ​ການ​ລັບ."
                },
                {
                    "number": 31,
                    "text": "ແລະ ກາ​ອິນ​ໄດ້​ກ່າວ​ວ່າ: ຂ້າ​ພະ​ເຈົ້າ​ຄື​ເມ​ຮັນ​ຢ່າງ​ແນ່​ແທ້, ເຈົ້າ​ແຫ່ງ​ຄວາມ​ລັບ​ອັນ​ຍິ່ງ​ໃຫຍ່​ນີ້, ວ່າ​ຂ້າ​ພະ​ເຈົ້າ​ສາ​ມາດ ຄາດ​ຕະ​ກຳ ແລະ ຫາ​ຜົນ​ປະ​ໂຫຍດ. ດັ່ງ​ນັ້ນ​ກາ​ອິນ​ຈຶ່ງ​ຖືກ​ເອີ້ນ​ວ່າ ເຈົ້າ ເມ​ຮັນ, ແລະ ລາວ​ໄດ້​ພາກ​ພູມ​ໃຈ​ກັບ​ຄວາມ​ຊົ່ວ​ຮ້າຍ​ຂອງ​ລາວ."
                },
                {
                    "number": 32,
                    "text": "ແລະ ກາ​ອິນ​ໄດ້​ລົງ​ໄປ​ໃນ​ທົ່ງ, ແລະ ກາ​ອິນ​ໄດ້​ເວົ້າ​ລົມ​ກັບ​ອາ​ເບັນ, ນ້ອງ​ຊາຍ​ຂອງ​ລາວ. ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ໃນ​ຂະນະ​ທີ່​ພວກ​ເຂົາ​ຢູ່​ໃນ​ທົ່ງ, ກາ​ອິນ​ໄດ້​ໂດດ​ໃສ່​ອາ​ເບັນ, ນ້ອງ​ຊາຍ​ຂອງ​ລາວ, ແລະ ໄດ້​ຂ້າ​ລາວ​ເສຍ."
                },
                {
                    "number": 33,
                    "text": "ແລະ ກາ​ອິນ​ໄດ້ ພາກ​ພູມ​ໃຈ​ກັບ​ສິ່ງ​ທີ່​ລາວ​ໄດ້​ເຮັດ​ລົງ​ໄປ, ໂດຍ​ກ່າວ​ວ່າ: ຂ້າ​ພະ​ເຈົ້າ​ເປັນ​ອິດສະ​ລະ​ແລ້ວ; ຝູງ​ສັດ​ຂອງ​ນ້ອງ​ຊາຍ​ຂອງ​ຂ້າ​ພະ​ເຈົ້າ​ກໍ​ຈະ​ຕົກ​ຢູ່​ໃນ​ມື​ຂອງ​ຂ້າ​ພະ​ເຈົ້າ​ຢ່າງ​ແນ່​ນອນ."
                },
                {
                    "number": 34,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ກາ​ອິນ​ວ່າ: ອາ​ເບັນ, ນ້ອງ​ຊາຍ​ຂອງ​ເຈົ້າ​ຢູ່​ໃສ? ແລະ ລາວ​ໄດ້​ກ່າວ​ວ່າ: ຂ້າ​ພຣະ​ອົງ​ບໍ່​ຮູ້. ຂ້າ​ພຣະ​ອົງ​ເປັນ ຄົນ​ດູ​ແລ​ຮັກ​ສາ​ນ້ອງ​ຊາຍ​ຊັ້ນ​ບໍ?"
                },
                {
                    "number": 35,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ວ່າ: ເຈົ້າ​ໄດ້​ເຮັດ​ຫຍັງ​ລົງ​ໄປ? ເລືອດ​ຂອງ​ນ້ອງ​ຊາຍ​ຂອງ​ເຈົ້າ​ໄດ້​ຟ້ອງ​ຮ້ອງ​ຂຶ້ນ​ມາ​ຫາ​ເຮົາ​ຈາກ​ພື້ນ​ດິນ."
                },
                {
                    "number": 36,
                    "text": "ແລະ ບັດ​ນີ້​ເຈົ້າ​ຈະ​ຖືກ​ສາບ​ແຊ່ງ​ຈາກ​ແຜ່ນ​ດິນ​ບ່ອນ​ທີ່​ໄດ້​ອ້າ​ປາກ​ຮັບ​ເອົາ​ເລືອດ​ຂອງ​ນ້ອງ​ຊາຍ​ຂອງ​ເຈົ້າ​ຈາກ​ມື​ຂອງ​ເຈົ້າ."
                },
                {
                    "number": 37,
                    "text": "ເມື່ອ​ເຈົ້າ​ເຮັດ​ໄຮ່​ໄຖ​ນາ​ຢູ່​ບ່ອນ​ນີ້ ມັນ​ຈະ​ບໍ່​ເກີດ​ຜົນ. ເຈົ້າ​ຈະ ບໍ່​ມີ​ທີ່​ຢູ່ ແລະ ຈະ​ພະ​ເນ​ຈອນ​ໄປ​ເທິງ​ແຜ່ນ​ດິນ​ໂລກ."
                },
                {
                    "number": 38,
                    "text": "ແລະ ກາ​ອິນ​ໄດ້​ກ່າວ​ກັບ​ພຣະ​ຜູ້​ເປັນ​ເຈົ້າ​ວ່າ: ຊາຕານ​ໄດ້ ລໍ້​ລວງ​ຂ້າ​ພຣະ​ອົງ​ເນື່ອງ​ດ້ວຍ​ຝູງ​ສັດ​ຂອງ​ນ້ອງ​ຊາຍ​ຂອງ​ຂ້າ​ພຣະ​ອົງ. ແລະ ຂ້າ​ພຣະ​ອົງ​ກໍ​ຄຽດ​ແຄ້ນ​ນຳ​ອີກ; ເພາະ​ເຄື່ອງ​ຖວາຍ​ຂອງ​ລາວ ພຣະ​ອົງ​ໄດ້​ຮັບ​ເອົາ ແລະ ບໍ່​ໄດ້​ຮັບ​ເອົາ​ເຄື່ອງ​ຖວາຍ​ຂອງ​ຂ້າ​ພຣະ​ອົງ; ໂທດ​ນີ້​ໜັກ​ເກີນ​ກວ່າ​ທີ່​ຂ້າ​ພຣະ​ອົງ​ຈະ​ຮັບ​ໄດ້."
                },
                {
                    "number": 39,
                    "text": "ຈົ່ງ​ເບິ່ງ ພຣະ​ອົງ​ໄດ້​ຂັບ​ໄລ່​ຂ້າ​ພຣະ​ອົງ​ໃຫ້​ອອກ​ໄປ​ມື້​ນີ້​ຈາກ​ພຣະ​ພັກ​ຂອງ​ພຣະ​ຜູ້​ເປັນ​ເຈົ້າ, ແລະ ໃຫ້​ພົ້ນ​ຈາກ​ພຣະ​ພັກ​ຂອງ​ພຣະ​ອົງ; ແລະ ຂ້າ​ພຣະ​ອົງ​ຈະ​ບໍ່​ມີ​ທີ່​ຢູ່ ແລະ ຈະ​ພະ​ເນ​ຈອນ​ໄປ​ເທິງ​ແຜ່ນ​ດິນ​ໂລກ; ແລະ ເຫດ​ການ​ຈະ​ບັງ​ເກີດ​ຂຶ້ນ​ຄື, ຖ້າ​ຫາກ​ຜູ້​ໃດ​ຜູ້​ໜຶ່ງ​ພົບ​ເຫັນ​ຂ້າ​ພຣະ​ອົງ, ເຂົາ​ກໍ​ຈະ​ສັງ​ຫານ​ຂ້າ​ພຣະ​ອົງ​ເສຍ, ເພາະ​ຄວາມ​ຊົ່ວ​ຮ້າຍ​ຂອງ​ຂ້າ​ພຣະ​ອົງ, ເພາະ​ວ່າ​ສິ່ງ​ເຫລົ່າ​ນີ້​ບໍ່​ໄດ້​ຖືກ​ປິດ​ບັງ​ຈາກ​ພຣະ​ຜູ້​ເປັນ​ເຈົ້າ."
                },
                {
                    "number": 40,
                    "text": "ແລະ ເຮົາ​ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ລາວ​ວ່າ: ຜູ້​ໃດ​ກໍ​ຕາມ​ທີ່​ຂ້າ​ເຈົ້າ, ການ​ແກ້​ແຄ້ນ​ຈະ​ເກີດ​ກັບ​ເຂົາ​ເຈັດ​ເທົ່າ. ແລະ ເຮົາ​ພຣະ​ຜູ້​ເປັນ​ເຈົ້າ​ໄດ້​ເຮັດ ເຄື່ອງ​ໝາຍ​ໄວ້​ໃນ​ຕົວ​ຂອງ​ກາ​ອິນ, ຖ້າ​ບໍ່​ດັ່ງ​ນັ້ນ​ຄົນ​ທີ່​ພົບ​ເຫັນ​ລາວ ຈະ​ຂ້າ​ລາວ."
                },
                {
                    "number": 41,
                    "text": "ແລະ ກາ​ອິນ​ໄດ້​ຖືກ​ກັນ​ໄວ້​ຈາກ ທີ່​ປະ​ທັບ​ຂອງ​ພຣະ​ຜູ້​ເປັນ​ເຈົ້າ, ແລະ ເມຍ​ຂອງ​ລາວ ແລະ ອ້າຍ​ນ້ອງ​ຫລາຍ​ຄົນ​ຂອງ​ລາວ​ໄດ້​ອາ​ໄສ​ຢູ່​ແຜ່ນ​ດິນ​ໂນດ, ທາງ​ເບື້ອງ​ຕາ​ເວັນ​ອອກ​ຂອງ​ເອເດນ."
                },
                {
                    "number": 42,
                    "text": "ແລະ ກາ​ອິນ​ໄດ້​ສົມ​ສູ່​ຢູ່​ກັບ​ເມຍ​ຂອງ​ລາວ, ແລະ ນາງ​ໄດ້​ຕັ້ງ​ທ້ອງ ແລະ ໄດ້​ເກີດ​ລູກ​ຊາຍ​ຊື່​ວ່າ​ເອນົກ, ແລະ ລາວ​ກໍ​ມີ​ລູກ​ຊາຍ ແລະ ລູກ​ສາວ​ຫລາຍ​ຄົນ​ນຳ​ອີກ. ແລະ ລາວ​ໄດ້​ສ້າງ​ເມືອງ​ໜຶ່ງ​ຂຶ້ນ, ແລະ ລາວ​ໄດ້​ເອີ້ນ​ຊື່ ເມືອງ​ວ່າ​ເອນົກ ຕາມ​ຊື່​ຂອງ​ລູກ​ຊາຍ​ຂອງ​ລາວ."
                },
                {
                    "number": 43,
                    "text": "ແລະ ເອນົກ​ໄດ້​ລູກ​ຊາຍ​ຊື່​ອີ​ລາດ, ແລະ ລູກ​ຊາຍ ແລະ ລູກ​ສາວ​ຄົນ​ອື່ນໆ. ແລະ ອີ​ລາດ​ໄດ້​ລູກ​ຊາຍ​ຊື່​ເມ​ຮູ​ຢາ​ເອນ, ແລະ ລູກ​ຊາຍ ແລະ ລູກ​ສາວ​ຄົນ​ອື່ນໆ. ແລະ ເມ​ຮູ​ຢາ​ເອນ​ໄດ້​ລູກ​ຊາຍ​ຊື່​ເມທູ​ຊາ​ເອນ, ແລະ ລູກ​ຊາຍ ແລະ ລູກ​ສາວ​ຄົນ​ອື່ນໆ. ແລະ ເມທູ​ຊາ​ເອນ​ໄດ້​ລູກ​ຊາຍ​ຊື່​ລາ​ເມັກ."
                },
                {
                    "number": 44,
                    "text": "ແລະ ລາ​ເມັກ​ໄດ້​ຮັບ​ເອົາ​ຍິງ​ສອງ​ຄົນ​ມາ​ເປັນ​ເມຍ; ຄົນ​ໜຶ່ງ​ຊື່​ວ່າ​ອາ​ດາ, ແລະ ອີກ​ຄົນ​ໜຶ່ງ​ຊື່​ວ່າ​ຊິນ​ລາ."
                },
                {
                    "number": 45,
                    "text": "ແລະ ອາ​ດາ​ໄດ້​ລູກ​ຊາຍ​ຊື່​ຢາ​ບານ; ລາວ​ເປັນ​ບັນ​ພະ​ບຸ​ລຸດ​ຂອງ​ພວກ​ທີ່​ອາ​ໄສ​ຢູ່​ໃນ​ຜ້າ​ເຕັ້ນ, ແລະ ພວກ​ເຂົາ​ເປັນ​ຄົນ​ລ້ຽງ​ສັດ; ແລະ ນ້ອງ​ຊາຍ​ຂອງ​ລາວ​ມີ​ຊື່​ວ່າ ຢູ​ບານ, ເປັນ​ບັນ​ພະ​ບຸ​ລຸດ​ຂອງ​ພວກ​ທີ່​ດີດ​ພິນ ແລະ ເປົ່າ​ຄຸ່ຍ."
                },
                {
                    "number": 46,
                    "text": "ແລະ ຊິນ​ລາ, ນາງ​ກໍ​ໄດ້​ລູກ​ຊາຍ​ຄົນ​ໜຶ່ງ​ຄື​ກັນ​ຊື່​ຕູ​ບາ​ກາ​ອິນ, ເປັນ​ຊ່າງ​ຕີ​ເຄື່ອງ​ມື​ເປັນ​ທອງ​ສຳ​ເລັດ ແລະ ເຫລັກ. ແລະ ຕູ​ບາ​ກາ​ອິນ​ມີ​ນ້ອງ​ສາວ​ຄົນ​ໜຶ່ງ​ຊື່​ວ່າ ນາ​ອາມາ."
                },
                {
                    "number": 47,
                    "text": "ແລະ ລາ​ເມັກ​ໄດ້​ກ່າວ​ກັບ​ເມຍ​ຂອງ​ລາວ, ອາ​ດາ ແລະ ຊິນ​ລາ​ວ່າ: ຈົ່ງ​ຟັງ​ສຽງ​ຂອງ​ອ້າຍ, ພວກ​ນ້ອງ​ຜູ້​ເປັນ​ເມຍ​ຂອງ​ລາ​ເມັກ, ຈົ່ງ​ເຊື່ອ​ຟັງ​ຖ້ອຍ​ຄຳ​ຂອງ​ອ້າຍ; ເພາະ​ອ້າຍ​ໄດ້​ສັງ​ຫານ​ຊາຍ​ໜຸ່ມ​ຄົນ​ໜຶ່ງ ເພາະ​ວ່າ​ລາວ​ໄດ້​ຕີ​ອ້າຍ​ໃຫ້​ບວມ​ຊ້ຳ."
                },
                {
                    "number": 48,
                    "text": "ຖ້າ​ຫາກ​ກາ​ອິນ​ຈະ​ຖືກ​ແກ້​ແຄ້ນ​ເຖິງ​ເຈັດ​ເທົ່າ, ແລ້ວ​ລາ​ເມັກ​ຈະ​ເປັນ​ເຖິງ ເຈັດ​ສິບ​ເຈັດ​ເທົ່າ;"
                },
                {
                    "number": 49,
                    "text": "ເພາະວ່າ​ລາ​ເມັກ​ໂດຍ​ທີ່​ໄດ້​ເຂົ້າ​ເຮັດ ພັນທະ​ສັນ​ຍາ​ກັບ​ຊາຕານ, ຕາມ​ວິ​ທີ​ຂອງ​ກາ​ອິນ, ຊຶ່ງ​ໃນ​ການ​ນີ້ ລາວ​ໄດ້​ກາຍ​ເປັນ​ເຈົ້າ​ເມ​ຮັນ, ເປັນ​ເຈົ້າ​ແຫ່ງ​ຄວາມ​ລັບ​ອັນ​ຍິ່ງ​ໃຫຍ່ ຊຶ່ງ​ຊາຕານ​ໄດ້​ມອບ​ໃຫ້​ກາ​ອິນ; ແລະ ອີ​ລາດ, ລູກ​ຊາຍ​ຂອງ​ເອນົກ, ໂດຍ​ທີ່​ຮູ້​ຈັກ​ຄວາມ​ລັບ​ຂອງ​ພວກ​ເຂົາ, ໄດ້​ເລີ່ມ​ເປີດ​ເຜີຍ​ມັນ​ກັບ​ບັນ​ດາ​ລູກ​ຊາຍ​ຂອງ​ອາດາມ;"
                },
                {
                    "number": 50,
                    "text": "ດັ່ງ​ນັ້ນ ລາ​ເມັກ, ໂດຍ​ທີ່​ຄຽດ​ແຄ້ນ, ໄດ້​ຂ້າ​ລາວ, ບໍ່​ເໝືອນ​ກາ​ອິນ, ໄດ້​ຂ້າ​ອາ​ເບັນ​ນ້ອງ​ຊາຍ​ຂອງ​ລາວ, ເພື່ອ​ເຫັນ​ແກ່​ການ​ຫາ​ຜົນ​ປະ​ໂຫຍດ, ແຕ່​ລາວ​ໄດ້​ຂ້າ​ລາວ​ເພື່ອ​ເຫັນ​ແກ່​ຄຳ​ສາບານ."
                },
                {
                    "number": 51,
                    "text": "ເພາະ, ນັບ​ແຕ່​ວັນ​ເວລາ​ຂອງ​ກາ​ອິນ, ມັນ​ໄດ້​ມີ ການ​ມົ້ວ​ສຸມ​ລັບ, ແລະ ວຽກ​ງານ​ຂອງ​ພວກ​ເຂົາ​ໄດ້​ຢູ່​ໃນ​ຄວາມ​ມືດ, ແລະ ພວກ​ເຂົາ​ໄດ້​ຮູ້​ຈັກ​ອ້າຍ​ນ້ອງ​ຂອງ​ພວກ​ເຂົາ​ທຸກ​ຄົນ."
                },
                {
                    "number": 52,
                    "text": "ດັ່ງ​ນັ້ນ ພຣະ​ຜູ້​ເປັນ​ເຈົ້າ​ຈຶ່ງ​ໄດ້​ສາບ​ແຊ່ງ​ລາ​ເມັກ, ແລະ ຄົວ​ເຮືອນ​ຂອງ​ລາວ, ແລະ ທຸກ​ຄົນ​ທີ່​ໄດ້​ເຮັດ​ພັນທະ​ສັນ​ຍາ​ກັບ​ຊາຕານ; ເພາະ​ວ່າ​ພວກ​ເຂົາ​ບໍ່​ໄດ້​ຮັກ​ສາ​ພຣະ​ບັນ​ຍັດ​ຂອງ​ພຣະ​ເຈົ້າ, ແລະ ສິ່ງ​ນີ້​ໄດ້​ເຮັດ​ໃຫ້​ພຣະ​ເຈົ້າ​ບໍ່​ພໍ​ພຣະ​ໄທ, ແລະ ພຣະ​ອົງ​ບໍ່​ໄດ້​ປະ​ຕິ​ບັດ​ຕໍ່​ພວກ​ເຂົາ, ແລະ ວຽກ​ງານ​ຂອງ​ພວກ​ເຂົາ​ໄດ້​ເປັນ​ສິ່ງ​ທີ່​ໜ້າ​ກຽດ​ຊັງ, ແລະ ໄດ້​ເລີ່ມ​ຂະ​ຫຍາຍ​ອອກ​ໄປ​ທົ່ວ​ໃນ​ບັນ​ດາ ພວກ​ລູກ​ຊາຍ​ທັງ​ປວງ​ຂອງ​ມະນຸດ. ແລະ ມັນ​ໄດ້​ຢູ່​ໃນ​ບັນ​ດາ​ພວກ​ລູກ​ຊາຍ​ຂອງ​ມະນຸດ."
                },
                {
                    "number": 53,
                    "text": "ແລະ ໃນ​ບັນ​ດາ​ພວກ​ລູກ​ສາວ​ຂອງ​ມະນຸດ ສິ່ງ​ເຫລົ່າ​ນີ້​ບໍ່​ໄດ້​ຖືກ​ກ່າວ​ເຖິງ, ເພາະ​ວ່າ​ລາ​ເມັກ​ໄດ້​ເປີດ​ເຜີຍ​ຄວາມ​ລັບ​ໃຫ້​ພວກ​ເມຍ​ຂອງ​ລາວ​ຟັງ, ແລະ ພວກ​ນາງ​ໄດ້​ກະ​ບົດ​ຕໍ່​ລາວ, ແລະ ໄດ້​ປະ​ກາດ​ສິ່ງ​ເຫລົ່າ​ນີ້​ໄປ​ທົ່ວ, ແລະ ບໍ່​ມີ​ຄວາມ​ສົງ​ສານ;"
                },
                {
                    "number": 54,
                    "text": "ດັ່ງ​ນັ້ນ ລາ​ເມັກ​ຈຶ່ງ​ຖືກ​ກຽດ​ຊັງ, ແລະ ຖືກ​ໄລ່​ໜີ, ແລະ ບໍ່​ໄດ້​ຢູ່​ໃນ​ບັນ​ດາ​ພວກ​ລູກ​ຊາຍ​ມະນຸດ, ຖ້າ​ບໍ່​ດັ່ງ​ນັ້ນ​ລາວ​ຈະ​ຖືກ​ຂ້າ."
                },
                {
                    "number": 55,
                    "text": "ແລະ ວຽກ​ງານ​ແຫ່ງ ຄວາມ​ມືດ​ຈຶ່ງ​ໄດ້​ເລີ່ມ​ແຜ່​ອອກ​ໄປ​ໃນ​ບັນ​ດາ​ພວກ​ລູກ​ຊາຍ​ທັງ​ປວງ​ຂອງ​ມະນຸດ​ດັ່ງ​ນັ້ນ."
                },
                {
                    "number": 56,
                    "text": "ແລະ ພຣະ​ເຈົ້າ​ໄດ້​ສາບ​ແຊ່ງ​ຜືນ​ແຜ່ນ​ດິນ​ດ້ວຍ​ການ​ສາບ​ແຊ່ງ​ອັນ​ສາ​ຫັດ, ແລະ ໄດ້​ພຣະ​ພິ​ໂລດ​ໃຫ້​ຄົນ​ຊົ່ວ, ກັບ​ພວກ​ລູກ​ຊາຍ​ທັງ​ປວງ​ຂອງ​ມະນຸດ​ຜູ້​ທີ່​ພຣະ​ອົງ​ໄດ້​ສ້າງ​ຂຶ້ນ;"
                },
                {
                    "number": 57,
                    "text": "ເພາະ​ວ່າ​ພວກ​ເຂົາ​ບໍ່​ໄດ້​ເຊື່ອ​ຟັງ​ສຸ​ລະ​ສຽງ​ຂອງ​ພຣະ​ອົງ, ທັງ​ບໍ່​ເຊື່ອ​ໃນ ພຣະ​ບຸດ​ອົງ​ດຽວ​ທີ່​ຖື​ກຳເນີດ​ຂອງ​ພຣະ​ອົງ, ແມ່ນ​ແຕ່​ຜູ້​ທີ່​ພຣະ​ອົງ​ໄດ້​ປະ​ກາດ​ວ່າ ຈະ​ສະ​ເດັດ​ມາ​ໃນ​ເວລາ​ອັນ​ຮຸ່ງ​ໂລດ, ຜູ້​ໄດ້​ຖືກ​ຕຽມ​ໄວ້​ນັບ​ແຕ່​ກ່ອນ​ການ​ວາງ​ຮາກ​ຖານ​ຂອງ​ໂລກ."
                },
                {
                    "number": 58,
                    "text": "ແລະ ດັ່ງ​ນັ້ນ​ຈຶ່ງ​ໄດ້​ເລີ່ມ​ມີ​ການ​ສັ່ງ​ສອນ ພຣະ​ກິດ​ຕິ​ຄຸນ, ຕັ້ງ​ແຕ່​ຕົ້ນ, ດ້ວຍ​ການ​ປະ​ກາດ​ໂດຍ ເຫລົ່າ​ທູດ​ຜູ້​ບໍ​ລິ​ສຸດ​ທີ່​ຖືກ​ສົ່ງ​ມາ​ຈາກ​ທີ່​ປະ​ທັບ​ຂອງ​ພຣະ​ເຈົ້າ, ແລະ ໂດຍ​ສຸ​ລະ​ສຽງ​ຂອງ​ພຣະ​ອົງ​ເອງ, ແລະ ໂດຍ ຂອງ​ປະທານ​ແຫ່ງ​ພຣະ​ວິນ​ຍານ​ບໍ​ລິ​ສຸດ."
                },
                {
                    "number": 59,
                    "text": "ແລະ ທຸກ​ສິ່ງ​ທັງ​ປວງ​ຈຶ່ງ​ຖືກ​ຢືນ​ຢັນ​ກັບ​ອາດາມ​ດັ່ງ​ນັ້ນ, ໂດຍ​ພິ​ທີ​ການ​ສັກ​ສິດ, ແລະ ພຣະ​ກິດ​ຕິ​ຄຸນ​ຖືກ​ສັ່ງ​ສອນ, ແລະ ຄຳ​ສັ່ງ​ຖືກ​ສົ່ງ​ອອກ​ໄປ, ວ່າ​ມັນ​ຈະ​ຢູ່​ໃນ​ໂລກ​ນີ້, ຈົນ​ເຖິງ​ທີ່​ສຸດ​ຂອງ​ມັນ; ແລະ ມັນ​ເປັນ​ໄປ​ດັ່ງ​ນັ້ນ. ອາແມນ."
                }
            ]
        },
        "/study/scriptures/pgp/moses/6": {
            "uri": "/study/scriptures/pgp/moses/6",
            "title": "ໂມເຊ 6",
            "data_type": "chapter",
            "chapter_name": "ບົດ​ທີ 6",
            "chapter_summary": [
                "ເຊື້ອ​ສາຍ​ຂອງ​ອາດາມ​ຮັກ​ສາ​ປຶ້ມ​ແຫ່ງ​ຄວາມ​ຊົງ​ຈຳ—ລູກ​ຫລານ​ທີ່​ຊອບ​ທຳ​ຂອງ​ລາວ​ສັ່ງ​ສອນ​ການ​ກັບ​ໃຈ—ພຣະ​ເຈົ້າ​ເປີດ​ເຜີຍ​ພຣະ​ອົງ​ເອງ​ຕໍ່​ເອນົກ—ເອນົກ​ສັ່ງ​ສອນ​ພຣະ​ກິດ​ຕິ​ຄຸນ—ແຜນ​ແຫ່ງ​ຄວາມ​ລອດ​ໄດ້​ຖືກ​ເປີດ​ເຜີຍ​ແກ່​ອາດາມ—ລາວ​ໄດ້​ຮັບ​ບັບຕິ​ສະມາ ແລະ ຖານະ​ປະ​ໂລ​ຫິດ."
            ],
            "subtitle": [
                "(ເດືອນ​ພະຈິກ–ເດືອນ​ທັນວາ 1830)"
            ],
            "verses": [
                {
                    "number": 1,
                    "text": "ແລະ ອາດາມ​ໄດ້​ເຊື່ອ​ຟັງ​ສຸ​ລະ​ສຽງ​ຂອງ​ພຣະ​ເຈົ້າ, ແລະ ໄດ້​ເອີ້ນ​ພວກ​ລູກ​ຊາຍ​ຂອງ​ລາວ​ໃຫ້​ກັບ​ໃຈ."
                },
                {
                    "number": 2,
                    "text": "ແລະ ອາດາມ​ໄດ້​ສົມ​ສູ່​ຢູ່​ກັບ​ເມຍ​ຂອງ​ລາວ​ອີກ, ແລະ ນາງ​ໄດ້​ເກີດ​ລູກ​ຊາຍ​ຄົນ​ໜຶ່ງ, ແລະ ລາວ​ໄດ້​ເອີ້ນ​ລາວ​ວ່າ ເຊດ. ແລະ ອາດາມ​ໄດ້​ສັນ​ລະ​ເສີນ​ພຣະ​ນາມ​ຂອງ​ພຣະ​ເຈົ້າ; ເພາະ​ລາວ​ໄດ້​ກ່າວ​ວ່າ: ພຣະ​ເຈົ້າ​ໄດ້​ປະທານ​ລູກ​ຊາຍ​ອີກ​ຄົນ​ໜຶ່ງ​ໃຫ້​ຂ້າ​ພະ​ເຈົ້າ, ແທນ​ອາ​ເບັນ, ຜູ້​ໄດ້​ຖືກ​ກາ​ອິນ​ສັງ​ຫານ."
                },
                {
                    "number": 3,
                    "text": "ແລະ ພຣະ​ເຈົ້າ​ໄດ້​ເປີດ​ເຜີຍ​ພຣະ​ອົງ​ເອງ​ຕໍ່​ເຊດ, ແລະ ລາວ​ບໍ່​ໄດ້​ກະ​ບົດ, ແຕ່​ໄດ້ ຖວາຍ​ເຄື່ອງ​ບູຊາ​ອັນ​ເປັນ​ທີ່​ຍອມ​ຮັບ, ເໝືອນ​ອາ​ເບັນ​ອ້າຍ​ຂອງ​ລາວ. ແລະ ລາວ​ໄດ້​ມີ​ລູກ​ຊາຍ​ຄົນ​ໜຶ່ງ, ແລະ ລາວ​ໄດ້​ເອີ້ນ​ລາວ​ວ່າ ເອໂນດ."
                },
                {
                    "number": 4,
                    "text": "ແລະ ຈາກ​ນັ້ນ​ມາ ຊາຍ​ເຫລົ່າ​ນີ້​ໄດ້​ເລີ່ມ ເອີ້ນ​ຫາ​ພຣະ​ນາມ​ຂອງ​ພຣະ​ຜູ້​ເປັນ​ເຈົ້າ, ແລະ ພຣະ​ຜູ້​ເປັນ​ເຈົ້າ ໄດ້​ອວຍ​ພອນ​ພວກ​ເຂົາ;"
                },
                {
                    "number": 5,
                    "text": "ແລະ ປຶ້ມ​ແຫ່ງ​ຄວາມ​ຊົງ​ຈຳ​ໄດ້​ຖືກ​ຮັກ​ສາ​ໄວ້, ຊຶ່ງ​ໃນ​ນັ້ນ​ມີ​ບັນ​ທຶກ​ໄວ້, ໃນ​ພາ​ສາ​ຂອງ​ອາດາມ, ເພາະ​ມັນ​ໄດ້​ຖືກ​ມອບ​ໃຫ້​ຫລາຍ​ຕໍ່​ຫລາຍ​ຄົນ​ທີ່​ເອີ້ນ​ຫາ​ພຣະ​ເຈົ້າ​ເພື່ອ​ໃຫ້​ຂຽນ​ໂດຍ​ວິນ​ຍານ​ແຫ່ງ ການ​ດົນ​ໃຈ;"
                },
                {
                    "number": 6,
                    "text": "ແລະ ໂດຍ​ພວກ​ເຂົາ​ລູກ​ຫລານ​ຂອງ​ພວກ​ເຂົາ​ຈຶ່ງ​ໄດ້​ຮັບ​ການ​ສິດ​ສອນ​ໃຫ້​ອ່ານ ແລະ ຂຽນ, ໂດຍ​ມີ​ພາ​ສາ​ຊຶ່ງ​ບໍ​ລິ​ສຸດ ແລະ ບໍ່​ເສື່ອມ​ໂຊມ."
                },
                {
                    "number": 7,
                    "text": "ບັດ​ນີ້ ຖານະ​ປະ​ໂລ​ຫິດ​ດຽວ​ກັນ​ນີ້, ຊຶ່ງ​ຢູ່​ໃນ​ຕອນ​ຕົ້ນ, ຈະ​ຢູ່​ໃນ​ຄາວ​ສິ້ນ​ສຸດ​ໂລກ​ຄື​ກັນ."
                },
                {
                    "number": 8,
                    "text": "ບັດ​ນີ້ ຄຳ​ທຳ​ນາຍ​ນີ້​ອາດາມ​ໄດ້​ກ່າວ​ໄວ້, ດັ່ງ​ທີ່​ລາວ​ໄດ້​ຮັບ​ການ​ດົນ​ໃຈ​ໂດຍ ພຣະ​ວິນ​ຍານ​ບໍ​ລິ​ສຸດ, ແລະ ລຳ​ດັບ​ເຊື້ອ​ສາຍ​ຂອງ ລູກໆ​ຂອງ​ພຣະ​ເຈົ້າ​ໄດ້​ຖືກ​ຮັກ​ສາ​ໄວ້. ແລະ ນີ້​ຄື ປຶ້ມ​ລຳ​ດັບ​ການ​ສືບ​ເຊື້ອ​ສາຍ​ຂອງ​ອາດາມ, ກ່າວ​ວ່າ: ໃນ​ມື້​ທີ່​ພຣະ​ເຈົ້າ​ໄດ້​ສ້າງ​ມະນຸດ, ໃນ​ຮູບ​ຮ່າງ​ລັກ​ສະ​ນະ​ທີ່​ຄ້າຍ​ຄື​ກັນ​ກັບ​ພຣະ​ເຈົ້າ​ພຣະ​ອົງ​ໄດ້​ສ້າງ​ລາວ;"
                },
                {
                    "number": 9,
                    "text": "ໃນ ຮູບ​ຮ່າງ​ລັກ​ສະ​ນະ​ທີ່​ເໝືອນ​ຮູບ​ຮ່າງ​ຂອງ​ພຣະ​ອົງ, ຊາຍ ແລະ ຍິງ, ພຣະ​ອົງ​ໄດ້​ສ້າງ ພວກ​ເຂົາ, ແລະ ໄດ້​ອວຍ​ພອນ​ພວກ​ເຂົາ, ແລະ ໄດ້​ເອີ້ນ ຊື່​ພວກ​ເຂົາ​ວ່າ​ອາດາມ, ໃນ​ມື້​ທີ່​ພວກ​ເຂົາ​ໄດ້​ຖືກ​ສ້າງ​ຂຶ້ນ​ມາ ແລະ ໄດ້​ກາຍ​ເປັນ ຈິດ​ວິນ​ຍານ​ທີ່​ມີ​ຊີ​ວິດ​ຢູ່​ໃນ​ແຜ່ນ​ດິນ ທີ່​ຮອງ​ພຣະ​ບາດ​ຂອງ​ພຣະ​ເຈົ້າ."
                },
                {
                    "number": 10,
                    "text": "ແລະ ເມື່ອ ອາດາມ​ມີ​ອາ​ຍຸ​ໄດ້​ໜຶ່ງ​ຮ້ອຍ​ສາມ​ສິບ​ປີ, ລາວ​ໄດ້​ມີ​ລູກ​ຊາຍ​ຄົນ​ໜຶ່ງ​ທີ່​ຄ້າຍ​ຄື​ກັນ​ກັບ​ລາວ, ມີ ຮູບ​ຮ່າງ​ລັກ​ສະ​ນະ​ຄື​ກັນ​ກັບ​ລາວ​ເອງ, ແລະ ເອີ້ນ​ລາວ​ວ່າ ເຊດ."
                },
                {
                    "number": 11,
                    "text": "ແລະ ອາດາມ​ໄດ້​ມີ​ຊີ​ວິດ​ຢູ່​ຕໍ່​ໄປ​ອີກ, ຫລັງ​ຈາກ​ລາວ​ໄດ້​ເຊດ, ແປດ​ຮ້ອຍ​ປີ, ແລະ ລາວ​ກໍ​ມີ​ລູກ​ຊາຍ ແລະ ລູກ​ສາວ​ອີກ​ຫລາຍ​ຄົນ;"
                },
                {
                    "number": 12,
                    "text": "ແລະ ວັນ​ເວລາ​ທັງ​ໝົດ​ທີ່​ອາດາມ​ມີ​ຊີ​ວິດ​ຢູ່​ຄື​ເກົ້າ​ຮ້ອຍ​ສາມ​ສິບ​ປີ, ແລະ ລາວ​ໄດ້​ຕາຍ​ໄປ."
                },
                {
                    "number": 13,
                    "text": "ເມື່ອ​ເຊດ​ມີ​ອາ​ຍຸ​ໄດ້​ໜຶ່ງ​ຮ້ອຍ​ຫ້າ​ປີ, ລາວ​ໄດ້​ເອໂນດ, ແລະ ໄດ້​ທຳ​ນາຍ​ຕະຫລອດ​ວັນ​ເວລາ​ຂອງ​ລາວ, ແລະ ໄດ້​ສິດ​ສອນ​ເອໂນດ​ລູກ​ຊາຍ​ຂອງ​ລາວ​ໃນ​ວິ​ທີ​ທາງ​ຂອງ​ພຣະ​ເຈົ້າ; ດັ່ງ​ນັ້ນ ເອໂນດ​ຈຶ່ງ​ໄດ້​ທຳ​ນາຍ​ຄື​ກັນ."
                },
                {
                    "number": 14,
                    "text": "ແລະ ເຊດ​ໄດ້​ມີ​ອາ​ຍຸ​ຢູ່​ຕໍ່​ໄປ​ອີກ, ຫລັງ​ຈາກ​ໄດ້​ເອໂນດ, ແປດ​ຮ້ອຍ​ເຈັດ​ປີ, ແລະ ກໍ​ມີ​ລູກ​ຊາຍ ແລະ ລູກ​ສາວ​ອີກ​ຫລາຍ​ຄົນ."
                },
                {
                    "number": 15,
                    "text": "ແລະ ລູກ​ຫລານ​ມະນຸດ​ໄດ້​ມີ​ຈຳນວນ​ຢ່າງ​ຫລວງ​ຫລາຍ​ຢູ່​ທົ່ວ​ຜືນ​ແຜ່ນ​ດິນ. ແລະ ໃນ​ວັນ​ເວລາ​ນັ້ນ ຊາຕານ​ໄດ້ ມີ​ອຳນາດ​ຢ່າງ​ຫລວງ​ຫລາຍ​ໃນ​ບັນ​ດາ​ມະນຸດ, ແລະ ລຸກ​ລາມ​ຢູ່​ໃນ​ໃຈ​ຂອງ​ພວກ​ເຂົາ; ແລະ ນັບ​ແຕ່​ນັ້ນ​ເປັນ​ຕົ້ນ​ມາ​ຈຶ່ງ​ມີ​ການ​ເຮັດ​ສົງ​ຄາມ ແລະ ການ​ນອງ​ເລືອດ; ແລະ ມື​ຂອງ​ຄົນໆ​ໜຶ່ງ​ໄດ້​ຕໍ່​ສູ້​ອ້າຍ​ນ້ອງ​ຂອງ​ຕົນ​ເອງ, ໃນ​ການ​ເຮັດ​ການ​ຄາດ​ຕະ​ກຳ, ເພາະ​ວຽກ​ງານ ລັບ, ໂດຍ​ການສະແຫວງ​ຫາ​ອຳນາດ."
                },
                {
                    "number": 16,
                    "text": "ວັນ​ເວລາ​ທັງ​ໝົດ​ຂອງ​ເຊດ​ຄື​ເກົ້າ​ຮ້ອຍ​ສິບ​ສອງ​ປີ, ແລະ ລາວ​ໄດ້​ຕາຍ​ໄປ."
                },
                {
                    "number": 17,
                    "text": "ແລະ ເມື່ອ​ເອໂນດ​ມີ​ອາ​ຍຸ​ໄດ້​ເກົ້າ​ສິບ​ປີ, ລາວ​ໄດ້ ເກນານ. ແລະ ເອໂນດ ແລະ ຄົນ​ທີ່​ເຫລືອ​ຢູ່​ຂອງ​ພຣະ​ເຈົ້າ​ໄດ້​ອອກ​ມາ​ຈາກ​ແຜ່ນ​ດິນ, ຊຶ່ງ​ເອີ້ນ​ວ່າ ຊູ​ລອນ, ແລະ ໄດ້​ໄປ​ອາ​ໄສ​ໃນ​ແຜ່ນ​ດິນ​ແຫ່ງ​ຄຳ​ສັນ​ຍາ, ຊຶ່ງ​ລາວ​ໄດ້​ເອີ້ນ​ຕາມ​ຊື່​ຂອງ​ລູກ​ຊາຍ​ຂອງ​ລາວ, ຜູ້​ລາວ​ໄດ້​ຕັ້ງ​ຊື່​ໃຫ້​ວ່າ​ເກນານ."
                },
                {
                    "number": 18,
                    "text": "ແລະ ເອໂນດ​ໄດ້​ມີ​ຊີ​ວິດ​ຢູ່​ຕື່ມ​ອີກ, ຫລັງ​ຈາກ​ລາວ​ໄດ້​ເກນານ, ແປດ​ຮ້ອຍ​ສິບ​ຫ້າ​ປີ, ແລະ ໄດ້​ມີ​ລູກ​ຊາຍ ແລະ ລູກ​ສາວ​ອີກ​ຫລາຍ​ຄົນ. ແລະ ວັນ​ເວລາ​ທັງ​ໝົດ​ຂອງ​ເອໂນດ​ຄື​ເກົ້າ​ຮ້ອຍ​ຫ້າ​ປີ, ແລະ ລາວ​ໄດ້​ຕາຍ​ໄປ."
                },
                {
                    "number": 19,
                    "text": "ແລະ ເມື່ອ​ເກນານ​ມີ​ອາ​ຍຸ​ໄດ້​ເຈັດ​ສິບ​ປີ, ລາວ​ໄດ້​ມະຫາ​ລາເລນ; ແລະ ເກນານ​ໄດ້​ມີ​ຊີ​ວິດ​ຕື່ມ​ອີກ, ຫລັງ​ຈາກ​ລາວ​ໄດ້​ມະຫາ​ລາເລນ, ແປດ​ຮ້ອຍ​ສີ່​ສິບ​ປີ, ແລະ ໄດ້​ມີ​ລູກ​ຊາຍ ແລະ ລູກ​ສາວ​ອີກ​ຫລາຍ​ຄົນ. ແລະ ວັນ​ເວລາ​ທັງ​ໝົດ​ຂອງ​ເກນານ​ຄື​ເກົ້າ​ຮ້ອຍ​ສິບ​ປີ, ແລະ ລາວ​ໄດ້​ຕາຍ​ໄປ."
                },
                {
                    "number": 20,
                    "text": "ແລະ ເມື່ອ​ມະຫາ​ລາເລນ​ມີ​ອາ​ຍຸ​ໄດ້​ຫົກ​ສິບ​ຫ້າ​ປີ, ລາວ​ໄດ້​ຢາເຣັດ; ແລະ ມະຫາ​ລາເລນ​ໄດ້​ມີ​ຊີ​ວິດ​ຕື່ມ​ອີກ, ຫລັງ​ຈາກ​ລາວ​ໄດ້​ຢາເຣັດ, ແປດ​ຮ້ອຍ​ສາມ​ສິບ​ປີ, ແລະ ໄດ້​ມີ​ລູກ​ຊາຍ ແລະ ລູກ​ສາວ​ອີກ​ຫລາຍ​ຄົນ. ແລະ ວັນ​ເວລາ​ທັງ​ໝົດ​ຂອງ​ມະຫາ​ລາເລນ​ຄື​ແປດ​ຮ້ອຍ​ເກົ້າ​ສິບ​ຫ້າ​ປີ, ແລະ ລາວ​ໄດ້​ຕາຍ​ໄປ."
                },
                {
                    "number": 21,
                    "text": "ແລະ ເມື່ອ​ຢາເຣັດ​ມີ​ອາ​ຍຸ​ໄດ້​ໜຶ່ງ​ຮ້ອຍ​ຫົກ​ສິບ​ສອງ​ປີ, ລາວ​ໄດ້ ເອນົກ; ແລະ ຢາເຣັດ​ໄດ້​ມີ​ຊີ​ວິດ​ຕື່ມ​ອີກ, ຫລັງ​ຈາກ​ລາວ​ໄດ້​ເອນົກ, ແປດ​ຮ້ອຍ​ປີ, ແລະ ໄດ້​ມີ​ລູກ​ຊາຍ ແລະ ລູກ​ສາວ​ອີກ​ຫລາຍ​ຄົນ. ແລະ ຢາເຣັດ​ໄດ້​ສິດ​ສອນ​ເອນົກ​ໃນ​ວິ​ທີ​ທາງ​ຂອງ​ພຣະ​ເຈົ້າ."
                },
                {
                    "number": 22,
                    "text": "ແລະ ນີ້​ຄື​ລຳ​ດັບ​ການ​ສືບ​ເຊື້ອ​ສາຍ​ຂອງ​ພວກ​ລູກ​ຊາຍ​ຂອງ​ອາດາມ, ຜູ້​ເປັນ ບູດ​ຂອງ​ພຣະ​ເຈົ້າ, ຊຶ່ງ​ພຣະ​ເຈົ້າ​ພຣະ​ອົງ​ເອງ, ໄດ້​ສົນ​ທະ​ນາ​ນຳ."
                },
                {
                    "number": 23,
                    "text": "ແລະ ພວກ​ເຂົາ​ເປັນ ຜູ້​ສັ່ງ​ສອນ​ຄວາມ​ຊອບ​ທຳ, ແລະ ໄດ້​ກ່າວ ແລະ ໄດ້ ທຳ​ນາຍ, ແລະ ໄດ້​ເອີ້ນ​ມະນຸດ​ທຸກ​ຄົນ, ຢູ່​ທົ່ວ​ທຸກ​ບ່ອນ, ໃຫ້ ກັບ​ໃຈ; ແລະ ສັດທາ​ໄດ້​ຖືກ​ສິດ​ສອນ​ໃຫ້​ແກ່​ລູກ​ຫລານ​ມະນຸດ."
                },
                {
                    "number": 24,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ວັນ​ເວລາ​ທັງ​ໝົດ​ຂອງ​ຢາເຣັດ​ຄື​ເກົ້າ​ຮ້ອຍ​ຫົກ​ສິບ​ສອງ​ປີ, ແລະ ລາວ​ໄດ້​ຕາຍ​ໄປ."
                },
                {
                    "number": 25,
                    "text": "ແລະ ເມື່ອ​ເອນົກ​ມີ​ອາ​ຍຸ​ໄດ້​ຫົກ​ສິບ​ຫ້າ​ປີ, ລາວ​ໄດ້ ເມທູ​ເຊລາ."
                },
                {
                    "number": 26,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເອນົກ​ໄດ້​ເດີນ​ທາງ​ໄປ​ໃນ​ແຜ່ນ​ດິນ, ໃນ​ບັນ​ດາ​ຜູ້​ຄົນ; ແລະ ໃນ​ຂະນະ​ທີ່​ລາວ​ເດີນ​ທາງ​ໄປ​ຢູ່​ນັ້ນ, ພຣະ​ວິນ​ຍານ​ຂອງ​ພຣະ​ເຈົ້າ​ໄດ້​ສະ​ເດັດ​ລົງ​ມາ​ຈາກ​ສະຫວັນ, ແລະ ໄດ້​ສະ​ຖິດ​ຢູ່​ກັບ​ລາວ."
                },
                {
                    "number": 27,
                    "text": "ແລະ ລາວ​ໄດ້​ຍິນ​ສຸ​ລະ​ສຽງ​ຈາກ​ສະຫວັນ, ກ່າວ​ວ່າ: ເອນົກ, ບຸດ​ຂອງ​ເຮົາ, ຈົ່ງ​ທຳ​ນາຍ​ແກ່​ຜູ້​ຄົນ​ພວກ​ນີ້, ແລະ ກ່າວ​ກັບ​ພວກ​ເຂົາ​ວ່າ—ຈົ່ງ​ກັບ​ໃຈ, ເພາະ​ພຣະ​ຜູ້​ເປັນ​ເຈົ້າ​ໄດ້​ກ່າວ​ດັ່ງ​ນີ້: ເຮົາ ຄຽດ​ແຄ້ນ​ໃຫ້​ຜູ້​ຄົນ​ພວກ​ນີ້, ແລະ ຄວາມ​ຄຽດ​ແຄ້ນ​ອັນ​ຮຸນ​ແຮງ​ຂອງ​ເຮົາ​ເກີດ​ກັບ​ພວກ​ເຂົາ; ເພາະ​ວ່າ​ໃຈ​ຂອງ​ພວກ​ເຂົາ​ແຂງ​ກະ​ດ້າງ, ແລະ ຫູ​ຂອງ​ພວກ​ເຂົາ​ດັບ​ຕໍ່​ການ​ໄດ້​ຍິນ, ແລະ ຕາ​ຂອງ​ພວກ​ເຂົາ​ຫລຽວ​ເຫັນ​ໄດ້ ບໍ່​ໄກ;"
                },
                {
                    "number": 28,
                    "text": "ແລະ ສຳ​ລັບ​ຫລາຍ​ລຸ້ນ​ມາ​ນີ້, ແມ່ນ​ແຕ່​ນັບ​ຕັ້ງ​ແຕ່​ວັນ​ທີ່​ເຮົາ​ໄດ້​ສ້າງ​ພວກ​ເຂົາ, ພວກ​ເຂົາ​ໄດ້ ຫລົງ​ທາງ​ໄປ, ແລະ ໄດ້​ປະ​ຕິ​ເສດ​ເຮົາ, ແລະ ໄດ້​ສະແຫວງ​ຫາ​ຄຳ​ແນະນຳ​ຂອງ​ເຂົາ​ເອງ​ໃນ​ຄວາມ​ມືດ; ແລະ ໃນ​ຄວາມ​ໜ້າ​ຊິງ​ຊັງ​ຂອງ​ພວກ​ເຂົາ​ເອງ ພວກ​ເຂົາ​ໄດ້​ວາງ​ແຜນ​ການ​ຄາດ​ຕະ​ກຳ, ແລະ ບໍ່​ໄດ້​ຮັກ​ສາ​ພຣະ​ບັນ​ຍັດ, ຊຶ່ງ​ເຮົາ​ໄດ້​ມອບ​ໃຫ້​ແກ່​ອາດາມ, ບິດາ​ຂອງ​ພວກ​ເຂົາ."
                },
                {
                    "number": 29,
                    "text": "ດັ່ງ​ນັ້ນ, ພວກ​ເຂົາ​ຈຶ່ງ​ໄດ້​ສາບານ​ເທັດ​ກັບ​ຕົນ​ເອງ, ແລະ ໂດຍ ຄຳ​ສາບານ​ຂອງ​ພວກ​ເຂົາ​ເອງ, ພວກ​ເຂົາ​ໄດ້​ນຳ​ຄວາມ​ຕາຍ​ມາ​ສູ່​ຕົນ​ເອງ; ແລະ ນະລົກ​ທີ່​ເຮົາ​ໄດ້​ຈັດ​ຕຽມ​ໄວ້​ໃຫ້​ພວກ​ເຂົາ, ຖ້າ​ຫາກ​ພວກ​ເຂົາ​ບໍ່​ກັບ​ໃຈ;"
                },
                {
                    "number": 30,
                    "text": "ແລະ ນີ້​ຄື​ຄຳ​ສັ່ງ, ຊຶ່ງ​ເຮົາ​ໄດ້​ສົ່ງ​ອອກ​ໄປ​ນັບ​ຕັ້ງ​ແຕ່​ການ​ເລີ່ມ​ຕົ້ນ​ຂອງ​ໂລກ, ຈາກ​ປາກ​ຂອງ​ເຮົາ​ເອງ, ຕັ້ງ​ແຕ່​ການ​ວາງ​ຮາກ​ຖານ​ຂອງ​ໂລກ, ແລະ ໂດຍ​ປາກ​ຂອງ​ຜູ້​ຮັບ​ໃຊ້​ຂອງ​ເຮົາ, ບິດາ​ຂອງ​ເຈົ້າ, ເຮົາ​ໄດ້​ອອກ​ຄຳ​ສັ່ງ, ແມ່ນ​ແຕ່​ດັ່ງ​ທີ່​ຈະ​ສົ່ງ​ມັນ​ອອກ​ໄປ​ໃນ​ໂລກ, ຈົນ​ເຖິງ​ບ່ອນ​ໄກ​ສຸດ​ຂອງ​ມັນ."
                },
                {
                    "number": 31,
                    "text": "ແລະ ເມື່ອ​ເອນົກ​ໄດ້​ຍິນ​ຖ້ອຍ​ຄຳ​ເຫລົ່າ​ນີ້​ແລ້ວ, ລາວ​ໄດ້​ກົ້ມ​ຂາບ​ລົງ​ຢູ່​ກັບ​ພື້ນ​ດິນ, ຕໍ່​ພຣະ​ພັກ​ຂອງ​ພຣະ​ຜູ້​ເປັນ​ເຈົ້າ, ແລະ ໄດ້​ທູນ​ຕໍ່​ພຣະ​ຜູ້​ເປັນ​ເຈົ້າ, ໂດຍ​ກ່າວ​ວ່າ: ເປັນ​ດ້ວຍ​ເຫດ​ໃດ​ຂ້າ​ພຣະ​ອົງ​ຈຶ່ງ​ໄດ້​ຮັບ​ຄວາມ​ໂປດ​ປານ​ໃນ​ສາຍ​ພຣະ​ເນດ​ຂອງ​ພຣະ​ອົງ, ແລະ ຂ້າ​ພຣະ​ອົງ​ເປັນ​ພຽງ​ຄົນ​ໜຸ່ມ, ແລະ ທຸກ​ຄົນ​ກຽດ​ຊັງ​ຂ້າ​ພຣະ​ອົງ; ເພາະ​ວ່າ​ຂ້າ​ພຣະ​ອົງ ເວົ້າ​ຜ່ຳ; ດັ່ງ​ນັ້ນ​ເປັນ​ໄດ້​ຈັ່ງ​ໃດ​ທີ່​ຂ້າ​ພຣະ​ອົງ​ໄດ້​ເປັນ​ຜູ້​ຮັບ​ໃຊ້​ຂອງ​ພຣະ​ອົງ?"
                },
                {
                    "number": 32,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ເອນົກ​ວ່າ: ຈົ່ງ​ອອກ​ໄປ ແລະ ເຮັດ​ດັ່ງ​ທີ່​ເຮົາ​ບັນ​ຊາ​ເຈົ້າ, ແລະ ບໍ່​ມີ​ມະນຸດ​ຄົນ​ໃດ​ຈະ​ສຽບ​ແທງ​ເຈົ້າ. ຈົ່ງ​ເປີດ ປາກ​ຂອງ​ເຈົ້າ, ແລະ ມັນ​ຈະ​ຖືກ​ເຮັດ​ໃຫ້​ເຕັມ, ແລະ ເຮົາ​ຈະ​ໃຫ້​ເຈົ້າ​ເອີ່ຍ​ປາກ, ເພາະ​ວ່າ​ເນື້ອ​ໜັງ​ທັງ​ປວງ​ຢູ່​ໃນ​ມື​ຂອງ​ເຮົາ, ແລະ ເຮົາ​ຈະ​ເຮັດ​ຕາມ​ທີ່​ເຮົາ​ເຫັນ​ວ່າ​ດີ."
                },
                {
                    "number": 33,
                    "text": "ຈົ່ງ​ກ່າວ​ກັບ​ຜູ້​ຄົນ​ພວກ​ນີ້​ວ່າ: ພວກ​ທ່ານ​ຈົ່ງ ເລືອກ​ໃນ​ມື້​ນີ້, ທີ່​ຈະ​ຮັບ​ໃຊ້​ອົງ​ພຣະ​ຜູ້​ເປັນ​ເຈົ້າ ຜູ້​ໄດ້​ສ້າງ​ພວກ​ທ່ານ."
                },
                {
                    "number": 34,
                    "text": "ຈົ່ງ​ເບິ່ງ ພຣະ​ວິນ​ຍານ​ຂອງ​ເຮົາ​ຢູ່​ກັບ​ເຈົ້າ, ດັ່ງ​ນັ້ນ ຖ້ອຍ​ຄຳ​ຂອງ​ເຈົ້າ​ທັງ​ໝົດ​ເຮົາ​ຈະ​ຮັບ​ຮອງ; ແລະ ພູ​ເຂົາ​ຈະ​ຫລົບ​ໜີ​ໄປ​ຕໍ່ໜ້າ​ເຈົ້າ, ແລະ ແມ່​ນ້ຳ​ຈະ​ໄຫລ​ຫັນ​ໜີ​ຈາກ​ເສັ້ນ​ທາງ​ຂອງ​ມັນ; ແລະ ເຈົ້າ​ຈະ​ສະ​ໜິດ​ຢູ່​ໃນ​ເຮົາ, ແລະ ເຮົາ​ຈະ​ແນບ​ສະ​ໜິດ​ຢູ່​ໃນ​ເຈົ້າ; ສະນັ້ນ​ຈົ່ງ ເດີນ​ໄປ​ກັບ​ເຮົາ."
                },
                {
                    "number": 35,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ເອນົກ​ວ່າ: ໃຫ້​ເອົາ​ຂີ້​ຕົມ​ເຈີມ​ໃສ່​ຕາ​ຂອງ​ເຈົ້າ, ແລະ ລ້າງ​ມັນ, ແລ້ວ​ເຈົ້າ​ຈະ​ເຫັນ. ແລະ ລາວ​ກໍ​ໄດ້​ເຮັດ​ຕາມ​ນັ້ນ."
                },
                {
                    "number": 36,
                    "text": "ແລະ ລາວ​ໄດ້​ເຫັນ ວິນ​ຍານ​ທີ່​ພຣະ​ເຈົ້າ​ໄດ້​ສ້າງ; ແລະ ລາວ​ໄດ້​ເຫັນ​ສິ່ງ​ທີ່​ຕາ ທຳ​ມະ​ດາ​ບໍ່​ສາ​ມາດ​ຫລຽວ​ເຫັນ​ນຳ​ອີກ; ແລະ ນັບ​ແຕ່​ນັ້ນ​ເປັນ​ຕົ້ນ​ມາ​ມີ​ຂ່າວ​ເລົ່າ​ລື​ໄປ​ທົ່ວ​ແຜ່ນ​ດິນ​ວ່າ: ພຣະ​ຜູ້​ເປັນ​ເຈົ້າ​ໄດ້​ຍົກ ພະ​ຍາ​ກອນ​ຜູ້​ໜຶ່ງ​ຂຶ້ນ​ໃຫ້​ແກ່​ຜູ້​ຄົນ​ຂອງ​ພຣະ​ອົງ."
                },
                {
                    "number": 37,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເອນົກ​ໄດ້​ອອກ​ໄປ​ໃນ​ແຜ່ນ​ດິນ, ໃນ​ບັນ​ດາ​ຜູ້​ຄົນ, ໂດຍ​ຢືນ​ຢູ່​ເທິງ​ໂນນ​ພູ ແລະ ບ່ອນ​ສູງ, ແລະ ໄດ້​ເປັ່ງ​ສຽງ​ອັນ​ດັງ, ເປັນ​ພະຍານ​ຕໍ່​ຕ້ານ​ວຽກ​ງານ​ຂອງ​ພວກ​ເຂົາ; ແລະ ທຸກ​ຄົນ ບໍ່​ພໍ​ໃຈ​ກັບ​ລາວ."
                },
                {
                    "number": 38,
                    "text": "ແລະ ພວກ​ເຂົາ​ໄດ້​ມາ​ຟັງ​ລາວ, ຢູ່​ເທິງ​ບ່ອນ​ສູງ, ໂດຍ​ກ່າວ​ກັບ​ຜູ້​ດູ​ແລ​ຜ້າ​ເຕັ້ນ​ວ່າ: ໃຫ້​ພວກ​ເຈົ້າ​ຢູ່​ນີ້ ແລະ ດູ​ແລ​ຜ້າ​ເຕັ້ນ, ໃນ​ຂະນະ​ທີ່​ພວກ​ເຮົາ​ໄປ​ພຸ້ນ​ເພື່ອ​ເບິ່ງ​ຜູ້​ພະ​ຍາ​ກອນ, ເພາະ​ວ່າ​ລາວ​ໄດ້​ທຳ​ນາຍ, ແລະ ມີ​ສິ່ງ​ແປກ​ປະ​ຫລາດ​ໃນ​ແຜ່ນ​ດິນ; ຄົນ​ປ່າ​ຄົນ​ໜຶ່ງ​ໄດ້​ມາ​ໃນ​ບັນ​ດາ​ພວກ​ເຮົາ."
                },
                {
                    "number": 39,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເມື່ອ​ພວກ​ເຂົາ​ໄດ້​ຍິນ​ລາວ, ບໍ່​ມີ​ມະນຸດ​ຄົນ​ໃດ​ວາງ​ມື​ໃສ່​ລາວ; ເພາະ​ວ່າ​ທຸກ​ຄົນ​ທີ່​ໄດ້​ຍິນ​ລາວ​ມີ​ຄວາມ​ຢ້ານ​ກົວ; ເພາະ​ວ່າ​ລາວ​ໄດ້​ເດີນ​ໄປ​ກັບ​ພຣະ​ເຈົ້າ."
                },
                {
                    "number": 40,
                    "text": "ແລະ ມີ​ຊາຍ​ຄົນ​ໜຶ່ງ​ໄດ້​ມາ​ຫາ​ລາວ, ຊຶ່ງ​ຊື່​ວ່າ ມາ​ຮີ​ຢາ, ແລະ ໄດ້​ກ່າວ​ກັບ​ລາວ: ຈົ່ງ​ບອກ​ພວກ​ເຮົາ​ຢ່າງ​ແຈ່ມ​ແຈ້ງ​ວ່າ​ທ່ານ​ເປັນ​ໃຜ, ແລະ ທ່ານ​ມາ​ຈາກ​ໃສ?"
                },
                {
                    "number": 41,
                    "text": "ແລະ ລາວ​ໄດ້​ກ່າວ​ກັບ​ພວກ​ເຂົາ​ວ່າ: ຂ້າ​ພະ​ເຈົ້າ​ມາ​ຈາກ​ແຜ່ນ​ດິນ​ເກນານ, ແຜ່ນ​ດິນ​ຂອງ​ບັນ​ພະ​ບຸ​ລຸດ​ຂອງ​ຂ້າ​ພະ​ເຈົ້າ, ແຜ່ນ​ດິນ​ແຫ່ງ​ຄວາມ​ຊອບ​ທຳ​ຈົນ​ເຖິງ​ທຸກ​ວັນ​ນີ້. ແລະ ບິດາ​ຂອງ​ຂ້າ​ພະ​ເຈົ້າ​ໄດ້​ສິດ​ສອນ​ຂ້າ​ພະ​ເຈົ້າ​ໃນ​ວິ​ທີ​ທາງ​ທັງ​ໝົດ​ຂອງ​ພຣະ​ເຈົ້າ."
                },
                {
                    "number": 42,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື, ໃນ​ຂະນະ​ທີ່​ຂ້າ​ພະ​ເຈົ້າ​ເດີນ​ທາງ​ຈາກ​ແຜ່ນ​ດິນ​ເກນານ, ໃກ້​ທະເລ​ທາງ​ຕາ​ເວັນ​ອອກ, ຂ້າ​ພະ​ເຈົ້າ​ໄດ້​ເຫັນ​ພາບ​ນິມິດ; ແລະ ເບິ່ງ​ແມ, ຂ້າ​ພະ​ເຈົ້າ​ໄດ້​ເຫັນ​ສະຫວັນ, ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ຂ້າ​ພະ​ເຈົ້າ, ແລະ ໄດ້​ປະທານ​ພຣະ​ບັນ​ຍັດ​ໃຫ້​ຂ້າ​ພະ​ເຈົ້າ; ດັ່ງ​ນັ້ນ, ເພາະ​ດ້ວຍ​ເຫດ​ນີ້, ເພື່ອ​ຮັກ​ສາ​ພຣະ​ບັນ​ຍັດ, ຂ້າ​ພະ​ເຈົ້າ​ຈຶ່ງ​ໄດ້​ກ່າວ​ຖ້ອຍ​ຄຳ​ເຫລົ່າ​ນີ້."
                },
                {
                    "number": 43,
                    "text": "ແລະ ເອນົກ​ໄດ້​ກ່າວ​ປາ​ໄສ​ຕໍ່​ໄປ, ໂດຍ​ກ່າວ​ວ່າ: ພຣະ​ຜູ້​ເປັນ​ເຈົ້າ​ຜູ້​ຊຶ່ງ​ໄດ້​ກ່າວ​ກັບ​ຂ້າ​ພະ​ເຈົ້າ, ອົງ​ດຽວ​ກັນ​ນີ້​ເປັນ​ພຣະ​ເຈົ້າ​ແຫ່ງ​ສະຫວັນ, ແລະ ພຣະ​ອົງ​ເປັນ​ພຣະ​ເຈົ້າ​ຂອງ​ຂ້າ​ພະ​ເຈົ້າ, ແລະ ພຣະ​ເຈົ້າ​ຂອງ​ພວກ​ທ່ານ, ແລະ ພວກ​ທ່ານ​ເປັນ​ອ້າຍ​ນ້ອງ​ຂອງ​ຂ້າ​ພະເຈົ້າ, ແລະ ເປັນ​ຫຍັງ​ຈຶ່ງ ແນະນຳ​ຕົນ​ເອງ, ແລະ ປະ​ຕິ​ເສດ​ພຣະ​ເຈົ້າ​ແຫ່ງ​ສະຫວັນ?"
                },
                {
                    "number": 44,
                    "text": "ພຣະ​ອົງ​ໄດ້​ສ້າງ​ສະຫວັນ; ແຜ່ນ​ດິນ​ໂລກ​ເປັນ ບ່ອນ​ຮອງ​ພຣະ​ບາດ​ຂອງ​ພຣະ​ອົງ; ແລະ ຮາກ​ຖານ​ຂອງ​ມັນ​ເປັນ​ຂອງ​ພຣະ​ອົງ. ຈົ່ງ​ເບິ່ງ, ພຣະ​ອົງ​ໄດ້​ສ້າງ​ມັນ, ພຣະ​ອົງ​ໄດ້​ນຳ​ໄພ່​ພົນ​ມະນຸດ​ມາ​ຢູ່​ເທິງ​ພື້ນ​ມັນ."
                },
                {
                    "number": 45,
                    "text": "ແລະ ຄວາມ​ຕາຍ​ໄດ້​ມາ​ເຖິງ​ບັນ​ພະ​ບຸ​ລຸດ​ຂອງ​ພວກ​ເຮົາ; ເຖິງ​ຢ່າງ​ໃດ​ກໍ​ຕາມ ພວກ​ເຮົາ​ຍັງ​ຮູ້​ພວກ​ເພິ່ນ, ແລະ ບໍ່​ສາ​ມາດ​ປະ​ຕິ​ເສດ, ແລະ ແມ່ນ​ແຕ່​ຄົນ​ທຳ​ອິດ​ຂອງ​ທັງ​ໝົດ​ພວກ​ເຮົາ​ກໍ​ຮູ້​ຈັກ, ແມ່ນ​ແຕ່​ອາດາມ."
                },
                {
                    "number": 46,
                    "text": "ເພາະ​ວ່າ​ປຶ້ມ​ແຫ່ງ ຄວາມ​ຊົງ​ຈຳ ພວກ​ເຮົາ​ໄດ້​ຂຽນ​ໃນ​ບັນດາ​ພວກ​ເຮົາ, ອີງ​ຕາມ​ແບບ​ແຜນ​ທີ່​ມອບ​ໃຫ້​ໂດຍ​ນິ້ວ​ພຣະ​ຫັດ​ຂອງ​ພຣະ​ເຈົ້າ; ແລະ ມັນ​ໄດ້​ຖືກ​ປະທານ​ໃຫ້​ໃນ​ພາ​ສາ​ຂອງ​ພວກ​ເຮົາ​ເອງ."
                },
                {
                    "number": 47,
                    "text": "ແລະ ໃນ​ຂະນະ​ທີ່​ເອນົກ​ໄດ້​ກ່າວ​ພຣະ​ຄຳ​ຂອງ​ພຣະ​ເຈົ້າ​ອອກ​ມາ, ຜູ້​ຄົນ​ໄດ້​ຕົວ​ສັ່ນ, ແລະ ບໍ່​ສາ​ມາດ​ຢືນ​ຢູ່​ຕໍ່​ໜ້າ​ລາວ."
                },
                {
                    "number": 48,
                    "text": "ແລະ ລາວ​ໄດ້​ກ່າວ​ກັບ​ພວກ​ເຂົາ​ວ່າ: ເພາະ​ວ່າ​ອາດາມ ຕົກ, ພວກ​ເຮົາ​ຈຶ່ງ​ເປັນ​ຢູ່; ແລະ ໂດຍ​ການ​ຕົກ​ຂອງ​ເພິ່ນ ຄວາມ​ຕາຍ​ຈຶ່ງ​ໄດ້​ມາ​ເຖິງ; ແລະ ພວກ​ເຮົາ​ຖືກ​ກຳ​ນົດ​ໃຫ້​ເປັນ​ຜູ້​ມີ​ສ່ວນ​ໃນ​ຄວາມ​ທຸກ​ທໍ​ລະ​ມານ ແລະ ວິບັດ."
                },
                {
                    "number": 49,
                    "text": "ຈົ່ງ​ເບິ່ງ ຊາຕານ​ໄດ້​ມາ​ໃນ​ບັນ​ດາ​ລູກ​ຫລານ​ມະນຸດ, ແລະ ລໍ້​ລວງ​ພວກ​ເຂົາ​ໃຫ້​ນະມັດ​ສະການ​ມັນ; ແລະ ມະນຸດ​ກາຍ​ເປັນ​ຄົນ​ມີ ກາມ​ມະ​ລົມ, ຕັນ​ຫາ​ໜ້າ​ມືດ, ແລະ ຕ່ຳ​ຊ້າ, ແລະ ຖືກ ກີດ​ກັນ​ໄວ້​ຈາກ​ທີ່​ປະ​ທັບ​ຂອງ​ພຣະ​ເຈົ້າ."
                },
                {
                    "number": 50,
                    "text": "ແຕ່​ພຣະ​ເຈົ້າ​ໄດ້​ເຮັດ​ໃຫ້​ເປັນ​ທີ່​ຮູ້​ຈັກ​ແກ່​ບັນ​ພະ​ບຸ​ລຸດ​ຂອງ​ພວກ​ເຮົາ​ແລ້ວ​ວ່າ ມະນຸດ​ທັງ​ປວງ​ຕ້ອງ​ກັບ​ໃຈ."
                },
                {
                    "number": 51,
                    "text": "ແລະ ພຣະ​ອົງ​ໄດ້​ເອີ້ນ​ພໍ່​ອາດາມ​ຂອງ​ພວກ​ເຮົາ​ໂດຍ​ສຸ​ລະ​ສຽງ​ຂອງ​ພຣະ​ອົງ​ເອງ, ໂດຍ​ກ່າວ​ວ່າ: ເຮົາ​ຄື ພຣະ​ເຈົ້າ; ເຮົາ​ໄດ້​ສ້າງ​ໂລກ, ແລະ ມະນຸດ ກ່ອນ​ພວກ​ເຂົາ​ເປັນ​ຢູ່​ໃນ​ເນື້ອ​ໜັງ."
                },
                {
                    "number": 52,
                    "text": "ແລະ ພຣະ​ອົງ​ໄດ້​ກ່າວ​ກັບ​ເພິ່ນ​ອີກ​ວ່າ: ຖ້າ​ຫາກ​ເຈົ້າ​ຈະ​ຫັນ​ມາ​ຫາ​ເຮົາ, ແລະ ເຊື່ອ​ຟັງ​ສຽງ​ຂອງ​ເຮົາ, ແລະ ເຊື່ອ, ແລະ ກັບ​ໃຈ​ຈາກ​ການ​ລ່ວງ​ລະເມີດ​ທັງ​ປວງ​ຂອງ​ເຈົ້າ, ແລະ ຮັບ ບັບຕິ​ສະມາ, ແມ່ນ​ແຕ່​ໃນ​ນ້ຳ, ໃນ​ພຣະ​ນາມ​ຂອງ​ພຣະ​ບຸດ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ, ຜູ້​ເຕັມ​ໄປ​ດ້ວຍ ພຣະ​ຄຸນ ແລະ ຄວາມ​ຈິງ, ຊຶ່ງ​ຄື ພຣະ​ເຢຊູ​ຄຣິດ, ພຣະ​ນາມ​ດຽວ​ເທົ່າ​ນັ້ນ ຊຶ່ງ​ຈະ​ມອບ​ໃຫ້​ພາຍ​ໃຕ້​ຟ້າ​ສະຫວັນ, ຊຶ່ງ​ໂດຍ​ພຣະ​ນາມ​ນັ້ນ ຄວາມ​ລອດ​ຈະ​ມາ​ເຖິງ​ລູກ​ຫລານ​ມະນຸດ, ເຈົ້າ​ຈະ​ໄດ້​ຮັບ​ຂອງ​ປະທານ​ແຫ່ງ​ພຣະ​ວິນ​ຍານ​ບໍ​ລິ​ສຸດ, ໂດຍ​ຂໍ​ທຸກ​ສິ່ງ​ໃນ​ພຣະ​ນາມ​ຂອງ​ພຣະ​ອົງ, ແລະ ສິ່ງ​ໃດ​ກໍ​ຕາມ​ທີ່​ເຈົ້າ​ຈະ​ຂໍ, ມັນ​ຈະ​ຖືກ​ມອບ​ໃຫ້​ແກ່​ເຈົ້າ."
                },
                {
                    "number": 53,
                    "text": "ແລະ ພໍ່​ອາດາມ​ຂອງ​ພວກ​ເຮົາ​ໄດ້​ກ່າວ​ກັບ​ພຣະ​ຜູ້​ເປັນ​ເຈົ້າ​ວ່າ: ເປັນ​ຫຍັງ​ມະນຸດ​ຈຶ່ງ​ຕ້ອງ​ກັບ​ໃຈ ແລະ ຮັບ​ບັບຕິ​ສະມາ​ໃນ​ນ້ຳ? ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ອາດາມ​ວ່າ: ຈົ່ງ​ເບິ່ງ ເຮົາ​ໄດ້ ໃຫ້​ອະ​ໄພ​ແກ່​ເຈົ້າ ສຳ​ລັບ​ການ​ລ່ວງ​ລະເມີດ​ຂອງ​ເຈົ້າ​ຢູ່​ໃນ​ສວນ​ເອເດນ."
                },
                {
                    "number": 54,
                    "text": "ຈາກ​ທີ່​ກ່າວ​ມາ​ນັ້ນ​ໄດ້​ມີ​ຂ່າວ​ເລົ່າ​ລື​ໄປ​ທົ່ວ​ໃນ​ບັນ​ດາ​ຜູ້​ຄົນ, ວ່າ ພຣະ​ບຸດ​ຂອງ​ພຣະ​ເຈົ້າ​ໄດ້ ຊົດ​ໃຊ້​ແທນ​ຄວາມ​ຜິດ​ບາບ​ດັ້ງ​ເດີມ, ຊຶ່ງ​ໃນ​ການ​ນີ້​ບາບ​ຂອງ​ພໍ່​ແມ່​ຈະ​ບໍ່​ຕົກ​ລົງ​ເທິງ​ຫົວ​ຂອງ ລູກໆ, ເພາະ​ພວກ​ເຂົາ​ປາດ​ສະ​ຈາກ​ບາບ​ຈາກ​ການ​ວາງ​ຮາກ​ຖານ​ຂອງ​ໂລກ."
                },
                {
                    "number": 55,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ອາດາມ​ວ່າ: ຕາບ​ໃດ​ທີ່​ລູກໆ​ຂອງ​ເຈົ້າ​ໄດ້​ເກີດ​ໃນ​ບາບ​ສັນ​ໃດ, ແມ່ນ​ເມື່ອ​ພວກ​ເຂົາ​ເລີ່ມ​ເຕີບ​ໂຕ​ຂຶ້ນ, ບາບ​ຍ່ອມ​ເກີດ​ຂຶ້ນ​ໃນ​ໃຈ​ຂອງ​ພວກ​ເຂົາ​ສັນ​ນັ້ນ, ແລະ ພວກ​ເຂົາ​ຈະ​ໄດ້​ຊີມ​ລົດ​ຊາດ​ອັນ ຂົມ​ຂື່ນ, ເພື່ອ​ວ່າ​ພວກ​ເຂົາ​ຈະ​ຮູ້​ຈັກ​ໃຫ້​ຄຸນ​ຄ່າ​ແກ່​ຄວາມ​ດີ."
                },
                {
                    "number": 56,
                    "text": "ແລະ ມັນ​ໄດ້​ຖືກ​ມອບ​ໃຫ້​ແກ່​ພວກ​ເຂົາ​ເພື່ອ​ຈະ​ໄດ້​ຮູ້​ຄວາມ​ດີ​ຈາກ​ຄວາມ​ຊົ່ວ; ດັ່ງ​ນັ້ນ ພວກ​ເຂົາ​ຈຶ່ງ ເປັນ​ຕົວ​ແທນ​ອິດສະ​ລະ​ພາບ​ຂອງ​ຕົນ​ເອງ, ແລະ ເຮົາ​ໄດ້​ມອບ​ກົດ ແລະ ບັນ​ຍັດ​ອີກ​ຂໍ້​ໜຶ່ງ​ໃຫ້​ແກ່​ເຈົ້າ."
                },
                {
                    "number": 57,
                    "text": "ດັ່ງ​ນັ້ນ ຈົ່ງ​ສິດ​ສອນ​ລູກໆ​ຂອງ​ເຈົ້າ, ວ່າ​ມະນຸດ​ທຸກ​ຄົນ, ໃນ​ທຸກ​ແຫ່ງ​ຫົນ, ຈະ​ຕ້ອງ ກັບ​ໃຈ, ຖ້າ​ບໍ່​ດັ່ງ​ນັ້ນ ພວກ​ເຂົາ​ຈະ​ບໍ່​ມີ​ທາງ​ສາ​ມາດ​ໄດ້​ຮັບ​ອາ​ນາ​ຈັກ​ຂອງ​ພຣະ​ເຈົ້າ​ເປັນ​ມູນ​ມໍ​ລະ​ດົກ, ເພາະ​ວ່າ ສິ່ງ​ທີ່​ບໍ່​ສະອາດ​ຈະ​ບໍ່​ສາ​ມາດ ຢູ່​ໃນ​ທີ່​ນັ້ນ, ຫລື ຢູ່​ໃນ​ທີ່​ປະ​ທັບ​ຂອງ​ພຣະ​ອົງ; ເພາະ​ວ່າ, ໃນ​ພາ​ສາ​ຂອງ​ອາດາມ, ພຣະ​ຜູ້​ບໍ​ລິ​ສຸດ​ຄື​ພຣະ​ນາມ​ຂອງ​ພຣະ​ອົງ, ແລະ ພຣະ​ນາມ​ຂອງ​ພຣະ​ອົງ​ດຽວ​ທີ່​ຖື​ກຳເນີດ​ຂອງ​ພຣະ​ອົງ​ຄື ບຸດ​ມະນຸດ, ແມ່ນ​ແຕ່ ພຣະ​ເຢຊູ​ຄຣິດ, ຜູ້​ພິ​ພາກ​ສາ​ທີ່​ຊອບ​ທຳ, ຜູ້​ຈະ​ສະ​ເດັດ​ມາ​ໃນ​ເວລາ​ອັນ​ຮຸ່ງ​ໂລດ."
                },
                {
                    "number": 58,
                    "text": "ສະນັ້ນ ເຮົາ​ຈຶ່ງ​ມອບ​ບັນ​ຍັດ​ຂໍ້​ໜຶ່ງ​ໃຫ້​ແກ່​ເຈົ້າ, ເພື່ອ​ສິດ​ສອນ​ສິ່ງ​ເຫລົ່າ​ນີ້​ຢ່າງ​ເປັນ​ອິດສະ​ລະ​ກັບ ລູກໆ​ຂອງ​ເຈົ້າ, ໂດຍ​ກ່າວ​ວ່າ:"
                },
                {
                    "number": 59,
                    "text": "ຄື​ໂດຍ​ເຫດ​ຜົນ​ຂອງ​ການ​ລ່ວງ​ລະເມີດ ການ​ຕົກ​ຈຶ່ງ​ມີ​ມາ, ຊຶ່ງ​ການ​ຕົກ​ໄດ້​ນຳ​ຄວາມ​ຕາຍ​ມາ​ໃຫ້, ແລະ ຕາບ​ໃດ​ທີ່​ພວກ​ເຈົ້າ​ໄດ້​ເກີດ​ໃນ​ໂລກ​ໂດຍ​ນ້ຳ, ແລະ ໂລ​ຫິດ, ແລະ ວິນ​ຍານ, ຊຶ່ງ​ເຮົາ​ໄດ້​ສ້າງ, ແລະ ຈາກ ດິນ​ໄດ້​ກາຍ​ເປັນ​ຈິດ​ວິນ​ຍານ​ທີ່​ມີ​ຊີ​ວິດ​ສັນ​ໃດ, ແມ່ນ​ແຕ່​ສັນ​ນັ້ນ​ພວກ​ເຈົ້າ​ຈະ​ຕ້ອງ​ໄດ້ ເກີດ​ໃໝ່​ອີກ​ເຂົ້າ​ໃນ​ອາ​ນາ​ຈັກ​ສະຫວັນ, ດ້ວຍ ນ້ຳ, ແລະ ດ້ວຍ​ວິນ​ຍານ, ແລະ ສະອາດ​ໂດຍ​ໂລ​ຫິດ, ແມ່ນ​ແຕ່​ໂລ​ຫິດ​ຂອງ​ພຣະ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ; ເພື່ອ​ວ່າ​ພວກ​ເຈົ້າ​ຈະ​ໄດ້​ຮັບ​ການ​ຊຳລະ​ໃຫ້​ບໍ​ລິ​ສຸດ​ຈາກ​ບາບ​ທັງ​ປວງ, ແລະ ຊື່ນ​ຊົມ​ກັບ ຖ້ອຍ​ຄຳ​ແຫ່ງ​ຊີ​ວິດ​ນິ​ລັນ​ດອນ​ໃນ​ໂລກ​ນີ້, ແລະ ຊີ​ວິດ​ນິ​ລັນ​ດອນ​ໃນ​ໂລກ​ທີ່​ຈະ​ມາ​ເຖິງ, ແມ່ນ​ແຕ່ ລັດ​ສະ​ໝີ​ພາບ​ທີ່​ອະ​ມະ​ຕະ;"
                },
                {
                    "number": 60,
                    "text": "ເພາະ​ວ່າ​ໂດຍ ນ້ຳ​ພວກ​ເຈົ້າ​ຈະ​ຮັກ​ສາ​ບັນ​ຍັດ; ໂດຍ​ພຣະ​ວິນ​ຍານ​ພວກ​ເຈົ້າ​ຈະ​ຖືກ ຮັບ​ຮອງ, ແລະ ໂດຍ ໂລ​ຫິດ​ພວກ​ເຈົ້າ​ຈະ​ໄດ້​ຮັບ ການ​ຊຳລະ​ໃຫ້​ບໍ​ລິ​ສຸດ;"
                },
                {
                    "number": 61,
                    "text": "ສະນັ້ນ ມັນ​ໄດ້​ຖືກ​ມອບ​ໃຫ້​ເພື່ອ​ຈະ​ຢູ່​ໃນ​ພວກ​ເຈົ້າ; ພະຍານ​ໃນ​ສະຫວັນ; ພຣະ​ຜູ້​ປອບ​ໂຍນ; ສິ່ງ​ທີ່​ເປັນ​ສັນ​ຕິ​ສຸກ​ແຫ່ງ​ລັດ​ສະ​ໝີ​ພາບ​ທີ່​ອະ​ມະ​ຕະ; ຄວາມ​ຈິງ​ຂອງ​ທຸກ​ສິ່ງ​ທັງ​ປວງ; ສິ່ງ​ທີ່​ເຮັດ​ໃຫ້​ທຸກ​ສິ່ງ​ທັງ​ປວງ​ມີ​ຊີ​ວິດ​ຊີ​ວາ, ສິ່ງ​ທີ່​ໃຫ້​ຊີ​ວິດ​ແກ່​ທຸກ​ສິ່ງ​ທັງ​ປວງ; ສິ່ງ​ທີ່​ຮູ້​ທຸກ​ສິ່ງ​ທັງ​ປວງ, ແລະ ມີ​ອຳນາດ​ທັງ​ໝົດ​ຕາມ​ສະ​ຕິ​ປັນ​ຍາ, ຄວາມ​ເມດ​ຕາ, ຄວາມ​ຈິງ, ຄວາມ​ຍຸດ​ຕິ​ທຳ, ແລະ ການ​ພິ​ພາກ​ສາ."
                },
                {
                    "number": 62,
                    "text": "ແລະ ບັດ​ນີ້, ຈົ່ງ​ເບິ່ງ, ເຮົາ​ກ່າວ​ກັບ​ເຈົ້າ​ວ່າ: ນີ້​ຄື ແຜນ​ແຫ່ງ​ຄວາມ​ລອດ​ເພື່ອ​ມະນຸດ​ທັງ​ປວງ, ຜ່ານ​ໂລ​ຫິດ​ຂອງ ພຣະ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ, ຜູ້​ຈະ​ສະ​ເດັດ​ມາ​ໃນ​ເວລາ​ອັນ​ຮຸ່ງ​ໂລດ."
                },
                {
                    "number": 63,
                    "text": "ແລະ ຈົ່ງ​ເບິ່ງ, ທຸກ​ສິ່ງ​ທັງ​ປວງ​ມີ​ລັກ​ສະ​ນະ​ທີ່​ເໝືອນ​ກັນ, ແລະ ທຸກ​ສິ່ງ​ທັງ​ປວງ​ໄດ້​ຖືກ​ສ້າງ​ຂຶ້ນ​ມາ ແລະ ຖືກ​ເຮັດ​ເພື່ອ​ໃຫ້ ເປັນ​ພະຍານ​ເຖິງ​ເຮົາ, ທັງ​ສິ່ງ​ທີ່​ເປັນ​ຝ່າຍ​ໂລກ, ແລະ ສິ່ງ​ທີ່​ເປັນ​ຝ່າຍ​ວິນ​ຍານ; ສິ່ງ​ທີ່​ຢູ່​ໃນ​ຟ້າ​ສະຫວັນ​ເບື້ອງ​ເທິງ, ແລະ ສິ່ງ​ທີ່​ຢູ່​ເທິງ​ແຜ່ນ​ດິນ​ໂລກ, ແລະ ສິ່ງ​ທີ່​ຢູ່​ໃນ​ແຜ່ນ​ດິນ​ໂລກ, ແລະ ສິ່ງ​ທີ່​ຢູ່​ໃຕ້​ແຜ່ນ​ດິນ​ໂລກ, ທັງ​ເບື້ອງ​ເທິງ ແລະ ເບື້ອງ​ລຸ່ມ: ທຸກ​ສິ່ງ​ທັງ​ປວງ​ເປັນ​ພະຍານ​ເຖິງ​ເຮົາ."
                },
                {
                    "number": 64,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື, ເມື່ອ​ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ອາດາມ, ບິດາ​ຂອງ​ພວກ​ເຮົາ​ແລ້ວ, ອາດາມ​ໄດ້​ທູນ​ຕໍ່​ພຣະ​ຜູ້​ເປັນ​ເຈົ້າ, ແລະ ເພິ່ນ​ໄດ້​ຖືກ​ພາ​ໄປ​ໂດຍ ພຣະ​ວິນ​ຍານ​ຂອງ​ພຣະ​ຜູ້​ເປັນ​ເຈົ້າ, ແລະ ໄດ້​ຖືກ​ນຳ​ລົງ​ໄປ​ໃນ ນ້ຳ, ແລະ ຖືກ​ວາງ​ໄວ້​ໃຕ້​ນ້ຳ, ແລະ ຖືກ​ນຳ​ຂຶ້ນ​ມາ​ຈາກ​ນ້ຳ."
                },
                {
                    "number": 65,
                    "text": "ແລະ ເພິ່ນ​ໄດ້​ຮັບ​ບັບຕິ​ສະມາ​ດັ່ງ​ນັ້ນ, ແລະ ພຣະ​ວິນ​ຍານ​ຂອງ​ພຣະ​ເຈົ້າ​ໄດ້​ສະ​ເດັດ​ມາ​ເທິງ​ເພິ່ນ, ແລະ ເພິ່ນ​ໄດ້ ເກີດ​ທາງ​ວິນ​ຍານ​ດັ່ງ​ນັ້ນ, ແລະ ໄດ້​ຖືກ​ເຮັດ​ໃຫ້​ມີ​ຊີ​ວິດ​ຊີ​ວາ​ຂຶ້ນ​ໃນ ຈິດ​ໃຈ."
                },
                {
                    "number": 66,
                    "text": "ແລະ ເພິ່ນ​ໄດ້​ຍິນ​ສຸ​ລະ​ສຽງ​ອອກ​ມາ​ຈາກ​ສະຫວັນ, ໂດຍ​ກ່າວ​ວ່າ: ເຈົ້າ​ໄດ້ ບັບຕິ​ສະມາ​ດ້ວຍ​ໄຟ, ແລະ ດ້ວຍ​ພຣະ​ວິນ​ຍານ​ບໍ​ລິ​ສຸດ. ນີ້​ຄື ພະຍານ​ຂອງ​ພຣະ​ບິດາ, ແລະ ພຣະ​ບຸດ, ນັບ​ແຕ່​ນີ້​ເປັນ​ຕົ້ນ​ໄປ ແລະ ຕະຫລອດ​ການ;"
                },
                {
                    "number": 67,
                    "text": "ແລະ ເຈົ້າ​ເປັນ​ຄົນ​ຕາມ ລະບຽບ​ຂອງ​ພຣະ​ອົງ​ຜູ້​ປາດ​ສະ​ຈາກ​ການ​ເລີ່ມ​ຕົ້ນ​ຂອງ​ມື້ ຫລື ທີ່​ສິ້ນ​ສຸດ​ຂອງ​ປີ, ຈາກ​ຕະຫລອດ​ຊົ່ວ​ນິ​ລັນ​ດອນ​ເຖິງ​ຕະຫລອດ​ຊົ່ວ​ນິ​ລັນ​ດອນ."
                },
                {
                    "number": 68,
                    "text": "ຈົ່ງ​ເບິ່ງ, ເຈົ້າ​ເປັນ ໜຶ່ງ​ໃນ​ເຮົາ, ເປັນ​ບຸດ​ຂອງ​ພຣະ​ເຈົ້າ; ແລະ ດັ່ງ​ນັ້ນ​ຄົນ​ທັງ​ປວງ​ຈະ​ກາຍ​ເປັນ ບຸດ​ຂອງ​ເຮົາ. ອາແມນ."
                }
            ]
        },
        "/study/scriptures/pgp/moses/7": {
            "uri": "/study/scriptures/pgp/moses/7",
            "title": "ໂມເຊ 7",
            "data_type": "chapter",
            "chapter_name": "ບົດ​ທີ 7",
            "chapter_summary": [
                "ເອນົກ​ສິດ​ສອນ, ນຳ​ພາ​ຜູ້​ຄົນ, ແລະ ເຄື່ອນ​ຍ້າຍ​ພູ​ເຂົາ—​ເມືອງ​ຊີໂອນ​ຖືກ​ສະຖາ​ປະນາ​ຂຶ້ນ—ເອນົກ​ຫລິງ​ເຫັນ​ລ່ວງ​ໜ້າ​ເຖິງ​ການ​ສະ​ເດັດ​ມາ​ຂອງ​ບຸດ​ມະນຸດ, ການ​ເສຍ​ສະລະ​ຊົດ​ໃຊ້​ຂອງ​ພຣະ​ອົງ, ແລະ ການ​ຟື້ນ​ຄືນ​ຊີ​ວິດ​ຂອງ​ໄພ່​ພົນ​ຂອງ​ພຣະ​ເຈົ້າ—ເພິ່ນ​ຫລິງ​ເຫັນ​ລ່ວງ​ໜ້າ​ເຖິງ​ການ​ຟື້ນ​ຟູ, ການ​ເຕົ້າ​ໂຮມ, ການ​ສະ​ເດັດ​ມາ​ຄັ້ງ​ທີ​ສອງ, ແລະ ການ​ກັບ​ຄືນ​ຂອງ​ຊີໂອນ."
            ],
            "subtitle": [
                "(ເດືອນ​ທັນວາ 1830)"
            ],
            "verses": [
                {
                    "number": 1,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເອນົກ​ກ່າວ​ປາ​ໄສ​ຂອງ​ເພິ່ນ​ຕໍ່​ໄປ, ໂດຍ​ກ່າວ​ວ່າ: ຈົ່ງ​ເບິ່ງ, ອາດາມ​ບິດາ​ຂອງ​ພວກ​ເຮົາ​ໄດ້​ສິດ​ສອນ​ສິ່ງ​ເຫລົ່າ​ນີ້, ແລະ ຫລາຍ​ຄົນ​ໄດ້​ເຊື່ອ ແລະ ກາຍ​ເປັນ ບຸດ​ຂອງ​ພຣະ​ເຈົ້າ, ແລະ ຫລາຍ​ຄົນ​ບໍ່​ໄດ້​ເຊື່ອ, ແລະ ໄດ້​ຕາຍ​ໄປ​ໃນ​ຄວາມ​ບາບ​ຂອງ​ພວກ​ເຂົາ, ແລະ ເຝົ້າ​ຄອຍ​ດ້ວຍ ຄວາມ​ຢ້ານ​ກົວ, ໃນ​ຄວາມ​ທໍ​ລະ​ມານ, ເຖິງ​ຄວາມ​ເຄືອງ​ແຄ້ນ​ເໝືອນ​ກັບ​ໄຟ​ອັນ​ໜ້າ​ເກງ​ຂາມ ແລະ ໜ້າ​ຢ້ານ​ກົວ​ຂອງ​ພຣະ​ເຈົ້າ ທີ່​ຈະ​ຖອກ​ເທ​ລົງ​ໃສ່​ພວກ​ເຂົາ."
                },
                {
                    "number": 2,
                    "text": "ແລະ ນັບ​ແຕ່​ເວລາ​ນັ້ນ​ມາ​ເອນົກ​ໄດ້​ເລີ່ມ​ທຳ​ນາຍ, ໂດຍ​ກ່າວ​ກັບ​ຜູ້​ຄົນ​ວ່າ: ໃນ​ຂະນະ​ທີ່​ຂ້າ​ພະ​ເຈົ້າ​ເດີນ​ທາງ, ແລະ ຢືນ​ຢູ່​ເທິງ​ສະຖານ​ທີ່ ເມ​ຮູ​ຢາ, ແລະ ໄດ້​ທູນ​ຕໍ່​ພຣະ​ຜູ້​ເປັນ​ເຈົ້າ, ໄດ້​ມີ​ສຸ​ລະ​ສຽງ​ອອກ​ມາ​ຈາກ​ສະຫວັນ, ໂດຍ​ກ່າວ​ວ່າ—​ເຈົ້າ​ຈົ່ງ​ຫັນ​ກັບ​ໄປ, ແລະ ເຈົ້າ​ຈົ່ງ​ຂຶ້ນ​ໄປ​ເທິງ​ພູ​ຊີ​ເມ​ໂອນ."
                },
                {
                    "number": 3,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຂ້າ​ພະ​ເຈົ້າ​ໄດ້​ກັບ​ໄປ ແລະ ໄດ້​ຂຶ້ນ​ໄປ​ເທິງ​ພູ; ແລະ ໃນ​ຂະນະ​ທີ່​ຂ້າ​ພະ​ເຈົ້າ​ຢືນ​ຢູ່​ເທິງ​ພູ, ຂ້າ​ພະ​ເຈົ້າ​ໄດ້​ເຫັນ​ຟ້າ​ສະຫວັນ​ເປີດ, ແລະ ຂ້າ​ພະ​ເຈົ້າ​ໄດ້​ຖືກ​ຫຸ້ມ​ຫໍ່​ດ້ວຍ ລັດ​ສະ​ໝີ​ພາບ;"
                },
                {
                    "number": 4,
                    "text": "ແລະ ຂ້າ​ພະ​ເຈົ້າ​ໄດ້​ເຫັນ​ພຣະ​ຜູ້​ເປັນ​ເຈົ້າ; ແລະ ພຣະ​ອົງ​ໄດ້​ປະ​ທັບ​ຢູ່​ຕໍ່​ໜ້າ​ຂອງ​ຂ້າ​ພະ​ເຈົ້າ, ແລະ ພຣະ​ອົງ​ໄດ້​ເວົ້າ​ລົມ​ກັບ​ຂ້າ​ພະ​ເຈົ້າ, ແມ່ນ​ແຕ່​ຄື​ກັນ​ກັບ​ຄົນ​ຜູ້​ໜຶ່ງ​ເວົ້າ​ກັບ​ຄົນ​ອີກ​ຜູ້​ໜຶ່ງ, ໜ້າ​ຕໍ່​ໜ້າ; ແລະ ພຣະ​ອົງ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ຈົ່ງ ຫລຽວ​ເບິ່ງ, ແລະ ເຮົາ​ຈະ​ສະແດງ​ໃຫ້​ເຈົ້າ​ເຫັນ​ໂລກ​ເປັນ​ເວລາ​ຫລາຍ​ລຸ້ນ​ຄົນ."
                },
                {
                    "number": 5,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຂ້າ​ພະ​ເຈົ້າ​ໄດ້​ເຫັນ​ຫ່ອມ​ພູ​ຊຳ, ແລະ ເບິ່ງ​ແມ, ຜູ້​ຄົນ​ຢ່າງ​ຫລວງ​ຫລາຍ​ທີ່​ອາ​ໄສ​ຢູ່​ໃນ​ຜ້າ​ເຕັ້ນ, ຊຶ່ງ​ເປັນ​ຜູ້​ຄົນ​ຂອງ​ຊຳ."
                },
                {
                    "number": 6,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ຂ້າ​ພະ​ເຈົ້າ​ອີກ: ຈົ່ງ​ເບິ່ງ​ເຖີດ; ແລະ ຂ້າ​ພະ​ເຈົ້າ​ໄດ້​ຫລຽວ​ໄປ​ທາງ​ທິດ​ເໜືອ, ແລະ ຂ້າ​ພະ​ເຈົ້າ​ໄດ້​ເຫັນ​ຜູ້​ຄົນ​ຂອງ​ກາ​ນາ​ອານ, ຊຶ່ງ​ອາ​ໄສ​ຢູ່​ໃນ​ຜ້າ​ເຕັ້ນ."
                },
                {
                    "number": 7,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ຈົ່ງ​ທຳ​ນາຍ; ແລະ ຂ້າ​ພະ​ເຈົ້າ​ໄດ້​ທຳ​ນາຍ, ໂດຍ​ກ່າວ​ວ່າ: ຈົ່ງ​ເບິ່ງ​ຜູ້​ຄົນ​ຂອງ​ກາ​ນາ​ອານ, ຊຶ່ງ​ມີ​ຈຳນວນ​ຢ່າງ​ຫລວງ​ຫລາຍ, ຈະ​ອອກ​ໄປ​ຕໍ່​ສູ້​ກັບ​ຜູ້​ຄົນ​ຂອງ​ຊຳ, ແລະ ຈະ​ຂ້າ​ພວກ​ເຂົາ ຈົນ​ວ່າ​ພວກ​ເຂົາ​ຖືກ​ທຳ​ລາຍ​ຈົນ​ໝົດ​ສິ້ນ; ແລະ ຜູ້​ຄົນ​ຂອງ​ກາ​ນາ​ອານ​ຈະ​ແຍກ​ກັນ​ອອກ​ໄປ​ໃນ​ແຜ່ນ​ດິນ, ແລະ ແຜ່ນ​ດິນ​ຈະ​ແຫ້ງ​ແລ້ງ ແລະ ບໍ່​ເກີດ​ຜົນ, ແລະ ບໍ່​ມີ​ຜູ້​ຄົນ​ອື່ນ​ໃດ​ຈະ​ອາ​ໄສ​ຢູ່​ທີ່​ນັ້ນ​ນອກ​ຈາກ​ຜູ້​ຄົນ​ຂອງ​ກາ​ນາ​ອານ;"
                },
                {
                    "number": 8,
                    "text": "ເພາະ​ຈົ່ງ​ເບິ່ງ, ພຣະ​ຜູ້​ເປັນ​ເຈົ້າ​ຈະ​ສາບ​ແຊ່ງ​ແຜ່ນ​ດິນ​ດ້ວຍ​ຄວາມ​ຮ້ອນ​ທີ່​ສຸດ, ແລະ ຄວາມ​ແຫ້ງ​ແລ້ງ​ຂອງ​ມັນ​ຈະ​ເປັນ​ໄປ​ເຊັ່ນ​ນັ້ນ​ຕະຫລອດ​ການ; ແລະ ຄວາມ​ດຳ​ໄດ້​ເກີດ​ກັບ​ລູກ​ຫລານ​ທັງ​ປວງ​ຂອງ​ກາ​ນາ​ອານ, ຈົນ​ວ່າ​ພວກ​ເຂົາ​ຖືກ​ກຽດ​ຊັງ​ໃນ​ບັນ​ດາ​ຜູ້​ຄົນ​ທັງ​ປວງ."
                },
                {
                    "number": 9,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ຈົ່ງ​ເບິ່ງ​ເຖີດ; ແລະ ຂ້າ​ພະ​ເຈົ້າ​ໄດ້​ເບິ່ງ, ແລະ ຂ້າ​ພະ​ເຈົ້າ​ໄດ້​ເຫັນ​ແຜ່ນ​ດິນ​ຊາ​ໂຣນ, ແລະ ແຜ່ນ​ດິນ​ເອນົກ, ແລະ ແຜ່ນ​ດິນ​ອອມເນີ, ແລະ ແຜ່ນ​ດິນ​ເຮ​ໄນ, ແລະ ແຜ່ນ​ດິນ​ເຊມ, ແລະ ແຜ່ນ​ດິນ​ເຮ​ເນີ, ແລະ ແຜ່ນ​ດິນ​ຮາ​ນັນ​ນີ​ຫາ, ແລະ ຜູ້​ອາ​ໄສ​ທັງ​ປວງ​ຢູ່​ໃນ​ນັ້ນ;"
                },
                {
                    "number": 10,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ຈົ່ງ​ໄປ​ຫາ​ຜູ້​ຄົນ​ພວກ​ນີ້, ແລະ ກ່າວ​ກັບ​ພວກ​ເຂົາ​ວ່າ—ຈົ່ງ ກັບ​ໃຈ, ຖ້າ​ບໍ່​ດັ່ງ​ນັ້ນ ເຮົາ​ຈະ​ອອກ​ມາ ແລະ ລົງ​ໂທດ​ພວກ​ເຂົາ​ດ້ວຍ​ຄຳ​ສາບ​ແຊ່ງ, ແລະ ພວກ​ເຂົາ​ຈະ​ຕາຍ."
                },
                {
                    "number": 11,
                    "text": "ແລະ ພຣະ​ອົງ​ໄດ້​ປະທານ​ພຣະ​ບັນ​ຍັດ​ຂໍ້​ໜຶ່ງ​ໃຫ້​ຂ້າ​ພະ​ເຈົ້າ ວ່າ​ຂ້າ​ພະ​ເຈົ້າ​ຄວນ​ໃຫ້ ບັບຕິ​ສະມາ​ໃນ​ພຣະ​ນາມ​ຂອງ​ພຣະ​ບິດາ, ແລະ ຂອງ​ພຣະ​ບຸດ, ຊຶ່ງ​ເຕັມ​ໄປ​ດ້ວຍ ພຣະ​ຄຸນ ແລະ ຄວາມ​ຈິງ, ແລະ ຂອງ ພຣະ​ວິນ​ຍານ​ບໍ​ລິ​ສຸດ, ຊຶ່ງ​ເປັນ​ພະຍານ​ເຖິງ​ພຣະ​ບິດາ ແລະ ພຣະ​ບຸດ."
                },
                {
                    "number": 12,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເອນົກ​ໄດ້​ເອີ້ນ​ຫາ​ຜູ້​ຄົນ​ທັງ​ປວງ​ຕໍ່​ໄປ, ຍົກ​ເວັ້ນ​ແຕ່​ຜູ້​ຄົນ​ຂອງ​ກາ​ນາ​ອານ, ໃຫ້​ກັບ​ໃຈ;"
                },
                {
                    "number": 13,
                    "text": "ແລະ ສັດທາ​ຂອງ​ເອນົກ​ນັ້ນ​ຍິ່ງ​ໃຫຍ່ ຈົນ​ວ່າ​ເພິ່ນ​ໄດ້​ນຳ​ພາ​ຜູ້​ຄົນ​ຂອງ​ພຣະ​ເຈົ້າ, ແລະ ສັດ​ຕູ​ຂອງ​ພວກ​ເຂົາ​ໄດ້​ອອກ​ມາ​ສູ້​ຮົບ​ກັບ​ພວກ​ເຂົາ; ແລະ ເພິ່ນ​ໄດ້​ກ່າວ​ພຣະ​ຄຳ​ຂອງ​ພຣະ​ຜູ້​ເປັນ​ເຈົ້າ, ແລະ ແຜ່ນ​ດິນ​ໂລກ​ສັ່ນ​ສະ​ເທືອນ, ແລະ ພູ​ເຂົາ​ໄດ້​ຫລົບ​ໜີ, ແມ່ນ​ແຕ່​ຕາມ​ຄຳ​ສັ່ງ​ຂອງ​ເພິ່ນ; ແລະ ແມ່​ນ້ຳ​ຂອງ​ສາຍ​ນ້ຳ​ໄດ້​ຫັນ​ໜີ​ຈາກ​ເສັ້ນ​ທາງ​ຂອງ​ມັນ; ແລະ ສຽງ​ຄວນ​ຄາງ​ຂອງ​ໂຕ​ສິງ​ໄດ້​ຍິນ​ອອກ​ມາ​ຈາກ​ຖິ່ນ​ແຫ້ງ​ແລ້ງ​ກັນ​ດານ; ແລະ ປະ​ຊາ​ຊາດ​ທັງ​ປວງ​ຢ້ານ​ກົວ​ຫລາຍ​ທີ່​ສຸດ, ຖ້ອຍ​ຄຳ​ຂອງ​ເອນົກ​ມີ​ພະ​ລັງ​ຫລາຍ, ແລະ ພາ​ສາ​ຂອງ​ເພິ່ນ​ມີ ອຳນາດ​ຫລາຍ ຊຶ່ງ​ພຣະ​ເຈົ້າ​ໄດ້​ມອບ​ໃຫ້​ແກ່​ເພິ່ນ."
                },
                {
                    "number": 14,
                    "text": "ມີ​ດິນ​ປະກົດ​ຂຶ້ນ​ມາ​ຈາກ​ຄວາມ​ເລິກ​ຂອງ​ທະເລ, ແລະ ສັດ​ຕູ​ຂອງ​ຜູ້​ຄົນ​ຂອງ​ພຣະ​ເຈົ້າ​ແມ່ນ​ໃຫຍ່​ຫລວງ, ຈົນ​ວ່າ​ພວກ​ເຂົາ​ໄດ້​ຫລົບ​ໜີ​ໄປ ແລະ ຢືນ​ຢູ່​ຫ່າງ​ໄກ ແລະ ໄປ​ຢູ່​ເທິງ​ດິນ​ທີ່​ປະກົດ​ຂຶ້ນ​ມາ​ຈາກ​ຄວາມ​ເລິກ​ຂອງ​ທະເລ."
                },
                {
                    "number": 15,
                    "text": "ແລະ ຍັກ​ຂອງແຜ່ນ​ດິນ​ກໍ​ເໝືອນ​ກັນ, ໄດ້​ຢືນ​ຢູ່​ຫ່າງ​ໄກ; ແລະ ມີ​ຄຳ​ສາບ​ແຊ່ງ​ອອກ​ໄປ​ສູ່​ຜູ້​ຄົນ​ທັງ​ປວງ​ທີ່​ຕໍ່​ສູ້​ກັບ​ພຣະ​ເຈົ້າ;"
                },
                {
                    "number": 16,
                    "text": "ແລະ ນັບ​ແຕ່​ເວລາ​ນັ້ນ​ມາ ໄດ້​ມີ​ສົງ​ຄາມ ແລະ ການ​ນອງ​ເລືອດ​ໃນ​ບັນ​ດາ​ພວກ​ເຂົາ; ແຕ່​ພຣະ​ຜູ້​ເປັນ​ເຈົ້າ​ໄດ້​ມາ ແລະ ສະ​ຖິດ​ຢູ່​ກັບ​ຜູ້​ຄົນ​ຂອງ​ພຣະ​ອົງ, ແລະ ພວກ​ເຂົາ​ໄດ້​ດຳ​ລົງ​ຢູ່​ໃນ​ຄວາມ​ຊອບ​ທຳ."
                },
                {
                    "number": 17,
                    "text": "ຄວາມ​ຢ້ານ​ກົວ​ພຣະ​ຜູ້​ເປັນ​ເຈົ້າ​ຢູ່​ເທິງ​ປະ​ຊາ​ຊາດ​ທັງ​ປວງ, ລັດ​ສະ​ໝີ​ພາບ​ຂອງ​ພຣະ​ຜູ້​ເປັນ​ເຈົ້າ​ແມ່ນ​ມີ​ຢູ່​ຢ່າງ​ຫລວງ​ຫລາຍ, ຊຶ່ງ​ຢູ່​ເທິງ​ຜູ້​ຄົນ​ຂອງ​ພຣະ​ອົງ. ແລະ ພຣະ​ຜູ້​ເປັນ​ເຈົ້າ​ໄດ້ ອວຍ​ພອນ​ແຜ່ນ​ດິນ, ແລະ ພວກ​ເຂົາ​ໄດ້​ຮັບ​ພອນ​ຢູ່​ເທິງ​ພູ, ແລະ ເທິງ​ບ່ອນ​ສູງ, ແລະ ຈະ​ເລີນ​ຮຸ່ງ​ເຮືອງ."
                },
                {
                    "number": 18,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ເອີ້ນ​ຜູ້​ຄົນ​ຂອງ​ພຣະ​ອົງ​ວ່າ ຊີໂອນ, ເພາະ​ວ່າ​ພວກ​ເຂົາ​ມີ​ໃຈ ດຽວ ແລະ ມີ​ຄວາມ​ຄິດ​ດຽວ, ແລະ ໄດ້​ດຳ​ລົງ​ຢູ່​ໃນ​ຄວາມ​ຊອບ​ທຳ; ແລະ ບໍ່​ມີ​ຄົນ​ຍາກ​ຈົນ​ໃນ​ບັນ​ດາ​ພວກ​ເຂົາ."
                },
                {
                    "number": 19,
                    "text": "ແລະ ເອນົກ​ໄດ້​ສັ່ງ​ສອນ​ຕໍ່​ໄປ​ໃນ​ຄວາມ​ຊອບ​ທຳ​ໃຫ້​ແກ່​ຜູ້​ຄົນ​ຂອງ​ພຣະ​ເຈົ້າ. ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ໃນ​ວັນ​ເວລາ​ຂອງ​ເພິ່ນ, ຄື​ເພິ່ນ​ໄດ້​ສ້າງ​ເມືອງ​ທີ່​ເອີ້ນ​ວ່າ​ເມືອງ​ບໍ​ລິ​ສຸດ, ແມ່ນ​ແຕ່ ຊີໂອນ."
                },
                {
                    "number": 20,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເອນົກ​ໄດ້​ເວົ້າ​ລົມ​ກັບ​ພຣະ​ຜູ້​ເປັນ​ເຈົ້າ; ແລະ ເພິ່ນ​ໄດ້​ກ່າວ​ກັບ​ພຣະ​ຜູ້​ເປັນ​ເຈົ້າ​ວ່າ: ແນ່​ນອນ​ວ່າ ຊີໂອນ​ຈະຢູ່​ໃນ​ຄວາມ​ປອດ​ໄພ​ຕະຫລອດ​ການ. ແຕ່​ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ ເອນົກ​ວ່າ: ເຮົາ​ໄດ້​ອວຍ​ພອນ​ຊີໂອນ, ແຕ່​ຜູ້​ຄົນ​ທີ່​ເຫລືອ​ຢູ່​ເຮົາ​ໄດ້​ສາບ​ແຊ່ງ."
                },
                {
                    "number": 21,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ພຣະ​ຜູ້​ເປັນ​ເຈົ້າ​ໄດ້​ສະແດງ​ໃຫ້​ເອນົກ​ເຫັນ​ຜູ້​ອາ​ໄສ​ທັງ​ປວງ​ຂອງ​ແຜ່ນ​ດິນ​ໂລກ; ແລະ ເພິ່ນ​ໄດ້​ເຫັນ, ແລະ ເບິ່ງ​ແມ, ຊີໂອນ, ຕາມ​ຄວາມ​ສົມ​ຄວນ​ຂອງ​ເວລາ, ໄດ້​ຖືກ ເອົາ​ຂຶ້ນ​ໄປ​ສະຫວັນ. ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ເອນົກ: ຈົ່ງ​ເບິ່ງ ບ່ອນ​ເຮົາ​ສະ​ຖິດ​ຢູ່​ຕະຫລອດ​ການ."
                },
                {
                    "number": 22,
                    "text": "ແລະ ເອນົກ​ກໍ​ໄດ້​ເຫັນ​ຜູ້​ຄົນ​ທີ່​ເຫລືອ​ຢູ່​ຜູ້​ຊຶ່ງ​ເປັນ​ພວກ​ລູກ​ຊາຍ​ຂອງ​ອາດາມ; ແລະ ພວກ​ເຂົາ​ເປັນ​ຊາດ​ປະ​ສົມ​ໃນ​ບັນ​ດາ​ລູກ​ຫລານ​ທັງ​ປວງ​ຂອງ​ອາດາມ ຍົກ​ເວັ້ນ​ແຕ່​ລູກ​ຫລານ​ຂອງ​ກາ​ອິນ, ເພາະ​ວ່າ​ລູກ​ຫລານ​ຂອງ​ກາ​ອິນ​ເປັນ ຄົນ​ດຳ, ແລະ ບໍ່​ມີ​ບ່ອນ​ຢູ່​ໃນ​ທ່າມ​ກາງ​ພວກ​ເຂົາ."
                },
                {
                    "number": 23,
                    "text": "ແລະ ຫລັງ​ຈາກ​ວ່າ​ຊີໂອນ​ໄດ້​ຖືກ​ຮັບ​ຂຶ້ນ​ໄປ ສະຫວັນ​ແລ້ວ, ເອນົກ​ໄດ້ ເຫັນ, ແລະ ເບິ່ງ​ແມ, ປະ​ຊາ​ຊາດ ທັງ​ປວງ​ຂອງ​ແຜ່ນ​ດິນ​ໂລກ​ໄດ້​ຢູ່​ຕໍ່​ໜ້າ​ເພິ່ນ;"
                },
                {
                    "number": 24,
                    "text": "ແລະ ລຸ້ນ​ແລ້ວ​ລຸ້ນ​ເລົ່າ​ໄດ້​ເກີດ​ມາ; ແລະ ເອນົກ​ໄດ້​ຢູ່​ບ່ອນ​ສູງ ແລະ ຖືກ ຍົກ​ຂຶ້ນ, ແມ່ນ​ແຕ່​ໃນ​ພຣະ​ຊວງ ຂອງ​ພຣະ​ບິດາ, ແລະ ຂອງ​ບຸດ​ມະນຸດ; ແລະ ຈົ່ງ​ເບິ່ງ, ອຳນາດ​ຂອງ​ຊາຕານ​ມີ​ຢູ່​ທົ່ວ​ຜືນ​ແຜ່ນ​ດິນ​ໂລກ."
                },
                {
                    "number": 25,
                    "text": "ແລະ ເພິ່ນ​ໄດ້​ເຫັນ​ເຫລົ່າ​ທູດ​ລົງ​ມາ​ຈາກ​ສະຫວັນ; ແລະ ເພິ່ນ​ໄດ້​ຍິນ​ສຽງ​ດັງ​ກ່າວ​ວ່າ: ວິບັດ, ວິບັດ ຈົ່ງ​ມີ​ແກ່​ຜູ້​ອາ​ໄສ​ຂອງ​ແຜ່ນ​ດິນ​ໂລກ."
                },
                {
                    "number": 26,
                    "text": "ແລະ ເພິ່ນ​ໄດ້​ເຫັນ​ຊາຕານ; ແລະ ມັນ​ມີ ໂສ້​ເສັ້ນ​ໃຫຍ່​ຢູ່​ໃນ​ມື​ຂອງ​ມັນ, ແລະ ມັນ​ບັງ​ຜືນ​ແຜ່ນ​ດິນ​ໂລກ ດ້ວຍ ຄວາມ​ມືດ; ແລະ ມັນ​ໄດ້​ແຫງນ​ໜ້າ​ຂຶ້ນ ແລະ ຫົວ, ແລະ ບໍ​ລິ​ວານ​ຂອງ​ມັນ​ປິ​ຕິ​ຍິນ​ດີ."
                },
                {
                    "number": 27,
                    "text": "ແລະ ເອນົກ​ໄດ້​ເຫັນ ເຫລົ່າ​ທູດ​ລົງ​ມາ​ຈາກ​ສະຫວັນ, ໂດຍ​ສະແດງ ປະຈັກ​ພະຍານ​ເຖິງ​ພຣະ​ບິດາ ແລະ ພຣະ​ບຸດ; ແລະ ພຣະ​ວິນ​ຍານ​ບໍ​ລິ​ສຸດ​ໄດ້​ລົງ​ມາ​ເທິງ​ຫລາຍ​ຄົນ, ແລະ ພວກ​ເຂົາ​ໄດ້​ຖືກ​ຮັບ​ຂຶ້ນ​ໄປ​ຫາ​ຊີໂອນ​ໂດຍ​ອຳນາດ​ຂອງ​ສະຫວັນ."
                },
                {
                    "number": 28,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ພຣະ​ເຈົ້າ​ແຫ່ງ​ສະຫວັນ​ໄດ້​ທອດ​ພຣະ​ເນດ​ເບິ່ງ​ຜູ້​ຄົນ​ທີ່​ເຫລືອ​ຢູ່, ແລະ ພຣະ​ອົງ​ໄດ້​ກັນ​ແສງ; ແລະ ເອນົກ​ໄດ້​ເປັນ​ພະຍານ​ເຖິງ​ເລື່ອງ​ນີ້, ໂດຍ​ກ່າວ​ວ່າ: ສະຫວັນ​ຮ້ອງ​ໄຫ້​ໄດ້​ແນວ​ໃດ, ແລະ ຫລັ່ງ​ນ້ຳ​ຕາ​ລົງ​ມາ​ຄື​ກັນ​ກັບ​ສາຍ​ຝົນ​ຕົກ​ໃສ່​ພູ?"
                },
                {
                    "number": 29,
                    "text": "ແລະ ເອນົກ​ໄດ້​ກ່າວ​ກັບ​ພຣະ​ຜູ້​ເປັນ​ເຈົ້າ​ວ່າ: ພຣະ​ອົງ ກັນ​ແສງ​ໄດ້​ແນວ​ໃດ, ໂດຍ​ທີ່​ເຫັນ​ວ່າ​ພຣະ​ອົງ​ຊົງ​ບໍ​ລິ​ສຸດ, ແລະ ຈາກ​ຕະຫລອດ​ຊົ່ວ​ນິ​ລັນ​ດອນ​ເຖິງ​ຕະຫລອດ​ຊົ່ວ​ນິ​ລັນ​ດອນ?"
                },
                {
                    "number": 30,
                    "text": "ແລະ ເປັນ​ໄປ​ໄດ້​ແນວ​ໃດ​ທີ່​ມະນຸດ​ຈະ​ສາ​ມາດ​ນັບ​ແມ່ນ​ແຕ່​ໜ້ອຍ​ໜຶ່ງ​ຂອງ ແຜ່ນ​ດິນ​ໂລກ​ໄດ້, ແທ້​ຈິງ​ແລ້ວ, ແຜ່ນ​ດິນ​ໂລກ​ນັບ​ເປັນ​ລ້ານໆ​ທີ່​ຄື​ກັນ​ນີ້, ນີ້​ຄົງ​ບໍ່​ໄດ້​ເປັນ​ການ​ເລີ່ມ​ຕົ້ນ​ຂອງ ການ​ສ້າງ​ຂອງ​ພຣະ​ອົງ; ແລະ ຜ້າ​ມ່ານ​ຂອງ​ພຣະ​ອົງ​ຍັງ​ບັງ​ກັ້ນ​ໄວ້​ຢູ່; ແຕ່​ວ່າ​ພຣະ​ອົງ​ຢູ່​ທີ່​ນັ້ນ, ແລະ ຊວງ​ເອິກ​ຂອງ​ພຣະ​ອົງ​ຢູ່​ທີ່​ນັ້ນ; ແລະ ພຣະ​ອົງ​ທ່ຽງ​ທຳ​ນຳ​ອີກ; ພຣະ​ອົງ​ມີ​ເມດ​ຕາ ແລະ ກະ​ລຸ​ນາ​ຕະຫລອດ​ການ;"
                },
                {
                    "number": 31,
                    "text": "ແລະ ພຣະ​ອົງ​ໄດ້​ຮັບ​ເອົາ​ຊີໂອນ​ໄວ້​ໃນ​ຊວງ​ເອິກ​ຂອງ​ພຣະ​ອົງ​ເອງ, ຈາກ​ການ​ສ້າງ​ທັງ​ປວງ​ຂອງ​ພຣະ​ອົງ, ຈາກ​ຕະຫລອດ​ຊົ່ວ​ນິ​ລັນ​ດອນ​ເຖິງ​ຕະຫລອດ​ຊົ່ວ​ນິ​ລັນ​ດອນ; ແລະ ບໍ່​ມີ​ສິ່ງ​ໃດ​ເລີຍ​ນອກ​ຈາກ​ແຕ່ ສັນ​ຕິ​ສຸກ, ຄວາມ​ຍຸດ​ຕິ​ທຳ, ແລະ ຄວາມ​ຈິງ​ເປັນ​ສະຖານ​ທີ່​ຂອງ​ພຣະ​ບັນ​ລັງ​ຂອງ​ພຣະ​ອົງ; ແລະ ຄວາມ​ເມດ​ຕາ​ຈະ​ອອກ​ໄປ​ຕໍ່​ພຣະ​ພັກ​ຂອງ​ພຣະ​ອົງ ແລະ ບໍ່​ມີ​ທີ່​ສຸດ; ພຣະ​ອົງ​ກັນ​ແສງ​ໄດ້​ແນວ​ໃດ?"
                },
                {
                    "number": 32,
                    "text": "ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ເອນົກ​ວ່າ: ຈົ່ງ​ເບິ່ງ ອ້າຍ​ເອື້ອຍ​ນ້ອງ​ເຫລົ່າ​ນີ້​ຂອງ​ເຈົ້າ; ພວກ​ເຂົາ​ເປັນ ຝີ​ມື​ຈາກ​ມື​ຂອງ​ເຮົາ​ເອງ, ແລະ ເຮົາ​ໄດ້​ມອບ ຄວາມ​ຮູ້​ຂອງ​ພວກ​ເຂົາ​ໃຫ້​ແກ່​ພວກ​ເຂົາ, ໃນ​ມື້​ທີ່​ເຮົາ​ໄດ້​ສ້າງ​ພວກ​ເຂົາ; ແລະ ໃນ​ສວນ​ເອເດນ, ເຮົາ​ໄດ້​ມອບ ອຳ​ເພີ​ໃຈ​ໃຫ້​ມະນຸດ;"
                },
                {
                    "number": 33,
                    "text": "ແລະ ກັບ​ອ້າຍ​ເອື້ອຍ​ນ້ອງ​ຂອງ​ເຈົ້າ​ເຮົາ​ໄດ້​ກ່າວ, ແລະ ໄດ້​ປະທານ​ບັນ​ຍັດ​ໃຫ້, ວ່າ​ພວກ​ເຂົາ​ຈະ ຮັກ​ກັນ​ແລະ​ກັນ, ແລະ ວ່າ​ພວກ​ເຂົາ​ຄວນ​ເລືອກ​ເອົາ​ເຮົາ, ພຣະ​ບິດາ​ພວກ​ເຂົາ; ແຕ່​ຈົ່ງ​ເບິ່ງ, ພວກ​ເຂົາ​ປາດ​ສະ​ຈາກ​ຄວາມ​ຮັກ, ແລະ ພວກ​ເຂົາ​ກຽດ​ຊັງ​ສາຍ​ເລືອດ​ຂອງ​ຕົນ​ເອງ;"
                },
                {
                    "number": 34,
                    "text": "ແລະ ໄຟ​ແຫ່ງ​ຄວາມ​ເຄືອງ​ແຄ້ນ​ຂອງ​ເຮົາ​ໄດ້​ເກີດ​ກັບ​ພວກ​ເຂົາ; ແລະ ໃນ​ຄວາມ​ບໍ່​ພໍ​ໃຈ​ທີ່​ຮ້ອນ​ດັ່ງ​ໄຟ​ຂອງ​ເຮົາ, ເຮົາ​ຈະ​ສົ່ງ ນ້ຳ​ຖ້ວມ​ໄປ​ຍັງ​ພວກ​ເຂົາ, ເພາະ​ຄວາມ​ຄຽດ​ແຄ້ນ​ອັນ​ຮຸນ​ແຮງ​ຂອງ​ເຮົາ​ໄດ້​ເກີດ​ກັບ​ພວກ​ເຂົາ."
                },
                {
                    "number": 35,
                    "text": "ຈົ່ງ​ເບິ່ງ, ເຮົາ​ຄື​ພຣະ​ເຈົ້າ; ພຣະ​ຜູ້​ບໍ​ລິ​ສຸດ​ຄື​ນາມ​ຂອງ​ເຮົາ; ພຣະ​ຜູ້​ປຶກ​ສາ​ຄື​ນາມ​ຂອງ​ເຮົາ; ແລະ ບໍ່​ມີ​ທີ່​ສຸດ ແລະ ນິ​ລັນ​ດອນ​ຄື ນາມ​ຂອງ​ເຮົາ​ນຳ​ອີກ."
                },
                {
                    "number": 36,
                    "text": "ດັ່ງ​ນັ້ນ, ເຮົາ​ຈຶ່ງ​ສາ​ມາດ​ເດ່​ມື​ຂອງ​ເຮົາ​ອອກ​ໄປ ແລະ ຄວບ​ຄຸມ​ການ​ສ້າງ​ທັງ​ປວງ​ຂອງ​ເຮົາ ຊຶ່ງ​ເຮົາ​ໄດ້​ສ້າງ​ຂຶ້ນ; ແລະ ຕາ​ຂອງ​ເຮົາ​ສາ​ມາດ​ສຽບ​ແທງ​ພວກ​ເຂົາ​ນຳ​ອີກ, ແລະ ໃນ​ບັນ​ດາ​ຝີ​ມື​ທັງ​ປວງ​ຂອງ​ເຮົາ ບໍ່​ເຄີຍ​ມີ ຄວາມ​ຊົ່ວ​ຮ້າຍ​ອັນ​ໃຫຍ່​ຫລວງ​ດັ່ງ​ທີ່​ມີ​ຢູ່​ໃນ​ບັນ​ດາ​ອ້າຍ​ເອື້ອຍ​ນ້ອງ​ຂອງ​ເຈົ້າ."
                },
                {
                    "number": 37,
                    "text": "ແຕ່​ຈົ່ງ​ເບິ່ງ, ບາບ​ຂອງ​ພວກ​ເຂົາ​ຈະ​ຕົກ​ຢູ່​ເທິງ​ຫົວ​ຂອງ​ບັນ​ພະ​ບຸ​ລຸດ​ຂອງ​ພວກ​ເຂົາ; ຊາຕານ​ຈະ​ເປັນ​ບິດາ​ຂອງ​ພວກ​ເຂົາ, ແລະ ຄວາມ​ທຸກ​ທໍ​ລະ​ມານ​ຈະ​ເປັນ​ຊາ​ຕາ​ກຳ​ຂອງ​ພວກ​ເຂົາ; ແລະ ທົ່ວ​ທັງ​ສະຫວັນ​ຈະ​ຮ້ອງ​ໄຫ້​ນຳ​ພວກ​ເຂົາ, ແມ່ນ​ແຕ່​ຝີ​ມື​ທັງ​ປວງ​ຈາກ​ມື​ຂອງ​ເຮົາ; ດັ່ງ​ນັ້ນ ສະຫວັນ​ບໍ່​ຄວນ​ຮ້ອງ​ໄຫ້​ບໍ, ໂດຍ​ເຫັນ​ວ່າ​ຄົນ​ເຫລົ່າ​ນີ້​ຈະ​ທົນ​ທຸກ?"
                },
                {
                    "number": 38,
                    "text": "ແຕ່​ຈົ່ງ​ເບິ່ງ, ຄົນ​ເຫລົ່າ​ນີ້​ທີ່​ເຈົ້າ​ຫລຽວ​ເຫັນ​ຈະ​ຕາຍ​ໃນ​ນ້ຳ​ຖ້ວມ; ແລະ ຈົ່ງ​ເບິ່ງ, ເຮົາ​ຈະ​ຂັງ​ພວກ​ເຂົາ; ເຮົາ​ໄດ້​ຕຽມ ຄຸກ​ໄວ້​ໃຫ້​ພວກ​ເຂົາ​ແລ້ວ."
                },
                {
                    "number": 39,
                    "text": "ແລະ ຜູ້​ທີ່​ເຮົາ​ເລືອກ​ໄວ້​ໄດ້​ອ້ອນ​ວອນ​ຢູ່​ຕໍ່​ໜ້າ​ເຮົາ. ດັ່ງ​ນັ້ນ, ລາວ​ຈຶ່ງ​ໄດ້​ຮັບ​ທຸກ​ທໍ​ລະ​ມານ​ເພື່ອ​ບາບ​ຂອງ​ພວກ​ເຂົາ; ຕາບ​ໃດ​ທີ່​ພວກ​ເຂົາ​ຈະ​ກັບ​ໃຈ​ໃນ​ວັນ​ທີ່ ຜູ້​ທີ່​ເຮົາ​ເລືອກ​ໄວ້​ຈະ​ກັບ​ມາ​ຫາ​ເຮົາ, ແລະ ຈົນ​ເຖິງ​ວັນ​ນັ້ນ ພວກ​ເຂົາ​ຈະ​ຢູ່​ໃນ ຄວາມ​ທໍ​ລະ​ມານ;"
                },
                {
                    "number": 40,
                    "text": "ດັ່ງ​ນັ້ນ, ເພາະ​ດ້ວຍ​ເຫດ​ນີ້​ສະຫວັນ​ຈຶ່ງ​ຮ້ອງ​ໄຫ້, ແທ້​ຈິງ​ແລ້ວ, ແລະ ຝີ​ມື​ທັງ​ປວງ​ຈາກ​ມື​ຂອງ​ເຮົາ."
                },
                {
                    "number": 41,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ເອນົກ, ແລະ ໄດ້​ບອກ​ເອນົກ​ເຖິງ​ການ​ກະ​ທຳ​ທັງ​ປວງ​ຂອງ​ລູກ​ຫລານ​ມະນຸດ; ດັ່ງ​ນັ້ນ​ເອນົກ​ຈຶ່ງ​ຮູ້, ແລະ ເຫັນ​ຄວາມ​ຊົ່ວ​ຮ້າຍ​ຂອງ​ພວກ​ເຂົາ, ແລະ ຄວາມ​ທຸກ​ທໍ​ລະ​ມານ​ຂອງ​ພວກ​ເຂົາ, ແລະ ໄດ້​ຮ້ອງ​ໄຫ້ ແລະ ໄດ້​ເດ່​ແຂນ​ອອກ​ໄປ, ແລະ ໃຈ​ຂອງ​ລາວ​ພອງ​ກວ້າງ​ດັ່ງ​ຊົ່ວ​ນິ​ລັນ​ດອນ; ແລະ ອຸ​ທອນ​ຂອງ​ລາວ​ສົງ​ສານ; ແລະ ຕະຫລອດ​ຊົ່ວ​ນິ​ລັນ​ດອນ​ໄດ້​ສັ່ນ​ສະ​ເທືອນ."
                },
                {
                    "number": 42,
                    "text": "ແລະ ເອນົກ​ກໍ​ໄດ້​ເຫັນ ໂນອາ​ນຳ​ອີກ, ແລະ ຄອບ​ຄົວ​ຂອງ​ເພິ່ນ; ວ່າ​ລູກ​ຫລານ​ຂອງ​ໂນອາ​ຈະ​ລອດ ດ້ວຍ​ຄວາມ​ລອດ​ທາງ​ໂລກ;"
                },
                {
                    "number": 43,
                    "text": "ດັ່ງ​ນັ້ນ ເອນົກ​ຈຶ່ງ​ໄດ້​ເຫັນ​ວ່າ​ໂນອາ​ໄດ້​ສ້າງ ເຮືອ; ແລະ ວ່າ​ພຣະ​ຜູ້​ເປັນ​ເຈົ້າ​ໄດ້​ຍິ້ມ​ໃສ່​ມັນ, ແລະ ໄດ້​ຮັກ​ສາ​ມັນ​ໄວ້​ຢູ່​ໃນ​ພຣະ​ຫັດ​ຂອງ​ພຣະ​ອົງ; ແຕ່​ສ່ວນ​ຄົນ​ຊົ່ວ​ຜູ້​ທີ່​ເຫລືອ​ຢູ່ ນ້ຳ​ຖ້ວມ​ໄດ້​ມາ​ເຖິງ ແລະ ກືນ​ກິນ​ພວກ​ເຂົາ."
                },
                {
                    "number": 44,
                    "text": "ແລະ ໃນ​ຂະນະ​ທີ່​ເອນົກ​ໄດ້​ເຫັນ​ສິ່ງ​ນີ້, ເພິ່ນ​ມີ​ຄວາມ​ຂົມ​ຂື່ນ​ໃນ​ຈິດ​ວິນ​ຍານ, ແລະ ຮ້ອງ​ໄຫ້​ນຳ​ອ້າຍ​ເອື້ອຍ​ນ້ອງ​ຂອງ​ເພິ່ນ, ແລະ ໄດ້​ກ່າວ​ກັບ​ສະຫວັນ​ວ່າ: ຂ້າ​ພຣະ​ອົງ​ຈະ ປະ​ຕິ​ເສດ​ບໍ່​ຮັບ​ເອົາ​ການ​ປອບ​ໂຍນ; ແຕ່​ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ເອນົກ​ວ່າ: ຈົ່ງ​ລື້ນ​ເລີງ ແລະ ເບີກ​ບານ​ເຖີດ; ແລະ ເບິ່ງ​ເຖີດ."
                },
                {
                    "number": 45,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເອນົກ​ໄດ້​ຫລຽວ​ເບິ່ງ; ແລະ ຈາກ​ໂນອາ, ເພິ່ນ​ໄດ້​ເຫັນ​ຄອບ​ຄົວ​ທັງ​ປວງ​ຂອງ​ແຜ່ນ​ດິນ​ໂລກ; ແລະ ເພິ່ນ​ໄດ້​ທູນ​ຕໍ່​ພຣະ​ຜູ້​ເປັນ​ເຈົ້າ, ໂດຍ​ກ່າວ​ວ່າ: ເມື່ອ​ໃດ​ວັນ​ຂອງ​ພຣະ​ຜູ້​ເປັນ​ເຈົ້າ​ຈະ​ມາ​ເຖິງ? ເມື່ອ​ໃດ​ໂລ​ຫິດ​ຂອງ​ພຣະ​ຜູ້​ຊອບ​ທຳ​ຈະ​ຫລັ່ງ, ເພື່ອ​ວ່າ​ຜູ້​ຄົນ​ທັງ​ປວງ​ທີ່​ໂສກ​ເສົ້າ​ຈະ​ໄດ້​ຮັບ ການ​ຊຳລະ​ໃຫ້​ບໍ​ລິ​ສຸດ ແລະ ມີ​ຊີ​ວິດ​ນິ​ລັນ​ດອນ?"
                },
                {
                    "number": 46,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ວ່າ: ມັນ​ຈະ​ເກີດ​ຂຶ້ນ​ໃນ ເວລາ​ອັນ​ຮຸ່ງ​ໂລດ, ໃນ​ວັນ​ເວລາ​ຂອງ​ຄວາມ​ຊົ່ວ​ຮ້າຍ ແລະ ການ​ແກ້​ແຄ້ນ."
                },
                {
                    "number": 47,
                    "text": "ແລະ ຈົ່ງ​ເບິ່ງ, ເອນົກ​ໄດ້​ເຫັນ​ວັນ​ແຫ່ງ​ການ​ສະ​ເດັດ​ມາ​ຂອງ​ບຸດ​ມະນຸດ, ແມ່ນ​ແຕ່​ໃນ​ເນື້ອ​ໜັງ; ແລະ ຈິດ​ວິນ​ຍານ​ຂອງ​ເພິ່ນ​ໄດ້​ປິ​ຕິ​ຍິນ​ດີ, ໂດຍ​ກ່າວ​ວ່າ: ພຣະ​ຜູ້​ຊອບ​ທຳ​ໄດ້​ຖືກ​ຍົກ​ຂຶ້ນ, ແລະ ພຣະ​ເມສາ​ນ້ອຍ​ໄດ້​ຖືກ​ປະ​ຫານ​ນັບ​ຕັ້ງ​ແຕ່​ການ​ວາງ​ຮາກ​ຖານ​ຂອງ​ໂລກ; ແລະ ຜ່ານ​ສັດທາ​ຂ້າ​ພະ​ເຈົ້າ​ໄດ້​ຢູ່​ໃນ​ຊວງ​ເອິກ​ຂອງ​ພຣະ​ບິດາ, ແລະ ຈົ່ງ​ເບິ່ງ, ຊີໂອນ​ຢູ່​ກັບ​ຂ້າ​ພະ​ເຈົ້າ."
                },
                {
                    "number": 48,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເອນົກ​ໄດ້​ຫລຽວ​ເບິ່ງ ແຜ່ນ​ດິນ​ໂລກ; ແລະ ເພິ່ນ​ໄດ້​ຍິນ​ສຽງ​ຈາກ​ອຸ​ທອນ​ຂອງ​ນາງ, ໂດຍ​ກ່າວ​ວ່າ: ວິບັດ, ວິບັດ ຄື​ເຮົາ, ມານດາ​ຂອງ​ມະນຸດ; ເຮົາ​ເຈັບ​ປວດ, ເຮົາ​ອິດ​ເມື່ອຍ, ເພາະ​ຄວາມ​ຊົ່ວ​ຮ້າຍ​ຂອງ​ລູກໆ​ຂອງ​ເຮົາ. ເມື່ອ​ໃດ​ເຮົາ​ຈຶ່ງ​ຈະ​ໄດ້ ພັກ​ຜ່ອນ, ແລະ ຖືກ​ຊຳລະ​ລ້າງ​ຈາກ ຄວາມ​ສົກ​ກະ​ປົກ ຊຶ່ງ​ໄດ້​ອອກ​ໄປ​ຈາກ​ເຮົາ? ເມື່ອ​ໃດ​ນໍ​ພຣະ​ຜູ້​ສ້າງ​ຂອງ​ເຮົາ​ຈຶ່ງ​ຈະ​ຊຳລະ​ເຮົາ​ໃຫ້​ບໍ​ລິ​ສຸດ, ເພື່ອ​ວ່າ​ເຮົາ​ຈະ​ໄດ້​ພັກ​ຜ່ອນ, ແລະ ຄວາມ​ຊອບ​ທຳ​ຊົ່ວ​ໄລ​ຍະ​ເວລາ​ໜຶ່ງ​ຈະ​ຢູ່​ເທິງ​ໃບ​ໜ້າ​ຂອງ​ເຮົາ?"
                },
                {
                    "number": 49,
                    "text": "ແລະ ເມື່ອ​ເອນົກ​ໄດ້​ຍິນ​ແຜ່ນ​ດິນ​ໂລກ​ເປັນ​ທຸກ, ເພິ່ນ​ກໍ​ໄດ້​ຮ້ອງ​ໄຫ້, ແລະ ໄດ້​ທູນ​ຕໍ່​ພຣະ​ຜູ້​ເປັນ​ເຈົ້າ, ໂດຍ​ກ່າວ​ວ່າ: ໂອ້ ພຣະຜູ້​ເປັນເຈົ້າ, ພຣະ​ອົງ​ຈະ​ບໍ່​ເມດ​ຕາ​ສົງ​ສານ​ແຜ່ນ​ດິນ​ໂລກ​ແດ່​ບໍ? ພຣະ​ອົງ​ຈະ​ບໍ່​ອວຍ​ພອນ​ລູກ​ຫລານ​ຂອງ​ໂນອາ​ແດ່​ບໍ?"
                },
                {
                    "number": 50,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເອນົກ​ໄດ້​ທູນ​ຕໍ່​ໄປ​ອີກ​ກັບ​ພຣະ​ຜູ້​ເປັນ​ເຈົ້າ, ໂດຍ​ກ່າວ​ວ່າ: ຂ້າ​ພຣະ​ອົງ​ທູນ​ຂໍ​ນຳ​ພຣະ​ອົງ, ໂອ້ ພຣະຜູ້​ເປັນເຈົ້າ, ໃນ​ພຣະ​ນາມ​ຂອງ​ພຣະ​ອົງ​ດຽວ​ທີ່​ຖື​ກຳເນີດ​ຂອງ​ພຣະ​ອົງ, ແມ່ນ​ແຕ່​ພຣະ​ເຢຊູ​ຄຣິດ, ວ່າ​ພຣະ​ອົງ​ຈະ​ມີ​ເມດ​ຕາ​ຕໍ່​ໂນອາ ແລະ ລູກ​ຫລານ​ຂອງ​ເພິ່ນ, ເພື່ອ​ວ່າ​ແຜ່ນ​ດິນ​ໂລກ​ຈະ​ບໍ່​ຖືກ​ປົກ​ຄຸມ​ດ້ວຍ​ນ້ຳ​ຖ້ວມ​ອີກ​ເລີຍ."
                },
                {
                    "number": 51,
                    "text": "ແລະ ພຣະ​ຜູ້​ເປັນ​ເຈົ້າ​ບໍ່​ສາ​ມາດ​ປະ​ຕິ​ເສດ; ແລະ ພຣະ​ອົງ​ໄດ້​ເຮັດ​ພັນທະ​ສັນ​ຍາ​ກັບ​ເອນົກ, ແລະ ໄດ້​ສາບານ​ກັບ​ເພິ່ນ, ວ່າ​ພຣະ​ອົງ​ຈະ​ຢັບ​ຢັ້ງ ນ້ຳ​ຖ້ວມ​ໄວ້; ວ່າ​ພຣະ​ອົງ​ຈະ​ເອີ້ນ​ຫາ​ລູກ​ຫລານ​ຂອງ​ໂນອາ;"
                },
                {
                    "number": 52,
                    "text": "ແລະ ພຣະ​ອົງ​ໄດ້​ສົ່ງ​ຄຳ​ສັ່ງ​ທີ່​ບໍ່​ປ່ຽນ​ແປງ​ອອກ​ໄປ, ວ່າ ຜູ້​ທີ່​ເຫລືອ​ຢູ່​ຂອງ​ເຊື້ອ​ສາຍ​ຂອງ​ເພິ່ນ​ຈະ​ຖືກ​ພົບ​ເຫັນ​ສະເໝີ​ຢູ່​ໃນ​ບັນ​ດາ​ປະ​ຊາ​ຊາດ​ທັງ​ປວງ, ໃນ​ຂະນະ​ທີ່​ແຜ່ນ​ດິນ​ໂລກ​ຍັງ​ຕັ້ງ​ຢູ່;"
                },
                {
                    "number": 53,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ວ່າ: ຂໍ​ໃຫ້​ເຂົາ​ເປັນ​ສຸກ​ເຖີດ ຜູ້​ຊຶ່ງ​ຜ່ານ​ເຊື້ອ​ສາຍ​ຂອງ​ເຂົາ ພຣະ​ເມ​ຊີ​ອາ​ຈະ​ສະ​ເດັດ​ມາ; ພຣະ​ອົງ​ໄດ້​ກ່າວ​ວ່າ—ເຮົາຄື ພຣະ​ເມ​ຊີ​ອາ, ກະສັດ​ແຫ່ງ​ຊີໂອນ, ຫີນ​ສີ​ລາ​ຂອງ​ສະຫວັນ, ຊຶ່ງ​ກວ້າງ​ໃຫຍ່​ດັ່ງ​ຊົ່ວ​ນິ​ລັນ​ດອນ; ຜູ້​ໃດ​ກໍ​ຕາມ​ທີ່​ເຂົ້າ​ທາງ​ປະຕູ ແລະ ປີນ​ຂຶ້ນ​ໂດຍ​ອາ​ໄສ​ເຮົາ​ຈະ​ບໍ່​ມີ​ວັນ​ຕົກ; ດັ່ງ​ນັ້ນ, ຜູ້​ຄົນ​ທີ່​ເຮົາ​ໄດ້​ກ່າວ​ເຖິງ​ຍ່ອມ​ເປັນ​ສຸກ, ເພາະ​ວ່າ​ພວກ​ເຂົາ​ຈະ​ອອກ​ມາ​ດ້ວຍ ເພງ​ແຫ່ງ​ຄວາມ​ສຸກ​ອັນ​ເປັນ​ນິດ."
                },
                {
                    "number": 54,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເອນົກ​ໄດ້​ທູນ​ຕໍ່​ພຣະ​ຜູ້​ເປັນ​ເຈົ້າ, ໂດຍ​ກ່າວ​ວ່າ: ເມື່ອ​ບຸດ​ມະນຸດ​ສະ​ເດັດ​ມາ​ໃນ​ເນື້ອ​ໜັງ, ແຜ່ນ​ດິນ​ໂລກ​ຈະ​ໄດ້​ພັກ​ຜ່ອນ​ບໍ? ຂ້າ​ພຣະ​ອົງ​ອ້ອນ​ວອນ​ພຣະ​ອົງ ຂໍ​ຈົ່ງ​ສະແດງ​ສິ່ງ​ເຫລົ່າ​ນີ້​ໃຫ້​ຂ້າ​ພຣະ​ອົງ​ເຫັນ​ແດ່​ທ້ອນ."
                },
                {
                    "number": 55,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ເອນົກ​ວ່າ: ຈົ່ງ​ເບິ່ງ​ເຖີດ, ແລະ ເພິ່ນ​ໄດ້​ຫລຽວ​ເບິ່ງ ແລະ ໄດ້​ເຫັນ ບຸດ​ມະນຸດ​ຖືກ​ຍົກ​ຂຶ້ນ​ເທິງ ໄມ້​ກາງ​ແຂນ, ຕາມ​ວິ​ທີ​ຂອງ​ມະນຸດ;"
                },
                {
                    "number": 56,
                    "text": "ແລະ ເພິ່ນ​ໄດ້​ຍິນ​ສຽງ​ອັນ​ດັງ; ແລະ ຟ້າ​ສະຫວັນ​ຖືກ​ມ່ານ​ປິດ​ໄວ້; ແລະ ການ​ສ້າງ​ທັງ​ປວງ​ຂອງ​ພຣະ​ເຈົ້າ​ເປັນ​ທຸກ; ແລະ ແຜ່ນ​ດິນ​ໂລກ ຄວນ​ຄາງ; ແລະ ກ້ອນ​ຫີນ​ແຕກ​ເປັນ​ປ່ຽງໆ; ແລະ ໄພ່​ພົນ​ຂອງ​ພຣະ​ເຈົ້າ​ໄດ້ ລຸກ​ຂຶ້ນ, ແລະ ໄດ້​ຮັບ​ການ ສວມ​ມົງ​ກຸດ​ຢູ່​ທາງ ເບື້ອງ​ຂວາ​ພຣະ​ຫັດ​ຂອງ​ບຸດ​ມະນຸດ, ດ້ວຍ​ມົງ​ກຸດ​ແຫ່ງ​ລັດ​ສະ​ໝີ​ພາບ;"
                },
                {
                    "number": 57,
                    "text": "ແລະ ວິນ​ຍານ​ຫລາຍ​ຕໍ່​ຫລາຍ​ດວງ​ທີ່​ຢູ່​ໃນ ຄຸກ​ໄດ້​ອອກ​ມາ, ແລະ ຢືນ​ຢູ່​ທາງ​ເບື້ອງ​ຂວາ​ພຣະ​ຫັດ​ຂອງ​ພຣະ​ເຈົ້າ; ແລະ ຜູ້​ທີ່​ເຫລືອ​ຢູ່​ຈະ​ຖືກ​ຈ່ອງ​ຈຳ​ໄວ້​ໃນ​ໂສ້​ແຫ່ງ​ຄວາມ​ມືດ​ຈົນ​ກວ່າ​ການ​ພິ​ພາກ​ສາ​ແຫ່ງ​ວັນ​ອັນ​ຍິ່ງ​ໃຫຍ່."
                },
                {
                    "number": 58,
                    "text": "ແລະ ເອນົກ​ໄດ້​ຮ້ອງ​ໄຫ້​ອີກ ແລະ ໄດ້​ທູນ​ຕໍ່​ພຣະ​ຜູ້​ເປັນ​ເຈົ້າ, ໂດຍ​ກ່າວ​ວ່າ: ເມື່ອ​ໃດ​ແຜ່ນ​ດິນ​ໂລກ​ຈະ​ໄດ້​ພັກ​ຜ່ອນ?"
                },
                {
                    "number": 59,
                    "text": "ແລະ ເອນົກ​ໄດ້​ເຫັນ​ບຸດ​ມະນຸດ​ສະ​ເດັດ​ຂຶ້ນ​ໄປ​ເຝົ້າ​ພຣະ​ບິດາ; ແລະ ເພິ່ນ​ໄດ້​ທູນ​ຕໍ່​ພຣະ​ຜູ້​ເປັນ​ເຈົ້າ, ໂດຍ​ກ່າວ​ວ່າ: ພຣະ​ອົງ​ຈະ​ບໍ່​ສະ​ເດັດ​ມາ​ຍັງ​ແຜ່ນ​ດິນ​ໂລກ​ອີກ​ບໍ? ໂດຍ​ທີ່​ເຫັນ​ວ່າ​ພຣະ​ອົງ​ເປັນ​ພຣະ​ຜູ້​ເປັນ​ເຈົ້າ, ແລະ ຂ້າ​ພຣະ​ອົງ​ຮູ້​ຈັກ​ພຣະ​ອົງ, ແລະ ພຣະ​ອົງ​ໄດ້​ສັນ​ຍາ​ກັບ​ຂ້າ​ພຣະ​ອົງ, ແລະ ໄດ້​ບັນ​ຊາ​ຂ້າ​ພຣະ​ອົງ​ວ່າ​ຂ້າ​ພຣະ​ອົງ​ຈະ​ທູນ​ຂໍ​ໃນ​ພຣະ​ນາມ​ຂອງ​ພຣະ​ອົງ​ດຽວ​ທີ່​ຖື​ກຳເນີດ​ຂອງ​ພຣະ​ອົງ; ພຣະ​ອົງ​ໄດ້​ສ້າງ​ຂ້າ​ພຣະ​ອົງ, ແລະ ໄດ້​ປະທານ​ສິດ​ຕໍ່​ພຣະ​ບັນ​ລັງ​ຂອງ​ພຣະ​ອົງ​ໃຫ້​ແກ່​ຂ້າ​ພຣະ​ອົງ, ແລະ ບໍ່​ແມ່ນ​ດ້ວຍ​ຕົວ​ຂອງ​ຂ້າ​ພຣະ​ອົງ​ເອງ, ແຕ່​ໂດຍ​ຜ່ານ​ທາງ​ພຣະ​ຄຸນ​ຂອງ​ພຣະ​ອົງ​ເອງ; ດັ່ງ​ນັ້ນ, ຂ້າ​ພຣະ​ອົງ​ຈຶ່ງ​ທູນ​ຖາມ​ພຣະ​ອົງ ວ່າ​ພຣະ​ອົງ​ຈະ​ສະ​ເດັດ​ມາ​ຍັງ​ແຜ່ນ​ດິນ​ໂລກ​ອີກ​ຫລື​ບໍ່."
                },
                {
                    "number": 60,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ເອນົກ​ວ່າ: ເຮົາ​ຍັງ​ມີ​ຊີ​ວິດ​ຢູ່​ສັນ​ໃດ, ແມ່ນ​ແຕ່​ສັນ​ນັ້ນ​ເຮົາ​ຈະ​ມາ​ໃນ ຍຸກ​ສຸດ​ທ້າຍ, ໃນ​ວັນ​ເວລາ​ຂອງ​ຄວາມ​ຊົ່ວ​ຮ້າຍ ແລະ ການ​ແກ້​ແຄ້ນ, ເພື່ອ​ເຮັດ​ໃຫ້​ຄຳ​ສັນ​ຍາ​ທີ່​ເຮົາ​ໄດ້​ເຮັດ​ໄວ້​ກັບ​ເຈົ້າ​ກ່ຽວ​ກັບ​ລູກ​ຫລານ​ຂອງ​ໂນອາ​ສຳ​ເລັດ​ຄົບ​ຖ້ວນ;"
                },
                {
                    "number": 61,
                    "text": "ແລະ ວັນ​ນັ້ນ​ຈະ​ມາ​ເຖິງ​ເມື່ອ​ແຜ່ນ​ດິນ​ໂລກ​ຈະ ພັກ​ຜ່ອນ, ແຕ່​ກ່ອນ​ວັນ​ນັ້ນ ຟ້າ​ສະຫວັນ​ຈະ ມືດ​ດັບ, ແລະ ມ່ານ​ແຫ່ງ​ຄວາມ​ມືດ​ຈະ​ປົກ​ຄຸມ​ແຜ່ນ​ດິນ​ໂລກ; ແລະ ຟ້າ​ສະຫວັນ​ສັ່ນ​ສະ​ເທືອນ, ແລະ ແຜ່ນ​ດິນ​ໂລກ​ນຳ​ອີກ; ແລະ ຄວາມ​ທຸກ​ຍາກ​ລຳ​ບາກ​ອັນ​ໃຫຍ່​ຫລວງ​ຈະ​ມີ​ຢູ່​ໃນ​ບັນ​ດາ​ລູກ​ຫລານ​ມະນຸດ, ແຕ່​ເຮົາ​ຈະ ຮັກ​ສາ​ຜູ້​ຄົນ​ຂອງ​ເຮົາ​ໄວ້;"
                },
                {
                    "number": 62,
                    "text": "ແລະ ຄວາມ​ຊອບ​ທຳ​ຈະ​ຖືກ​ສົ່ງ​ລົງ​ມາ​ຈາກ​ສະຫວັນ; ແລະ ເຮົາ​ຈະ​ສົ່ງ ຄວາມ​ຈິງ​ຂຶ້ນ​ມາ​ຈາກ ແຜ່ນ​ດິນ​ໂລກ, ເພື່ອ​ເປັນ ປະຈັກ​ພະຍານ​ເຖິງ​ພຣະ​ອົງ​ດຽວ​ທີ່​ຖື​ກຳເນີດ​ຂອງ​ເຮົາ; ການ​ຟື້ນ​ຄືນ​ຊີ​ວິດ​ຂອງ​ພຣະ​ອົງ​ຈາກ​ຄວາມ​ຕາຍ; ແທ້​ຈິງ​ແລ້ວ, ແລະ ການ​ຟື້ນ​ຄືນ​ຊີ​ວິດ​ຂອງ​ມະນຸດ​ທຸກ​ຄົນ​ນຳ​ອີກ; ແລະ ເຮົາ​ຈະ​ເຮັດ​ໃຫ້​ຄວາມ​ຊອບ​ທຳ ແລະ ຄວາມ​ຈິງ​ກວາດ​ແຜ່ນ​ດິນ​ໂລກ​ດັ່ງ​ນ້ຳ​ຖ້ວມ, ເພື່ອ ເຕົ້າ​ໂຮມ​ຜູ້​ທີ່​ເຮົາ​ເລືອກ​ໄວ້​ຈາກ​ສີ່​ສ່ວນ​ຂອງ​ແຜ່ນ​ດິນ​ໂລກ, ໄປ​ສູ່​ສະຖານ​ທີ່​ຊຶ່ງ​ເຮົາ​ຈະ​ຈັດ​ຕຽມ​ໄວ້, ນະຄອນ​ສັກ​ສິດ, ເພື່ອ​ວ່າ​ຜູ້​ຄົນ​ຂອງ​ເຮົາ​ຈະ​ຄາດ​ແອວ​ຂອງ​ພວກ​ເຂົາ, ແລະ ຄອຍ​ຖ້າ​ເວລາ​ແຫ່ງ​ການ​ສະ​ເດັດ​ມາ​ຂອງ​ເຮົາ; ເພາະ​ວ່າ​ສະຖານ​ທີ່​ນະມັດ​ສະການ​ຂອງ​ເຮົາ​ຈະ​ຢູ່​ທີ່​ນັ້ນ, ແລະ ມັນ​ຈະ​ຖືກ​ເອີ້ນ​ວ່າ ຊີໂອນ, ເຢຣູ​ຊາເລັມ​ໃໝ່."
                },
                {
                    "number": 63,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ເອນົກ​ວ່າ: ຈາກ​ນັ້ນ​ເຈົ້າ​ກັບ ເມືອງ​ຂອງ​ເຈົ້າ​ທັງ​ເມືອງ​ຈະ​ພົບ​ພວກ​ເຂົາ​ຢູ່​ທີ່​ນັ້ນ, ແລະ ພວກ​ເຮົາ​ຈະ​ຮັບ​ເອົາ​ພວກ​ເຂົາ​ໄວ້​ໃນ​ຊວງ​ເອິກ​ຂອງ​ພວກ​ເຮົາ, ແລະ ພວກ​ເຂົາ​ຈະ​ໄດ້​ເຫັນ​ພວກ​ເຮົາ; ແລະ ພວກ​ເຮົາ​ຈະ​ໂອບ​ກອດ​ຄໍ​ພວກ​ເຂົາ, ແລະ ພວກ​ເຂົາ​ຈະ​ໂອບ​ກອດ​ຄໍ​ພວກ​ເຮົາ, ແລະ ພວກ​ເຮົາ​ຈະ​ຈູບ​ກັນ;"
                },
                {
                    "number": 64,
                    "text": "ແລະ ທີ່​ປະ​ທັບ​ຂອງ​ເຮົາ​ຈະ​ຢູ່​ທີ່​ນັ້ນ, ແລະ ມັນ​ຈະ​ເປັນ​ຊີໂອນ, ຊຶ່ງ​ຈະ​ອອກ​ມາ​ຈາກ​ການ​ສ້າງ​ທັງ​ປວງ​ທີ່​ເຮົາ​ໄດ້​ສ້າງ​ໄວ້; ແລະ ແຜ່ນ​ດິນ​ໂລກ​ຈະ ພັກ​ຜ່ອນ​ເປັນ​ເວລາ ໜຶ່ງ​ພັນ​ປີ."
                },
                {
                    "number": 65,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເອນົກ​ໄດ້​ເຫັນ​ວັນ​ເວລາ​ແຫ່ງ ການ​ສະ​ເດັດ​ມາ​ຂອງ​ບຸດ​ມະນຸດ, ໃນ​ຍຸກ​ສຸດ​ທ້າຍ, ເພື່ອ​ປະ​ທັບ​ຢູ່​ເທິງ​ແຜ່ນ​ດິນ​ໂລກ​ໃນ​ຄວາມ​ຊອບ​ທຳ​ເປັນ​ເວລາ​ໜຶ່ງ​ພັນ​ປີ;"
                },
                {
                    "number": 66,
                    "text": "ແຕ່​ກ່ອນ​ວັນ​ນັ້ນ ເພິ່ນ​ໄດ້​ເຫັນ​ຄວາມ​ທຸກ​ຍາກ​ລຳ​ບາກ​ອັນ​ໃຫຍ່​ຫລວງ​ໃນ​ບັນ​ດາ​ຄົນ​ຊົ່ວ; ແລະ ເພິ່ນ​ກໍ​ໄດ້​ເຫັນ​ທະເລ​ນຳ​ອີກ, ວ່າ​ມັນ​ປັ່ນ​ປ່ວນ, ແລະ ຫົວ​ໃຈ​ຂອງ​ມະນຸດ ທໍ້​ຖອຍ, ຄອຍ​ຖ້າ ການ​ພິ​ພາກ​ສາ​ຂອງ​ຜູ້​ຊົງ​ລິດ​ອຳນາດ​ຍິ່ງ​ໃຫຍ່​ດ້ວຍ​ຄວາມ​ຢ້ານ​ກົວ, ຊຶ່ງ​ຈະ​ມາ​ເຖິງ​ຄົນ​ຊົ່ວ."
                },
                {
                    "number": 67,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ສະແດງ​ທຸກ​ສິ່ງ​ທັງ​ປວງ​ໃຫ້​ເອນົກ​ເຫັນ, ແມ່ນ​ແຕ່​ຈົນ​ເຖິງ​ຄາວ​ສິ້ນ​ສຸດ​ໂລກ; ແລະ ເພິ່ນ​ໄດ້​ເຫັນ​ວັນ​ຂອງ​ຄົນ​ຊອບ​ທຳ, ຊົ່ວ​ໂມງ​ແຫ່ງ​ການ​ໄຖ່​ຂອງ​ພວກ​ເຂົາ, ແລະ ໄດ້​ຮັບ​ຄວາມ​ສົມ​ບູນ​ແຫ່ງ ຄວາມ​ຊື່ນ​ຊົມ;"
                },
                {
                    "number": 68,
                    "text": "ແລະ ວັນ​ເວລາ​ທັງ​ໝົດ​ຂອງ ຊີໂອນ, ໃນ​ວັນ​ເວລາ​ຂອງ​ເອນົກ, ຄື​ສາມ​ຮ້ອຍ​ຫົກ​ສິບ​ຫ້າ​ປີ."
                },
                {
                    "number": 69,
                    "text": "ແລະ ເອນົກ ແລະ ຜູ້​ຄົນ​ທັງ​ປວງ​ຂອງ​ເພິ່ນ​ໄດ້ ເດີນ​ໄປ​ກັບ​ພຣະ​ເຈົ້າ, ແລະ ພຣະ​ອົງ​ໄດ້​ສະ​ຖິດ​ຢູ່​ທ່າມ​ກາງ​ຊີໂອນ; ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຊີໂອນ​ບໍ່​ມີ​ແລ້ວ, ເພາະ​ວ່າ​ພຣະ​ເຈົ້າ​ໄດ້​ຮັບ​ເອົາ​ມັນ​ໄປ​ໄວ້​ໃນ​ຊວງ​ເອິກ​ຂອງ​ພຣະ​ອົງ​ເອງ; ແລະ ນັບ​ແຕ່​ນັ້ນ​ມາ ມີ​ການ​ກ່າວ​ວ່າ, ຊີໂອນ​ຫລົບ​ໜີ​ໄປ​ແລ້ວ."
                }
            ]
        },
        "/study/scriptures/pgp/moses/8": {
            "uri": "/study/scriptures/pgp/moses/8",
            "title": "ໂມເຊ 8",
            "data_type": "chapter",
            "chapter_name": "ບົດ​ທີ 8",
            "chapter_summary": [
                "ເມທູ​ເຊລາ​ທຳ​ນາຍ—​ໂນອາ ແລະ ພວກ​ລູກ​ຊາຍ​ຂອງ​ເພິ່ນ​ສັ່ງ​ສອນ​ພຣະ​ກິດ​ຕິ​ຄຸນ—ຄວາມ​ຊົ່ວ​ຮ້າຍ​ອັນ​ໃຫຍ່​ຫລວງ​ແຜ່​ຂະ​ຫຍາຍ​ອອກ​ໄປ—ການ​ເອີ້ນ​ໃຫ້​ກັບ​ໃຈ​ຖືກ​ເມີນ​ເສີຍ—ພຣະ​ເຈົ້າ​ອອກ​ຄຳ​ສັ່ງ​ໃຫ້​ຄວາມ​ພິນາດ​ມາ​ສູ່​ເນື້ອ​ໜັງ​ທັງ​ປວງ​ໂດຍ​ນ້ຳ​ຖ້ວມ."
            ],
            "subtitle": [
                "(ເດືອນ​ກຸມພາ 1831)"
            ],
            "verses": [
                {
                    "number": 1,
                    "text": "ແລະ ວັນ​ເວລາ​ທັງ​ໝົດ​ຂອງ​ເອນົກ​ຄື​ສີ່​ຮ້ອຍ​ສາມ​ສິບ​ປີ."
                },
                {
                    "number": 2,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເມທູ​ເຊລາ, ລູກ​ຊາຍ​ຂອງ​ເອນົກ, ບໍ່​ໄດ້​ຖືກ​ຮັບ​ໄປ, ວ່າ​ພັນທະ​ສັນ​ຍາ ຂອງ​ພຣະ​ຜູ້​ເປັນ​ເຈົ້າ​ຈະ​ສຳ​ເລັດ​ຄົບ​ຖ້ວນ, ຊຶ່ງ​ພຣະ​ອົງ​ໄດ້​ເຮັດ​ໄວ້​ກັບ​ເອນົກ; ເພາະ​ວ່າ​ພຣະ​ອົງ​ໄດ້​ເຮັດ​ພັນທະ​ສັນ​ຍາ​ກັບ​ເອນົກ​ຢ່າງ​ແທ້​ຈິງ​ວ່າ ໂນອາ​ຈະ​ມາ​ຈາກ​ຜົນ​ແອວ​ຂອງ​ເພິ່ນ."
                },
                {
                    "number": 3,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເມທູ​ເຊລາ​ໄດ້​ທຳ​ນາຍ​ວ່າ ຈາກ​ຜົນ​ແອວ​ຂອງ​ລາວ​ອາ​ນາ​ຈັກ​ຂອງ​ແຜ່ນ​ດິນ​ໂລກ (ຜ່ານ​ທາງ​ໂນອາ) ຈະ​ເກີດ​ຂຶ້ນ, ແລະ ລາວ​ຮັບ​ຄຳ​ຍ້ອງ​ຍໍ​ສັນ​ລະ​ເສີນ​ໄວ້​ກັບ​ຕົນ​ເອງ."
                },
                {
                    "number": 4,
                    "text": "ແລະ ຄວາມ​ອຶດ​ຢາກ​ອັນ​ໃຫຍ່​ຫລວງ​ໄດ້​ເກີດ​ຂຶ້ນ​ໃນ​ແຜ່ນ​ດິນ, ແລະ ພຣະ​ຜູ້​ເປັນ​ເຈົ້າ​ໄດ້​ສາບ​ແຊ່ງ​ແຜ່ນ​ດິນ​ໂລກ​ດ້ວຍ​ການ​ສາບ​ແຊ່ງ​ຢ່າງ​ສາ​ຫັດ, ແລະ ຜູ້​ອາ​ໄສ​ຢູ່​ໃນ​ນັ້ນ​ຕາຍ​ໄປ​ຢ່າງ​ຫລວງ​ຫລາຍ."
                },
                {
                    "number": 5,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ເມທູ​ເຊລາ​ມີ​ອາ​ຍຸ​ໄດ້​ໜຶ່ງ​ຮ້ອຍ​ແປດ​ສິບ​ເຈັດ​ປີ, ແລະ ໄດ້​ລູກ​ຊາຍ​ຊື່​ລາ​ເມັກ;"
                },
                {
                    "number": 6,
                    "text": "ແລະ ເມທູ​ເຊລາ​ໄດ້​ມີ​ຊີ​ວິດ​ຢູ່, ຫລັງ​ຈາກ​ລາວ​ໄດ້​ລາ​ເມັກ, ເຈັດ​ຮ້ອຍ​ແປດ​ສິບ​ສອງ​ປີ, ແລະ ໄດ້​ມີ​ລູກ​ຊາຍ ແລະ ລູກ​ສາວ​ອີກ​ຫລາຍ​ຄົນ;"
                },
                {
                    "number": 7,
                    "text": "ແລະ ວັນ​ເວລາ​ທັງ​ໝົດ​ຂອງ​ເມທູ​ເຊລາ​ຄື​ເກົ້າ​ຮ້ອຍ​ຫົກ​ສິບ​ເກົ້າ​ປີ, ແລະ ລາວ​ໄດ້​ຕາຍ​ໄປ."
                },
                {
                    "number": 8,
                    "text": "ແລະ ລາ​ເມັກ​ມີ​ອາ​ຍຸ​ໄດ້​ໜຶ່ງ​ຮ້ອຍ​ແປດ​ສິບ​ສອງ​ປີ, ແລະ ໄດ້​ມີ​ລູກ​ຊາຍ​ຄົນ​ໜຶ່ງ,"
                },
                {
                    "number": 9,
                    "text": "ແລະ ລາວ​ເອີ້ນ​ຊື່​ຂອງ​ລາວ​ວ່າ ໂນອາ, ໂດຍ​ກ່າວ​ວ່າ: ລູກ​ຄົນ​ນີ້​ຈະ​ປອບ​ໂຍນ​ພວກ​ເຮົາ​ກ່ຽວ​ກັບ​ວຽກ​ງານ​ຂອງ​ພວກ​ເຂົາ ແລະ ຄວາມ​ລຳ​ບາກ​ຂອງ​ມື​ຂອງ​ພວກ​ເຮົາ, ເນື່ອງ​ດ້ວຍ​ພື້ນ​ດິນ​ຊຶ່ງ​ພຣະ​ຜູ້​ເປັນ​ເຈົ້າ​ໄດ້ ສາບ​ແຊ່ງ."
                },
                {
                    "number": 10,
                    "text": "ແລະ ລາ​ເມັກ​ໄດ້​ມີ​ຊີ​ວິດ​ຢູ່, ຫລັງ​ຈາກ​ລາວ​ໄດ້​ໂນອາ, ຫ້າ​ຮ້ອຍ​ເກົ້າ​ສິບ​ຫ້າ​ປີ, ແລະ ໄດ້​ມີ​ລູກ​ຊາຍ ແລະ ລູກ​ສາວ​ອີກ​ຫລາຍ​ຄົນ;"
                },
                {
                    "number": 11,
                    "text": "ແລະ ວັນ​ເວລາ​ທັງ​ໝົດ​ຂອງ​ລາ​ເມັກ​ຄື​ເຈັດ​ຮ້ອຍ​ເຈັດ​ສິບ​ເຈັດ​ປີ, ແລະ ລາວ​ໄດ້​ຕາຍ​ໄປ."
                },
                {
                    "number": 12,
                    "text": "ແລະ ໂນອາ​ມີ​ອາ​ຍຸ​ໄດ້​ສີ່​ຮ້ອຍ​ຫ້າ​ສິບ​ປີ, ແລະ ໄດ້​ລູກ​ຊື່​ຢາ​ເຟດ; ແລະ ສີ່​ສິບ​ສອງ​ປີ​ຈາກ​ນັ້ນ​ລາວ​ໄດ້​ລູກ​ຊື່ ເຊມ​ຈາກ​ນາງ​ຜູ້​ເປັນ​ແມ່​ຂອງ​ຢາ​ເຟດ, ແລະ ເມື່ອ​ລາວ​ມີ​ອາ​ຍຸ​ໄດ້​ຫ້າ​ຮ້ອຍ​ປີ ລາວ​ໄດ້​ລູກ​ຊື່​ວ່າ ຮາມ."
                },
                {
                    "number": 13,
                    "text": "ແລະ ໂນອາ​ກັບ​ພວກ​ລູກ​ຊາຍ​ຂອງ​ເພິ່ນ​ໄດ້ ເຊື່ອ​ຟັງ​ພຣະ​ຜູ້​ເປັນ​ເຈົ້າ, ແລະ ໄດ້​ເອົາ​ໃຈ​ໃສ່, ແລະ ເຂົາ​ເຈົ້າ​ໄດ້​ຖືກ​ເອີ້ນ​ວ່າ ບຸດ​ຂອງ​ພຣະ​ເຈົ້າ."
                },
                {
                    "number": 14,
                    "text": "ແລະ ເມື່ອ​ຜູ້​ຄົນ​ເລີ່ມ​ທະ​ວີ​ຫລາຍ​ຂຶ້ນ​ຢູ່​ເທິງ​ຜືນ​ແຜ່ນ​ດິນ​ໂລກ, ແລະ ບັນ​ດາ​ລູກ​ສາວ​ໄດ້​ເກີດ​ກັບ​ພວກ​ເຂົາ, ພວກ ລູກ​ຊາຍ​ຂອງ​ມະນຸດ​ຈຶ່ງ​ເຫັນ​ວ່າ​ບັນດາ​ລູກ​ສາວ​ເຫລົ່າ​ນັ້ນ​ເປັນ​ຄົນ​ງົດ​ງາມ, ແລະ ພວກ​ເຂົາ​ກໍ​ໄດ້​ເອົາ​ພວກ​ນາງ​ມາ​ເປັນ​ເມຍ, ແມ່ນ​ແຕ່​ຕາມ​ທີ່​ພວກ​ເຂົາ​ຈະ​ເລືອກ."
                },
                {
                    "number": 15,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ໂນອາ​ວ່າ: ບັນ​ດາ​ລູກ​ສາວ​ຂອງ​ພວກ​ລູກ​ຊາຍ​ຂອງ​ເຈົ້າ​ໄດ້ ຂາຍ​ຕົນ​ເອງ; ເພາະ​ຈົ່ງ​ເບິ່ງ ຄວາມ​ຄຽດ​ແຄ້ນຂອງ​ເຮົາ​ໄດ້​ເກີດ​ກັບ​ພວກ​ລູກ​ຊາຍ​ຂອງ​ມະນຸດ, ເພາະ​ວ່າ​ພວກ​ເຂົາ​ບໍ່​ໄດ້​ເຊື່ອ​ຟັງ​ສຽງ​ຂອງ​ເຮົາ."
                },
                {
                    "number": 16,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ໂນອາ​ໄດ້​ທຳ​ນາຍ, ແລະ ໄດ້​ສິດ​ສອນ​ເລື່ອງ​ຂອງ​ພຣະ​ເຈົ້າ, ແມ່ນ​ແຕ່​ໄດ້​ເປັນ​ມາ​ນັບ​ແຕ່​ຕອນ​ຕົ້ນ."
                },
                {
                    "number": 17,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ໂນອາ​ວ່າ: ວິນ​ຍານ​ຂອງ​ເຮົາ​ຈະ​ບໍ່ ພະ​ຍາ​ຍາມ​ກັບ​ມະນຸດ​ຕະຫລອດ​ໄປ, ເພາະ​ເຂົາ​ຮູ້​ວ່າ ເນື້ອ​ໜັງ​ທັງ​ປວງ​ຈະ​ຕາຍ; ແຕ່ວັນ​ເວລາ​ຂອງ​ເຂົາ​ຈະ​ເປັນ​ໜຶ່ງ​ຮ້ອຍ​ຊາວ​ປີ; ແລະ ຖ້າ​ຫາກ​ມະນຸດ​ບໍ່​ກັບ​ໃຈ, ແລ້ວ​ເຮົາ​ຈະ​ສົ່ງ ນ້ຳ​ຖ້ວມ​ມາ​ຍັງ​ພວກ​ເຂົາ."
                },
                {
                    "number": 18,
                    "text": "ແລະ ໃນ​ວັນ​ເວລາ​ເຫລົ່າ​ນັ້ນ ໄດ້​ມີ ຍັກ​ຢູ່​ເທິງ​ແຜ່ນ​ດິນ​ໂລກ, ແລະ ພວກ​ເຂົາ​ໄດ້​ຊອກ​ຫາ​ໂນອາ​ເພື່ອ​ຈະ​ເອົາ​ຊີ​ວິດ​ຂອງ​ເພິ່ນ; ແຕ່​ວ່າ​ພຣະ​ຜູ້​ເປັນ​ເຈົ້າ​ໄດ້​ຢູ່​ກັບ​ໂນອາ, ແລະ ອຳນາດ​ຂອງ​ພຣະ​ຜູ້​ເປັນ​ເຈົ້າ​ໄດ້​ຢູ່​ກັບ​ເພິ່ນ."
                },
                {
                    "number": 19,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້ ແຕ່ງ​ຕັ້ງ ໂນອາ​ຕາມ ລະບຽບ​ຂອງ​ພຣະ​ອົງ​ເອງ, ແລະ ໄດ້​ບັນ​ຊາ​ເພິ່ນ​ໃຫ້​ອອກ​ໄປ ປ​ະກາດ​ພຣະ​ກິດ​ຕິ​ຄຸນ​ຂອງ​ພຣະ​ອົງ​ແກ່​ລູກ​ຫລານ​ມະນຸດ, ແມ່ນ​ແຕ່​ດັ່ງ​ທີ່​ໄດ້​ຖືກ​ມອບ​ໃຫ້​ແກ່​ເອນົກ."
                },
                {
                    "number": 20,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ໂນອາ​ໄດ້​ເອີ້ນ​ຫາ​ລູກ​ຫລານ​ມະນຸດ​ໃຫ້ ກັບ​ໃຈ; ແຕ່​ພວກ​ເຂົາ​ບໍ່​ໄດ້​ເຊື່ອ​ຟັງ​ຖ້ອຍ​ຄຳ​ຂອງ​ເພິ່ນ;"
                },
                {
                    "number": 21,
                    "text": "ແລະ ພ້ອມ​ນີ້, ຫລັງ​ຈາກ​ທີ່​ພວກ​ເຂົາ​ໄດ້​ຍິນ​ເພິ່ນ, ພວກ​ເຂົາ​ໄດ້​ມາ​ຫາ​ເພິ່ນ, ໂດຍ​ກ່າວ​ວ່າ: ຈົ່ງ​ເບິ່ງ, ພວກ​ເຮົາ​ເປັນ​ບຸດ​ຂອງ​ພຣະ​ເຈົ້າ; ພວກ​ເຮົາ​ບໍ່​ໄດ້​ຮັບ​ເອົາ​ລູກ​ສາວ​ຂອງ​ມະນຸດ​ມາ​ໃຫ້​ຕົນ​ເອງ​ບໍ? ແລະ ພວກ​ເຮົາ​ບໍ່​ໄດ້ ກິນ ແລະ ດື່ມ, ແລະ ແຕ່ງ​ງານ ແລະ ຍົກ​ໃຫ້​ແຕ່ງ​ງານ​ກັນ​ບໍ? ແລະ ເມຍ​ຂອງ​ພວກ​ເຮົາ​ໄດ້​ຄອດ​ລູກ​ໃຫ້​ພວກ​ເຮົາ, ແລະ ຄົນ​ເຫລົ່າ​ນີ້​ເປັນ​ຄົນ​ຍິ່ງ​ໃຫຍ່, ຊຶ່ງ​ເປັນ​ເໝືອນ​ຄົນ​ໃນ​ສະ​ໄໝ​ບູຮານ, ເປັນ​ຄົນ​ມີ​ຊື່​ສຽງ​ແທ້ໆ. ແລະ ພວກ​ເຂົາ​ບໍ່​ໄດ້​ເຊື່ອ​ຟັງ​ຖ້ອຍ​ຄຳ​ຂອງ​ໂນອາ."
                },
                {
                    "number": 22,
                    "text": "ແລະ ພຣະ​ເຈົ້າ​ໄດ້​ເຫັນ​ວ່າ ຄວາມ​ຊົ່ວ​ຮ້າຍ​ຂອງ​ມະນຸດ​ເລີ່ມ​ຮ້າຍ​ແຮງ​ຫລາຍ​ຂຶ້ນ​ໃນ​ແຜ່ນ​ດິນ​ໂລກ; ແລະ ທຸກ​ຄົນ​ໄດ້​ຍົກ​ຕົວ​ຂຶ້ນ​ໃນ​ຄວາມ​ຄິດ​ຝັນ​ຂອງ ຄວາມ​ນຶກ​ຄິດ​ໃນ​ໃຈ​ຂອງ​ຕົນ, ໂດຍ​ມີ​ແຕ່​ຄວາມ​ຊົ່ວ​ຕະຫລອດ​ເວລາ."
                },
                {
                    "number": 23,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ໂນອາ​ໄດ້ ສັ່ງ​ສອນ​ຜູ້​ຄົນ​ຕໍ່​ໄປ, ໂດຍ​ກ່າວ​ວ່າ: ຈົ່ງ​ເຊື່ອ​ຟັງ, ແລະ ເອົາ​ໃຈ​ໃສ່​ຕໍ່​ຖ້ອຍ​ຄຳ​ຂອງ​ເຮົາ;"
                },
                {
                    "number": 24,
                    "text": "ຈົ່ງ ເຊື່ອ ແລະ ກັບ​ໃຈ​ຈາກ​ບາບ​ຂອງ​ພວກ​ເຈົ້າ ແລະ ຮັບ ບັບຕິ​ສະມາ​ໃນ​ພຣະ​ນາມ​ຂອງ​ພຣະ​ເຢຊູ​ຄຣິດ, ພຣະ​ບຸດ​ຂອງ​ພຣະ​ເຈົ້າ, ແມ່ນ​ແຕ່​ດັ່ງ​ບັນ​ພະ​ບຸ​ລຸດ​ຂອງ​ພວກ​ເຮົາ, ແລະ ພວກ​ເຈົ້າ​ຈະ​ໄດ້​ຮັບ​ພຣະ​ວິນ​ຍານ​ບໍ​ລິ​ສຸດ, ເພື່ອ​ວ່າ​ທຸກ​ສິ່ງ​ທັງ​ປວງ​ຈະ​ຖືກ ສະແດງ​ໃຫ້​ປະຈັກ​ແກ່​ພວກ​ເຈົ້າ; ແລະ ຖ້າ​ຫາກ​ພວກ​ເຈົ້າ​ບໍ່​ເຮັດ​ເຊັ່ນ​ນີ້, ນ້ຳ​ຖ້ວມ​ຈະ​ມາ​ຍັງ​ພວກ​ເຈົ້າ; ເຖິງ​ຢ່າງ​ໃດ​ກໍ​ຕາມ ພວກ​ເຂົາ​ບໍ່​ໄດ້​ເຊື່ອ​ຟັງ."
                },
                {
                    "number": 25,
                    "text": "ແລະ ເລື່ອງ​ນີ້​ໄດ້​ເຮັດ​ໃຫ້​ໂນອາ​ເສຍ​ໃຈ, ແລະ ໃຈ​ຂອງ​ເພິ່ນ​ເຈັບ​ປວດ​ທີ່​ພຣະ​ຜູ້​ເປັນ​ເຈົ້າ​ໄດ້​ສ້າງ​ມະນຸດ​ໄວ້​ເທິງ​ແຜ່ນ​ດິນ​ໂລກ, ແລະ ມັນ​ເຮັດ​ໃຫ້​ເພິ່ນ​ເສົ້າ​ສະ​ຫລົດ​ໃຈ."
                },
                {
                    "number": 26,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ວ່າ: ເຮົາ​ຈະ ທຳ​ລາຍ​ມະນຸດ​ທີ່​ເຮົາ​ໄດ້​ສ້າງ​ຂຶ້ນ​ມາ, ຈາກ​ຜືນ​ແຜ່ນ​ດິນ​ໂລກ, ທັງ​ມະນຸດ ແລະ ສັດ​ສາ​ວາ​ສິ່ງ, ແລະ ສັດ​ເລືອ​ຄານ, ແລະ ຝູງ​ນົກ​ໃນ​ອາ​ກາດ; ເພາະ​ວ່າ​ມັນ​ໄດ້​ເຮັດ​ໃຫ້​ໂນອາ​ເສຍ​ໃຈ​ທີ່​ເຮົາ​ໄດ້​ສ້າງ​ມັນ​ຂຶ້ນ​ມາ, ແລະ ທີ່​ເຮົາ​ໄດ້​ເຮັດ​ມັນ​ຂຶ້ນ​ມາ; ແລະ ລາວ​ໄດ້​ເອີ້ນ​ຫາ​ເຮົາ; ເພາະ​ວ່າ​ພວກ​ເຂົາ​ໄດ້​ພະ​ຍາ​ຍາມ​ທີ່​ຈະ​ເອົາ​ຊີ​ວິດ​ຂອງ​ລາວ."
                },
                {
                    "number": 27,
                    "text": "ແລະ ໂນອາ​ໄດ້​ພົບ ພຣະ​ຄຸນ​ໃນ​ສາຍ​ພຣະ​ເນດ​ຂອງ​ພຣະ​ຜູ້​ເປັນ​ເຈົ້າ​ດັ່ງ​ນັ້ນ; ເພາະ​ວ່າ​ໂນອາ​ເປັນ​ຄົນ​ທ່ຽງ​ທຳ, ແລະ ດີ​ພ້ອມ​ໃນ​ລຸ້ນ​ຂອງ​ເພິ່ນ; ແລະ ເພິ່ນ​ໄດ້ ເດີນ​ໄປ​ກັບ​ພຣະ​ເຈົ້າ, ດັ່ງ​ທີ່​ພວກ​ລູກ​ຊາຍ​ຂອງ​ເພິ່ນ, ເຊມ, ຮາມ, ແລະ ຢາ​ເຟດ."
                },
                {
                    "number": 28,
                    "text": "ແຜ່ນ​ດິນ​ໂລກ​ໄດ້ ເສື່ອມ​ໂຊມ​ລົງ​ຢູ່​ຕໍ່​ພຣະ​ພັກ​ຂອງ​ພຣະ​ເຈົ້າ, ແລະ ມັນ​ເຕັມ​ໄປ​ດ້ວຍ​ຄວາມ​ຮຸນ​ແຮງ."
                },
                {
                    "number": 29,
                    "text": "ແລະ ພຣະ​ເຈົ້າ​ເບິ່ງ ແຜ່ນ​ດິນ​ໂລກ, ແລະ, ຈົ່ງ​ເບິ່ງ, ມັນ​ໄດ້​ເສື່ອມ​ໂຊມ​ລົງ, ເພາະ​ວ່າ​ເນື້ອ​ໜັງ​ທັງ​ປວງ​ໄດ້​ເສື່ອມ​ໂຊມ​ລົງ​ເທິງ​ແຜ່ນ​ດິນ​ໂລກ."
                },
                {
                    "number": 30,
                    "text": "ແລະ ພຣະ​ເຈົ້າ​ໄດ້​ກ່າວ​ກັບ​ໂນອາ​ວ່າ: ທີ່​ສຸດ​ຂອງ​ເນື້ອ​ໜັງ​ທັງ​ປວງ​ໄດ້​ມາ​ຢູ່​ຕໍ່​ໜ້າ​ເຮົາ, ເພາະ​ວ່າ​ແຜ່ນ​ດິນ​ໂລກ​ເຕັມ​ໄປ​ດ້ວຍ​ຄວາມ​ຮຸນ​ແຮງ, ແລະ ຈົ່ງ​ເບິ່ງ ເຮົາ​ຈະ ທຳ​ລາຍ​ເນື້ອ​ໜັງ​ທັງ​ປວງ​ຈາກ​ແຜ່ນ​ດິນ​ໂລກ."
                }
            ]
        },
        "/study/scriptures/pgp/abr/1": {
            "uri": "/study/scriptures/pgp/abr/1",
            "title": "ອັບ​ຣາ​ຮາມ 1",
            "data_type": "chapter",
            "chapter_name": "ບົດ​ທີ 1",
            "chapter_summary": [
                "ອັບ​ຣາ​ຮາມ​ສະແຫວງ​ຫາ​ພອນ​ຂອງ​ລະບຽບ​ແຫ່ງປິຕຸ—​ເພິ່ນ​ຖືກ​ປະ​ໂລ​ຫິດ​ປອມ​ແຫ່ງ​ເຄນ​ເດຍ​ຂົ່ມ​ເຫັງ—ພຣະ​ເຢ​ໂຮ​ວາ​ຊ່ວຍ​ເພິ່ນ​ໃຫ້​ລອດ—​ຕົ້ນ​ກຳ​ເນີດ ແລະ ການ​ປົກ​ຄອງ​ຂອງ​ເອຢິບ​ຖືກ​ອະ​ທິ​ບາຍ."
            ],
            "book_title": "ໜັງ​ສື​ອັບ​ຣາ​ຮາມ",
            "subtitle": [
                "ແປ​ຈາກ​ແຜ່ນ​ໃບ​ລານ​ພະ​ພາຍ​ຣັສ, ໂດຍ​ໂຈເຊັບ ສະມິດ"
            ],
            "verses": [
                {
                    "number": 1,
                    "text": "ໃນ​ແຜ່ນ​ດິນ​ຂອງ​ຊາວ ເຄນ​ເດຍ, ໃນ​ຖິ່ນ​ຖານ​ຂອງ​ບັນ​ພະ​ບຸ​ລຸດ​ຂອງ​ຂ້າ​ພະ​ເຈົ້າ, ຂ້າ​ພະ​ເຈົ້າ, ອັບ​ຣາ​ຮາມ, ເຫັນ​ໄດ້​ວ່າ​ຈຳ​ເປັນ​ສຳ​ລັບ​ຂ້າ​ພະ​ເຈົ້າ​ທີ່​ຈະ​ຫາ ຖິ່ນ​ຖານ​ໃໝ່;"
                },
                {
                    "number": 2,
                    "text": "ແລະ, ໂດຍ​ທີ່​ພົບ​ວ່າ​ມີ ຄວາມ​ສຸກ ແລະ ຄວາມ​ສະຫງົບ ແລະ ການ​ພັກ​ຜ່ອນ​ຫລາຍ​ຂຶ້ນ​ສຳ​ລັບ​ຂ້າ​ພະ​ເຈົ້າ, ຂ້າ​ພະ​ເຈົ້າ​ຈຶ່ງ​ໄດ້​ສະແຫວງ​ຫາ​ພອນ​ຂອງ​ບັນ​ພະ​ບຸ​ລຸດ, ແລະ ສິດ​ທິ​ຊຶ່ງ​ຂ້າ​ພະ​ເຈົ້າ​ຄວນ​ຈະ​ໄດ້​ຮັບ​ການ​ແຕ່ງ​ຕັ້ງ​ເພື່ອ​ປະ​ຕິ​ບັດ​ພອນ​ດັ່ງ​ກ່າວ; ໂດຍ​ທີ່​ຂ້າ​ພະ​ເຈົ້າ​ເປັນ​ຜູ້​ຕິດ​ຕາມ ຄວາມ​ຊອບ​ທຳ, ປາດ​ຖະ​ໜາ​ເປັນ​ຜູ້​ໜຶ່ງ​ທີ່​ມີ ຄວາມ​ຮູ້​ຫລາຍ​ນຳ​ອີກ, ແລະ ເປັນ​ຜູ້​ຕິດ​ຕາມ​ຄວາມ​ຊອບ​ທຳ​ຫລາຍ​ຂຶ້ນ, ແລະ ໄດ້​ຮັບ​ຄວາມ​ຮູ້​ຫລາຍ​ຂຶ້ນ, ແລະ ເປັນ​ບິດາ​ຂອງ​ຫລາຍ​ປະ​ຊາ​ຊາດ, ເປັນ​ເຈົ້າ​ສັນ​ຕິ​ລາດ, ແລະ ປາດ​ຖະ​ໜາ​ທີ່​ຈະ​ໄດ້​ຮັບ​ຄຳ​ແນະນຳ, ແລະ ຮັກ​ສາ​ພຣະ​ບັນ​ຍັດ​ຂອງ​ພຣະ​ເຈົ້າ, ຂ້າ​ພະ​ເຈົ້າ​ໄດ້​ກາຍ​ເປັນ​ຜູ້​ຮັບ​ມູນ​ມໍ​ລະ​ດົກ​ທີ່​ຖືກ​ຕ້ອງ, ມະຫາ​ປະ​ໂລ​ຫິດ, ໂດຍ​ຖື ສິດ​ຊຶ່ງ​ເປັນ​ຂອງ​ບັນ​ພະ​ບຸ​ລຸດ."
                },
                {
                    "number": 3,
                    "text": "ມັນ​ໄດ້​ຖືກ ມອບ​ໃຫ້​ຂ້າ​ພະ​ເຈົ້າ​ຈາກ​ບັນ​ພະ​ບຸ​ລຸດ; ສືບ​ທອດ​ມາ​ຈາກ​ບັນ​ພະ​ບຸ​ລຸດ, ຕັ້ງ​ແຕ່​ຕົ້ນ​ຂອງ​ເວລາ, ແທ້​ຈິງ​ແລ້ວ, ແມ່ນ​ແຕ່​ຕັ້ງ​ແຕ່​ຕົ້ນ, ຫລື ກ່ອນ​ການ​ວາງ​ຮາກ​ຖານ​ຂອງ​ແຜ່ນ​ດິນ​ໂລກ, ລົງ​ມາ​ເຖິງ​ເວລາ​ປະ​ຈຸ​ບັນ, ແມ່ນ​ແຕ່​ສິດ​ຂອງ ລູກ​ກົກ, ຫລື ມະນຸດ​ຄົນ​ທຳ​ອິດ, ຜູ້​ຄື ອາດາມ, ຫລື ບິດາ​ຄົນ​ທຳ​ອິດ, ຜ່ານ​ທາງ​ບັນ​ພະ​ບຸ​ລຸດ​ຈົນ​ເຖິງ​ຂ້າ​ພະ​ເຈົ້າ."
                },
                {
                    "number": 4,
                    "text": "ຂ້າ​ພະ​ເຈົ້າ​ໄດ້​ສະແຫວງ​ຫາ ການ​ມອບ​ໝາຍ​ສູ່​ຖານະ​ປະ​ໂລ​ຫິດ​ຕາມ​ການ​ມອບ​ໝາຍ​ຂອງ​ພຣະ​ເຈົ້າ​ໃຫ້​ແກ່​ບັນ​ພະ​ບຸ​ລຸດ​ກ່ຽວ​ກັບ​ເຊື້ອ​ສາຍ."
                },
                {
                    "number": 5,
                    "text": "ບັນ​ພະ​ບຸ​ລຸດ​ຂອງ​ຂ້າ​ພະ​ເຈົ້າ, ໂດຍ​ທີ່​ຫັນ​ໜີ​ໄປ​ຈາກ​ຄວາມ​ຊອບ​ທຳ, ແລະ ຈາກ​ພຣະ​ບັນ​ຍັດ​ທີ່​ສັກ​ສິດ ຊຶ່ງ​ພຣະ​ຜູ້​ເປັນ​ເຈົ້າ​ອົງ​ເປັນ​ພຣະ​ເຈົ້າ​ຂອງ​ພວກ​ເຂົາ​ໄດ້​ມອບ​ໃຫ້​ແກ່​ພວກ​ເຂົາ, ກັບ​ໄປ ນະມັດ​ສະການ​ພຣະ​ເຈົ້າ​ຂອງ​ຄົນ​ນອກ​ສາດ​ສະ​ໜາ, ໄດ້​ປະ​ຕິ​ເສດ​ຢ່າງ​ເດັດ​ຂາດ​ທີ່​ຈະ​ເຊື່ອ​ຟັງ​ສຽງ​ຂອງ​ຂ້າ​ພະ​ເຈົ້າ;"
                },
                {
                    "number": 6,
                    "text": "ເພາະວ່າ​ຫົວ​ໃຈ​ຂອງ​ພວກ​ເຂົາ​ຕັ້ງ​ໃຈ​ທີ່​ຈະ​ເຮັດ​ຄວາມ​ຊົ່ວ, ແລະ ຫັນ​ໄປ​ສູ່ ພຣະ​ເຈົ້າ​ຂອງ​ເອ​ເຄ​ນາ, ແລະ ພຣະ​ເຈົ້າ​ຂອງ​ລິບ​ນາ, ແລະ ພຣະ​ເຈົ້າ​ຂອງ​ມາ​ມັກ​ຄຣາ, ແລະ ພຣະ​ເຈົ້າ​ຂອງ​ໂຄ​ແຣສ໌, ແລະ ພຣະ​ເຈົ້າ​ຂອງ​ຟາ​ຣາ​ໂອ, ກະສັດ​ແຫ່ງ​ເອຢິບ​ຈົນ​ໝົດ;"
                },
                {
                    "number": 7,
                    "text": "ສະນັ້ນ ພວກ​ເຂົາ​ໄດ້​ຫັນ​ໃຈ​ຂອງ​ຕົນ​ໄປ​ສູ່​ການ​ຖວາຍ​ເຄື່ອງ​ບູຊາ​ຂອງ​ຄົນ​ນອກ​ສາດ​ສະ​ໜາ​ໃນ​ການ​ຖວາຍ​ລູກ​ຫລານ​ຂອງ​ພວກ​ເຂົາ​ໃຫ້​ແກ່​ຮູບ​ບູຊາ​ທີ່​ເວົ້າ​ບໍ່​ໄດ້, ແລະ ບໍ່​ເຊື່ອ​ຟັງ​ສຽງ​ຂອງ​ຂ້າ​ພະ​ເຈົ້າ, ແຕ່​ພະ​ຍາ​ຍາມ​ເອົາ​ຊີ​ວິດ​ຂອງ​ຂ້າ​ພະ​ເຈົ້າ​ໂດຍ​ມື​ຂອງ​ປະ​ໂລ​ຫິດ​ຂອງ​ເອ​ເຄ​ນາ. ປະ​ໂລ​ຫິດ​ຂອງ​ເອ​ເຄ​ນາ​ກໍ​ເປັນ​ປະ​ໂລ​ຫິດ​ຂອງ​ຟາ​ຣາ​ໂອ​ຄື​ກັນ."
                },
                {
                    "number": 8,
                    "text": "ບັດ​ນີ້, ໃນ​ເວລາ​ນີ້ ເປັນ​ປະ​ເພ​ນີ​ຂອງ​ປະ​ໂລ​ຫິດ​ຂອງ​ຟາ​ຣາ​ໂອ, ກະສັດ​ແຫ່ງ​ເອຢິບ, ທີ່​ຈະ​ຖວາຍ​ຢູ່​ເທິງ​ແທ່ນ​ບູຊາ ຊຶ່ງ​ໄດ້​ສ້າງ​ຢູ່​ໃນ​ແຜ່ນ​ດິນ​ຂອງ​ເຄນ​ເດຍ, ເພື່ອ​ຖວາຍ​ຜູ້​ຊາຍ, ຜູ້​ຍິງ, ແລະ ເດັກ​ນ້ອຍ​ໃຫ້​ແກ່​ພຣະ​ເຈົ້າ​ຈາກ​ຕ່າງ​ແດນ​ເຫລົ່າ​ນີ້."
                },
                {
                    "number": 9,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ປະ​ໂລ​ຫິດ​ໄດ້​ຖວາຍ​ໃຫ້​ແກ່​ພຣະ​ເຈົ້າ​ຂອງ​ຟາ​ຣາ​ໂອ, ແລະ ໃຫ້​ແກ່​ພຣະ​ເຈົ້າ​ຂອງ​ຊາ​ກະ​ຣີ​ນຳ​ອີກ, ແມ່ນ​ແຕ່​ຕາມ​ວິ​ທີ​ຂອງ​ຊາວ​ເອຢິບ. ບັດ​ນີ້ ພຣະ​ເຈົ້າ​ຂອງ​ຊາ​ກະ​ຣີ​ຄື​ດວງ​ຕາ​ເວັນ."
                },
                {
                    "number": 10,
                    "text": "ແມ່ນ​ແຕ່​ການ​ຖວາຍ​ຂອບ​ພຣະ​ໄທ​ດ້ວຍ​ເດັກ ປະ​ໂລ​ຫິດ​ຂອງ​ຟາ​ຣາ​ໂອ​ກໍ​ໄດ້​ຖວາຍ​ຢູ່​ເທິງ​ແທ່ນ​ບູຊາ ຊຶ່ງ​ຕັ້ງ​ຢູ່​ໂນນ​ພູ​ທີ່​ເອີ້ນ​ວ່າ ໂນນ​ພູ​ໂປ​ຕີ​ຟາ, ຢູ່​ຕົ້ນ​ທົ່ງ​ພຽງ​ໂອ​ລິ​ເຊມ."
                },
                {
                    "number": 11,
                    "text": "ບັດ​ນີ້, ປະ​ໂລ​ຫິດ​ຄົນ​ນີ້​ໄດ້​ຖວາຍ​ຜູ້​ຍິງ​ບໍ​ລິ​ສຸດ​ສາມ​ຄົນ​ພ້ອມ​ກັນ​ຢູ່​ເທິງ​ແທ່ນ​ບູຊາ, ຜູ້​ເປັນ​ລູກ​ສາວ​ຂອງ​ໂອ​ນິ​ທາ, ຜູ້​ເປັນ​ເຊື້ອ​ສາຍ​ຈາກ​ຜົນ​ແອວ​ຂອງ ຮາມ. ຜູ້​ຍິງ​ບໍ​ລິ​ສຸດ​ເຫລົ່າ​ນີ້​ໄດ້​ຖືກ​ຖວາຍ​ເພາະ​ຄຸນ​ນະ​ທຳ​ຂອງ​ພວກ​ນາງ; ພວກ​ນາງ​ບໍ່​ໄດ້ ກົ້ມ​ຂາບ​ລົງ​ນະມັດ​ສະການ​ພຣະ​ເຈົ້າ​ທີ່​ເປັນ​ໄມ້ ຫລື ຫີນ, ສະນັ້ນ ພວກ​ນາງ​ຈຶ່ງ​ຖືກ​ຂ້າ​ຢູ່​ເທິງ​ແທ່ນ​ບູຊາ, ແລະ ເປັນ​ໄປ​ຕາມ​ວິ​ທີ​ຂອງ​ຊາວ​ເອຢິບ."
                },
                {
                    "number": 12,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ປະ​ໂລ​ຫິດ​ໄດ້​ເຮັດ​ຄວາມ​ຮຸນ​ແຮງ​ກັບ​ຂ້າ​ພະ​ເຈົ້າ, ເພື່ອ​ວ່າ​ພວກ​ເຂົາ​ຈະ​ໄດ້​ຂ້າ​ຂ້າ​ພະ​ເຈົ້າ​ຄື​ກັນ, ດັ່ງ​ທີ່​ພວກ​ເຂົາ​ໄດ້​ເຮັດ​ກັບ​ພວກ​ຜູ້​ຍິງ​ບໍ​ລິ​ສຸດ​ເຫລົ່າ​ນັ້ນ​ຢູ່​ເທິງ​ແທ່ນ​ບູຊາ; ແລະ ເພື່ອ​ວ່າ​ທ່ານ​ຈະ​ມີ​ຄວາມ​ຮູ້​ເຖິງ​ແທ່ນ​ບູຊາ​ນີ້, ຂ້າ​ພະ​ເຈົ້າ​ຈະ​ອ້າງ​ກັບ​ທ່ານ​ເຖິງ​ພາບ​ໃນ​ຕອນ​ຕົ້ນ​ຂອງ​ບັນ​ທຶກ​ນີ້."
                },
                {
                    "number": 13,
                    "text": "ມັນ​ຖືກ​ສ້າງ​ຂຶ້ນ​ຕາມ​ແບບ​ຕຽງ​ນອນ, ດັ່ງ​ທີ່​ມີ​ຢູ່​ໃນ​ບັນ​ດາ​ຊາວ​ເຄນ​ເດຍ, ແລະ ມັນ​ຕັ້ງ​ຢູ່​ຕໍ່​ໜ້າ​ພຣະ​ເຈົ້າ​ຂອງ​ເອ​ເຄ​ນາ, ລິບ​ນາ, ມາ​ມັກ​ຄຣາ, ໂຄ​ແຣສ໌, ແລະ ພຣະ​ເຈົ້າ​ທີ່​ຄື​ກັນ​ກັບ​ຂອງ​ຟາ​ຣາ​ໂອ, ກະສັດ​ແຫ່ງ​ເອຢິບ."
                },
                {
                    "number": 14,
                    "text": "ເພື່ອ​ວ່າ​ທ່ານ​ຈະ​ມີ​ຄວາມ​ເຂົ້າ​ໃຈ​ເຖິງ​ພຣະ​ເຈົ້າ​ເຫລົ່າ​ນີ້, ຂ້າ​ພະ​ເຈົ້າ​ຈຶ່ງ​ໄດ້​ໃຫ້​ຮູບ​ແບບ​ໄວ້​ແກ່​ທ່ານ​ໃນ​ຕອນ​ຕົ້ນ, ຊຶ່ງ​ລັກ​ສະ​ນະ​ຂອງ​ຮູບ​ເຫລົ່າ​ນັ້ນ​ຖືກ​ຊາວ​ເຄນ​ເດຍ​ເອີ້ນ​ວ່າ​ຣາ​ລີ​ໂນສ໌, ຊຶ່ງ​ໝາຍ​ເຖິງ​ສັນ​ຍາ​ລັກ​ເປັນ​ຮູບ​ພາບ."
                },
                {
                    "number": 15,
                    "text": "ແລະ ໃນ​ຂະນະ​ທີ່​ພວກ​ເຂົາ​ຍົກ​ມື​ຂຶ້ນ​ຈະ​ມາ​ຈັບ​ຂ້າ​ພະ​ເຈົ້າ, ເພື່ອ​ວ່າ​ພວກ​ເຂົາ​ຈະ​ໄດ້​ຖວາຍ​ຂ້າ​ພະ​ເຈົ້າ ແລະ ເອົາ​ຊີ​ວິດ​ຂອງ​ຂ້າ​ພະ​ເຈົ້າ, ຈົ່ງ​ເບິ່ງ, ຂ້າ​ພະ​ເຈົ້າ​ໄດ້​ເປັ່ງ​ສຽງ​ຂອງ​ຂ້າ​ພະ​ເຈົ້າ​ທູນ​ຕໍ່​ພຣະ​ຜູ້​ເປັນ​ເຈົ້າ​ອົງ​ເປັນ​ພຣະ​ເຈົ້າ​ຂອງ​ຂ້າ​ພະ​ເຈົ້າ, ແລະ ພຣະ​ຜູ້​ເປັນ​ເຈົ້າ​ໄດ້ ຮັບ​ຟັງ ແລະ ໄດ້​ຍິນ, ແລະ ພຣະ​ອົງ​ໄດ້​ເຮັດ​ໃຫ້​ຂ້າ​ພະ​ເຈົ້າ​ເຕັມ​ໄປ​ດ້ວຍ​ພາບ​ນິມິດ​ທີ່​ມາ​ຈາກ​ຜູ້​ຊົງ​ລິດ​ອຳນາດ​ຍິ່ງ​ໃຫຍ່, ແລະ ທູດ​ທີ່​ປະ​ທັບ​ຢູ່​ຂອງ​ພຣະ​ອົງ​ໄດ້​ມາ​ຢືນ​ຢູ່​ທາງ​ຂ້າງ​ຂອງ​ຂ້າ​ພະ​ເຈົ້າ, ແລະ ໄດ້ ແກ້​ສາຍ​ຮັດ​ຂ້າ​ພະ​ເຈົ້າ​ທັນ​ທີ;"
                },
                {
                    "number": 16,
                    "text": "ແລະ ສຸ​ລະ​ສຽງ​ຂອງ​ພຣະ​ອົງ​ໄດ້​ມາ​ເຖິງ​ຂ້າ​ພະ​ເຈົ້າ: ອັບ​ຣາ​ຮາມ, ອັບ​ຣາ​ຮາມ, ຈົ່ງ​ເບິ່ງ, ນາມ​ຂອງ​ເຮົາ​ຄື ເຢ​ໂຮ​ວາ, ແລະ ເຮົາ​ໄດ້​ຍິນ​ເຈົ້າ, ແລະ ໄດ້​ລົງ​ມາ​ປົດ​ປ່ອຍ​ເຈົ້າ, ແລະ ພາ​ເຈົ້າ​ໄປ​ຈາກ​ບ້ານ​ຂອງ​ບິດາ​ຂອງ​ເຈົ້າ, ແລະ ຈາກ​ຍາດ​ພີ່​ນ້ອງ​ທັງ​ໝົດ​ຂອງ​ເຈົ້າ, ໄປ​ສູ່​ຕ່າງ ແດນ​ຊຶ່ງ​ເຈົ້າ​ບໍ່​ຮູ້​ຈັກ;"
                },
                {
                    "number": 17,
                    "text": "ແລະ ນີ້​ເພາະ​ວ່າ​ພວກ​ເຂົາ​ໄດ້​ຫັນ​ຫົວ​ໃຈ​ຂອງ​ພວກ​ເຂົາ​ໄປ​ຈາກ​ເຮົາ, ເພື່ອ​ນະມັດ​ສະການ​ພຣະ​ເຈົ້າ​ຂອງ​ເອ​ເຄ​ນາ, ແລະ ພຣະ​ເຈົ້າ​ຂອງ​ລິບ​ນາ, ແລະ ພຣະ​ເຈົ້າ​ຂອງ​ມາ​ມັກ​ຄຣາ, ແລະ ພຣະ​ເຈົ້າ​ຂອງ​ໂຄ​ແຣສ໌, ແລະ ພຣະ​ເຈົ້າ​ຂອງ​ຟາ​ຣາ​ໂອ, ກະສັດ​ແຫ່ງ​ເອຢິບ; ສະນັ້ນ ເຮົາ​ຈຶ່ງ​ໄດ້​ລົງ​ມາ​ຢ້ຽມ​ຢາມ​ພວກ​ເຂົາ, ແລະ ທຳ​ລາຍ​ຄົນ​ທີ່​ຍົກ​ມື​ຂອງ​ພວກ​ເຂົາ​ຂຶ້ນ​ຕໍ່​ຕ້ານ​ເຈົ້າ, ອັບ​ຣາ​ຮາມ, ບຸດ​ຂອງ​ເຮົາ, ເພື່ອ​ເອົາ​ຊີ​ວິດ​ຂອງ​ເຈົ້າ."
                },
                {
                    "number": 18,
                    "text": "ຈົ່ງ​ເບິ່ງ, ເຮົາ​ຈະ​ຈູງ​ເຈົ້າ​ໄປ​ດ້ວຍ​ມື​ຂອງ​ເຮົາ, ແລະ ເຮົາ​ຈະ​ພາ​ເຈົ້າ​ໄປ, ເພື່ອ​ມອບ​ນາມ​ຂອງ​ເຮົາ​ໄວ້​ກັບ​ເຈົ້າ, ແມ່ນ​ແຕ່ ຖານະ​ປະ​ໂລ​ຫິດ​ຂອງ​ບິດາ​ຂອງ​ເຈົ້າ, ແລະ ອຳນາດ​ຂອງ​ເຮົາ​ຈະ​ຢູ່​ເໜືອ​ເຈົ້າ."
                },
                {
                    "number": 19,
                    "text": "ດັ່ງ​ທີ່ໄ​ດ້​ເປັນ​ກັບ​ໂນອາ​ສັນ​ໃດ ມັນ​ກໍ​ຈະ​ເປັນ​ກັບ​ເຈົ້າ​ສັນ​ນັ້ນ; ແຕ່​ຜ່ານ​ການ​ປະ​ຕິ​ບັດ​ສາດ​ສະ​ໜາ​ກິດ​ຂອງ​ເຈົ້າ ນາມ​ຂອງ​ເຮົາ​ຈະ​ເປັນ​ທີ່​ຮູ້​ຈັກ​ໃນ​ແຜ່ນ​ດິນ​ໂລກ​ຕະຫລອດ​ການ, ເພາະ​ວ່າ​ເຮົາ​ຄື​ພຣະ​ເຈົ້າ​ຂອງ​ເຈົ້າ."
                },
                {
                    "number": 20,
                    "text": "ຈົ່ງ​ເບິ່ງ, ໂນນ​ພູ​ໂປ​ຕີ​ຟາ​ຢູ່​ໃນ​ແຜ່ນ​ດິນ ອູ​ເຣ, ແຫ່ງ​ເຄນ​ເດຍ. ແລະ ພຣະ​ຜູ້​ເປັນ​ເຈົ້າ​ໄດ້​ໂຄ່ນ​ລົ້ມ​ແທນ​ບູຊາ​ຂອງ​ເອ​ເຄ​ນາ, ແລະ ຂອງ​ພຣະ​ເຈົ້າ​ຕ່າງໆ​ຂອງ​ແຜ່ນ​ດິນ, ແລະ ໄດ້​ທຳ​ລາຍ​ມັນ​ຈົນ​ໝົດ​ສິ້ນ, ແລະ ໄດ້​ລົງ​ທັນ​ປະ​ໂລ​ຫິດ​ຈົນ​ວ່າ​ລາວ​ໄດ້​ຕາຍ​ໄປ; ແລະ ມີ​ຄວາມ​ເປັນ​ທຸກ​ຫລາຍ​ຢູ່​ໃນ​ເຄນ​ເດຍ, ແລະ ໃນ​ວັງ​ຂອງ​ຟາ​ຣາ​ໂອນຳ​ອີກ; ຊຶ່ງ​ຟາ​ຣາ​ໂອ​ໝາຍ​ຄວາມ​ວ່າ​ກະສັດ​ໂດຍ​ສາຍ​ເລືອດ."
                },
                {
                    "number": 21,
                    "text": "ບັດ​ນີ້ ກະສັດ​ແຫ່ງ​ເອຢິບ​ຜູ້​ນີ້​ເປັນ​ຜູ້​ສືບ​ຕະ​ກຸນ​ຈາກ​ຜົນ​ແອວ​ຂອງ ຮາມ, ແລະ ເປັນ​ສາຍ​ເລືອດ​ຂອງ ຊາວ​ກາ​ນາ​ອານ​ໂດຍ​ກຳເນີດ."
                },
                {
                    "number": 22,
                    "text": "ຈາກ​ຕະ​ກຸນ​ນີ້ ຊາວ​ເອຢິບ​ທັງ​ປວງ​ຈຶ່ງ​ມີ​ມາ, ແລະ ສາຍ​ເລືອດ​ຂອງ​ຊາວ​ກາ​ນາ​ອານ​ໄດ້​ຖືກ​ປົກ​ປັກ​ຮັກ​ສາ​ໄວ້​ໃນ​ແຜ່ນ​ດິນ​ດັ່ງ​ນີ້."
                },
                {
                    "number": 23,
                    "text": "ແຜ່ນ​ດິນ ເອຢິບ​ທຳ​ອິດ​ໄດ້​ຖືກ​ພົບ​ເຫັນ​ໂດຍ​ຜູ້​ຍິງ​ຄົນ​ໜຶ່ງ, ຜູ້​ຊຶ່ງ​ເປັນ​ລູກ​ສາວ​ຂອງ​ຮາມ, ແລະ ລູກ​ສາວ​ຂອງ​ເອຢິບໂຕ, ຊຶ່ງ​ໃນ​ພາ​ສາ​ຂອງ​ຊາວ​ເຄນ​ເດຍ​ໝາຍ​ເຖິງ​ເອຢິບ, ຊຶ່ງ​ໝາຍ​ເຖິງ​ສິ່ງ​ຕ້ອງ​ຫ້າມ;"
                },
                {
                    "number": 24,
                    "text": "ຕອນ​ຜູ້​ຍິງ​ຄົນ​ນີ້​ພົບ​ເຫັນ​ແຜ່ນ​ດິນ ມັນ​ຢູ່​ໃຕ້​ນ້ຳ, ຜູ້​ຊຶ່ງ​ຕໍ່​ມາ​ໄດ້​ຕັ້ງ​ຖິ່ນ​ຖານ​ພວກ​ລູກ​ຊາຍ​ຂອງ​ນາງ​ໃນ​ນັ້ນ; ແລະ ດັ່ງ​ນັ້ນ, ຈາກ​ຮາມ, ເຊື້ອ​ຊາດ​ນັ້ນ​ຈຶ່ງ​ຮັກ​ສາ​ຄຳ​ສາບ​ແຊ່ງ​ໄວ້​ໃນ​ແຜ່ນ​ດິນ."
                },
                {
                    "number": 25,
                    "text": "ບັດ​ນີ້ ການ​ປົກ​ຄອງ​ທຳ​ອິດ​ຂອງ​ເອຢິບ​ໄດ້​ຖືກ​ສະຖາ​ປະນາ​ຂຶ້ນ​ໂດຍ​ຟາ​ຣາ​ໂອ, ລູກ​ຊາຍ​ກົກ​ຂອງ​ເອຢິບໂຕ, ລູກ​ສາວ​ຂອງ​ຮາມ, ແລະ ເປັນ​ໄປ​ຕາມ​ວິ​ທີ​ການ​ປົກ​ຄອງ​ຂອງ​ຮາມ, ຊຶ່ງ​ຄື ແບບປິຕຸ."
                },
                {
                    "number": 26,
                    "text": "ຟາ​ຣາ​ໂອ, ໂດຍ​ທີ່​ເປັນ​ຄົນ​ຊອບ​ທຳ, ໄດ້​ສະຖາ​ປະນາ​ອາ​ນາ​ຈັກ​ຂອງ​ຕົນ​ຂຶ້ນ ແລະ ຕັດ​ສິນ​ຜູ້​ຄົນ​ຂອງ​ເພິ່ນ​ຢ່າງ​ສະຫລາດ ແລະ ທ່ຽງ​ທຳ​ຕະຫລອດ​ວັນ​ເວລາ​ຂອງ​ເພິ່ນ, ໂດຍ​ສະແຫວງ​ຫາ​ຢ່າງ​ພາກ​ພຽນ​ທີ່​ຈະ​ຮຽນ​ແບບ​ລະບຽບ​ນັ້ນ​ທີ່​ຖືກ​ສະຖາ​ປະນາ​ໄວ້​ໂດຍ​ບັນ​ພະ​ບຸ​ລຸດ​ໃນ​ລຸ້ນ​ທຳ​ອິດ, ໃນ​ວັນ​ເວລາ​ຂອງ​ການ​ປົກ​ຄອງ​ແບບປິຕຸ​ໃນ​ສະ​ໄໝ​ທຳ​ອິດ, ແມ່ນ​ແຕ່​ໃນ​ການ​ປົກ​ຄອງ​ຂອງ​ອາດາມ, ແລະ ຂອງ​ໂນອາ​ນຳ​ອີກ, ບິດາ​ຂອງ​ເພິ່ນ​ນຳ​ອີກ, ຜູ້​ໄດ້​ອວຍ​ພອນ​ເພິ່ນ​ດ້ວຍ ພອນ​ຂອງ​ແຜ່ນ​ດິນ​ໂລກ, ແລະ ດ້ວຍ​ພອນ​ແຫ່ງ​ປັນ​ຍາ, ແຕ່​ໄດ້​ສາບ​ແຊ່ງ​ເພິ່ນ​ກ່ຽວ​ກັບ​ຖານະ​ປະ​ໂລ​ຫິດ."
                },
                {
                    "number": 27,
                    "text": "ບັດ​ນີ້, ຟາ​ຣາ​ໂອ​ໂດຍ​ທີ່​ເປັນ​ຂອງ​ທາ​ຍາດ​ນີ້ ຈຶ່ງ​ບໍ່​ສາ​ມາດ​ມີ​ສິດ​ຂອງ ຖານະ​ປະ​ໂລ​ຫິດ, ທັງໆ​ທີ່​ບັນ​ດາ​ຟາ​ຣາ​ໂອ​ຢາກ​ຈະ​ອ້າງ​ສິດ​ນີ້​ດ້ວຍ​ຄວາມ​ເຕັມ​ໃຈ​ຈາກ​ໂນອາ​ກໍ​ຕາມ, ໂດຍ​ຜ່ານ​ຮາມ, ສະນັ້ນ ບິດາ​ຂອງ​ຂ້າ​ພະ​ເຈົ້າ​ຈຶ່ງ​ໄດ້​ຖືກ​ພາ​ໄປ​ຫລົງ​ຜິດ​ໂດຍ​ການ​ນັບ​ຖື​ຮູບ​ບູຊາ​ຂອງ​ພວກ​ເຂົາ;"
                },
                {
                    "number": 28,
                    "text": "ແຕ່​ຂ້າ​ພະ​ເຈົ້າ​ຈະ​ພະ​ຍາ​ຍາມ, ໃນ​ພາຍ​ຫລັງ, ເພື່ອ​ໃຫ້​ເລື່ອງ​ລາວ​ກ່ຽວ​ກັບ​ເຫດ​ການ​ທີ່​ໄດ້​ເກີດ​ຂຶ້ນ​ຈາກ​ຕົວ​ຂອງ​ຂ້າ​ພະ​ເຈົ້າ​ເອງ​ຢ້ອນ​ກັບ​ໄປ​ເຖິງ​ການ​ເລີ່ມ​ຕົ້ນ​ຂອງ​ການ​ສ້າງ, ເພາະ ບັນ​ທຶກ​ໄດ້​ມາ​ເຖິງ​ມື​ຂອງ​ຂ້າ​ພະ​ເຈົ້າ, ຊຶ່ງ​ຂ້າ​ພະ​ເຈົ້າ​ມີ​ຢູ່​ໃນ​ປະ​ຈຸ​ບັນ​ນີ້."
                },
                {
                    "number": 29,
                    "text": "ບັດ​ນີ້, ຫລັງ​ຈາກ​ພວກ​ປະ​ໂລ​ຫິດ​ຂອງ​ເອ​ເຄ​ນາ​ໄດ້​ຖືກ​ລົງ​ທັນ​ຈົນ​ເຖິງ​ແກ່​ຄວາມ​ຕາຍ, ສິ່ງ​ທີ່​ໄດ້​ກ່າວ​ໄວ້​ກັບ​ຂ້າ​ພະ​ເຈົ້າ​ຈຶ່ງ​ໄດ້​ສຳ​ເລັດ​ຄົບ​ຖ້ວນ​ກ່ຽວ​ກັບ​ແຜ່ນ​ດິນ​ເຄນ​ເດຍ, ວ່າ​ຈະ​ມີ​ຄວາມ​ອຶດ​ຢາກ​ໃນ​ແຜ່ນ​ດິນ."
                },
                {
                    "number": 30,
                    "text": "ຄວາມ​ອຶດ​ຢາກ​ໄດ້​ເກີດ​ຂຶ້ນ​ຕະຫລອດ​ທົ່ວ​ແຜ່ນ​ດິນ​ເຄນ​ເດຍ​ດັ່ງ​ນີ້, ແລະ ບິດາ​ຂອງ​ຂ້າ​ພະ​ເຈົ້າ​ໄດ້​ຮັບ​ທຸກ​ທໍ​ລະ​ມານ​ແສນ​ສາ​ຫັດ​ເພາະ​ຄວາມ​ອຶດ​ຢາກ, ແລະ ເພິ່ນ​ໄດ້​ກັບ​ໃຈ​ຈາກ​ຄວາມ​ຊົ່ວ ຊຶ່ງ​ເພິ່ນ​ໄດ້​ຕັ້ງ​ໃຈ​ຕໍ່​ຕ້ານ​ຂ້າ​ພະ​ເຈົ້າ, ເພື່ອ​ເອົາ ຊີ​ວິດ​ຂອງ​ຂ້າ​ພະ​ເຈົ້າ."
                },
                {
                    "number": 31,
                    "text": "ແຕ່​ບັນ​ທຶກ​ຂອງ​ບັນ​ພະ​ບຸ​ລຸດ, ແມ່ນ​ແຕ່ປິຕຸ, ກ່ຽວ​ກັບ​ສິດ​ຂອງ​ຖານະ​ປະ​ໂລ​ຫິດ, ພຣະ​ຜູ້​ເປັນ​ເຈົ້າ​ອົງ​ເປັນ​ພຣະ​ເຈົ້າ​ຂອງ​ຂ້າ​ພະ​ເຈົ້າ​ໄດ້​ປົກ​ປັກ​ຮັກ​ສາ​ໄວ້​ໃນ​ມື​ຂອງ​ຂ້າ​ພະ​ເຈົ້າ​ເອງ; ສະນັ້ນ​ຄວາມ​ຮູ້​ເລື່ອງ​ການ​ເລີ່ມ​ຕົ້ນ​ຂອງ​ກາ​ນ​ສ້າງ, ແລະ ເລື່ອງ ດາວ​ພະ​ເຄາະ​ທັງ​ຫລາຍ​ນຳ​ອີກ, ແລະ ເລື່ອງ​ດວງ​ດາວ, ດັ່ງ​ທີ່​ມັນ​ໄດ້​ຖືກ​ເຮັດ​ໃຫ້​ເປັນ​ທີ່​ຮູ້​ຈັກ​ແກ່​ບັນ​ພະ​ບຸ​ລຸດ, ໄດ້​ຖືກ​ຮັກ​ສາ​ໄວ້​ແມ່ນ​ແຕ່​ຈົນ​ເຖິງ​ວັນ​ນີ້, ແລະ ຂ້າ​ພະ​ເຈົ້າ​ຈະ​ພະ​ຍາ​ຍາມ​ຂຽນ​ບາງ​ເລື່ອງ​ຈາກ​ສິ່ງ​ເຫລົ່າ​ນີ້​ໄວ້​ໃນ​ບັນ​ທຶກ​ນີ້, ເພື່ອ​ຜົນ​ປະ​ໂຫຍດ​ຂອງ​ລູກ​ຫລານ​ທີ່​ຈະ​ເກີດ​ມາ​ຫລັງ​ຈາກ​ຂ້າ​ພະ​ເຈົ້າ."
                }
            ]
        },
        "/study/scriptures/pgp/abr/2": {
            "uri": "/study/scriptures/pgp/abr/2",
            "title": "ອັບ​ຣາ​ຮາມ 2",
            "data_type": "chapter",
            "chapter_name": "ບົດ​ທີ 2",
            "chapter_summary": [
                "ອັບ​ຣາ​ຮາມ​ໜີ​ຈາກ​ອູ​ເຣ​ໄປ​ຢູ່​ກາ​ນາ​ອານ—​ພຣະ​ເຢ​ໂຮ​ວາ​ມາ​ປະກົດ​ຕໍ່​ເພິ່ນ​ທີ່​ຮາ​ຣານ—ພອນ​ຂອງ​ພຣະ​ກິດ​ຕິ​ຄຸນ​ທັງ​ປວງ​ໄດ້​ຖືກ​ສັນ​ຍາ​ໄວ້​ແກ່​ລູກ​ຫລານ​ຂອງ​ເພິ່ນ ແລະ ຜ່ານ​ລູກ​ຫລານ​ຂອງ​ເພິ່ນ​ໄປ​ສູ່​ຜູ້​ຄົນ​ທັງ​ປວງ—ເພິ່ນ​ໄປ​ກາ​ນາ​ອານ ແລະ ໄປ​ເອຢິບ​ຕໍ່."
            ],
            "verses": [
                {
                    "number": 1,
                    "text": "ບັດ​ນີ້ ອົງ​ພຣະ​ຜູ້​ເປັນ​ເຈົ້າ​ເຮັດ​ໃຫ້​ຄວາມ​ອຶດ​ຢາກ​ເກີດ​ຂຶ້ນ​ຢ່າງ​ໜັກ​ຢູ່​ແຜ່ນ​ດິນ​ອູ​ເຣ, ເຖິງ​ຂະ​ໜາດ​ທີ່ ຮາ​ຣານ, ນ້ອງ​ຊາຍ​ຂອງ​ຂ້າ​ພະ​ເຈົ້າ, ໄດ້​ຕາຍ​ໄປ; ແຕ່ ເຕ​ຣາ, ບິດາ​ຂອງ​ຂ້າ​ພະ​ເຈົ້າ, ຍັງ​ມີ​ຊີ​ວິດ​ຢູ່​ໃນ​ແຜ່ນ​ດິນ​ອູ​ເຣ, ແຫ່ງ​ເຄນ​ເດຍ."
                },
                {
                    "number": 2,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຂ້າ​ພະ​ເຈົ້າ, ອັບ​ຣາ​ຮາມ, ໄດ້​ເອົາ​ນາງ ຊາ​ຣາຍ​ມາ​ເປັນ​ເມຍ, ແລະ ນາ​ໂຮ, ນ້ອງ​ຊາຍ​ຂອງ​ຂ້າ​ພະ​ເຈົ້າ, ໄດ້​ເອົາ​ນາງ​ມີ​ລະ​ກາ​ມາ​ເປັນ​ເມຍ, ຜູ້​ຊຶ່ງ​ເປັນ​ລູກ​ສາວ​ຂອງ​ຮາ​ຣານ."
                },
                {
                    "number": 3,
                    "text": "ບັດ​ນີ້ ພຣະ​ຜູ້​ເປັນ​ເຈົ້າ​ໄດ້ ກ່າວ​ກັບ​ຂ້າ​ພະ​ເຈົ້າ​ວ່າ: ອັບ​ຣາ​ຮາມ, ຈົ່ງ​ໜີ​ຈາກ​ບ້ານ​ເກີດ​ເມືອງ​ນອນ​ຂອງ​ເຈົ້າ, ແລະ ຈາກ​ຍາດ​ພີ່​ນ້ອງ​ຂອງ​ເຈົ້າ, ແລະ ຈາກ​ບ້ານ​ຂອງ​ບິດາ​ຂອງ​ເຈົ້າ, ໄປ​ຍັງ​ແຜ່ນ​ດິນ​ບ່ອນ​ທີ່​ເຮົາ​ຈະ​ສະແດງ​ແກ່​ເຈົ້າ."
                },
                {
                    "number": 4,
                    "text": "ສະນັ້ນ ຂ້າ​ພະ​ເຈົ້າ​ຈຶ່ງ​ໄດ້​ໜີ​ຈາກ​ແຜ່ນ​ດິນ ອູ​ເຣ, ແຫ່ງ​ເຄນ​ເດຍ, ໄປ​ຍັງ​ແຜ່ນ​ດິນ​ກາ​ນາ​ອານ; ແລະ ຂ້າ​ພະ​ເຈົ້າ​ໄດ້​ເອົາ​ທ້າວ​ໂລດ, ລູກ​ຊາຍ​ຂອງ​ນ້ອງ​ຊາຍ​ຂອງ​ຂ້າ​ພະ​ເຈົ້າ ແລະ ເມຍ​ຂອງ​ລາວ, ແລະ ຊາ​ຣາຍ​ເມຍ​ຂອງ​ຂ້າ​ພະ​ເຈົ້າ​ໄປ​ນຳ; ແລະ ບິດາ​ຂອງ​ຂ້າ​ພະ​ເຈົ້າ​ກໍ​ໄດ້​ຕາມ​ຂ້າ​ພະ​ເຈົ້າ​ໄປ​ນຳ​ຄື​ກັນ, ໄປ​ຍັງ​ແຜ່ນ​ດິນ ຊຶ່ງ​ພວກ​ເຮົາ​ເອີ້ນ​ວ່າ​ຮາ​ຣານ."
                },
                {
                    "number": 5,
                    "text": "ແລະ ຄວາມ​ອຶດ​ຢາກ​ໄດ້​ຜ່ອນ​ຄາຍ​ລົງ; ແລະ ບິດາ​ຂອງ​ຂ້າ​ພະ​ເຈົ້າ​ໄດ້​ຢູ່​ຮາ​ຣານ​ຕໍ່​ໄປ ແລະ ໄດ້​ອາ​ໄສ​ຢູ່​ທີ່​ນັ້ນ, ເພາະ​ວ່າ​ມີ​ສັດ​ຢ່າງ​ຫລວງ​ຫລາຍ​ຢູ່​ໃນ​ຮາ​ຣານ; ແລະ ບິດາ​ຂອງ​ຂ້າ​ພະ​ເຈົ້າ​ໄດ້​ຫັນ​ໄປ​ສູ່ ການ​ນະມັດ​ສະການ​ຮູບ​ບູຊາ​ຂອງ​ເພິ່ນ​ອີກ, ສະນັ້ນ ເພິ່ນ​ຈຶ່ງ​ຄົງ​ຢູ່​ຕໍ່​ໄປ​ໃນ​ຮາ​ຣານ."
                },
                {
                    "number": 6,
                    "text": "ແຕ່​ຂ້າ​ພະ​ເຈົ້າ, ອັບ​ຣາ​ຮາມ, ແລະ ໂລດ, ລູກ​ຊາຍ​ຂອງ​ນ້ອງ​ຊາຍ​ຂອງ​ຂ້າ​ພະ​ເຈົ້າ, ໄດ້​ອະ​ທິ​ຖານ​ຫາ​ພຣະ​ຜູ້​ເປັນ​ເຈົ້າ, ແລະ ພຣະ​ຜູ້​ເປັນ​ເຈົ້າ​ໄດ້​ມາ ປະກົດ​ຕໍ່​ຂ້າ​ພະ​ເຈົ້າ, ແລະ ໄດ້​ກ່າວ​ກັບ​ຂ້າພະ​ເຈົ້າ​ວ່າ: ຈົ່ງ​ລຸກ​ຂຶ້ນ, ແລະ ພາ​ໂລດ​ໄປ​ກັບ​ເຈົ້າ; ເພາະ​ວ່າ​ເຮົາ​ມີ​ຈຸດ​ປະສົງ​ທີ່​ຈະ​ພາ​ເຈົ້າ​ໄປ​ຈາກ​ຮາ​ຣານ, ແລະ ຈະ​ເຮັດ​ໃຫ້​ເຈົ້າ​ເປັນ​ຜູ້​ປະ​ຕິ​ບັດ​ສາດ​ສະ​ໜາ​ກິດ​ໃນ ນາມ​ຂອງ​ເຮົາ​ຢູ່​ຕ່າງ ແດນ ຊຶ່ງ​ເຮົາ​ຈະ​ມອບ​ໃຫ້​ແກ່​ລູກ​ຫລານ​ຂອງ​ເຈົ້າ​ຕໍ່​ຈາກ​ເຈົ້າ ເພື່ອ​ເປັນ​ຊັບ​ສົມ​ບັດ​ອັນ​ເປັນ​ນິດ, ເມື່ອ​ພວກ​ເຂົາ​ເຊື່ອ​ຟັງ​ສຽງ​ຂອງ​ເຮົາ."
                },
                {
                    "number": 7,
                    "text": "ເພາະ​ວ່າ​ເຮົາ​ຄື​ພຣະ​ຜູ້​ເປັນ​ເຈົ້າ​ອົງ​ເປັນ​ພຣະ​ເຈົ້າ​ຂອງ​ເຈົ້າ; ເຮົາ​ປະ​ທັບ​ຢູ່​ໃນ​ສະຫວັນ; ແຜ່ນ​ດິນ​ໂລກ​ຄື ບ່ອນ​ຮອງ​ຕີນ​ຂອງ​ເຮົາ; ເຮົາ​ເດ່​ມື​ຂອງ​ເຮົາ​ເທິງ​ທະເລ, ແລະ ມັນ​ເຊື່ອ​ຟັງ​ສຽງ​ຂອງ​ເຮົາ; ເຮົາ​ເຮັດ​ໃຫ້​ລົມ ແລະ ໄຟ​ເປັນ ລົດ​ມ້າ​ຂອງ​ເຮົາ; ເຮົາ​ກ່າວ​ກັບ​ພູ​ເຂົາ​ວ່າ—ຈົ່ງ​ອອກ​ໄປ​ຈາກ​ບ່ອນ​ນີ້—ແລະ ຈົ່ງ​ເບິ່ງ, ມັນ​ຖືກ​ພັດ​ໄປ​ໂດຍ​ລົມ​ບ້າ​ໝູ, ໃນ​ທັນ​ທີ, ທັນ​ໃດ."
                },
                {
                    "number": 8,
                    "text": "ນາມ​ຂອງ​ເຮົາ​ຄື ເຢ​ໂຮ​ວາ, ແລະ ເຮົາ ຮູ້​ຈັກ​ທີ່​ສຸດ​ຕັ້ງ​ແຕ່​ຕົ້ນ; ສະນັ້ນ ມື​ຂອງ​ເຮົາ​ຈະ​ຢູ່​ເທິງ​ເຈົ້າ."
                },
                {
                    "number": 9,
                    "text": "ແລະ ເຮົາ​ຈະ​ເຮັດ​ໃຫ້​ມີ​ປະ​ຊາ​ຊາດ​ທີ່​ຍິ່ງ​ໃຫຍ່​ຈາກ​ເຈົ້າ, ແລະ ເຮົາ​ຈະ ອວຍ​ພອນ​ເຈົ້າ​ເກີນ​ກວ່າ​ຈະ​ວັດ​ແທກ​ໄດ້, ແລະ ເຮັດ​ໃຫ້​ຊື່​ຂອງ​ເຈົ້າ​ຍິ່ງ​ໃຫຍ່​ໃນ​ບັນ​ດາ​ປະ​ຊາ​ຊາດ​ທັງ​ປວງ, ແລະ ເຈົ້າ​ຈະ​ເປັນ​ພອນ​ໃຫ້​ແກ່​ລູກ​ຫລານ​ຂອງ​ເຈົ້າ​ຕໍ່​ຈາກ​ເຈົ້າ, ເພື່ອ​ວ່າ​ໃນ​ມື​ຂອງ​ພວກ​ເຂົາ, ພວກ​ເຂົາ​ຈະ​ນຳ​ການ​ປະ​ຕິ​ບັດ​ສາດ​ສະ​ໜາ​ກິດ ແລະ ຖານະ​ປະ​ໂລ​ຫິດ​ນີ້​ໄປ​ສູ່​ປະ​ຊາ​ຊາດ​ທັງ​ປວງ;"
                },
                {
                    "number": 10,
                    "text": "ແລະ ເຮົາ​ຈະ​ປະທານ​ພອນ​ໃຫ້​ແກ່​ພວກ​ເຂົາ​ຜ່ານ​ນາມ​ຂອງ​ເຮົາ; ເພາະ​ວ່າ​ເທົ່າ​ທີ່​ຫລາຍ​ຕໍ່​ຫລາຍ​ຄົນ​ທີ່​ຮັບ​ເອົາ ພຣະ​ກິດ​ຕິ​ຄຸນ​ນີ້​ຈະ​ຖືກ​ເອີ້ນ​ຕາມ​ຊື່​ຂອງ​ເຈົ້າ, ແລະ ຈະ​ນັບ​ໄວ້​ເປັນ ລູກ​ຫລານ​ຂອງ​ເຈົ້າ, ແລະ ຈະ​ລຸກ​ຂຶ້ນ ແລະ ອວຍ​ພອນ​ເຈົ້າ, ເປັນ ບິດາ​ຂອງ​ພວກ​ເຂົາ;"
                },
                {
                    "number": 11,
                    "text": "ແລະ ເຮົາ​ຈະ ອວຍ​ພອນ​ຄົນ​ທີ່​ອວຍ​ພອນ​ເຈົ້າ, ແລະ ສາບ​ແຊ່ງ​ຄົນ​ທີ່​ສາບ​ແຊ່ງ​ເຈົ້າ; ແລະ ໃນ​ເຈົ້າ (ນັ້ນ​ຄື, ໃນ​ຖານະ​ປະ​ໂລ​ຫິດ​ຂອງ​ເຈົ້າ) ແລະ ໃນ ລູກ​ຫລານ​ຂອງ​ເຈົ້າ (ນັ້ນ​ຄື, ຖານະ​ປະ​ໂລ​ຫິດ​ຂອງ​ເຈົ້າ), ເພາະ​ວ່າ​ເຮົາ​ໄດ້​ໃຫ້​ຄຳ​ສັນ​ຍາ​ແກ່​ເຈົ້າ ວ່າ ສິດ​ທິ​ນີ້​ຈະ​ຄົງ​ຢູ່​ໃນ​ເຈົ້າ, ແລະ ໃນ​ລູກ​ຫລານ​ຂອງ​ເຈົ້າ​ຕໍ່​ຈາກ​ເຈົ້າ (ນັ້ນ​ໝາຍ​ເຖິງ, ລູກ​ຫລານ​ໂດຍ​ກົງ, ຫລື ລູກ​ຫລານ​ຂອງ​ເຈົ້າ) ຄອບ​ຄົວ​ທັງ​ໝົດ​ຂອງ​ແຜ່ນ​ດິນ​ໂລກ​ຈະ​ໄດ້​ຮັບ​ພອນ, ແມ່ນ​ແຕ່​ດ້ວຍ​ພອນ​ແຫ່ງ​ພຣະ​ກິດ​ຕິ​ຄຸນ, ຊຶ່ງ​ເປັນ​ພອນ​ແຫ່ງ​ຄວາມ​ລອດ, ແມ່ນ​ແຕ່​ແຫ່ງ​ຊີ​ວິດ​ນິ​ລັນ​ດອນ."
                },
                {
                    "number": 12,
                    "text": "ບັດ​ນີ້, ຫລັງ​ຈາກ​ພຣະ​ຜູ້​ເປັນ​ເຈົ້າ​ໄດ້​ເຊົາ​ກ່າວ​ກັບ​ຂ້າ​ພະ​ເຈົ້າ, ແລະ ໄດ້​ຖອນ​ພຣະ​ພັກ​ຂອງ​ພຣະ​ອົງ​ໄປ​ຈາກ​ຂ້າ​ພະ​ເຈົ້າ​ແລ້ວ, ຂ້າ​ພະ​ເຈົ້າ​ໄດ້​ກ່າວ​ຢູ່​ໃນ​ໃຈ​ວ່າ: ຜູ້​ຮັບ​ໃຊ້​ຂອງ​ພຣະ​ອົງ​ໄດ້ ສະແຫວງ​ຫາ​ພຣະ​ອົງ​ຢ່າງ​ພາກ​ພຽນ; ບັດ​ນີ້ ຂ້າ​ພຣະ​ອົງ​ໄດ້​ພົບ​ພຣະ​ອົງ​ແລ້ວ;"
                },
                {
                    "number": 13,
                    "text": "ພຣະ​ອົງ​ໄດ້​ສົ່ງ​ທູດ​ຂອງ​ພຣະ​ອົງ​ລົງ​ມາ ປົດ​ປ່ອຍ​ຂ້າ​ພຣະ​ອົງ​ຈາກ​ພຣະ​ເຈົ້າ​ຂອງ​ເອ​ເຄ​ນາ, ແລະ ຈະ​ເປັນ​ການ​ດີ​ຖ້າ​ຫາກ​ຂ້າ​ພຣະ​ອົງ​ເຊື່ອ​ຟັງ​ສຸ​ລະ​ສຽງ​ຂອງ​ພຣະ​ອົງ, ສະນັ້ນ ຂໍ​ຈົ່ງ​ໃຫ້​ຜູ້​ຮັບ​ໃຊ້​ຂອງ​ພຣະ​ອົງ​ລຸກ​ຂຶ້ນ ແລະ ອອກ​ໄປ​ຢ່າງ​ສັນ​ຕິ."
                },
                {
                    "number": 14,
                    "text": "ດັ່ງ​ນັ້ນ ຂ້າ​ພະ​ເຈົ້າ, ອັບ​ຣາ​ຮາມ, ຈຶ່ງ​ໄດ້​ອອກ​ໄປ​ດັ່ງ​ທີ່​ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ຂ້າ​ພະ​ເຈົ້າ, ແລະ ໂລດ​ໄດ້​ໄປ​ກັບ​ຂ້າ​ພະ​ເຈົ້າ; ແລະ ຂ້າ​ພະ​ເຈົ້າ, ອັບ​ຣາ​ຮາມ, ມີ​ອາ​ຍຸ​ໄດ້ ຫົກ​ສິບ​ສອງ​ປີ​ຕອນ​ຂ້າ​ພະ​ເຈົ້າ​ອອກ​ຈາກ​ຮາ​ຣານ."
                },
                {
                    "number": 15,
                    "text": "ແລະ ຂ້າ​ພະ​ເຈົ້າ​ໄດ້​ພາ ຊາ​ຣາຍ, ຜູ້​ທີ່​ຂ້າ​ພະ​ເຈົ້າ​ໄດ້​ເອົາ​ມາ​ເປັນ​ເມຍ​ຕອນ​ຂ້າ​ພະ​ເຈົ້າຢູ່ ອູ​ເຣ, ໃນ​ເຄນ​ເດຍ, ແລະ ໂລດ, ລູກ​ຊາຍ​ຂອງ​ນ້ອງ​ຊາຍ​ຂອງ​ຂ້າ​ພະ​ເຈົ້າ, ແລະ ເຂົ້າ​ຂອງ​ທັງ​ໝົດ​ຂອງ​ພວກ​ເຮົາ​ທີ່​ພວກ​ເຮົາ​ໄດ້​ຮວບ​ຮວມ​ໄວ້, ແລະ ຜູ້​ຄົນ​ທີ່​ພວກ​ເຮົາ​ເອົາ ຊະນະ​ໃຈ​ຢູ່​ໃນ​ຮາ​ຣານ​ໄປ​ນຳ, ແລະ ໄດ້​ອອກ​ໄປ​ໃນ​ເສັ້ນ​ທາງ​ທີ່​ພາ​ໄປ​ຫາ​ແຜ່ນ​ດິນ ກາ​ນາ​ອານ, ແລະ ໄດ້​ອາ​ໄສ​ຢູ່​ໃນ​ຜ້າ​ເຕັ້ນ​ເມື່ອ​ພວກ​ເຮົາ​ຢູ່​ລະຫວ່າງ​ທາງ;"
                },
                {
                    "number": 16,
                    "text": "ສະນັ້ນ, ຊົ່ວ​ນິ​ລັນ​ດອນ​ຄື​ສິ່ງ​ປົກ​ປ້ອງ​ພວກ​ເຮົາ ແລະ ຫີນ​ສີ​ລາ​ຂອງ​ພວກ​ເຮົາ ແລະ ຄວາມ​ລອດ​ຂອງ​ພວກ​ເຮົາ, ໃນ​ຂະນະ​ທີ່​ພວກ​ເຮົາ​ເດີນ​ທາງ​ຈາກ​ຮາ​ຣານ​ໂດຍ​ຜ່ານ​ໄປ​ທາງ​ເຈີຊອນ, ເພື່ອ​ມາ​ຍັງ​ແຜ່ນ​ດິນ​ກາ​ນາ​ອານ."
                },
                {
                    "number": 17,
                    "text": "ບັດ​ນີ້ ຂ້າ​ພະ​ເຈົ້າ, ອັບ​ຣາ​ຮາມ, ໄດ້​ສ້າງ ແທ່ນ​ບູຊາ​ໃນ​ແຜ່ນ​ດິນ​ເຈີຊອນ, ແລະ ຖວາຍ​ເຄື່ອງ​ບູຊາ​ແດ່​ພຣະ​ຜູ້​ເປັນ​ເຈົ້າ, ແລະ ໄດ້​ອະ​ທິ​ຖານ​ທູນ​ຂໍ​ເພື່ອ​ວ່າ ຄວາມ​ອຶດ​ຢາກ​ຈະ​ໄດ້​ໝົດ​ສິ້ນ​ໄປ​ຈາກ​ບ້ານ​ຂອງ​ບິດາ​ຂອງ​ຂ້າ​ພະ​ເຈົ້າ, ເພື່ອ​ວ່າ​ພວກ​ເຂົາ​ຈະ​ບໍ່​ຕາຍ."
                },
                {
                    "number": 18,
                    "text": "ແລະ ຈາກ​ນັ້ນ​ພວກ​ເຮົາ​ໄດ້​ຜ່ານ​ເຈີຊອນ​ທາງ​ແຜ່ນ​ດິນ​ໄປ​ຍັງ​ສະຖານ​ທີ່​ຊື່ ເຊ​ເຄມ; ມັນ​ຕັ້ງ​ຢູ່​ໃນ​ທົ່ງ​ພຽງ​ຂອງ​ໂມ​ເຣ, ແລະ ເມື່ອ​ພວກ​ເຮົາ​ໄດ້​ເຂົ້າ​ມາ​ເຖິງ​ຊາຍ​ແດນ​ແຜ່ນ​ດິນ​ຂອງ ຊາວ​ກາ​ນາ​ອານ​ແລ້ວ, ແລະ ຂ້າ​ພະ​ເຈົ້າ​ໄດ້ ຖວາຍ​ເຄື່ອງ​ບູຊາ​ຢູ່​ທີ່​ນັ້ນ​ໃນ​ທົ່ງ​ພຽງ​ຂອງ​ໂມ​ເຣ, ແລະ ໄດ້​ເອີ້ນ​ຫາ​ພຣະ​ຜູ້​ເປັນ​ເຈົ້າ​ດ້ວຍ​ຄວາມ​ຈົ່ງ​ຮັກ​ພັກ​ດີ, ເພາະ​ວ່າ​ພວກ​ເຮົາ​ໄດ້​ມາ​ເຖິງ​ແຜ່ນ​ດິນ​ຂອງ​ປະ​ຊາ​ຊາດ​ທີ່​ນັບ​ຖື​ຮູບ​ບູຊາ​ນີ້."
                },
                {
                    "number": 19,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ມາ​ປະກົດ​ຕໍ່​ຂ້າ​ພະ​ເຈົ້າ​ໃນ​ການ​ຕອບ​ຄຳ​ອະ​ທິ​ຖານ​ຂອງ​ຂ້າ​ພະ​ເຈົ້າ, ແລະ ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ເຮົາ​ຈະ​ມອບ ແຜ່ນ​ດິນ​ນີ້​ໃຫ້​ແກ່​ລູກ​ຫລານ​ຂອງ​ເຈົ້າ."
                },
                {
                    "number": 20,
                    "text": "ແລະ ຂ້າ​ພະ​ເຈົ້າ, ອັບ​ຣາ​ຮາມ, ໄດ້​ລຸກ​ຂຶ້ນ​ຈາກ​ສະຖານ​ທີ່​ຂອງ​ແທ່ນ​ບູຊາ ຊຶ່ງ​ຂ້າ​ພະ​ເຈົ້າ​ໄດ້​ສ້າງ​ແດ່​ພຣະ​ຜູ້​ເປັນ​ເຈົ້າ, ແລະ ໄດ້​ອອກ​ໄປ​ຈາກ​ບ່ອນ​ນັ້ນ​ໄປ​ຫາ​ພູ​ໜ່ວຍ​ໜຶ່ງ​ຢູ່​ທາງ​ທິດ​ຕາ​ເວັນ​ອອກ​ຂອງ​ເມືອງ ເບັດ​ເອນ, ແລະ ໄດ້​ຕັ້ງ​ຜ້າ​ເຕັ້ນ​ຂອງ​ຂ້າ​ພະ​ເຈົ້າ​ຢູ່​ທີ່​ນັ້ນ, ເບັດ​ເອນ​ຕັ້ງ​ຢູ່​ທາງ​ທິດ​ຕາ​ເວັນ​ຕົກ, ແລະ ເມືອງ ອາ​ອີ​ຢູ່​ທາງ​ທິດ​ຕາ​ເວັນ​ອອກ; ແລະ ຢູ່​ທີ່​ນັ້ນ​ຂ້າ​ພະ​ເຈົ້າ​ໄດ້​ສ້າງ​ແທ່ນ​ບູຊາ​ໜຶ່ງ​ແທ່ນ​ອີກ​ແດ່​ພຣະ​ຜູ້​ເປັນ​ເຈົ້າ, ແລະ ໄດ້ ເອີ້ນ​ຫາ​ພຣະ​ນາມ​ຂອງ​ພຣະ​ຜູ້​ເປັນ​ເຈົ້າ​ອີກ."
                },
                {
                    "number": 21,
                    "text": "ແລະ ຂ້າ​ພະ​ເຈົ້າ, ອັບ​ຣາ​ຮາມ, ໄດ້​ເດີນ​ທາງ, ໂດຍ​ມຸ້ງ​ໜ້າ​ໄປ​ທາງ​ໃຕ້; ແລະ ຄວາມ​ອຶດ​ຢາກ​ກໍ​ສືບ​ຕໍ່​ມີ​ຢູ່​ໃນ​ແຜ່ນ​ດິນ; ແລະ ຂ້າ​ພະ​ເຈົ້າ, ອັບ​ຣາ​ຮາມ, ໄດ້​ຕັດ​ສິນ​ໃຈ​ລົງ​ໄປ​ຫາ​ເອຢິບ, ເພື່ອ​ພັກ​ຢູ່​ທີ່​ນັ້ນ, ເພາະ​ວ່າ​ຄວາມ​ອົດ​ຢາກ​ເລີ່ມ​ຮ້າຍ​ແຮງ​ໜັກ​ຂຶ້ນ​ກວ່າ​ເກົ່າ."
                },
                {
                    "number": 22,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ ເມື່ອ​ຂ້າ​ພະ​ເຈົ້າ​ໄດ້​ມາ​ໃກ້​ຈົນ​ເກືອບ​ເຖິງ​ເອຢິບ, ພຣະ​ຜູ້​ເປັນ​ເຈົ້າ​ໄດ້​ກ່າວ ກັບ​ຂ້າ​ພະ​ເຈົ້າ​ວ່າ: ຈົ່ງ​ເບິ່ງ, ຊາ​ຣາຍ, ເມຍ​ຂອງ​ເຈົ້າ, ເປັນ​ຍິງ​ທີ່​ສວຍ​ງາມ​ເປັນ​ຕາ​ຊົມ;"
                },
                {
                    "number": 23,
                    "text": "ສະນັ້ນ ເຫດ​ການ​ຈະ​ບັງ​ເກີດ​ຂຶ້ນ​ຄື ເມື່ອ​ຊາວ​ເອຢິບ​ເຫັນ​ນາງ, ພວກ​ເຂົາ​ຈະ​ເວົ້າ​ວ່າ—ນາງ​ເປັນ​ເມຍ​ຂອງ​ລາວ; ແລະ ພວກ​ເຂົາ​ຈະ​ຂ້າ​ເຈົ້າ, ແຕ່​ພວກ​ເຂົາ​ຈະ​ຊ່ວຍ​ນາງ​ໄວ້​ບໍ່​ໃຫ້​ຕາຍ; ສະນັ້ນ ຈົ່ງ​ເບິ່ງ​ວ່າ​ເຈົ້າ​ເຮັດ​ໃນ​ວິ​ທີ​ນີ້:"
                },
                {
                    "number": 24,
                    "text": "ໃຫ້​ນາງ​ກ່າວ​ກັບ​ຊາວ​ເອຢິບ​ວ່າ ນາງ​ເປັນ​ນ້ອງ​ສາວ​ຂອງ​ເຈົ້າ, ແລະ ເຈົ້າ​ຈະ​ມີ​ຊີ​ວິດ​ຢູ່."
                },
                {
                    "number": 25,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຂ້າ​ພະ​ເຈົ້າ, ອັບ​ຣາ​ຮາມ, ໄດ້​ບອກ​ຊາ​ຣາຍ, ເມຍ​ຂອງ​ຂ້າ​ພະ​ເຈົ້າ, ທຸກ​ສິ່ງ​ທີ່​ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ຂ້າ​ພະ​ເຈົ້າ—ສະນັ້ນ ໃຫ້​ກ່າວ​ກັບ​ພວກ​ເຂົາ, ອ້າຍ​ຂໍ​ຮ້ອງ​ນ້ອງ, ວ່າ​ນ້ອງ​ເປັນ​ນ້ອງ​ສາວ​ຂອງ​ອ້າຍ, ເພື່ອ​ວ່າ​ມັນ​ຈະ​ເປັນ​ການ​ດີ​ກັບ​ອ້າຍ​ເພື່ອ​ເຫັນ​ແກ່​ນ້ອງ, ແລະ ອ້າຍ​ຈະ​ມີ​ຊີ​ວິດ​ຢູ່​ເພາະ​ນ້ອງ."
                }
            ]
        },
        "/study/scriptures/pgp/abr/3": {
            "uri": "/study/scriptures/pgp/abr/3",
            "title": "ອັບ​ຣາ​ຮາມ 3",
            "data_type": "chapter",
            "chapter_name": "ບົດ​ທີ 3",
            "chapter_summary": [
                "ອັບ​ຣາ​ຮາມ​ຮຽນ​ຮູ້​ກ່ຽວ​ກັບ​ດວງ​ຕາ​ເວັນ, ດວງ​ເດືອນ, ແລະ ດວງ​ດາວ ໂດຍ​ທາງ​ອຸລີມ ແລະ ທຸມມີມ—ພຣະ​ຜູ້​ເປັນ​ເຈົ້າ​ເປີດ​ເຜີຍ​ທຳ​ມະ​ຊາດ​ນິ​ລັນ​ດອນ​ຂອງ​ວິນ​ຍານ​ແກ່​ເພິ່ນ—ເພິ່ນ​ຮຽນ​ຮູ້​ເຖິງ​ຊີ​ວິດ​ກ່ອນ​ເກີດ, ການ​ແຕ່ງ​ຕັ້ງ​ລ່ວງ​ໜ້າ, ການ​ສ້າງ, ການ​ເລືອກ​ພຣະ​ຜູ້​ໄຖ່, ແລະ ສະພາວະ​ທີ​ສອງ​ຂອງ​ມະນຸດ."
            ],
            "verses": [
                {
                    "number": 1,
                    "text": "ແລະ ຂ້າ​ພະ​ເຈົ້າ, ອັບ​ຣາ​ຮາມ, ມີ ອຸລີມ ແລະ ທຸມມີມ, ຊຶ່ງ​ພຣະ​ຜູ້​ເປັນ​ເຈົ້າ​ອົງ​ເປັນ​ພຣະ​ເຈົ້າ​ຂອງ​ຂ້າ​ພະ​ເຈົ້າ​ໄດ້​ປະທານ​ໃຫ້​ແກ່​ຂ້າ​ພະ​ເຈົ້າ, ໃນ​ອູ​ເຣ​ແຫ່ງ​ເຄນ​ເດຍ;"
                },
                {
                    "number": 2,
                    "text": "ແລະ ຂ້າ​ພະ​ເຈົ້າ​ໄດ້​ເຫັນ ໝູ່​ດາວ, ວ່າ​ມັນ​ເຈີດ​ຈ້າ, ແລະ ວ່າ​ດວງ​ໜຶ່ງ​ໃນ​ໝູ່​ດາວ​ຢູ່​ໃກ້​ພຣະ​ບັນ​ລັງ​ຂອງ​ພຣະ​ເຈົ້າ; ແລະ ມີ​ດາວ​ທີ່​ເຈີດ​ຈ້າ​ຫລາຍ​ດວງ​ທີ່​ຢູ່​ໃກ້​ກັບ​ດາວ​ດວງ​ນີ້;"
                },
                {
                    "number": 3,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ໝູ່​ດາວ​ເຫລົ່າ​ນີ້​ເປັນ​ດາວ​ປົກ​ຄອງ; ແລະ ຊື່​ຂອງ​ດາວ​ທີ່​ເຈີດ​ຈ້າ​ຄື ໂຄ​ລອບ, ເພາະ​ວ່າ​ມັນ​ຢູ່​ໃກ້​ເຮົາ, ເພາະ​ວ່າ​ເຮົາ​ຄື​ພຣະ​ຜູ້​ເປັນ​ເຈົ້າ​ອົງ​ເປັນ​ພຣະ​ເຈົ້າ​ຂອງ​ເຈົ້າ: ເຮົາ​ໄດ້​ກຳ​ນົດ​ດວງ​ນີ້​ໃຫ້​ປົກ​ຄອງ​ດວງ​ດາວ​ທັງ​ປວງ ຊຶ່ງ​ຢູ່​ໃນ​ລະບຽບ​ດຽວ​ກັນ​ກັບ​ບ່ອນ​ທີ່​ເຈົ້າ​ຢືນ​ຢູ່."
                },
                {
                    "number": 4,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ຂ້າ​ພະ​ເຈົ້າ, ໂດຍ​ທາງ​ອຸລີມ ແລະ ທຸມມີມ​ວ່າ ໂຄ​ລອບ​ສອດ​ຄ່ອງ​ກັບ​ວິ​ທີ​ຂອງ​ພຣະ​ຜູ້​ເປັນ​ເຈົ້າ, ຕາມ​ເວລາ ແລະ ລະ​ດູ​ການ​ຂອງ​ມັນ​ໃນ​ການ​ໝຸນ​ວຽນ​ຂອງ​ມັນ; ວ່າ​ການ​ໝຸນ​ວຽນ​ຮອບ​ໜຶ່ງ​ເປັນ​ໜຶ່ງ ວັນ​ຂອງ​ພຣະ​ຜູ້​ເປັນ​ເຈົ້າ, ຕາມ​ວິ​ທີ​ຄິດ​ໄລ່​ຂອງ​ພຣະ​ອົງ, ເປັນ​ໜຶ່ງ​ພັນ ປີ​ຕາມ​ເວລາ​ທີ່​ໄດ້​ກຳ​ນົດ​ໄວ້​ເທິງ​ບ່ອນ​ທີ່​ເຈົ້າ​ຢືນ​ຢູ່. ນີ້​ຄື​ການ​ຄິດ​ໄລ່​ຂອງ​ພຣະ​ຜູ້​ເປັນ​ເຈົ້າ, ຕາມ​ການ​ຄິດ​ໄລ່​ຂອງ​ໂຄ​ລອບ."
                },
                {
                    "number": 5,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ດາວ​ພະ​ເຄາະ​ທີ່​ມີ​ແສງ​ເຈີດ​ຈ້າ​ໜ້ອຍ​ກວ່າ, ໜ້ອຍ​ກວ່າ​ດວງ​ທີ່​ຈະ​ປົກ​ຄອງ​ກາງ​ເວັນ, ແມ່ນ​ແຕ່​ກາງ​ຄືນ, ຍັງ​ເໜືອ​ກວ່າ ຫລື ເຈີດ​ຈ້າ​ກວ່າ​ບ່ອນ​ທີ່​ເຈົ້າ​ຢືນ​ຢູ່​ໃນ​ເລື່ອງ​ການ​ຄິດ​ໄລ່​ເວລາ, ເພາະ​ວ່າ​ມັນ​ເຄື່ອນ​ຍ້າຍ​ໄປ​ໃນ​ລະບຽບ​ທີ່​ຊ້າ​ກວ່າ; ຢູ່​ໃນ​ລະບຽບ​ນີ້​ເພາະ​ວ່າ​ມັນ​ຢູ່​ເໜືອ​ແຜ່ນ​ດິນ​ໂລກ​ທີ່​ເຈົ້າ​ຢືນ​ຢູ່, ສະນັ້ນ ການ​ຄິດ​ໄລ່​ເວລາ​ກ່ຽວ​ກັບ​ຈຳນວນ​ຂອງ​ວັນ, ເດືອນ, ແລະ ປີ​ຂອງ​ມັນ​ຈຶ່ງ​ມີ​ໜ້ອຍ​ກວ່າ."
                },
                {
                    "number": 6,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ບັດ​ນີ້, ອັບ​ຣາ​ຮາມ, ມີ​ຂໍ້​ເທັດ​ຈິງ​ຢູ່ ສອງ​ຂໍ້, ຈົ່ງ​ເບິ່ງ ດວງ​ຕາ​ຂອງ​ເຈົ້າ​ຫລຽວ​ເຫັນ​ມັນ; ມັນ​ໄດ້​ຖືກ​ມອບ​ໃຫ້​ແກ່​ເຈົ້າ​ເພື່ອ​ຈະ​ໄດ້​ຮູ້​ຈັກ​ເວລາ​ຂອງ​ການ​ຄິດ​ໄລ່, ແລະ ເວລາ​ທີ່​ໄດ້​ກຳ​ນົດ​ໄວ້, ແທ້​ຈິງ​ແລ້ວ, ເວລາ​ທີ່​ໄດ້​ກຳ​ນົດ​ໄວ້​ສຳ​ລັບ​ແຜ່ນ​ດິນ​ໂລກ​ທີ່​ເຈົ້າ​ຢືນ​ຢູ່, ແລະ ເວລາ​ທີ່​ໄດ້​ກຳ​ນົດ​ໄວ້​ສຳ​ລັບ​ຄວາມ​ສະ​ຫວ່າງ​ທີ່​ເຈີດ​ຈ້າກ​ວ່າ ຊຶ່ງ​ໄດ້​ກຳ​ນົດ​ໄວ້​ເພື່ອ​ໃຫ້​ປົກ​ຄອງ​ກາງ​ເວັນ, ແລະ ເວລາ​ທີ່​ໄດ້​ກຳ​ນົດ​ໄວ້​ສຳ​ລັບ​ຄວາມ​ສະ​ຫວ່າງ​ທີ່​ເຈີດ​ຈ້າ​ໜ້ອຍ​ກວ່າ ຊຶ່ງ​ໄດ້​ກຳ​ນົດ​ໄວ້​ເພື່ອ​ໃຫ້​ປົກ​ຄອງ​ກາງ​ຄືນ."
                },
                {
                    "number": 7,
                    "text": "ບັດ​ນີ້ ເວລາ​ທີ່​ໄດ້​ກຳ​ນົດ​ໄວ້​ສຳ​ລັບ​ຄວາມ​ສະ​ຫວ່າງ​ທີ່​ເຈີດ​ຈ້າ​ໜ້ອຍ​ກວ່າ​ຕາມ​ການ​ຄິດ​ໄລ່​ຂອງ​ມັນ​ແມ່ນ​ດົນ​ກວ່າ​ການ​ຄິດ​ໄລ່​ເວລາ​ຂອງ​ແຜ່ນ​ດິນ​ໂລກ​ບ່ອນ​ທີ່​ເຈົ້າ​ຢືນ​ຢູ່."
                },
                {
                    "number": 8,
                    "text": "ແລະ ໃນ​ຂໍ້​ເທັດ​ຈິງ​ສອງ​ຂໍ້​ນີ້, ຈະ​ມີ​ຂໍ້​ເທັດ​ຈິງ​ອີກ​ຂໍ້​ໜຶ່ງ​ຢູ່​ເໜືອ​ມັນ, ນັ້ນ​ຄື, ຈະ​ມີ​ດາວ​ພະ​ເຄາະ​ອີກ​ດວງ​ໜຶ່ງ ຊຶ່ງ​ການ​ຄິດ​ໄລ່​ເວລາ​ຂອງ​ມັນ​ຈະ​ດົນ​ນານ​ກວ່າ​ນີ້​ອີກ;"
                },
                {
                    "number": 9,
                    "text": "ແລະ ຈະ​ມີ​ການ​ຄິດ​ໄລ່​ເວລາ​ຂອງ​ດາວ​ພະ​ເຄາະ​ດວງ​ໜຶ່ງ​ເໜືອ​ອີກ​ດວງ​ໜຶ່ງ​ດັ່ງ​ນັ້ນ, ຈົນ​ກວ່າ​ເຈົ້າ​ມາ​ໃກ້​ໂຄ​ລອບ, ຊຶ່ງ​ໂຄ​ລອບ​ນັ້ນ​ສອດ​ຄ່ອງ​ກັບ​ການ​ຄິດ​ໄລ່​ເວລາ​ຂອງ​ພຣະ​ຜູ້​ເປັນ​ເຈົ້າ; ຊຶ່ງ​ໂຄ​ລອບ​ນັ້ນ​ຕັ້ງ​ຢູ່​ໃກ້​ພຣະ​ບັນ​ລັງ​ຂອງ​ພຣະ​ເຈົ້າ, ເພື່ອ​ປົກ​ຄອງ​ດາວ​ພະ​ເຄາະ​ທັງ​ໝົດ​ເຫລົ່າ​ນັ້ນ​ຊຶ່ງ​ຢູ່​ໃນ ລະບຽບ​ດຽວ​ກັນ​ກັບ​ບ່ອນ​ທີ່​ເຈົ້າ​ຢືນ​ຢູ່."
                },
                {
                    "number": 10,
                    "text": "ແລະ ມັນ​ຖືກ​ມອບ​ໃຫ້​ແກ່​ເຈົ້າ​ເພື່ອ​ຈະ​ໄດ້​ຮູ້​ຈັກ​ເວລາ​ທີ່​ໄດ້​ກຳ​ນົດ​ໄວ້​ສຳ​ລັບ​ດວງ​ດາວ​ທັງ​ໝົດ​ທີ່​ຖືກ​ກຳ​ນົດ​ໃຫ້​ສ່ອງ​ແສງ, ຈົນ​ກວ່າ​ເຈົ້າ​ມາ​ໃກ້​ພຣະ​ບັນ​ລັງ​ຂອງ​ພຣະ​ເຈົ້າ."
                },
                {
                    "number": 11,
                    "text": "ດັ່ງ​ນັ້ນ​ຂ້າ​ພະ​ເຈົ້າ, ອັບ​ຣາ​ຮາມ, ຈຶ່ງ​ໄດ້ ກ່າວ​ກັບ​ພຣະ​ຜູ້​ເປັນ​ເຈົ້າ, ໜ້າ​ຕໍ່​ໜ້າ, ຄື​ກັນ​ກັບ​ຄົນ​ຜູ້​ໜຶ່ງ​ເວົ້າ​ກັບ​ຄົນ​ອີກ​ຜູ້​ໜຶ່ງ; ແລະ ພຣະ​ອົງ​ໄດ້​ບອກ​ຂ້າ​ພະ​ເຈົ້າ​ເຖິງ​ວຽກ​ງານ​ຊຶ່ງ​ພຣະ​ຫັດ​ຂອງ​ພຣະ​ອົງ​ໄດ້​ສ້າງ;"
                },
                {
                    "number": 12,
                    "text": "ແລະ ພຣະ​ອົງ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ບຸດ​ຂອງ​ເຮົາ, ບຸດ​ຂອງ​ເຮົາ (ແລະ ພຣະ​ອົງ​ໄດ້​ເດ່​ພຣະ​ຫັດ​ຂອງ​ພຣະ​ອົງ​ອອກ​ມາ), ຈົ່ງ​ເບິ່ງ ເຮົາ​ຈະ​ສະແດງ​ໃຫ້​ເຈົ້າ​ເຫັນ​ທຸກ​ສິ່ງ​ທັງ​ປວງ​ເຫລົ່າ​ນີ້. ແລະ ພຣະ​ອົງ​ໄດ້​ວາງ​ພຣະ​ຫັດ​ຂອງ​ພຣະ​ອົງ​ໄວ້​ເທິງ​ຕາ​ຂອງ​ຂ້າ​ພະ​ເຈົ້າ, ແລະ ຂ້າ​ພະ​ເຈົ້າ​ໄດ້​ເຫັນ​ສິ່ງ​ເຫລົ່າ​ນັ້ນ​ຊຶ່ງ​ພຣະ​ຫັດ​ຂອງ​ພຣະ​ອົງ​ໄດ້​ສ້າງ, ຊຶ່ງ​ມີ​ຢ່າງ​ຫລວງ​ຫລາຍ; ແລະ ມັນ​ໄດ້​ທະ​ວີ​ຂຶ້ນ​ຢູ່​ຕໍ່​ໜ້າ​ຂອງ​ຂ້າ​ພະ​ເຈົ້າ, ແລະ ຂ້າ​ພະ​ເຈົ້າ​ບໍ່​ສາ​ມາດ​ຫລຽວ​ເຫັນ​ບ່ອນ​ສຸດ​ຂອງ​ມັນ."
                },
                {
                    "number": 13,
                    "text": "ແລະ ພຣະ​ອົງ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ນີ້​ຄື ໄຊ​ນີ​ຫາ, ຊຶ່ງ​ຄື​ດວງ​ຕາ​ເວັນ. ແລະ ພຣະ​ອົງ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ໂຄ​ຄອບ, ຊຶ່ງ​ຄື​ດວງ​ດາວ. ແລະ ພຣະ​ອົງ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ໂອ​ລີ​ອາ, ຊຶ່ງ​ຄື​ດວງ​ເດືອນ. ແລະ ພຣະ​ອົງ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ໂຄ​ຄໍ​ບີມ, ຊຶ່ງ​ໝາຍ​ເຖິງ​ໝູ່​ດວງ​ດາວ, ຫລື ຄວາມ​ສະ​ຫວ່າງ​ທີ່​ເຈີດ​ຈ້າ​ທັງ​ປວງ, ຊຶ່ງ​ຢູ່​ໃນ​ທ້ອງ​ນະ​ພາ​ແຫ່ງ​ຟ້າ​ສະຫວັນ."
                },
                {
                    "number": 14,
                    "text": "ແລະ ເປັນ​ຕອນ​ກາງ​ຄືນ​ເມື່ອ​ພຣະ​ຜູ້​ເປັນ​ເຈົ້າ​ໄດ້​ກ່າວ​ຖ້ອຍ​ຄຳ​ເຫລົ່າ​ນີ້​ກັບ​ຂ້າ​ພະ​ເຈົ້າ​ວ່າ: ເຮົາ​ຈະ ຂະ​ຫຍາຍ​ເຊື້ອ​ສາຍ​ຂອງ​ເຈົ້າ, ແລະ ລູກ​ຫລານ​ຂອງ​ເຈົ້າ​ຫລັງ​ຈາກ​ເຈົ້າ, ເໝືອນ​ກັບ​ສິ່ງ​ເຫລົ່າ​ນີ້; ແລະ ຖ້າ​ຫາກ​ເຈົ້າ​ບໍ່​ສາ​ມາດ​ນັບ ຈຳນວນ​ຂອງ​ເມັດ​ດິນ​ຊາຍ​ສັນ​ໃດ, ຈຳນວນ​ຂອງ​ລູກ​ຫລານ​ຂອງ​ເຈົ້າ​ກໍ​ຈະ​ເປັນ​ເຊັ່ນ​ນັ້ນ​ສັນ​ນັ້ນ."
                },
                {
                    "number": 15,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ອັບ​ຣາ​ຮາມ, ເຮົາ​ສະແດງ​ສິ່ງ​ເຫລົ່າ​ນີ້​ແກ່​ເຈົ້າ​ກ່ອນ​ເຈົ້າ​ຈະ​ເຂົ້າ​ໄປ​ໃນ​ເອຢິບ, ເພື່ອ​ວ່າ​ເຈົ້າ​ຈະ​ໄດ້​ປະ​ກາດ​ຖ້ອຍ​ຄຳ​ທັງ​ປວງ​ເຫລົ່າ​ນີ້."
                },
                {
                    "number": 16,
                    "text": "ຖ້າ​ຫາກ​ສອງ​ຢ່າງ​ນີ້​ມີ​ຢູ່, ແລະ ມີ​ຢ່າງ​ໜຶ່ງ​ເໜືອ​ອີກ​ຢ່າງ​ໜຶ່ງ, ຈະ​ມີ​ສິ່ງ​ທີ່​ຍິ່ງ​ໃຫຍ່​ກວ່າ​ຢູ່​ເໜືອ​ມັນ; ສະນັ້ນ ໂຄ​ລອບ​ຈຶ່ງ​ເຈີດ​ຈ້າ​ຫລາຍ​ທີ່​ສຸດ​ໃນ​ໂຄ​ຄໍ​ບີມ​ທັງ​ໝົດ​ທີ່​ເຈົ້າ​ໄດ້​ເຫັນ, ເພາະ​ວ່າ​ມັນ​ຢູ່​ໃກ້​ເຮົາ​ທີ່​ສຸດ."
                },
                {
                    "number": 17,
                    "text": "ບັດ​ນີ້, ຖ້າ​ຫາກ​ມີ​ສອງ​ຢ່າງ, ຢ່າງ​ໜຶ່ງ​ຢູ່​ເໜືອ​ອີກ​ຢ່າງ​ໜຶ່ງ, ແລະ ດວງ​ເດືອນ​ຢູ່​ເໜືອ​ແຜ່ນ​ດິນ​ໂລກ, ແລ້ວ​ຈະ​ເປັນ​ວ່າ​ມີ​ດາວ​ພະ​ເຄາະ ຫລື ດາວ​ດວງ​ໜຶ່ງ​ຢູ່​ເໜືອ​ມັນ; ແລະ ບໍ່​ມີ​ສິ່ງ​ໃດ​ທີ່​ພຣະ​ຜູ້​ເປັນ​ເຈົ້າ​ອົງ​ເປັນ​ພຣະ​ເຈົ້າ​ຂອງ​ເຈົ້າ​ໄດ້​ວາງ​ແຜນ​ຢູ່​ໃນ​ໃຈ​ຂອງ​ພຣະ​ອົງ​ວ່າ​ຈະ ເຮັດ ນອກ​ຈາກ​ສິ່ງ​ທີ່​ພຣະ​ອົງ​ຈະ​ເຮັດ."
                },
                {
                    "number": 18,
                    "text": "ເຖິງ​ຢ່າງ​ໃດ​ກໍ​ຕາມ ພຣະ​ອົງ​ໄດ້​ສ້າງ​ດາວ​ທີ່​ເຈີດ​ຈ້າ​ຫລາຍ​ກວ່າ; ດັ່ງ​ເຊັ່ນ, ຖ້າ​ຫາກ​ມີ​ວິນ​ຍານ​ສອງ​ດວງ, ເຊັ່ນ​ກັນ, ແລະ ດວງ​ໜຶ່ງ​ຈະ​ຮູ້​ແຈ້ງ​ກວ່າ​ອີກ​ດວງ​ໜຶ່ງ, ແຕ່​ວິນ​ຍານ​ທັງ​ສອງ​ນີ້, ທັງໆ​ທີ່​ວິນ​ຍານ​ດວງ​ໜຶ່ງ​ຮູ້​ແຈ້ງ​ກວ່າ​ວິນ​ຍານ​ອີກ​ດວງ​ໜຶ່ງ, ກໍ​ບໍ່​ມີ​ການ​ເລີ່ມ​ຕົ້ນ; ມັນ​ເປັນ​ຢູ່​ມາ​ກ່ອນ, ມັນ​ບໍ່​ມີ​ທີ່​ສຸດ, ມັນ​ຈະ​ເປັນ​ຢູ່​ໃນ​ພາຍ​ຫລັງ, ເພາະ​ວ່າ​ມັນ​ຄື ໂນ​ລາມ, ຫລື ນິ​ລັນ​ດອນ."
                },
                {
                    "number": 19,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ຂໍ້​ເທັດ​ຈິງ​ສອງ​ຢ່າງ​ນີ້​ມີ​ຢູ່​ແທ້ໆ, ຄື​ມີ​ວິນ​ຍານ​ຢູ່​ສອງ​ດວງ, ດວງ​ໜຶ່ງ​ມີ​ຄວາມ​ຮູ້​ແຈ້ງ​ຫລາຍ​ກວ່າ​ອີກ​ດວງ​ໜຶ່ງ; ຈະ​ມີ​ອີກ​ດວງ​ໜຶ່ງ​ທີ່​ຮູ້​ແຈ້ງ​ຫລາຍ​ກວ່າ​ສອງ​ດວງ​ນີ້; ເຮົາ​ຄື​ພຣະ​ຜູ້​ເປັນ​ເຈົ້າ​ອົງ​ເປັນ​ພຣະ​ເຈົ້າ​ຂອງ​ເຈົ້າ, ເຮົາ ຮູ້​ແຈ້ງ​ຫລາຍ​ກວ່າ​ພວກ​ເຂົາ​ທັງ​ປວງ."
                },
                {
                    "number": 20,
                    "text": "ພຣະ​ຜູ້​ເປັນ​ເຈົ້າ​ອົງ​ເປັນ​ພຣະ​ເຈົ້າ​ຂອງ​ເຈົ້າ​ໄດ້ ສົ່ງ​ທູດ​ຂອງ​ພຣະ​ອົງ​ມາ​ປົດ​ປ່ອຍ​ເຈົ້າ​ຈາກ​ເງື້ອມ​ມື​ຂອງ​ປະ​ໂລ​ຫິດ​ຂອງ​ເອ​ເຄ​ນາ."
                },
                {
                    "number": 21,
                    "text": "ເຮົາ​ປະ​ທັບ​ຢູ່​ທ່າມ​ກາງ​ພວກ​ເຂົາ​ທັງ​ປວງ; ສະນັ້ນ ບັດ​ນີ້ ເຮົາ, ຈຶ່ງ​ໄດ້​ລົງ​ມາ​ຫາ​ເຈົ້າ​ເພື່ອ​ປະ​ກາດ​ແກ່​ເຈົ້າ​ເຖິງ ວຽກ​ງານ​ຊຶ່ງ​ມື​ຂອງ​ເຮົາ​ໄດ້​ສ້າງ, ຊຶ່ງ​ໃນ​ນັ້ນ ປັນ​ຍາ​ຂອງ​ເຮົາ​ເກີນ​ກວ່າ​ພວກ​ເຂົາ​ທັງ​ໝົດ, ເພາະ​ວ່າ​ເຮົາ​ປົກ​ຄອງ​ສະຫວັນ​ເບື້ອງ​ເທິງ, ແລະ ໃນ​ແຜ່ນ​ດິນ​ໂລກ​ເບື້ອງ​ລຸ່ມ, ໃນ​ປັນ​ຍາ ແລະ ຄວາມ​ຮອບ​ຄອບ​ທັງ​ໝົດ, ເໜືອ​ກວ່າ​ຜູ້​ຄົນ​ທີ່​ມີ​ຄວາມ​ຮູ້​ແຈ້ງ​ທັງ​ໝົດ​ທີ່​ເຈົ້າ​ເຫັນ​ຕັ້ງ​ແຕ່​ຕົ້ນ; ເຮົາ​ໄດ້​ລົງ​ມາ​ໃນ​ຕອນ​ຕົ້ນ​ຢູ່​ໃນ​ທ່າມ​ກາງ​ຜູ້​ຄົນ​ທີ່​ມີ​ຄວາມ​ຮູ້​ແຈ້ງ​ທັງ​ໝົດ​ທີ່​ເຈົ້າ​ໄດ້​ເຫັນ."
                },
                {
                    "number": 22,
                    "text": "ບັດ​ນີ້ ພຣະ​ຜູ້​ເປັນ​ເຈົ້າ​ໄດ້​ສະແດງ​ໃຫ້​ຂ້າ​ພະ​ເຈົ້າ, ອັບ​ຣາ​ຮາມ, ເຫັນ​ຜູ້​ຄົນ​ທີ່​ມີ ຄວາມ​ຮູ້​ແຈ້ງ​ຊຶ່ງ​ຖືກ​ຈັດ​ໄວ້ ກ່ອນ​ໂລກ​ເປັນ​ມາ; ແລະ ໃນ​ທ່າມ​ກາງ​ຜູ້​ຄົນ​ເຫລົ່າ​ນັ້ນ ມີ​ຜູ້ ທີ່​ສູງ​ສັກ ແລະ ຍິ່ງ​ໃຫຍ່​ຢ່າງ​ຫລວງ​ຫລາຍ;"
                },
                {
                    "number": 23,
                    "text": "ແລະ ພຣະ​ເຈົ້າ​ເຫັນ​ວ່າ ຈິດ​ວິນ​ຍານ​ເຫລົ່າ​ນີ້​ດີ​ຫລາຍ, ແລະ ພຣະ​ອົງ​ໄດ້​ປະ​ທັບ​ຢືນ​ຢູ່​ທ່າມ​ກາງ​ພວກ​ເພິ່ນ ແລະ ພຣະ​ອົງ​ໄດ້​ກ່າວ​ວ່າ: ເຮົາ​ຈະ​ເຮັດ​ໃຫ້​ພວກ​ເຂົາ​ເປັນ​ຜູ້​ປົກ​ຄອງ​ຂອງ​ເຮົາ; ເພາະ​ວ່າ​ພຣະ​ອົງ​ໄດ້​ປະ​ທັບ​ຢືນ​ຢູ່​ໃນ​ທ່າມ​ກາງ​ຄົນ​ເຫລົ່າ​ນັ້ນ​ທີ່​ເປັນ​ວິນ​ຍານ, ແລະ ພຣະ​ອົງ​ເຫັນ​ວ່າ​ພວກ​ເພິ່ນ​ດີ; ແລະ ພຣະ​ອົງ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ: ອັບ​ຣາ​ຮາມ, ເຈົ້າ​ເປັນ​ຄົນ​ໜຶ່ງ​ໃນ​ນັ້ນ; ເຈົ້າ ຖືກ​ເລືອກ​ກ່ອນ​ເຈົ້າ​ໄດ້​ມາ​ເກີດ."
                },
                {
                    "number": 24,
                    "text": "ແລະ ມີ ອົງ​ໜຶ່ງ​ຢືນ​ຢູ່​ທ່າມ​ກາງ​ພວກ​ເພິ່ນ​ທີ່​ຄ້າຍ​ຄື​ກັບ​ພຣະ​ເຈົ້າ, ແລະ ເພິ່ນ​ໄດ້​ກ່າວ​ກັບ​ຜູ້​ຄົນ​ທີ່​ຢູ່​ກັບ​ເພິ່ນ​ວ່າ: ພວກ​ເຮົາ​ຈະ​ລົງ​ໄປ, ເພາະ​ວ່າ​ມີ​ບ່ອນ​ວ່າງ​ຢູ່​ທີ່​ນັ້ນ, ແລະ ພວກ​ເຮົາ​ຈະ​ນຳ​ພາກ​ສ່ວນ​ຂອງ​ສານ​ເຫລົ່າ​ນີ້​ໄປ, ແລະ ພວກ​ເຮົາ​ຈະ​ສ້າງ ແຜ່ນ​ດິນ​ໂລກ​ໜ່ວຍ​ໜຶ່ງ​ບ່ອນ​ທີ່​ວິນ​ຍານ​ເຫລົ່າ​ນີ້​ຈະ​ໄດ້​ອາ​ໄສ​ຢູ່;"
                },
                {
                    "number": 25,
                    "text": "ແລະ ພວກ​ເຮົາ​ຈະ ພິ​ສູດ​ພວກ​ເຂົາ​ໂດຍ​ວິ​ທີ​ນີ້, ເພື່ອ​ເບິ່ງ​ວ່າ​ພວກ​ເຂົາ​ຈະ ເຮັດ​ທຸກ​ສິ່ງ​ທັງ​ປວງ​ສິ່ງ​ໃດ​ກໍ​ຕາມ​ທີ່​ພຣະ​ຜູ້​ເປັນ​ເຈົ້າ​ອົງ​ເປັນ​ພຣະ​ເຈົ້າ​ຂອງ​ພວກ​ເຂົາ​ຈະ​ບັນ​ຊາ​ພວກ​ເຂົາ​ຫລື​ບໍ່;"
                },
                {
                    "number": 26,
                    "text": "ແລະ ຜູ້​ທີ່​ຮັກ​ສາ ສະພາວະ​ທຳ​ອິດ​ຂອງ​ພວກ​ເຂົາ​ຈະ​ໄດ້​ຮັບ​ເພີ່ມ​ເຕີມ; ແລະ ຜູ້​ທີ່​ບໍ່​ຮັກ​ສາ​ສະພາວະ​ທຳ​ອິດ​ຂອງ​ພວກ​ເຂົາ​ຈະ​ບໍ່​ມີ​ລັດ​ສະ​ໝີ​ພາບ​ໃນ​ອາ​ນາ​ຈັກ​ດຽວ​ກັບ​ຜູ້​ທີ່​ຮັກ​ສາ​ສະພາວະ​ທຳ​ອິດ​ຂອງ​ພວກ​ເຂົາ; ແລະ ຜູ້​ທີ່​ຮັກ​ສາ ສະພາວະ​ທີ​ສອງ​ຂອງ​ພວກ​ເຂົາ​ຈະ​ມີ ລັດ​ສະ​ໝີ​ພາບ​ເພີ່ມ​ເຕີມ​ໃສ່​ເທິງ​ຫົວ​ຂອງ​ພວກ​ເຂົາ​ຕະຫລອດ​ການ ແລະ ຕະຫລອດ​ໄປ."
                },
                {
                    "number": 27,
                    "text": "ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ວ່າ: ເຮົາ​ຈະ​ສົ່ງ​ຜູ້​ໃດ​ໄປ? ແລະ ຜູ້​ໜຶ່ງ​ຊຶ່ງ​ເໝືອນ​ດັ່ງ ບຸດ​ມະນຸດ​ໄດ້​ຕອບ​ວ່າ: ຂ້າ​ພຣະ​ອົງ​ຢູ່​ນີ້​ເດ, ຂໍ​ຈົ່ງ​ສົ່ງ​ຂ້າ​ພຣະ​ອົງ​ໄປ​ເຖີດ. ແລະ ຜູ້​ໜຶ່ງ​ອີກ​ໄດ້​ຕອບ ແລະ ກ່າວ​ວ່າ: ຂ້າ​ພຣະ​ອົງ​ຢູ່​ນີ້​ເດ, ຂໍ​ຈົ່ງ​ສົ່ງ​ຂ້າ​ພຣະ​ອົງ​ໄປ​ເຖີດ. ແລະ ພຣະ​ຜູ້​ເປັນ​ເຈົ້າ​ໄດ້​ກ່າວ​ວ່າ: ເຮົາ​ຈະ​ສົ່ງ​ຜູ້​ທຳ​ອິດ​ໄປ."
                },
                {
                    "number": 28,
                    "text": "ແລະ ຜູ້​ທີ​ສອງ​ໄດ້​ໃຈ​ຮ້າຍ, ແລະ ບໍ່​ໄດ້​ຮັກ​ສາ​ສະພາວະ​ທຳ​ອິດ​ຂອງ​ລາວ; ແລະ, ໃນ​ວັນ​ນັ້ນ, ວິນ​ຍານ​ຢ່າງ​ຫລວງ​ຫລາຍ​ໄດ້​ຕິດ​ຕາມ​ລາວ​ໄປ."
                }
            ]
        },
        "/study/scriptures/pgp/abr/4": {
            "uri": "/study/scriptures/pgp/abr/4",
            "title": "ອັບ​ຣາ​ຮາມ 4",
            "data_type": "chapter",
            "chapter_name": "ບົດ​ທີ 4",
            "chapter_summary": [
                "ບັນ​ດາ​ພຣະ​ເຈົ້າ​ວາງ​ແຜນ​ສ້າງ​ແຜ່ນ​ດິນ​ໂລກ ແລະ ຊີ​ວິດ​ທັງ​ປວງ​ຢູ່​ເທິງ​ນັ້ນ—​ອະ​ທິ​ບາຍ​ເຖິງ​ແຜນ​ຂອງ​ພວກ​ພຣະ​ອົງ​ສຳ​ລັບ​ການ​ສ້າງ​ໃນ​ຫົກ​ວັນ."
            ],
            "verses": [
                {
                    "number": 1,
                    "text": "ແລະ ຈາກ​ນັ້ນ​ພຣະ​ຜູ້​ເປັນ​ເຈົ້າ​ໄດ້​ກ່າວ​ວ່າ: ໃຫ້​ພວກ​ເຮົາ​ລົງ​ໄປ. ແລະ ພວກ​ພຣະ​ອົງ​ໄດ້​ລົງ​ໄປ​ໃນ ການ​ເລີ່ມ​ຕົ້ນ, ແລະ ພວກ​ພຣະ​ອົງ, ນັ້ນ​ຄື​ບັນ​ດາ​ພຣະ​ເຈົ້າ, ໄດ້ ວາງ​ລະບຽບ ແລະ ປະກອບ​ຟ້າ​ສະຫວັນ ແລະ ແຜ່ນ​ດິນ​ໂລກ."
                },
                {
                    "number": 2,
                    "text": "ແລະ ແຜ່ນ​ດິນ​ໂລກ, ຫລັງ​ຈາກ​ມັນ​ໄດ້​ຖືກ​ປະກອບ​ແລ້ວ, ວ່າງ​ເປົ່າ ແລະ ຮ້າງ, ເພາະ​ວ່າ​ມັນ​ບໍ່​ມີ​ສິ່ງ​ອື່ນ​ໃດ​ນອກ​ຈາກ​ແຜ່ນ​ດິນ​ໂລກ; ແລະ ຄວາມ​ມືດ​ຫຸ້ມ​ຫໍ່​ມະຫາ​ສະ​ໝຸດ​ອັນ​ກວ້າງ​ໃຫຍ່​ໄພ​ສານ; ແລະ ພຣະ​ວິນ​ຍານ​ຂອງ​ບັນ​ດາ​ພຣະ​ເຈົ້າ​ໄດ້ ວົນ​ວຽນ​ຢູ່​ເທິງ​ໜ້າ​ນ້ຳ."
                },
                {
                    "number": 3,
                    "text": "ແລະ ພວກ​ພຣະ​ອົງ (ບັນ​ດາ​ພຣະ​ເຈົ້າ) ໄດ້​ກ່າວ​ວ່າ: ໃຫ້​ມີ​ຄວາມ​ສະ​ຫວ່າງ​ສ່ອງ​ຂຶ້ນ; ແລະ ຄວາມ​ສະ​ຫວ່າງ​ກໍ​ສ່ອງ​ຂຶ້ນ."
                },
                {
                    "number": 4,
                    "text": "ແລະ ພວກ​ພຣະ​ອົງ (ບັນ​ດາ​ພຣະ​ເຈົ້າ) ໄດ້​ເຂົ້າ​ໃຈ​ຄວາມ​ສະ​ຫວ່າງ, ເພາະ​ວ່າ​ມັນ​ເຈີດ​ຈ້າ; ແລະ ພວກ​ພຣະ​ອົງ​ໄດ້​ແຍກ​ຄວາມ​ສະ​ຫວ່າງ, ຫລື ເຮັດ​ໃຫ້​ມັນ​ແຍກ​ອອກ​ຈາກ​ຄວາມ​ມືດ."
                },
                {
                    "number": 5,
                    "text": "ແລະ ບັນ​ດາ​ພຣະ​ເຈົ້າ​ໄດ້​ເອີ້ນ​ຄວາມ​ສະ​ຫວ່າງ​ນັ້ນ​ວ່າ ກາງ​ເວັນ, ແລະ ຄວາມ​ມືດ​ນັ້ນ​ພວກ​ພຣະ​ອົງ​ໄດ້​ເອີ້ນ​ມັນ​ວ່າ ກາງ​ຄືນ. ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຈາກ​ຕອນ​ຄ່ຳ​ເຖິງ​ຕອນ​ເຊົ້າ ພວກ​ພຣະ​ອົງ​ໄດ້​ເອີ້ນ​ມັນ​ວ່າ ກາງ​ຄືນ; ແລະ ຈາກ​ຕອນ​ເຊົ້າ​ເຖິງ​ຕອນ​ຄ່ຳ ພວກ​ພຣະ​ອົງ​ໄດ້​ເອີ້ນ​ມັນ​ວ່າ ກາງ​ເວັນ; ແລະ ນີ້​ເປັນ​ຈຸດ​ທຳ​ອິດ, ຫລື ການ​ເລີ່ມ​ຕົ້ນ, ຂອງ​ສິ່ງ​ທີ່​ພວກ​ພຣະ​ອົງ​ໄດ້​ເອີ້ນ​ວ່າ​ກາງ​ເວັນ ແລະ ກາງ​ຄືນ."
                },
                {
                    "number": 6,
                    "text": "ແລະ ບັນ​ດາ​ພຣະ​ເຈົ້າ​ໄດ້​ກ່າວ​ອີກ​ວ່າ: ໃຫ້ ມີ​ຄວາມ​ກວ້າງ​ໃຫຍ່​ໄພ​ສານ​ຢູ່​ທ່າມ​ກາງ​ນ້ຳ, ແລະ ມັນ​ຈະ​ແຍກ​ຜືນ​ນ້ຳ​ອອກ​ຈາກ​ຜືນ​ນ້ຳ."
                },
                {
                    "number": 7,
                    "text": "ແລະ ບັນ​ດາ​ພຣະ​ເຈົ້າ​ໄດ້​ບັນ​ຊາ​ຄວາມ​ກວ້າງ​ໃຫຍ່​ໄພ​ສານ, ເພື່ອ​ວ່າ​ມັນ​ຈະ​ໄດ້​ແຍກ​ຜືນ​ນ້ຳ​ທີ່​ຢູ່​ໃຕ້​ຄວາມ​ກວ້າງ​ໃຫຍ່​ໄພ​ສານ​ຈາກ​ຜືນ​ນ້ຳ​ທີ່​ຢູ່​ເທິງ​ຄວາມ​ກວ້າງ​ໃຫຍ່​ໄພ​ສານ; ແລະ ກໍ​ເປັນ​ດັ່ງ​ນັ້ນ, ແມ່ນ​ແຕ່​ພວກ​ພຣະ​ອົງ​ໄດ້​ບັນ​ຊາ."
                },
                {
                    "number": 8,
                    "text": "ແລະ ບັນ​ດາ​ພຣະ​ເຈົ້າ​ໄດ້​ເອີ້ນ​ຄວາມ​ກວ້າງ​ໃຫຍ່​ໄພ​ສານ, ວ່າ ຟ້າ​ສະຫວັນ. ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຈາກ​ຕອນ​ຄ່ຳ​ເຖິງ​ຕອນ​ເຊົ້າ ຖືກ​ເອີ້ນ​ວ່າ​ກາງ​ຄືນ; ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຈາກ​ຕອນ​ເຊົ້າ​ເຖິງ​ຕອນ​ຄ່ຳ ຖືກ​ເອີ້ນ​ວ່າ​ກາງ​ເວັນ; ແລະ ນີ້​ເປັນ​ຊ່ວງ ເວລາ​ທີ​ສອງ​ທີ່​ຖືກ​ເອີ້ນ​ວ່າ​ກາງ​ຄືນ ແລະ ກາງ​ເວັນ."
                },
                {
                    "number": 9,
                    "text": "ແລະ ບັນ​ດາ​ພຣະ​ເຈົ້າ​ໄດ້​ບັນ​ຊາ, ໂດຍ​ກ່າວ​ວ່າ: ໃຫ້ ນ້ຳ​ທີ່​ຢູ່​ລຸ່ມ​ຟ້າ​ສະຫວັນ ມາ​ໂຮມ​ກັນ​ຢູ່​ບ່ອນ ດຽວ, ແລະ ໃຫ້​ພື້ນ​ດິນ​ປະກົດ​ຂຶ້ນ; ແລະ ກໍ​ເປັນ​ດັ່ງ​ນັ້ນ​ດັ່ງ​ທີ່​ມັນ​ຖືກ​ບັນ​ຊາ;"
                },
                {
                    "number": 10,
                    "text": "ແລະ ບັນ​ດາ​ພຣະ​ເຈົ້າ​ໄດ້​ປະ​ກາດ​ພື້ນ​ດິນ​ແຫ້ງ, ວ່າ​ເປັນ​ແຜ່ນ​ດິນ; ແລະ ນ້ຳ​ທີ່​ມາ​ໂຮມ​ກັນ​ຢູ່​ບ່ອນ​ດຽວ, ພວກ​ພຣະ​ອົງ​ໄດ້​ປະ​ກາດ​ວ່າ, ມະຫາ​ສະ​ໝຸດ; ແລະ ບັນ​ດາ​ພຣະ​ເຈົ້າ​ເຫັນ​ວ່າ ມັນ​ໄດ້​ເຊື່ອ​ຟັງ."
                },
                {
                    "number": 11,
                    "text": "ແລະ ບັນ​ດາ​ພຣະ​ເຈົ້າ​ໄດ້​ກ່າວ​ວ່າ: ໃຫ້​ພວກ​ເຮົາ​ຕຽມ​ແຜ່ນ​ດິນ​ໂລກ​ເພື່ອ​ໃຫ້​ເກີດ ພືດ​ພັນ​ທຸກ​ຊະ​ນິດ; ທັງ​ແນວ​ເມັດ ແລະ ແນວ​ເປັນ​ໝາກ, ຕາມ​ຊະ​ນິດ​ຂອງ​ມັນ; ຕົ້ນ​ໄມ້​ເກີດ​ໝາກ, ຊຶ່ງ​ເມັດ​ຂອງ​ມັນ​ຢູ່​ໃນ​ຕົວ​ຂອງ​ມັນ​ເອງ​ຢູ່​ເທິງ​ແຜ່ນ​ດິນ​ໂລກ; ແລະ ກໍ​ເປັນ​ດັ່ງ​ນັ້ນ ແມ່ນ​ແຕ່​ດັ່ງ​ທີ່​ມັນ​ຖືກ​ບັນ​ຊາ."
                },
                {
                    "number": 12,
                    "text": "ແລະ ບັນ​ດາ​ພຣະ​ເຈົ້າ​ໄດ້​ຈັດ​ລະບຽບ​ແຜ່ນ​ດິນ​ໂລກ​ເພື່ອ​ໃຫ້​ເກີດ​ພືດ​ພັນ​ທຸກ​ຊະ​ນິດ​ຈາກ​ເມັດ​ຂອງ​ມັນ​ເອງ, ແນວ​ເປັນ​ເມັດ​ກໍ​ຈາກ​ເມັດ​ຂອງ​ມັນ, ແລະ ແນວ​ເປັນ​ໝາກ​ກໍ​ຈາກ​ໝາກ​ຂອງ​ມັນ, ອອກ​ເມັດ​ຕາມ​ຊະ​ນິດ​ຂອງ​ມັນ; ແລະ ແຜ່ນ​ດິນ​ໂລກ​ຈະ​ເກີດ​ຕົ້ນ​ໄມ້​ຕາມ​ເມັດ​ຂອງ​ມັນ, ອອກ​ໝາກ, ຊຶ່ງ​ເມັດ​ຂອງ​ມັນ​ຈະ​ເກີດ​ພຽງ​ແຕ່​ຕົ້ນ​ໄມ້​ຊະ​ນິດ​ດຽວ​ກັນ​ນັ້ນ, ຕາມ​ຊະ​ນິດ​ຂອງ​ມັນ; ແລະ ບັນ​ດາ​ພຣະ​ເຈົ້າ​ເຫັນ​ວ່າ​ມັນ​ໄດ້​ເຊື່ອ​ຟັງ."
                },
                {
                    "number": 13,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ພວກ​ພຣະ​ອົງ​ໄດ້​ນັບ​ຈຳນວນ​ວັນ; ຈາກ​ຕອນ​ຄ່ຳ​ເຖິງ​ຕອນ​ເຊົ້າ ພວກ​ພຣະ​ອົງ​ເອີ້ນ​ວ່າ​ກາງ​ຄືນ; ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຈາກ​ຕອນ​ເຊົ້າ​ເຖິງ​ຕອນ​ຄ່ຳ​ພວກ​ພຣະ​ອົງ​ໄດ້​ເອີ້ນ​ມັນ​ວ່າ​ກາງ​ເວັນ; ແລະ ມັນ​ເປັນ​ຊ່ວງ​ເວລາ​ທີ​ສາມ."
                },
                {
                    "number": 14,
                    "text": "ແລະ ບັນ​ດາ​ພຣະ​ເຈົ້າ​ໄດ້​ຈັດ​ລະບຽບ ຄວາມ​ສະ​ຫວ່າງ​ໃນ​ຄວາມ​ກວ້າງ​ໃຫຍ່​ໄພ​ສານ​ແຫ່ງ​ຟ້າ​ສະຫວັນ, ແລະ ເຮັດ​ໃຫ້​ມັນ​ແຍກ​ກາງ​ເວັນ​ອອກ​ຈາກ​ກາງ​ຄືນ; ແລະ ໄດ້​ຈັດ​ລະບຽບ​ມັນ​ເພື່ອ​ໃຫ້​ເປັນ​ເຄື່ອງ​ໝາຍ ແລະ ສຳ​ລັບ​ລະ​ດູ​ການ, ແລະ ສຳ​ລັບ​ວັນ ແລະ ສຳ​ລັບ​ປີ;"
                },
                {
                    "number": 15,
                    "text": "ແລະ ໄດ້​ຈັດ​ລະບຽບ​ມັນ​ເພື່ອ​ເປັນ​ຄວາມ​ສະ​ຫວ່າງ​ໃນ​ຄວາມ​ກວ້າງ​ໃຫຍ່​ໄພ​ສານ​ແຫ່ງ​ຟ້າ​ສະຫວັນ​ເພື່ອ​ໃຫ້​ສ່ອງ​ແສງ​ລົງ​ມາ​ສູ່​ແຜ່ນ​ດິນ​ໂລກ; ແລະ ກໍ​ເປັນ​ດັ່ງ​ນັ້ນ."
                },
                {
                    "number": 16,
                    "text": "ແລະ ບັນ​ດາ​ພຣະ​ເຈົ້າ​ໄດ້​ຈັດ​ລະບຽບ​ແສງ​ທີ່​ເຈີດ​ຈ້າ​ສອງ​ດວງ, ແສງ​ທີ່​ເຈີດ​ຈ້າ ຫລາຍ​ກວ່າ​ໃຫ້​ປົກ​ຄອງ​ກາງ​ເວັນ, ແລະ ແສງ​ທີ່​ເຈີດ​ຈ້າ​ໜ້ອຍ​ກວ່າ​ໃຫ້​ປົກ​ຄອງ​ກາງ​ຄືນ; ພ້ອມ​ກັບ​ແສງ​ທີ່​ເຈີດ​ຈ້າ​ໜ້ອຍ​ກວ່າ ພວກ​ພຣະ​ອົງ​ໄດ້​ວາງ​ໝູ່​ດວງ​ດາວ​ນຳ​ອີກ;"
                },
                {
                    "number": 17,
                    "text": "ແລະ ບັນ​ດາ​ພຣະ​ເຈົ້າ​ໄດ້​ວາງ​ມັນ​ໄວ້​ຢູ່​ໃນ​ຄວາມ​ກວ້າງ​ໃຫຍ່​ໄພ​ສານ​ແຫ່ງ​ຟ້າ​ສະຫວັນ, ເພື່ອ​ໃຫ້​ສ່ອງ​ແສງ​ລົງ​ມາ​ສູ່​ແຜ່ນ​ດິນ​ໂລກ, ແລະ ເພື່ອ​ປົກ​ຄອງ​ກາງ​ເວັນ ແລະ ກາງ​ຄືນ, ແລະ ເພື່ອ​ເຮັດ​ໃຫ້​ແຍກ​ຄວາມ​ສະ​ຫວ່າງ​ຈາກ​ຄວາມ​ມືດ."
                },
                {
                    "number": 18,
                    "text": "ແລະ ບັນ​ດາ​ພຣະ​ເຈົ້າ​ໄດ້​ເຝົ້າ​ເບິ່ງ​ສິ່ງ​ເຫລົ່າ​ນັ້ນ ຊຶ່ງ​ພຣະ​ອົງ​ໄດ້​ບັນ​ຊາ​ຈົນ​ວ່າ​ມັນ​ເຊື່ອ​ຟັງ."
                },
                {
                    "number": 19,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຈາກ​ຕອນ​ຄ່ຳ​ເຖິງ​ຕອນ​ເຊົ້າ ເປັນ​ກາງ​ຄືນ; ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຈາກ​ຕອນ​ເຊົ້າ​ເຖິງ​ຕອນ​ຄ່ຳ ເປັນ​ກາງ​ເວັນ; ແລະ ມັນ​ເປັນ​ຊ່ວງ​ເວລາ​ທີ​ສີ່."
                },
                {
                    "number": 20,
                    "text": "ແລະ ບັນ​ດາ​ພຣະ​ເຈົ້າ​ໄດ້​ກ່າວ​ວ່າ: ໃຫ້​ພວກ​ເຮົາ​ຕຽມ​ຜືນ​ນ້ຳ​ເພື່ອ​ໃຫ້​ເກີດ​ສັດ​ຫລາຍ​ຈຳ​ພວກ​ເກີດ​ຢູ່​ໃນ​ນ້ຳ​ເຕັມ​ຢູ່​ຢ່າງ​ຫລວງ​ຫລາຍ; ແລະ ຝູງ​ນົກ, ເພື່ອ​ມັນ​ຈະ​ໄດ້​ບິນ​ໄປ​ມາ​ໃນ​ຄວາມ​ກວ້າງ​ໃຫຍ່​ໄພ​ສານ​ແຫ່ງ​ຟ້າ​ສະຫວັນ."
                },
                {
                    "number": 21,
                    "text": "ແລະ ບັນ​ດາ​ພຣະ​ເຈົ້າ​ໄດ້​ຕຽມ​ຜືນ​ນ້ຳ​ເພື່ອ​ໃຫ້​ມີ ປາ​ວານ​ຂະ​ໜາດ​ໃຫຍ່, ແລະ ສັດ​ທຸກ​ຊະ​ນິດ​ທີ່​ເຄື່ອນ​ຍ້າຍ, ຊຶ່ງ​ຈະ​ເຕັມ​ຢູ່​ຢ່າງ​ອຸ​ດົມ​ສົມ​ບູນ​ໃນ​ຜືນ​ນ້ຳ​ຕາມ​ຊະ​ນິດ​ຂອງ​ມັນ; ແລະ ນົກ​ທຸກ​ຕົວ ຕາມ​ຊະ​ນິດ​ຂອງ​ມັນ. ແລະ ບັນ​ດາ​ພຣະ​ເຈົ້າ​ເຫັນ​ວ່າ​ມັນ​ໄດ້​ເຊື່ອ​ຟັງ, ແລະ ວ່າ​ແຜນ​ຂອງ​ພວກ​ພຣະ​ອົງ​ນັ້ນ​ດີ."
                },
                {
                    "number": 22,
                    "text": "ແລະ ບັນ​ດາ​ພຣະ​ເຈົ້າ​ໄດ້​ກ່າວ​ວ່າ: ພວກ​ເຮົາ​ຈະ​ອວຍ​ພອນ​ມັນ, ແລະ ເຮັດ​ໃຫ້​ມັນ​ພາ​ກັນ​ອອກ​ແມ່​ແຜ່​ລູກ​ຫລາຍ​ຢູ່​ເຕັມ ມະຫາ​ສະ​ໝຸດ; ແລະ ເຮັດ​ໃຫ້​ຝູງ​ນົກ​ແຜ່​ຜາຍ​ຂະ​ຫຍາຍ​ພັນ​ຫລາຍ​ຂຶ້ນ​ຢູ່​ໃນ​ແຜ່ນ​ດິນ​ໂລກ."
                },
                {
                    "number": 23,
                    "text": "ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຈາກ​ຕອນ​ຄ່ຳ​ເຖິງ​ຕອນ​ເຊົ້າ ຖືກ​ເອີ້ນ​ວ່າ​ກາງ​ຄືນ; ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຈາກ​ຕອນ​ເຊົ້າ​ເຖິງ​ຕອນ​ຄ່ຳ ຖືກ​ເອີ້ນ​ວ່າ​ກາງ​ເວັນ; ແລະ ມັນ​ເປັນ​ຊ່ວງ​ເວລາ​ທີ​ຫ້າ."
                },
                {
                    "number": 24,
                    "text": "ແລະ ບັນ​ດາ​ພຣະ​ເຈົ້າ​ໄດ້​ຕຽມ​ແຜ່ນ​ດິນ​ໂລກ​ເພື່ອ​ໃຫ້​ມີ​ສັດ​ຈຳ​ພວກ​ຕ່າງໆ​ຢູ່​ເທິງ​ແຜ່ນ​ດິນ​ໂລກ​ຕາມ​ຊະ​ນິດ​ຂອງ​ມັນ, ສັດ​ບ້ານ, ແລະ ສັດ​ຍ່າງ​ຍ້າຍ​ເລືອ​ຄານ, ແລະ ສັດ​ປ່າ​ເກີດ​ຂຶ້ນ​ທົ່ວ​ແຜ່ນ​ດິນ​ໂລກ​ຕາມ​ຊະ​ນິດ​ຂອງ​ມັນ; ແລະ ກໍ​ເປັນ​ດັ່ງ​ນັ້ນ, ດັ່ງ​ທີ່​ພວກ​ພຣະ​ອົງ​ໄດ້​ກ່າວ."
                },
                {
                    "number": 25,
                    "text": "ແລະ ບັນ​ດາ​ພຣະ​ເຈົ້າ​ໄດ້​ຈັດ​ລະບຽບ​ແຜ່ນ​ດິນ​ໂລກ​ເພື່ອ​ໃຫ້​ມີ​ສັດ​ປ່າ​ເກີດ​ຂຶ້ນ​ຕາມ​ຊະ​ນິດ​ຂອງ​ມັນ, ແລະ ສັດ​ບ້ານ​ຕາມ​ຊະ​ນິດ​ຂອງ​ມັນ, ແລະ ທຸກ​ຊະ​ນິດ​ທີ່​ຍ່າງ​ຍ້າຍ​ເລືອ​ຄານ​ຢູ່​ເທິງ​ແຜ່ນ​ດິນ​ໂລກ​ຕາມ​ຊະ​ນິດ​ຂອງ​ມັນ; ແລະ ບັນ​ດາ​ພຣະ​ເຈົ້າ​ເຫັນ​ວ່າ​ມັນ​ໄດ້​ເຊື່ອ​ຟັງ."
                },
                {
                    "number": 26,
                    "text": "ແລະ ບັນ​ດາ​ພຣະ​ເຈົ້າ​ໄດ້ ປຶກ​ສາ​ຫາ​ລື​ກັນ ແລະ ໄດ້​ກ່າວ​ວ່າ: ໃຫ້​ພວກ​ເຮົາ​ລົງ​ໄປ ແລະ ປະກອບ ມະນຸດ​ໃຫ້​ເປັນ ຮູບ​ລັກ​ສະ​ນະ​ທີ່​ຄ້າຍ​ຄື​ພວກ​ເຮົາ, ຕາມ​ລັກ​ສະ​ນະ​ຂອງ​ພວກ​ເຮົາ; ແລະ ພວກ​ເຮົາ​ຈະ​ໃຫ້​ພວກ​ເຂົາ​ມີ​ອຳນາດ​ເໜືອ​ປາ​ໃນ​ນ້ຳ, ແລະ ເໜືອ​ນົກ​ໃນ​ອາ​ກາດ, ແລະ ເໜືອ​ສັດ​ທັງ​ໝົດ, ແລະ ເໜືອ​ທັງ​ແຜ່ນ​ດິນ​ໂລກ, ແລະ ເໜືອ​ສັດ​ຍ່າງ​ຍ້າຍ​ເລືອ​ຄານ​ທຸກ​ຊະ​ນິດ​ຢູ່​ເທິງ​ແຜ່ນ​ດິນ​ໂລກ."
                },
                {
                    "number": 27,
                    "text": "ດັ່ງ​ນັ້ນ ບັນ​ດາ​ພຣະ​ເຈົ້າ​ຈຶ່ງ​ໄດ້​ລົງ​ໄປ​ຈັດ​ລະບຽບ​ມະນຸດ​ໃນ​ຮູບ​ລັກ​ສະ​ນະ​ຂອງ​ພວກ​ພຣະ​ອົງ​ເອງ, ໃນ​ຮູບ​ຮ່າງ​ລັກ​ສະ​ນະ​ຂອງ​ບັນ​ດາ​ພຣະ​ເຈົ້າ ພວກ​ພຣະ​ອົງ​ໄດ້​ປະກອບ​ພວກ​ເຂົາ, ຊາຍ ແລະ ຍິງ​ພວກ​ພຣະ​ອົງ​ໄດ້​ປະກອບ​ພວກ​ເຂົາ."
                },
                {
                    "number": 28,
                    "text": "ແລະ ບັນ​ດາ​ພຣະ​ເຈົ້າ​ໄດ້​ກ່າວ​ວ່າ: ພວກ​ເຮົາ​ຈະ​ອວຍ​ພອນ​ພວກ​ເຂົາ. ແລະ ບັນ​ດາ​ພຣະ​ເຈົ້າ​ໄດ້​ກ່າວ​ວ່າ: ພວກ​ເຮົາ​ຈະ​ເຮັດ​ໃຫ້​ພວກ​ເຂົາ​ມີ​ລູກ​ເຕົ້າ​ໃຫ້​ແຜ່​ຂະ​ຫຍາຍ, ແລະ ປົກ​ຄອງ​ມັນ, ແລະ ມີ​ອຳນາດ​ເໜືອ​ປາ​ໃນ​ນ້ຳ, ແລະ ເໜືອ​ນົກ​ໃນ​ອາ​ກາດ, ສັດ​ທຸກ​ຊະ​ນິດ​ທີ່​ເຄື່ອນ​ຍ້າຍ​ຢູ່​ເທິງ​ແຜ່ນ​ດິນ​ໂລກ."
                },
                {
                    "number": 29,
                    "text": "ແລະ ບັນ​ດາ​ພຣະ​ເຈົ້າ​ໄດ້​ກ່າວ​ວ່າ: ຈົ່ງ​ເບິ່ງ, ພວກ​ເຮົາ​ຈະ​ມອບ​ພືດ​ເປັນ​ເມັດ​ທຸກ​ຊະ​ນິດ, ທີ່​ຈະ​ເກີດ​ຢູ່​ເທິງ​ພື້ນ​ແຜ່ນ​ດິນ​ໂລກ, ແລະ ຕົ້ນ​ໄມ້​ທັງ​ໝົດ ແລະ ໝາກ​ຂອງ​ມັນ​ໃຫ້​ແກ່​ພວກ​ເຂົາ; ມັນ​ຈະ​ເປັນ ອາຫານ​ຂອງ​ພວກ​ເຂົາ."
                },
                {
                    "number": 30,
                    "text": "ແລະ ສຳ​ລັບ​ສັດ​ປ່າ​ຢູ່​ໃນ​ແຜ່ນ​ດິນ​ໂລກ, ແລະ ສຳ​ລັບ​ນົກ​ຢູ່​ໃນ​ອາ​ກາດ, ແລະ ສຳ​ລັບ​ສັດ​ຍ່າງ​ຍ້າຍ​ເລືອ​ຄານ​ທຸກ​ຊະ​ນິດ​ຢູ່​ໃນ​ແຜ່ນ​ດິນ​ໂລກ, ຈົ່ງ​ເບິ່ງ, ພວກ​ເຮົາ​ຈະ​ມອບ​ຊີ​ວິດ​ໃຫ້​ແກ່​ມັນ, ແລະ ພ້ອມ​ນີ້​ພວກ​ເຮົາ​ໃຫ້​ຫຍ້າ​ກັບ​ພືດ​ແກ່​ພວກ​ມັນ​ເພື່ອ​ເປັນ​ອາຫານ, ແລະ ສິ່ງ​ເຫລົ່າ​ນີ້​ທັງ​ໝົດ​ຈະ​ຖືກ​ຈັດ​ລະບຽບ​ໄວ້​ດັ່ງ​ນີ້."
                },
                {
                    "number": 31,
                    "text": "ແລະ ບັນ​ດາ​ພຣະ​ເຈົ້າ​ໄດ້​ກ່າວ​ວ່າ: ພວກ​ເຮົາ​ຈະ​ເຮັດ​ທຸກ​ສິ່ງ​ທີ່​ພວກ​ເຮົາ​ໄດ້​ກ່າວ, ແລະ ຈັດ​ລະບຽບ​ມັນ; ແລະ ຈົ່ງ​ເບິ່ງ, ມັນ​ຈະ​ເຊື່ອ​ຟັງ​ຢ່າງ​ເຄັ່ງ​ຄັດ. ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຈາກ​ຕອນ​ຄ່ຳ​ເຖິງ​ຕອນ​ເຊົ້າ ຖືກ​ເອີ້ນ​ວ່າ​ກາງ​ຄືນ; ແລະ ເຫດ​ການ​ໄດ້​ບັງ​ເກີດ​ຂຶ້ນ​ຄື ຈາກ​ຕອນ​ເຊົ້າ​ເຖິງ​ຕອນ​ຄ່ຳ ຖືກ​ເອີ້ນ​ວ່າ​ກາງ​ເວັນ; ແລະ ພວກ​ພຣະ​ອົງ​ໄດ້​ນັບ​ເປັນ​ຊ່ວງ​ເວລາ ທີ​ຫົກ."
                }
            ]
        },
        "/study/scriptures/pgp/abr/5": {
            "uri": "/study/scriptures/pgp/abr/5",
            "title": "ອັບ​ຣາ​ຮາມ 5",
            "data_type": "chapter",
            "chapter_name": "ບົດ​ທີ 5",
            "chapter_summary": [
                "ພຣະ​ເຈົ້າ​ສຳ​ເລັດ​ການ​ວາງ​ແຜນ​ຂອງ​ພວກ​ພຣະ​ອົງ​ໃນ​ການ​ສ້າງ​ທຸກ​ສິ່ງ​ທັງ​ປວງ—ພວກ​ພຣະ​ອົງ​ຈັດ​ການ​ສ້າງ​ອີງ​ຕາມ​ແຜນ​ຂອງ​ພວກ​ພຣະ​ອົງ—ອາດາມ​ຕັ້ງ​ຊື່​ໃຫ້​ສັດ​ທຸກ​ຊະ​ນິດ​ທີ່​ມີ​ຊີ​ວິດ."
            ],
            "verses": [
                {
                    "number": 1,
                    "text": "ແລະ ດັ່ງ​ນັ້ນ ພວກ​ເຮົາ​ຈະ​ສຳ​ເລັດ​ຟ້າ​ສະຫວັນ ແລະ ແຜ່ນ​ດິນ​ໂລກ, ແລະ ທຸກ​ສິ່ງ​ທັງ​ປວງ​ຂອງ​ມັນ."
                },
                {
                    "number": 2,
                    "text": "ແລະ ບັນ​ດາ​ພຣະ​ເຈົ້າ​ໄດ້​ກ່າວ​ໃນ​ບັນ​ດາ​ພວກ​ພຣະ​ອົງ​ເອງ​ວ່າ: ໃນ​ຊ່ວງ​ເວລາ ທີ​ເຈັດ ພວກ​ເຮົາ​ຈະ​ສິ້ນ​ສຸດ​ວຽກ​ງານ​ຂອງ​ພວກ​ເຮົາ, ຊຶ່ງ​ພວກ​ເຮົາ​ໄດ້​ປຶກ​ສາ​ກັນ; ແລະ ພວກ​ເຮົາ​ຈະ​ພັກ​ຜ່ອນ​ໃນ​ຊ່ວງ​ເວລາ​ທີ​ເຈັດ​ຈາກ​ວຽກ​ງານ​ທັງ​ໝົດ​ຂອງ​ພວກ​ເຮົາ ຊຶ່ງ​ພວກ​ເຮົາ​ໄດ້​ປຶກ​ສາ​ກັນ."
                },
                {
                    "number": 3,
                    "text": "ແລະ ບັນ​ດາ​ພຣະ​ເຈົ້າ​ໄດ້​ຢຸດ​ຕິ​ໃນ​ຊ່ວງ​ເວລາ​ທີ​ເຈັດ, ເພາະ​ວ່າ​ໃນ​ຊ່ວງ​ເວລາ​ທີ​ເຈັດ ພວກ​ພຣະ​ອົງ​ຈະ ພັກ​ຜ່ອນ​ຈາກ​ວຽກ​ງານ​ທັງ​ໝົດ​ຂອງ​ພວກ​ພຣະ​ອົງ ຊຶ່ງ​ພວກ​ພຣະ​ອົງ (ບັນ​ດາ​ພຣະ​ເຈົ້າ) ໄດ້​ປຶກ​ສາ​ກັນ​ໃນ​ບັນ​ດາ​ພວກ​ພຣະ​ອົງ​ເອງ​ທີ່​ຈະ​ປະກອບ; ແລະ ຊຳລະ​ມັນ​ໃຫ້​ສັກ​ສິດ. ແລະ ການ​ຕັດ​ສິນ​ພຣະ​ໄທ​ຂອງ​ພວກ​ພຣະ​ອົງ​ເປັນ​ດັ່ງ​ນັ້ນ​ໃນ​ເວລາ​ທີ່​ພວກ​ພຣະ​ອົງ​ໄດ້​ປຶກ​ສາ​ກັນ​ໃນ​ບັນ​ດາ​ພວກ​ພຣະ​ອົງ​ເອງ​ທີ່​ຈະ​ປະກອບ​ຟ້າ​ສະຫວັນ ແລະ ແຜ່ນ​ດິນ​ໂລກ."
                },
                {
                    "number": 4,
                    "text": "ແລະ ບັນ​ດາ​ພຣະ​ເຈົ້າ​ໄດ້​ລົງ​ໄປ ແລະ ໄດ້​ປະກອບ​ລຳ​ດັບ​ການ​ສ້າງ​ຟ້າ​ສະຫວັນ ແລະ ແຜ່ນ​ດິນ​ໂລກ, ເມື່ອ​ມັນ​ຖືກ​ປະກອບ​ໃນ​ວັນ​ທີ່​ບັນ​ດາ​ພຣະ​ເຈົ້າ​ໄດ້​ປະກອບ​ແຜ່ນ​ດິນ​ໂລກ ແລະ ຟ້າ​ສະຫວັນ,"
                },
                {
                    "number": 5,
                    "text": "ຕາມ​ທຸກ​ສິ່ງ​ຊຶ່ງ​ພວກ​ພຣະ​ອົງ​ໄດ້​ກ່າວ​ກ່ຽວ​ກັບ​ພືດ​ທຸກ​ຊະ​ນິດ​ໃນ​ທົ່ງ ກ່ອນ​ມັນ​ຢູ່​ໃນ​ແຜ່ນ​ດິນ​ໂລກ, ແລະ ພືດ​ພັນ​ທຸກ​ຊະ​ນິດ​ໃນ​ທົ່ງ​ກ່ອນ​ມັນ​ເຕີບ​ໂຕ; ເພາະ​ວ່າ​ບັນ​ດາ​ພຣະ​ເຈົ້າ​ບໍ່​ໄດ້​ເຮັດ​ໃຫ້​ຝົນ​ຕົກ​ລົງ​ມາ​ເທິງ​ແຜ່ນ​ດິນ​ໂລກ ເມື່ອ​ພວກ​ພຣະ​ອົງ​ໄດ້​ປຶກ​ສາ​ກັນ​ທີ່​ຈະ​ເຮັດ​ສິ່ງ​ເຫລົ່າ​ນັ້ນ, ແລະ ຍັງ​ບໍ່​ໄດ້​ປະກອບ​ມະນຸດ​ໃຫ້​ທຳ​ມາ​ຫາ​ກິນ​ເທື່ອ."
                },
                {
                    "number": 6,
                    "text": "ແຕ່​ມີ​ໝອກ​ລອຍ​ຂຶ້ນ​ຈາກ​ແຜ່ນ​ດິນ​ໂລກ, ແລະ ພົມ​ນ້ຳ​ໃຫ້​ພື້ນ​ດິນ​ທັງ​ໝົດ​ຊຸ່ມ​ຊື່ນ."
                },
                {
                    "number": 7,
                    "text": "ແລະ ບັນ​ດາ​ພຣະ​ເຈົ້າ​ໄດ້​ປະກອບ​ມະນຸດ​ຈາກ ຂີ້​ດິນ​ແຕ່​ພື້ນ​ດິນ, ແລະ ໄດ້​ເອົາ ວິນ​ຍານ​ຂອງ​ລາວ​ມາ (ນັ້ນ​ຄື, ວິນ​ຍານ​ຂອງ​ມະນຸດ), ແລະ ໃສ່​ໄວ້​ໃນ​ລາວ; ແລະ ໄດ້​ເປົ່າ​ລົມ​ໃສ່​ຮູ​ດັງ​ຂອງ​ລາວ​ໃຫ້​ມີ​ຊີ​ວິດ, ແລະ ຮູບ​ປັ້ນ​ນັ້ນ​ກໍ​ໄດ້​ກາຍ​ເປັນ ຈິດ​ວິນ​ຍານ​ທີ່​ມີ​ຊີ​ວິດ."
                },
                {
                    "number": 8,
                    "text": "ແລະ ບັນ​ດາ​ພຣະ​ເຈົ້າ​ໄດ້​ສ້າງ​ສວນ​ແຫ່ງ​ໜຶ່ງ, ໃນ ເອເດນ​ຢູ່​ທາງ​ທິດ​ຕາ​ເວັນ​ອອກ, ແລະ ຢູ່​ທີ່​ນັ້ນ​ພວກ​ພຣະ​ອົງ​ໄດ້​ເອົາ​ຊາຍ, ຜູ້​ທີ່​ພວກ​ພຣະ​ອົງ​ໄດ້​ເອົາ​ວິນ​ຍານ​ໃສ່​ໄວ້​ໃນ​ຮ່າງ​ກາຍ​ທີ່​ພວກ​ພຣະ​ອົງ​ໄດ້​ປະກອບ."
                },
                {
                    "number": 9,
                    "text": "ແລະ ຈາກ​ພື້ນ​ດິນ​ບັນ​ດາ​ພຣະ​ເຈົ້າ​ໄດ້​ບັນ​ດານ​ໃຫ້​ຕົ້ນ​ໄມ້​ທຸກ​ຊະ​ນິດ​ເຕີບ​ໂຕ ທີ່​ເພິ່ງ​ພໍ​ໃຈ ແລະ ສຳ​ລັບ​ເປັນ​ອາຫານ; ຕົ້ນ​ໄມ້​ແຫ່ງ​ຊີ​ວິດ, ຢູ່​ໃນ​ກາງ​ສວນ, ແລະ ຕົ້ນ​ໄມ້​ແຫ່ງ​ຄວາມ​ຮູ້​ດີ ແລະ ຮູ້​ຊົ່ວ​ນຳ​ອີກ."
                },
                {
                    "number": 10,
                    "text": "ມີ​ແມ່​ນ້ຳ​ສາຍ​ໜຶ່ງ​ໄຫລ​ອອກ​ມາ​ຈາກ​ສວນ​ເອເດນ, ເພື່ອ​ຫົດ​ນ້ຳ​ສວນ, ແລະ ຈາກ​ບ່ອນ​ນັ້ນ​ມັນ​ໄດ້​ແບ່ງ​ອອກ​ເປັນ​ສີ່​ສາຍ."
                },
                {
                    "number": 11,
                    "text": "ແລະ ບັນ​ດາ​ພຣະ​ເຈົ້າ​ໄດ້​ເອົາ​ມະນຸດ​ໄປ ແລະ ວາງ​ລາວ​ໄວ້​ໃນ​ສວນ​ເອເດນ, ເພື່ອ​ຕົກ​ແຕ່ງ ແລະ ຮັກ​ສາ​ມັນ."
                },
                {
                    "number": 12,
                    "text": "ແລະ ບັນ​ດາ​ພຣະ​ເຈົ້າ​ໄດ້​ບັນ​ຊາ​ມະນຸດ, ໂດຍ​ກ່າວ​ວ່າ: ໝາກ​ໄມ້​ທຸກ​ຕົ້ນ​ໃນ​ສວນ​ນີ້​ເຈົ້າ​ກິນ​ໄດ້,"
                },
                {
                    "number": 13,
                    "text": "ເວັ້ນ​ໄວ້​ແຕ່​ຕົ້ນ​ໄມ້​ແຫ່ງ​ຄວາມ​ຮູ້​ດີ ແລະ ຮູ້​ຊົ່ວ, ເຈົ້າ​ຢ່າ​ໄດ້​ກິນ​ໝາກ​ໄມ້​ໃນ​ຕົ້ນ​ນັ້ນ; ເພາະ​ວ່າ​ຖ້າ​ຫາກ​ເຈົ້າ​ຂືນ​ກິນ​ເມື່ອ​ໃດ ເຈົ້າ​ຈະ​ຕາຍ​ເມື່ອ​ນັ້ນ. ບັດ​ນີ້ ຂ້າ​ພະ​ເຈົ້າ, ອັບ​ຣາ​ຮາມ, ເຫັນ​ວ່າ​ມັນ​ສອດ​ຄ່ອ​ງ​ກັບ ເວລາ​ຂອງ​ພຣະ​ຜູ້​ເປັນ​ເຈົ້າ, ຊຶ່ງ​ສອດ​ຄ່ອງ​ກັບ​ເວລາ​ຂອງ ໂຄ​ລອບ; ເພາະ​ວ່າ​ຈົນ​ເຖິງ​ບັດ​ນີ້ ບັນ​ດາ​ພຣະ​ເຈົ້າ​ບໍ່​ໄດ້​ກຳ​ນົດ​ການ​ຄິດ​ໄລ່​ໄວ້​ແກ່​ອາດາມ."
                },
                {
                    "number": 14,
                    "text": "ແລະ ບັນ​ດາ​ພຣະ​ເຈົ້າ​ໄດ້​ກ່າວ​ວ່າ: ໃຫ້​ພວກ​ເຮົາ​ສ້າງ​ຜູ້​ຊ່ວຍ​ຊູ​ທີ່​ເໝາະ​ສົມ​ສຳ​ລັບ​ຜູ້​ຊາຍ, ເພາະ​ວ່າ​ບໍ່​ສົມ​ຄວນ​ທີ່​ຜູ້​ຊາຍ​ຕ້ອງ​ຢູ່​ໂດດ​ດ່ຽວ​ຢ່າງ​ນີ້, ສະນັ້ນ ພວກ​ເຮົາ​ຈະ​ສ້າງ​ຜູ້​ຊ່ວຍ​ຊູ​ທີ່​ເໝາະ​ສົມ​ໃຫ້​ລາວ."
                },
                {
                    "number": 15,
                    "text": "ແລະ ບັນ​ດາ​ພຣະ​ເຈົ້າ​ໄດ້​ເຮັດ​ໃຫ້ ອາດາມ​ນອນ​ຫລັບ; ແລະ ລາວ​ໄດ້​ນອນ​ຫລັບ​ສະ​ໜິດ, ແລະ ພວກ​ພຣະ​ອົງ​ໄດ້​ເອົາ​ກະ​ດູກ​ຂ້າງ​ຊີກ​ໜຶ່ງ​ຂອງ​ລາວ​ອອກ​ມາ, ແລະ ໄດ້​ເຮັດ​ໃຫ້​ເນື້ອ​ໜັງ​ຈອດ​ຕິດ​ກັນ​ດັ່ງ​ເດີມ;"
                },
                {
                    "number": 16,
                    "text": "ແລະ ກະ​ດູກ​ຂ້າງ​ຊຶ່ງ​ບັນ​ດາ​ພຣະ​ເຈົ້າ​ໄດ້​ເອົາ​ມາ​ຈາກ​ຜູ້​ຊາຍ, ໄດ້​ປະກອບ​ເປັນ ຜູ້​ຍິງ, ແລະ ໄດ້​ນຳ​ນາງ​ມາ​ມອບ​ໃຫ້​ຜູ້​ຊາຍ."
                },
                {
                    "number": 17,
                    "text": "ແລະ ອາດາມ​ໄດ້​ກ່າວ​ວ່າ: ນາງ​ມາ​ຈາກ​ກະ​ດູກ​ຂອງ​ເຮົາ, ແລະ ເນື້ອ​ໜັງ​ຂອງ​ນາງ​ມາ​ຈາກ​ເນື້ອ​ໜັງ​ຂອງ​ເຮົາ; ນາງ​ຈະ​ຖືກ​ເອີ້ນ​ວ່າ ຜູ້​ຍິງ, ເພາະ​ວ່າ​ນາງ​ມາ​ຈາກ​ຜູ້​ຊາຍ;"
                },
                {
                    "number": 18,
                    "text": "ສະນັ້ນ ຜູ້​ຊາຍ​ຈຶ່ງ​ຈາກ​ພໍ່​ແມ່ ແລະ ໄປ ຕິດ​ພັນ​ຢູ່​ກັບ​ເມຍ​ຂອງ​ຕົນ; ແລະ ພວກ​ເຂົາ​ທັງ​ສອງ​ກໍ​ກາຍ​ເປັນ ໜຶ່ງ."
                },
                {
                    "number": 19,
                    "text": "ແລະ ພວກ​ເຂົາ​ໄດ້​ເປືອຍ​ກາຍ​ຢູ່, ຜູ້​ຊາຍ ແລະ ເມຍ​ຂອງ​ລາວ, ແຕ່​ພວກ​ເຂົາ​ບໍ່​ຮູ້​ສຶກ​ລະ​ອາຍ​ກັນ​ເລີຍ."
                },
                {
                    "number": 20,
                    "text": "ແລະ ຈາກ​ພື້ນ​ດິນ​ບັນ​ດາ​ພຣະ​ເຈົ້າ​ໄດ້​ປັ້ນ​ສັດ​ທຸກ​ຕົວ​ໃນ​ທົ່ງ, ແລະ ນົກ​ທຸກ​ຕົວ​ໃນ​ອາ​ກາດ; ແລະ ໄດ້​ບັນ​ຊາ​ມັນ​ໃຫ້​ມາ​ຫາ​ອາດາມ ເພື່ອ​ເບິ່ງ​ວ່າ​ລາວ​ຈະ​ເອີ້ນ​ມັນ​ຢ່າງ​ໃດ; ແລະ ອັນ​ໃດ​ກໍ​ຕາມ​ທີ່​ອາດາມ​ເອີ້ນ​ສັດ​ທຸກ​ຊະ​ນິດ​ທີ່​ມີ​ຊີ​ວິດ​ເຫລົ່າ​ນັ້ນ, ນັ້ນ​ຈະ​ເປັນ​ຊື່​ຂອງ​ມັນ."
                },
                {
                    "number": 21,
                    "text": "ແລະ ອາດາມ​ໄດ້​ຕັ້ງ​ຊື່​ໃຫ້​ສັດ​ລ້ຽງ, ແລະ ນົກ​ໃນ​ອາ​ກາດ, ແລະ ໃຫ້​ສັດ​ປ່າ​ທັງ​ໝົດ​ຢູ່​ໃນ​ທົ່ງ; ແລະ ສຳ​ລັບ​ອາດາມ, ຈຶ່ງ​ມີ​ຜູ້​ຊ່ວຍ​ຊູ​ທີ່​ເໝາະ​ສົມ​ແກ່​ລາວ."
                }
            ]
        },
        "/study/scriptures/pgp/abr/fac-1": {
            "uri": "/study/scriptures/pgp/abr/fac-1",
            "title": "ສຳ​ເນົາ ເລກ​ທີ 1",
            "data_type": "figure",
            "book_title": "ສຳ​ເນົາ​ຈາກ​ໜັງ​ສື​ອັບ​ຣາ​ຮາມ",
            "subtitle": [
                "ເລກ​ທີ 1"
            ],
            "text": [
                "ຄຳ​ອະ​ທິ​ບາຍ",
                "ຮູບ​ທີ 1. ທູດ​ຂອງ​ພຣະ​ຜູ້​ເປັນ​ເຈົ້າ.",
                "ຮູບ​ທີ 2. ອັບ​ຣາ​ຮາມ​ຖືກ​ມັດ​ຢູ່​ເທິງ​ແທ່ນ​ບູຊາ.",
                "ຮູບ​ທີ 3. ປະ​ໂລ​ຫິດ​ຂອງ​ເອ​ເຄ​ນາ​ຜູ້​ນະມັດ​ສະການ​ຮູບ​ບູຊາ​ພະ​ຍາ​ຍາມ​ຖວາຍ​ອັບ​ຣາ​ຮາມ​ເປັນ​ເຄື່ອງ​ບູຊາ.",
                "ຮູບ​ທີ 4. ແທ່ນ​ບູຊາ​ຊຶ່ງ​ປະ​ໂລ​ຫິດ​ຜູ້​ນະມັດ​ສະການ​ຮູບ​ບູຊາ​ໃຊ້​ເຮັດ​ພິ​ທີ​ຖວາຍ​ເຄື່ອງ​ບູຊາ, ໂດຍ​ຕັ້ງ​ຢູ່​ທາງ​ໜ້າ​ພຣະ​ເຈົ້າ​ຂອງ​ເອ​ເຄ​ນາ, ລິບ​ນາ, ມາ​ມັກ​ຄຣາ, ໂຄ​ແຣສ໌, ແລະ ຟາ​ຣາ​ໂອ.",
                "ຮູບ​ທີ 5. ພຣະ​ເຈົ້າ​ຂອງ​ເອ​ເຄ​ນາ​ທີ່​ເປັນ​ຮູບ​ບູຊາ.",
                "ຮູບ​ທີ 6. ພຣະ​ເຈົ້າ​ຂອງ​ລິບ​ນາ​ທີ່​ເປັນ​ຮູບ​ບູຊາ.",
                "ຮູບ​ທີ 7. ພຣະ​ເຈົ້າ​ຂອງ​ມາ​ມັກ​ຄຣາ​ທີ່​ເປັນ​ຮູບ​ບູຊາ.",
                "ຮູບ​ທີ 8. ພຣະ​ເຈົ້າ​ຂອງ​ໂຄ​ແຣສ໌​ທີ່​ເປັນ​ຮູບ​ບູຊາ.",
                "ຮູບ​ທີ 9. ພຣະ​ເຈົ້າ​ຂອງ​ຟາ​ຣາ​ໂອ​ທີ່​ເປັນ​ຮູບ​ບູຊາ.",
                "ຮູບ​ທີ 10. ອັບ​ຣາ​ຮາມ​ໃນ​ເອຢິບ.",
                "ຮູບ​ທີ 11. ມຸ້ງ​ໝາຍ​ເພື່ອ​ສະແດງ​ໃຫ້​ເຫັນ​ເສົາ​ຫລັກ​ຂອງ​ຟ້າ​ສະຫວັນ, ຕາມ​ຄວາມ​ເຂົ້າ​ໃຈ​ຂອງ​ຊາວ​ເອຢິບ.",
                "ຮູບ​ທີ 12. ຣໍ​ຄີ​ຢາງ, ໝາຍ​ເຖິງ​ຄວາມ​ກວ້າງ​ໃຫຍ່​ໄພ​ສານ, ຫລື ທ້ອງ​ນະ​ພາ​ຢູ່​ເທິງ​ຫົວ​ຂອງ​ເຮົາ; ແຕ່​ໃນ​ກໍ​ລະ​ນີ​ນີ້, ໃນ​ຄວາມ​ສຳ​ພັນ​ກ່ຽວ​ກັບ​ຮູບ​ພາບ​ນີ້, ຊາວ​ເອຢິບ​ໝາຍ​ເຖິງ​ຊໍ​ມໍ, ຢູ່​ສະຖານ​ທີ່​ສູງ, ຫລື ຟ້າ​ສະຫວັນ, ກົງ​ກັນ​ກັບ​ຄຳ​ເຮັບເຣີ​ທີ່​ວ່າ ຊໍ​ມາ​ຢືມ."
            ]
        },
        "/study/scriptures/pgp/abr/fac-2": {
            "uri": "/study/scriptures/pgp/abr/fac-2",
            "title": "ສຳ​ເນົາ ເລກ​ທີ 2",
            "data_type": "figure",
            "book_title": "ສຳ​ເນົາ​ຈາກ​ໜັງ​ສື​ອັບ​ຣາ​ຮາມ",
            "subtitle": [
                "ເລກ​ທີ 2"
            ],
            "text": [
                "ຄຳ​ອະ​ທິ​ບາຍ",
                "ຮູບ​ທີ 1. ໂຄ​ລອບ, ໝາຍ​ເຖິງ​ການ​ສ້າງ​ຄັ້ງ​ທຳ​ອິດ, ໃກ້​ໂລກ​ຊັ້ນ​ສູງ, ຫລື ທີ່​ປະ​ທັບ​ຂອງ​ພຣະ​ເຈົ້າ. ອັນ​ດັບ​ໜຶ່ງ​ໃນ​ການ​ປົກ​ຄອງ, ອັນ​ດັບ​ສຸດ​ທ້າຍ​ກ່ຽວ​ກັບ​ການ​ວັດ​ແທກ​ເວລາ. ວັດ​ແທກ​ເວລາ​ຕາມ​ຂອງ​ໂລກ​ຊັ້ນ​ສູງ, ຊຶ່ງ​ເວລາ​ຂອງ​ໂລກ​ຊັ້ນ​ສູງ​ໝາຍ​ເຖິງ​ໜຶ່ງ​ວັນ​ເທົ່າ​ກັບ​ໜຶ່ງ​ສອກ. ໜຶ່ງ​ວັນ​ໃນ​ໂຄ​ລອບ​ແມ່ນ​ເທົ່າ​ກັບ​ໜຶ່ງ​ພັນ​ປີ ຕາມ​ການ​ວັດ​ແທກ​ເວລາ​ຂອງ​ແຜ່ນ​ດິນ​ໂລກ​ນີ້, ຊຶ່ງ​ຖືກ​ເອີ້ນ​ໂດຍ​ຊາວ​ເອຢິບ​ວ່າ ຢາ-​ໂອ-​ເອ.",
                "ຮູບ​ທີ 2. ຕັ້ງ​ຢູ່​ຖັດ​ຈາກ​ໂຄ​ລອບ, ຖືກ​ເອີ້ນ​ໂດຍ​ຊາວ​ເອຢິບ​ວ່າ ໂອ​ລິບ​ລິດ, ຊຶ່ງ​ເປັນ​ການ​ປົກ​ຄອງ​ແຫ່ງ​ການ​ສ້າງ​ອັນ​ຍິ່ງ​ໃຫຍ່​ທີ່​ລອງ​ລົງ​ມາ ຢູ່​ໃກ້​ໂລກ​ຊັ້ນ​ສູງ ຫລື ສະຖານ​ທີ່​ບ່ອນ​ພຣະ​ເຈົ້າ​ປະ​ທັບ​ຢູ່; ມີ​ຂໍ​ກະແຈ​ແຫ່ງ​ອຳນາດ​ນຳ​ອີກ, ກ່ຽວ​ກັບ​ດາວ​ພະ​ເຄາະ​ດວງ​ອື່ນໆ; ດັ່ງ​ທີ່​ພຣະ​ເຈົ້າ​ໄດ້​ເປີດ​ເຜີຍ​ຕໍ່​ອັບ​ຣາ​ຮາມ, ໃນ​ຂະນະ​ທີ່​ລາວ​ຖວາຍ​ເຄື່ອງ​ບູຊາ​ຢູ່​ທີ່​ແທ່ນ​ບູຊາ, ຊຶ່ງ​ລາວ​ໄດ້​ສ້າງ​ແດ່​ພຣະ​ຜູ້​ເປັນ​ເຈົ້າ.",
                "ຮູບ​ທີ 3. ຖືກ​ເຮັດ​ຂຶ້ນ​ເພື່ອ​ສະແດງ​ເຖິງ​ພຣະ​ເຈົ້າ, ປະ​ທັບ​ນັ່ງ​ຢູ່​ເທິງ​ພຣະ​ບັນ​ລັງ​ຂອງ​ພຣະ​ອົງ, ຫຸ້ມ​ຫໍ່​ດ້ວຍ​ອຳນາດ ແລະ ສິດ​ອຳນາດ; ໂດຍ​ມີ​ມົງ​ກຸດ​ແຫ່ງ​ຄວາມ​ສະ​ຫວ່າງ​ນິ​ລັນ​ດອນ​ຢູ່​ເທິງ​ພຣະ​ສຽນ​ຂອງ​ພຣະ​ອົງ; ສະແດງ​ເຖິງ​ຄຳ​ໄຂ​ທີ່​ສຳ​ຄັນ​ທີ່​ສຸດ​ຂອງ​ຖານະ​ປະ​ໂລ​ຫິດ​ສັກ​ສິດ​ນຳ​ອີກ, ດັ່ງ​ທີ່​ໄດ້​ເປີດ​ເຜີຍ​ຕໍ່​ອາດາມ​ຢູ່​ໃນ​ສວນ​ເອເດນ, ຕໍ່​ເຊດ​ນຳ​ອີກ, ໂນອາ, ເມນ​ຄີ​ເສ​ເດັກ, ອັບ​ຣາ​ຮາມ, ແລະ ທຸກ​ຄົນ​ຜູ້​ທີ່​ຖານະ​ປະ​ໂລ​ຫິດ​ໄດ້​ຖືກ​ເປີດ​ເຜີຍ​ຕໍ່.",
                "ຮູບ​ທີ 4. ກົງ​ກັບ​ຄຳ​ຂອງ​ເຮັບເຣີ​ທີ່​ວ່າ ຣໍ​ຄີ​ຢາງ, ໝາຍ​ເຖິງ​ຄວາມ​ກວ້າງ​ໃຫຍ່​ໄພ​ສານ, ຫລື ທ້ອງ​ນະ​ພາ​ແຫ່ງ​ຟ້າ​ສະຫວັນ; ເປັນ​ຕົວ​ເລກ​ນຳ​ອີກ, ໃນ​ພາ​ສາ​ເອຢິບ​ໝາຍ​ເຖິງ​ໜຶ່ງ​ພັນ​ປີ; ກົງ​ກັບ​ການ​ວັດ​ແທກ​ເວລາ​ຂອງ​ໂອ​ລິບ​ລິດ, ຊຶ່ງ​ເທົ່າ​ກັນ​ກັບ​ໂຄ​ລອບ​ໃນ​ການ​ໝຸນ​ວຽນ​ຂອງ​ມັນ ແລະ ໃນ​ການ​ວັດ​ແທກ​ເວລາ​ຂອງ​ມັນ.",
                "ຮູບ​ທີ 5. ຖືກ​ເອີ້ນ​ໃນ​ພາ​ສາ​ເອຢິບ​ວ່າ ອີ​ນິຊ໌-​ໂກ-ອອນ-ດອຊ໌; ນີ້​ເປັນ​ດາວ​ພະ​ເຄາະ​ປົກ​ຄອງ​ດວງ​ໜຶ່ງ​ຄື​ກັນ, ແລະ ຖືກ​ເອີ້ນ​ໂດຍ​ຊາວ​ເອຢິບ​ວ່າ ດວງ​ຕາ​ເວັນ, ແລະ ຢືມ​ຄວາມ​ສະ​ຫວ່າງ​ຈາກ​ໂຄ​ລອບ​ຜ່ານ​ທາງ ແຄ-ອີ-​ວັນ​ແຣຊ໌, ຊຶ່ງ​ເປັນ​ຂໍ​ກະແຈ​ທີ່​ສຳ​ຄັນ, ຫລື, ອີກ​ຄຳ​ໜຶ່ງ, ອຳນາດ​ປົກ​ຄອງ, ຊຶ່ງ​ປົກ​ຄອງ​ດາວ​ພະ​ເຄາະ ຫລື ດວງ​ດາວ​ອື່ນໆ​ສິບ​ຫ້າ​ດວງ, ດັ່ງ​ຟະ​ໂລ​ອີ​ຊີ ຫລື ດວງ​ເດືອນ​ນຳ​ອີກ, ແຜ່ນ​ດິນ​ໂລກ ແລະ ດວງ​ຕາ​ເວັນ​ໃນ​ການ​ໝຸນ​ວຽນ​ປະ​ຈຳ​ປີ​ຂອງ​ມັນ. ດາວ​ພະ​ເຄາະ​ດວງ​ນີ້​ໄດ້​ຮັບ​ພະ​ລັງ​ຂອງ​ມັນ​ຜ່ານ ຄລິ-ຟລອສ໌-ອິສ໌-​ເອສ໌, ຫລື ຮາ-​ໂຄ-ຄໍ-ບິມ, ດວງ​ດາວ​ທີ່​ສະແດງ​ໃຫ້​ເຫັນ​ໂດຍ​ເລກ​ທີ 22 ແລະ 23, ໄດ້​ຮັບ​ຄວາມ​ສະ​ຫວ່າງ​ຈາກ​ການ​ໝຸນ​ວຽນ​ຂອງ​ໂຄ​ລອບ.",
                "ຮູບ​ທີ 6. ສະແດງ​ເຖິງ​ແຜ່ນ​ດິນ​ໂລກ​ນີ້​ໃນ​ສີ່​ມຸມ​ຂອງ​ມັນ.",
                "ຮູບ​ທີ 7. ສະແດງ​ເຖິງ​ພຣະ​ເຈົ້າ​ປະ​ທັບ​ນັ່ງ​ຢູ່​ເທິງ​ພຣະ​ບັນ​ລັງ​ຂອງ​ພຣະ​ອົງ, ເປີດ​ເຜີຍ​ຜ່ານ​ຟ້າ​ສະຫວັນ​ເຖິງ​ຄຳ​ໄຂ​ທີ່​ສຳ​ຄັນ​ທີ່​ສຸດ​ຂອງ​ຖານະ​ປະ​ໂລ​ຫິດ; ດັ່ງ​ເຊັ່ນ, ເຄື່ອງ​ໝາຍ​ຂອງ​ພຣະ​ວິນ​ຍານ​ບໍ​ລິ​ສຸດ ແກ່​ອັບ​ຣາ​ຮາມ, ເຊັ່ນ​ກັນ, ໃນ​ຮູບ​ຂອງ​ນົກ​ເຂົາ.",
                "ຮູບ​ທີ 8. ບັນ​ຈຸ​ການ​ຂຽນ​ທີ່​ບໍ່​ສາ​ມາດ​ເປີດ​ເຜີຍ​ແກ່​ໂລກ; ແຕ່​ສາ​ມາດ​ຮັບ​ໄດ້​ຢູ່​ໃນ​ພຣະ​ວິນ​ຍານ​ທີ່​ສັກ​ສິດ​ຂອງ​ພຣະ​ເຈົ້າ.",
                "ຮູບ​ທີ 9. ບໍ່​ຄວນ​ເປີດ​ເຜີຍ​ໃນ​ເວລາ​ປະ​ຈຸ​ບັນ.",
                "ຮູບ​ທີ 10. ເຊັ່ນ​ດຽວ​ກັນ.",
                "ຮູບ​ທີ 11. ເຊັ່ນ​ດຽວ​ກັນ. ຖ້າ​ຫາກ​ໂລກ​ສາ​ມາດ​ຄົ້ນ​ພົບ​ເລກ​ເຫລົ່າ​ນີ້, ກໍ​ໃຫ້​ເປັນ​ໄປ​ຕາມ​ນັ້ນ. ອາແມນ.",
                "ຮູບ​ທີ 12, 13, 14, 15, 16, 17, 18, 19, 20, ແລະ 21 ຈະ​ຖືກ​ມອບ​ໃຫ້​ໃນ​ເວລາ​ອັນ​ເໝາະ​ສົມ​ຂອງ​ພຣະ​ຜູ້​ເປັນ​ເຈົ້າ.",
                "ການ​ແປ​ເບື້ອງ​ເທິງ​ໄດ້​ໃຫ້​ໄວ້​ເທົ່າ​ທີ່​ພວກ​ເຮົາ​ສາ​ມາດ​ມີ​ສິດ​ມອບ​ໃຫ້​ໃນ​ເວລາ​ປະ​ຈຸ​ບັນ."
            ]
        },
        "/study/scriptures/pgp/abr/fac-3": {
            "uri": "/study/scriptures/pgp/abr/fac-3",
            "title": "ສຳ​ເນົາ ເລກ​ທີ 3",
            "data_type": "figure",
            "book_title": "ສຳ​ເນົາ​ຈາກ​ໜັງ​ສື​ອັບ​ຣາ​ຮາມ",
            "subtitle": [
                "ເລກ​ທີ 3"
            ],
            "text": [
                "ຄຳ​ອະ​ທິ​ບາຍ",
                "ຮູບ​ທີ 1. ອັບ​ຣາ​ຮາມ​ນັ່ງ​ຢູ່​ເທິງ​ບັນ​ລັງ​ຂອງ​ຟາ​ຣາ​ໂອ, ໂດຍ​ອັດ​ທະ​ຍາ​ໄສ​ຂອງ​ກະສັດ, ພ້ອມ​ດ້ວຍ​ມົງ​ກຸດ​ຢູ່​ເທິງ​ຫົວ​ຂອງ​ເພິ່ນ, ສະແດງ​ເຖິງ​ຖານະ​ປະ​ໂລ​ຫິດ, ເປັນ​ເຄື່ອງ​ໝາຍ​ສະແດງ​ເຖິງ​ຝ່າຍ​ປະທານ​ທີ່​ຍິ່ງ​ໃຫຍ່​ໃນ​ສະຫວັນ; ພ້ອມ​ດ້ວຍ​ໄມ້​ຄ້ອນ​ເທົ້າ​ແຫ່ງ​ອຳນາດ​ແຫ່ງ​ຄວາມ​ຍຸດ​ຕິ​ທຳ ແລະ ການ​ພິ​ພາກ​ສາ​ໃນ​ມື​ຂອງ​ເພິ່ນ.",
                "ຮູບ​ທີ 2. ກະສັດ​ຟາ​ຣາ​ໂອ, ຊຶ່ງ​ຊື່​ຂອງ​ເພິ່ນ​ບອກ​ໄວ້​ດ້ວຍ​ອັກ​ສອນ​ຢູ່​ເທິງ​ຫົວ​ຂອງ​ເພິ່ນ.",
                "ຮູບ​ທີ 3. ໝາຍ​ເຖິງ​ອັບ​ຣາ​ຮາມ​ໃນ​ເອຢິບ​ດັ່ງ​ທີ່​ມອບ​ໃຫ້​ຢູ່​ໃນ​ຮູບ​ທີ 10 ນຳ​ອີກ ໃນ​ສຳ​ເນົາ ເລກ​ທີ 1.",
                "ຮູບ​ທີ 4. ເຈົ້າ​ຊາຍ​ຂອງ​ຟາ​ຣາ​ໂອ, ກະສັດ​ແຫ່ງ​ເອຢິບ, ດັ່ງ​ທີ່​ຂຽນ​ໄວ້​ຢູ່​ເທິງ​ມື.",
                "ຮູບ​ທີ 5. ຊູ​ເລມ, ຫົວ​ໜ້າ​ຄົນ​ຮັບ​ໃຊ້​ຂອງ​ກະສັດ, ດັ່ງ​ທີ່​ສະແດງ​ໂດຍ​ຕົວ​ອັກ​ສອນ​ຢູ່​ເທິງ​ມື​ຂອງ​ເພິ່ນ.",
                "ຮູບ​ທີ 6. ໂອ​ລິມ​ລາ, ຂ້າ​ໃຊ້​ຄົນ​ໜຶ່ງ​ຂອງ​ເຈົ້າ​ຊາຍ.",
                "ອັບ​ຣາ​ຮາມ​ອະ​ທິ​ບາຍ​ຫລັກ​ຂອງ​ໂຫ​ລາ​ສາດ, ໃນ​ວັງ​ຂອງ​ກະສັດ."
            ]
        },
        "/study/scriptures/pgp/js-m/1": {
            "uri": "/study/scriptures/pgp/js-m/1",
            "title": "ໂຈເຊັບ ສະມິດ—ມັດທາຍ 1",
            "data_type": "chapter",
            "chapter_name": "ບົດ​ທີ 1",
            "chapter_summary": [
                "ພຣະ​ເຢຊູ​ບອກ​ລ່ວງ​ໜ້າ​ເຖິງ​ຄວາມ​ພິນາດ​ທີ່​ຈະ​ມາ​ເຖິງ​ເມືອງ​ເຢຣູ​ຊາເລັມ—ພຣະ​ອົງ​ຍັງ​ໄດ້​ປາ​ໄສ​ກ່ຽວ​ກັບ​ການ​ສະ​ເດັດ​ມາ​ຄັ້ງ​ທີ​ສອງ​ຂອງ​ບຸດ​ມະນຸດ​ນຳ​ອີກ, ແລະ ຄວາມ​ພິນາດ​ຂອງ​ຄົນ​ຊົ່ວ."
            ],
            "book_title": "ໂຈເຊັບ ສະມິດ—ມັດທາຍ",
            "verses": [
                {
                    "number": 1,
                    "text": "ເພາະ​ເຮົາ​ກ່າວ​ກັບ​ພວກ​ເຈົ້າ​ວ່າ ນັບ​ແຕ່​ນີ້​ເປັນ​ຕົ້ນ​ໄປ​ພວກ​ເຈົ້າ​ຈະ​ບໍ່​ເຫັນ​ເຮົາ​ອີກ ແລະ ຮູ້​ວ່າ​ເຮົາ​ຄື​ຜູ້​ທີ່​ສາດ​ສະ​ດາ​ຂຽນ​ເຖິງ, ຈົນ​ກວ່າ​ພວກ​ເຈົ້າ​ຈະ​ອອກ​ປາກ​ເວົ້າ​ວ່າ: ຂໍ​ພຣະ​ເຈົ້າ​ອວຍ​ພອນ​ທ່ານ​ຜູ້​ທີ່ ສະ​ເດັດ​ມາ​ໃນ​ພຣະ​ນາມ​ຂອງ​ອົງ​ພຣະ​ຜູ້​ເປັນ​ເຈົ້າ, ໃນ​ໝູ່​ເມກ​ແຫ່ງ​ຟ້າ​ສະຫວັນ, ແລະ ເຫລົ່າ​ທູດ​ຜູ້​ບໍ​ລິ​ສຸດ​ທັງ​ໝົດ​ໄດ້​ຢູ່​ກັບ​ພຣະ​ອົງ. ຈາກ​ນັ້ນ​ສາ​ນຸ​ສິດ​ຂອງ​ພຣະ​ອົງ​ຈຶ່ງ​ໄດ້​ເຂົ້າ​ໃຈ​ວ່າ ພຣະ​ອົງ​ຈະ​ສະ​ເດັດ​ມາ​ເທິງ​ແຜ່ນ​ດິນ​ໂລກ​ອີກ, ຫລັງ​ຈາກ​ທີ່​ພຣະ​ອົງ​ຮັບ​ລັດ​ສະ​ໝີ​ພາບ ແລະ ຮັບ​ການ​ສວມ​ມົງ​ກຸດ​ຢູ່​ທາງ​ເບື້ອງ​ຂວາ​ພຣະ​ຫັດ​ຂອງ ພຣະ​ເຈົ້າ."
                },
                {
                    "number": 2,
                    "text": "ແລະ ພຣະ​ເຢຊູ​ໄດ້​ສະ​ເດັດ​ອອກ​ໄປ, ອອກ​ໄປ​ຈາກ​ພຣະ​ວິຫານ​ນັ້ນ; ແລະ ສາ​ນຸ​ສິດ​ຂອງ​ພຣະ​ອົງ​ໄດ້​ມາ​ຫາ​ພຣະ​ອົງ, ເພື່ອ​ຟັງ​ພຣະ​ອົງ, ໂດຍ​ກ່າວ​ວ່າ: ພຣະ​ອາ​ຈານ​ເອີຍ, ຂໍ​ຈົ່ງ​ສະແດງ​ແກ່​ພວກ​ຂ້າ​ນ້ອຍ​ກ່ຽວ​ກັບ​ຕຶກ​ຕ່າງໆ​ໃນ​ພຣະ​ວິຫານ, ດັ່ງ​ທີ່​ພຣະ​ອົງ​ໄດ້​ກ່າວ​ມາ​ນັ້ນ—ມັນ​ຈະ​ຖືກ​ທຳ​ລາຍ​ລົງ, ແລະ ປະ​ໃຫ້​ເປັນ​ບ່ອນ​ຮ້າງ​ແກ່​ພວກ​ເຈົ້າ."
                },
                {
                    "number": 3,
                    "text": "ແລະ ພຣະ​ເຢຊູ​ໄດ້​ກ່າວ​ກັບ​ພວກ​ເຂົາ​ວ່າ: ພວກ​ເຈົ້າ​ໄດ້​ເຫັນ​ສິ່ງ​ທັງ​ໝົດ​ເຫລົ່າ​ນີ້​ແລ້ວ​ບໍ່​ແມ່ນ​ບໍ? ຕາມ​ຈິງ​ແລ້ວ ເຮົາ​ກ່າວ​ກັບ​ພວກ​ເຈົ້າ​ວ່າ ຫີນ​ທຸກໆ​ກ້ອນ​ທີ່​ຢອງ​ທັບ​ກັນ​ຢູ່​ນີ້​ຈະ​ຖືກ​ທຳ​ລາຍ​ລົງ​ຈົນ​ບໍ່​ເຫລືອ​ຈັກ​ກ້ອນ."
                },
                {
                    "number": 4,
                    "text": "ແລະ ພຣະ​ເຢຊູ​ໄດ້​ຈາກ​ພວກ​ເຂົາ​ໄປ, ແລະ ໄດ້​ໄປ​ຫາ ພູ​ໝາກ​ກອກ​ເທດ. ແລະ ໃນ​ຂະນະ​ທີ່​ພຣະ​ເຢຊູ​ນັ່ງ​ຢູ່​ເທິງ​ພູ​ໝາກ​ກອກ​ເທດ​ນັ້ນ, ສາ​ນຸ​ສິດ​ກໍ​ມາ​ຫາ​ພຣະ​ອົງ​ຕ່າງ​ຫາກ, ໂດຍ​ທູນ​ວ່າ: ຈົ່ງ​ບອກ​ພວກ​ຂ້າ​ນ້ອຍ​ແດ່​ວ່າ​ເຫດ​ການ​ທັງ​ໝົດ​ນັ້ນ​ຈະ​ເກີດ​ຂຶ້ນ​ເມື່ອ​ໃດ​ຊຶ່ງ​ພຣະ​ອົງ​ໄດ້​ກ່າວ​ກ່ຽວ​ກັບ​ຄວາມ​ພິນາດ​ຂອງ​ພຣະ​ວິຫານ, ແລະ ຊາວ​ຢິວ; ແລະ ແມ່ນ​ຫຍັງ​ຄື ເຄື່ອງ​ໝາຍ​ຂອງ ການ​ສະ​ເດັດ​ມາ​ຂອງ​ພຣະ​ອົງ, ແລະ ຄາວ ສິ້ນ​ສຸດ​ໂລກ, ຫລື ຄວາມ​ພິນາດ​ຂອງ ຄົນ​ຊົ່ວ, ຊຶ່ງ​ເປັນ​ຄາວ​ສິ້ນ​ສຸດ​ໂລກ?"
                },
                {
                    "number": 5,
                    "text": "ແລະ ພຣະ​ເຢຊູ​ໄດ້​ຕອບ, ແລະ ໄດ້​ກ່າວ​ກັບ​ພວກ​ເຂົາ​ວ່າ: ຈົ່ງ​ລະ​ວັງ​ໃຫ້​ດີ​ຢ່າ​ໃຫ້​ຜູ້​ໃດ​ຜູ້​ໜຶ່ງ​ຫລອກ​ລວງ​ພວກ​ເຈົ້າ;"
                },
                {
                    "number": 6,
                    "text": "ເພາະ​ວ່າ​ຫລາຍ​ຄົນ​ຈະ​ມາ​ໃນ​ນາມ​ຂອງ​ເຮົາ, ໂດຍ​ກ່າວ​ວ່າ—ເຮົາ​ຄື​ພຣະ​ຄຣິດ—ແລະ ຈະ​ຫລອກ​ລວງ​ຫລາຍ​ຄົນ​ຢ່າງ​ຫລວງ​ຫລາຍ;"
                },
                {
                    "number": 7,
                    "text": "ຈາກ​ນັ້ນ​ພວກ​ເຂົາ​ຈະ​ມອບ​ຕົວ​ພວກ​ເຈົ້າ​ເພື່ອ​ໃຫ້ ຮັບ​ທຸກ, ແລະ ຈະ​ຂ້າ​ພວກ​ເຈົ້າ, ແລະ ພວກ​ເຈົ້າ​ຈະ​ຖືກ​ປະ​ຊາ​ຊາດ​ທັງ​ປວງ ກຽດ​ຊັງ, ເພາະ​ເຫັນ​ແກ່​ນາມ​ຂອງ​ເຮົາ;"
                },
                {
                    "number": 8,
                    "text": "ແລະ ຈາກ​ນັ້ນ​ຄົນ​ຢ່າງ​ຫລວງ​ຫລາຍ​ຈະ​ຂຸ່ນ​ເຄືອງ​ໃຈ, ແລະ ຈະ​ທໍ​ລະ​ຍົດ​ຕໍ່​ກັນ, ແລະ ຈະ​ກຽດ​ຊັງ​ກັນ;"
                },
                {
                    "number": 9,
                    "text": "ແລະ ສາດ​ສະ​ດາ​ປອມ​ຫລາຍ​ຄົນ​ຈະ​ລຸກ​ຂຶ້ນ​ມາ, ແລະ ຈະ​ຫລອກ​ລວງ​ຄົນ​ຢ່າງ​ຫລວງ​ຫລາຍ;"
                },
                {
                    "number": 10,
                    "text": "ແລະ ເພາະ​ວ່າ​ມີ​ຄວາມ​ຊົ່ວ​ຮ້າຍ​ຫລາຍ, ຄວາມ​ຮັກ​ຂອງ​ຄົນ​ຢ່າງ​ຫລວງ​ຫລາຍ​ຈະ​ເຢັນ​ຊາ​ລົງ;"
                },
                {
                    "number": 11,
                    "text": "ແຕ່​ຜູ້​ໃດ​ທີ່​ຍັງ​ແນ່ວ​ແນ່ ແລະ ບໍ່​ຍອມ​ແພ້, ຜູ້​ນັ້ນ​ຈະ​ລອດ."
                },
                {
                    "number": 12,
                    "text": "ສະນັ້ນ ເມື່ອ​ພວກ​ເຈົ້າ​ເຫັນ ຄວາມ​ໜ້າ​ກຽດ​ຊັງ​ຂອງ​ແຜ່ນ​ດິນ​ຮ້າງ, ຊຶ່ງ​ກ່າວ​ໂດຍ ດາ​ນີ​ເອນ​ຜູ້​ເປັນ​ສາດ​ສະ​ດາ, ກ່ຽວ​ກັບ​ຄວາມ​ພິນາດ​ຂອງ ເຢຣູ​ຊາເລັມ, ຈາກ​ນັ້ນ​ພວກ​ເຈົ້າ​ຈະ​ຢືນ​ຢູ່​ໃນ ສະຖານ​ທີ່ ທີ່​ສັກ​ສິດ; ຜູ້​ໃດ​ກໍ​ຕາມ​ທີ່​ອ່ານ ກໍ​ໃຫ້​ເຂົາ​ເຂົ້າ​ໃຈ."
                },
                {
                    "number": 13,
                    "text": "ເມື່ອ​ນັ້ນ​ຜູ້​ທີ່​ຢູ່​ໃນ​ແຂວງ​ຢູດາຍ​ໃຫ້​ປົບ​ໜີ​ໄປ​ຍັງ ພູ;"
                },
                {
                    "number": 14,
                    "text": "ໃຫ້​ຜູ້​ທີ່​ຢູ່​ເທິງ​ຫລັງ​ຄາ​ເຮືອນ​ຂອງ​ຕົນ​ໜີ​ໄປ, ແລະ ບໍ່​ຕ້ອງ​ລົງ​ໄປ​ເກັບ​ເອົາ​ສິ່ງ​ຂອງ​ໃນ​ເຮືອນ​ຂອງ​ລາວ;"
                },
                {
                    "number": 15,
                    "text": "ທັງ​ຜູ້​ທີ່​ຢູ່​ຕາມ​ທົ່ງ​ກໍ​ບໍ່​ຕ້ອງ​ກັບ​ຄືນ​ເມືອ​ເອົາ​ເສື້ອ​ຜ້າ​ຂອງ​ຕົນ;"
                },
                {
                    "number": 16,
                    "text": "ແລະ ໜ້າ​ເວດ​ທະ​ນາ​ສົງ​ສານ​ພວກ​ຜູ້​ຍິງ ຖື​ພາ, ແລະ ແມ່​ກັບ​ລູກ​ອ່ອນ​ທີ່​ຍັງ​ກິນ​ນົມ​ຢູ່​ໃນ​ວັນ​ເຫລົ່າ​ນັ້ນ;"
                },
                {
                    "number": 17,
                    "text": "ສະນັ້ນ, ຈົ່ງ​ອະ​ທິ​ຖານ​ທູນ​ຕໍ່​ພຣະ​ຜູ້​ເປັນ​ເຈົ້າ​ເພື່ອ​ວ່າ​ການ​ໜີ​ໄປ​ຂອງ​ພວກ​ເຈົ້າ​ຈະ​ບໍ່​ຖືກ​ໃນ​ລະ​ດູ​ໜາວ, ຫລື ໃນ​ວັນ​ຊະ​ບາ​ໂຕ;"
                },
                {
                    "number": 18,
                    "text": "ເພາະ​ເມື່ອ​ນັ້ນ, ໃນ​ວັນ​ເຫລົ່າ​ນັ້ນ, ຄວາມ​ທຸກ​ຍາກ​ລຳ​ບາກ​ທີ່​ສຸດ​ຈະ​ເກີດ​ກັບ ຊາວ​ຢິວ, ແລະ ກັບ​ຜູ້​ອາ​ໄສ​ຂອງ ເຢຣູ​ຊາເລັມ, ຢ່າງ​ບໍ່​ເຄີຍ​ຖືກ​ສົ່ງ​ມາ​ກ່ອນ​ເຖິງ​ອິດສະ​ຣາເອນ, ໂດຍ​ພຣະ​ເຈົ້າ, ນັບ​ຕັ້ງ​ແຕ່​ການ​ເລີ່ມ​ຕົ້ນ​ຂອງ​ອາ​ນາ​ຈັກ​ຂອງ​ພວກ​ເຂົາ​ຈົນ​ເຖິງ​ເວລາ​ນີ້; ບໍ່​ເຄີຍ​ມີ​ເລີຍ, ທັງ​ຈະ​ບໍ່​ເກີດ​ຂຶ້ນ​ອີກ​ຈັກ​ເທື່ອ​ກັບ​ອິດສະ​ຣາເອນ."
                },
                {
                    "number": 19,
                    "text": "ທຸກ​ສິ່ງ​ທັງ​ປວງ​ຊຶ່ງ​ໄດ້​ເກີດ​ກັບ​ພວກ​ເຂົາ​ເປັນ​ພຽງ​ຈຸດ​ເລີ່ມ​ຕົ້ນ​ຂອງ​ຄວາມ​ເສົ້າ​ສະ​ຫລົດ​ໃຈ​ຊຶ່ງ​ຈະ​ມາ​ເຖິງ​ພວກ​ເຂົາ."
                },
                {
                    "number": 20,
                    "text": "ແລະ ຍົກ​ເວັ້ນ​ແຕ່​ວັນ​ເຫລົ່າ​ນັ້ນ​ຈະ​ຖືກ​ເຮັດ​ໃຫ້​ສັ້ນ​ລົງ, ຈະ​ບໍ່​ມີ​ເນື້ອ​ໜັງ​ໃດ​ລອດ; ແຕ່​ເພື່ອ​ເຫັນ​ແກ່​ຜູ້​ທີ່​ຖືກ​ເລືອກ​ໄວ້, ຕາມ​ພັນທະ​ສັນ​ຍາ, ວັນ​ເຫລົ່າ​ນັ້ນ​ຈະ​ຖືກ​ເຮັດ​ໃຫ້​ສັ້ນ​ລົງ."
                },
                {
                    "number": 21,
                    "text": "ຈົ່ງ​ເບິ່ງ, ສິ່ງ​ເຫລົ່າ​ນີ້ ເຮົາ​ໄດ້​ກ່າວ​ກັບ​ພວກ​ເຈົ້າ​ກ່ຽວ​ກັບ​ຊາວ​ຢິວ; ແລະ ອີກ​ເທື່ອ​ໜຶ່ງ, ຫລັງ​ຈາກ​ຄວາມ​ທຸກ​ຍາກ​ລຳ​ບາກ​ຂອງ​ວັນ​ເຫລົ່າ​ນັ້ນ ຊຶ່ງ​ຈະ​ມາ​ເຖິງ​ເຢຣູ​ຊາເລັມ, ຖ້າ​ຫາກ​ຜູ້​ໃດ​ຜູ້​ໜຶ່ງ​ກ່າວ​ກັບ​ພວກ​ເຈົ້າ, ເບິ່ງ​ແມ, ພຣະ​ຄຣິດ​ຢູ່​ທີ່​ນີ້, ຫລື ຢູ່​ທີ່​ນັ້ນ, ຢ່າ​ສູ່​ເຊື່ອ;"
                },
                {
                    "number": 22,
                    "text": "ເພາະ​ວ່າ​ໃນ​ວັນ​ເຫລົ່າ​ນັ້ນ​ພຣະ​ຄຣິດ​ປອມ​ຈະ​ເກີດ​ຂຶ້ນ, ແລະ ສາດ​ສະ​ດາ​ປອມ, ແລະ ຈະ​ສະແດງ​ເຄື່ອງ​ໝາຍ ແລະ ການ​ແປກ​ປະ​ຫລາດ, ເຖິງ​ຂະ​ໜາດ​ທີ່​ວ່າ​ຖ້າ​ຫາກ​ເປັນ​ໄປ​ໄດ້, ພວກ​ເຂົາ​ຈະ​ຫລອກ​ລວງ​ຜູ້​ທີ່​ຖືກ​ເລືອກ​ໄວ້, ຜູ້​ໄດ້​ຖືກ​ເລືອກ​ໄວ້​ຕາມ​ພັນທະ​ສັນ​ຍາ."
                },
                {
                    "number": 23,
                    "text": "ຈົ່ງ​ເບິ່ງ, ເຮົາ​ກ່າວ​ສິ່ງ​ເຫລົ່າ​ນີ້​ກັບ​ພວກ​ເຈົ້າ​ເພື່ອ​ເຫັນ​ແກ່ ຜູ້​ທີ່​ຖືກ​ເລືອກ​ໄວ້; ແລະ ພວກ​ເຈົ້າ​ຈະ​ໄດ້​ຍິນ​ເລື່ອງ ສົງ​ຄາມ​ນຳອີກ, ແລະ ຂ່າວ​ລື​ເລື່ອງ​ສົງ​ຄາມ; ຈົ່ງ​ເບິ່ງ​ວ່າ​ພວກ​ເຈົ້າ​ຈະ​ບໍ່​ຫຍຸ້ງ​ຍາກ​ໃຈ, ເພາະ​ວ່າ​ທັງ​ໝົດ​ທີ່​ເຮົາ​ໄດ້​ບອກ​ພວກ​ເຈົ້າ​ຈະ​ບັງ​ເກີດ​ຂຶ້ນ; ແຕ່​ທີ່​ສຸດ​ຈະ​ບໍ່​ເກີດ​ຂຶ້ນ​ເທື່ອ."
                },
                {
                    "number": 24,
                    "text": "ຈົ່ງ​ເບິ່ງ, ເຮົາ​ໄດ້ບອກ​ພວກ​ເຈົ້າມາ​ກ່ອນ;"
                },
                {
                    "number": 25,
                    "text": "ດັ່ງ​ນັ້ນ, ຖ້າ​ຫາກ​ພວກ​ເຂົາ​ຈະ​ກ່າວ​ກັບ​ພວກ​ເຈົ້າ​ວ່າ: ຈົ່ງ​ເບິ່ງ, ເພິ່ນ​ອອກ​ໄປ​ຖິ່ນ​ແຫ້ງ​ແລ້ງ​ກັນ​ດານ; ຢ່າ​ໄປ​ທີ່​ນັ້ນ: ຈົ່ງ​ເບິ່ງ, ເພິ່ນ​ລີ້​ຢູ່​ໃນ​ຫ້ອງ; ກໍ​ຢ່າ​ໄດ້​ເຊື່ອ;"
                },
                {
                    "number": 26,
                    "text": "ເພາະ​ວ່າ​ຄວາມ​ສະ​ຫວ່າງ​ຍາມ​ເຊົ້າ​ສ່ອງ​ຈາກ ທິດ​ຕາ​ເວັນ​ອອກ, ແລະ ສ່ອງ​ແສງ​ແມ່ນ​ແຕ່​ເຖິງ​ທິດ​ຕາ​ເວັນ​ຕົກ, ແລະ ປົກ​ຄຸມ​ທົ່ວ​ແຜ່ນ​ດິນ​ໂລກ​ສັນ​ໃດ, ການ​ສະ​ເດັດ​ມາ​ຂອງ​ບຸດ​ມະນຸດ​ຈະ​ເປັນ​ສັນ​ນັ້ນ​ຄື​ກັນ."
                },
                {
                    "number": 27,
                    "text": "ແລະ ບັດ​ນີ້ ເຮົາ​ຈະ​ສະແດງ​ຄຳ​ອຸປະມາ​ແກ່​ພວກ​ເຈົ້າ. ຈົ່ງ​ເບິ່ງ, ໃນ​ບ່ອນ​ໃດ​ທີ່​ມີ​ຊາກ​ສົບ, ຝູງ​ແຮ້ງ​ກໍ​ໂຮມ​ກັນ​ຢູ່​ບ່ອນ​ນັ້ນ​ນຳ​ກັນ; ເຊັ່ນ​ດຽວ​ກັນ​ນັ້ນ ຜູ້​ທີ່​ເຮົາ​ເລືອກ​ໄວ້​ຈະ ມາ​ຮ່ວມ​ກັນ​ຈາກ​ສີ່​ສ່ວນ​ຂອງ​ແຜ່ນ​ດິນ​ໂລກ."
                },
                {
                    "number": 28,
                    "text": "ແລະ ພວກ​ເຂົາ​ຈະ​ໄດ້​ຍິນ​ເລື່ອງ​ສົງ​ຄາມ, ແລະ ຂ່າວ​ລື​ເລື່ອງ​ສົງ​ຄາມ."
                },
                {
                    "number": 29,
                    "text": "ຈົ່ງ​ເບິ່ງ ເຮົາ​ກ່າວ​ເພື່ອ​ເຫັນ​ແກ່​ຜູ້​ໄດ້​ຖືກ​ເລືອກ​ໄວ້​ຂອງ​ເຮົາ; ເພາະ​ວ່າ​ປະ​ຊາ​ຊາດ​ຈະ​ລຸກ​ຂຶ້ນ​ຕໍ່​ສູ້​ປະ​ຊາ​ຊາດ, ແລະ ອາ​ນາ​ຈັກ​ຕໍ່​ສູ້​ອາ​ນາ​ຈັກ; ຈະ​ມີ ຄວາມ​ອຶດ​ຢາກ, ແລະ ພະ​ຍາດ​ໂລ​ຄາ, ແລະ ແຜ່ນ​ດິນ​ໄຫວ, ໃນ​ບ່ອນ​ຕ່າງໆ."
                },
                {
                    "number": 30,
                    "text": "ແລະ ອີກ​ເທື່ອ​ໜຶ່ງ, ເພາະ​ວ່າ​ຄວາມ​ຊົ່ວ​ຮ້າຍ​ຈະ​ມີ​ຢູ່​ຢ່າງ​ຫລວງ​ຫລາຍ, ຄວາມ​ຮັກ​ຂອງ​ມະນຸດ​ຈະ​ເຢັນ​ຊາ; ແຕ່​ຜູ້​ໃດ​ທີ່​ບໍ່​ຍອມ​ແພ້, ຜູ້​ນັ້ນ​ຈະ​ລອດ."
                },
                {
                    "number": 31,
                    "text": "ແລະ ອີກ​ເທື່ອ​ໜຶ່ງ, ພຣະ​ກິດ​ຕິ​ຄຸນ​ນີ້​ຂອງ​ອາ​ນາ​ຈັກ​ຈະ​ຖືກ​ສັ່ງ​ສອນ​ໄປ​ທົ່ວ ໂລກ, ເພື່ອ​ເປັນ​ພະຍານ​ຕໍ່ ປະ​ຊາ​ຊາດ​ທັງ​ປວງ, ແລະ ເມື່ອ​ນັ້ນ​ທີ່​ສຸດ​ຈະ​ມາ​ເຖິງ, ຫລື ຄວາມ​ພິນາດ​ຂອງ​ຄົນ​ຊົ່ວ;"
                },
                {
                    "number": 32,
                    "text": "ແລະ ອີກ​ເທື່ອ​ໜຶ່ງ ຄວາມ​ໜ້າ​ກຽດ​ຊັງ​ຂອງ​ແຜ່ນ​ດິນ​ຮ້າງ, ຊຶ່ງ​ກ່າວ​ໂດຍ​ດາ​ນີ​ເອນ​ຜູ້​ເປັນ​ສາດ​ສະ​ດາ, ຈະ​ສຳ​ເລັດ​ຄົບ​ຖ້ວນ."
                },
                {
                    "number": 33,
                    "text": "ແລະ ທັນ​ທີ​ຫລັງ​ຈາກ​ຄວາມ​ທຸກ​ຍາກ​ລຳ​ບາກ​ຂອງ​ວັນ​ເຫລົ່າ​ນັ້ນ, ດວງ​ຕາ​ເວັນ​ຈະ​ມືດ​ດັບ, ແລະ ດວງ​ເດືອນ​ຈະ​ບໍ່​ສ່ອງ​ແສງ, ແລະ ດວງ​ດາວ​ຈະ​ຕົກ​ລົງ​ມາ​ຈາກ​ຟ້າ​ສະຫວັນ, ແລະ ອຳນາດ​ຂອງ​ຟ້າ​ສະຫວັນ​ຈະ​ສັ່ນ​ສະ​ທ້ານ​ຫວັ່ນ​ໄຫວ;"
                },
                {
                    "number": 34,
                    "text": "ຕາມ​ຈິງ​ແລ້ວ, ເຮົາ​ກ່າວ​ກັບ​ພວກ​ເຈົ້າ​ວ່າ ຄົນ​ລຸ້ນ​ນີ້, ໃນ​ລຸ້ນ​ນີ້​ຊຶ່ງ​ສິ່ງ​ເຫລົ່າ​ນີ້​ຈະ​ຖືກ​ສະແດງ​ອອກ​ມາ, ຈະ​ບໍ່​ສູນ​ສິ້ນ​ໄປ​ຈົນ​ກວ່າ​ທຸກ​ສິ່ງ​ທີ່​ເຮົາ​ໄດ້​ບອກ​ພວກ​ເຈົ້າ​ຈະ​ສຳ​ເລັດ​ຄົບ​ຖ້ວນ."
                },
                {
                    "number": 35,
                    "text": "ເຖິງ​ແມ່ນ​ວ່າ, ວັນ​ເວລາ​ຈະ​ມາ​ເຖິງ, ທີ່​ຟ້າ​ສະຫວັນ ແລະ ແຜ່ນ​ດິນ​ໂລກ​ຈະ​ສູນ​ສິ້ນ​ໄປ; ແຕ່ ຄຳ​ຂອງ​ເຮົາ​ຈະ​ບໍ່​ສູນ​ສິ້ນ​ໄປ, ແຕ່​ທຸກ​ສິ່ງ​ຈະ​ສຳ​ເລັດ​ຄົບ​ຖ້ວນ."
                },
                {
                    "number": 36,
                    "text": "ແລະ, ດັ່ງ​ທີ່​ເຮົາ​ໄດ້​ກ່າວ​ມາ​ກ່ອນ, ຫລັງ​ຈາກ ຄວາມ​ທຸກ​ຍາກ​ລຳ​ບາກ​ຂອງ​ວັນ​ເຫລົ່າ​ນັ້ນ, ແລະ ອຳນາດ​ຂອງ​ຟ້າ​ສະຫວັນ​ຈະ​ສັ່ນ​ສະ​ທ້ານ​ຫວັ່ນ​ໄຫວ, ຈາກ​ນັ້ນ​ເຄື່ອງ​ໝາຍ​ຂອງ​ບຸດ​ມະນຸດ​ຈະ​ປະກົດ​ຂຶ້ນ​ໃນ ຟ້າ​ສະຫວັນ, ແລະ ຈາກ​ນັ້ນ​ທຸກ​ເຜົ່າ​ຂອງ​ແຜ່ນ​ດິນ​ໂລກ​ຈະ​ເປັນ​ທຸກ; ແລະ ພວກ​ເຂົາ​ຈະ​ເຫັນ​ບຸດ​ມະນຸດ​ລົງ ມາ​ໃນ​ໝູ່​ເມກ​ແຫ່ງ​ຟ້າ​ສະຫວັນ, ດ້ວຍ​ອຳນາດ ແລະ ລັດ​ສະ​ໝີ​ພາບ​ອັນ​ຍິ່ງ​ໃຫຍ່;"
                },
                {
                    "number": 37,
                    "text": "ແລະ ຜູ້​ໃດ​ກໍ​ຕາມ​ທີ່​ສະ​ສົມ ຖ້ອຍ​ຄຳ​ຂອງ​ເຮົາ, ຈະ​ບໍ່​ຖືກ​ຫລອກ​ລວງ, ເພາະ​ວ່າ​ບຸດ​ມະນຸດ​ຈະ​ສະ​ເດັດ​ມາ, ແລະ ພຣະ​ອົງ​ຈະ​ສົ່ງ ເຫລົ່າ​ທູດ​ມາ​ກ່ອນ​ພຣະ​ອົງ ດ້ວຍ​ສຽງ​ແກ​ດັງ​ກ້ອງ​ສະ​ໜັ່ນ, ແລະ ພວກ​ເພິ່ນ​ຈະ ເຕົ້າ​ໂຮມ​ຜູ້​ທີ່​ຖືກ​ເລືອກ​ໄວ້​ທີ່​ເຫລືອ​ຢູ່​ຈາກ​ສີ່​ທິດ, ຈາກ​ສຸດ​ຂອບ​ຟ້າ​ເບື້ອງ​ນີ້​ເຖິງ​ສຸດ​ຂອບ​ຟ້າ​ເບື້ອງ​ນັ້ນ."
                },
                {
                    "number": 38,
                    "text": "ບັດ​ນີ້ ຈົ່ງ​ຮຽນ​ຮູ້​ຄຳ​ອຸປະ​ມາ​ເລື່ອງ​ຕົ້ນ ໝາກ​ເດື່ອ​ຄື—ເມື່ອ​ກິ່ງ​ກ້ານ​ຂອງ​ມັນ​ຍັງ​ອ່ອນ, ແລະ ມັນ​ເລີ່ມ​ແຕກ​ໃບ​ອ່ອນ, ພວກ​ເຈົ້າ​ກໍ​ຮູ້​ວ່າ​ລະ​ດູ​ຮ້ອນ​ໃກ້​ຈະ​ມາ​ເຖິງ;"
                },
                {
                    "number": 39,
                    "text": "ເຊັ່ນ​ດຽວ​ກັນ​ນັ້ນ, ຜູ້​ທີ່​ເຮົາ​ເລືອກ​ໄວ້, ເມື່ອ​ພວກ​ເຂົາ​ເຫັນ​ທຸກ​ສິ່ງ​ທັງ​ປວງ​ເຫລົ່າ​ນີ້, ພວກ​ເຂົາ​ຈະ​ຮູ້​ວ່າ ພຣະ​ອົງ​ຢູ່​ໃກ້, ແມ່ນ​ແຕ່​ຢູ່​ທີ່​ປະຕູ;"
                },
                {
                    "number": 40,
                    "text": "ແຕ່​ບໍ່​ມີ​ຜູ້​ໃດ ຮູ້​ວ່າ ວັນ ຫລື ຊົ່ວ​ໂມງ​ນັ້ນ​ຈະ​ມາ​ເຖິງ​ເມື່ອ​ໃດ; ບໍ່​ເລີຍ, ເຫລົ່າ​ທູດ​ຂອງ​ພຣະ​ເຈົ້າ​ໃນ​ສະຫວັນ​ກໍ​ບໍ່​ຮູ້, ນອກ​ຈາກ​ພຣະ​ບິດາ​ຂອງ​ເຮົາ​ເທົ່າ​ນັ້ນ."
                },
                {
                    "number": 41,
                    "text": "ແຕ່​ດັ່ງ​ທີ່​ວັນ​ເວລາ​ຂອງ ໂນອາ​ເປັນ​ສັນ​ໃດ, ມັນ​ກໍ​ຈະ​ເປັນ​ສັນ​ນັ້ນ​ໃນ​ຕອນ​ບຸດ​ມະນຸດ​ສະ​ເດັດ​ມາ;"
                },
                {
                    "number": 42,
                    "text": "ເພາະ​ວ່າ​ມັນ​ຈະ​ເປັນ​ເຊັ່ນ​ນັ້ນ​ກັບ​ພວກ​ເຂົາ, ດັ່ງ​ທີ່​ເຄີຍ​ເປັນ​ມາ​ໃນ​ວັນ​ເວລາ​ກ່ອນ ນ້ຳ​ຖ້ວມ; ເພາະ​ວ່າ​ຈົນ​ເຖິງ​ວັນ​ໂນອາ​ເຂົ້າ​ໄປ​ໃນ​ເຮືອ, ພວກ​ເຂົາ​ກິນ ແລະ ດື່ມ, ແຕ່ງ​ງານ ແລະ ຍົກ​ໃຫ້​ແຕ່ງ​ງານ​ກັນ;"
                },
                {
                    "number": 43,
                    "text": "ແລະ ບໍ່​ຮູ້​ຈົນ​ນ້ຳ​ມາ​ຖ້ວມ, ແລະ ໄດ້​ກວາດ​ພວກ​ເຂົາ​ໄປ​ທັງ​ໝົດ; ການ​ສະ​ເດັດ​ມາ​ຂອງ​ບຸດ​ມະນຸດ​ກໍ​ຈະ​ເປັນ​ເຊັ່ນ​ນັ້ນ​ຄື​ກັນ."
                },
                {
                    "number": 44,
                    "text": "ຈາກ​ນັ້ນ​ສິ່ງ​ທີ່​ມີ​ຂຽນ​ໄວ້​ຈະ​ສຳ​ເລັດ​ຄົບ​ຖ້ວນ, ວ່າ​ໃນ ຍຸກ​ສຸດ​ທ້າຍ, ສອງ​ຄົນ​ຈະ​ຢູ່​ໃນ​ທົ່ງ, ຄົນ​ໜຶ່ງ​ຈະ​ຖືກ​ຮັບເອົາ​ໄປ, ແລະ ອີກ​ຄົນ​ໜຶ່ງ​ຈະ​ຖືກ ປະ​ໄວ້;"
                },
                {
                    "number": 45,
                    "text": "ສອງ​ຄົນ​ຈະ​ໂມ້​ແປ້ງ​ຢູ່, ຄົນ​ໜຶ່ງ​ຈະ​ຖືກ​ຮັບ​ເອົາ​ໄປ, ແລະ ອີກ​ຄົນ​ໜຶ່ງ​ຈະ​ຖືກ​ປະ​ໄວ້;"
                },
                {
                    "number": 46,
                    "text": "ແລະ ສິ່ງ​ທີ່​ເຮົາ​ກ່າວ​ກັບ​ຄົນ​ໜຶ່ງ, ເຮົາ​ກ່າວ​ກັບ​ມະນຸດ​ທັງ​ປວງ; ສະນັ້ນ​ຈົ່ງ ເຝົ້າ​ລະ​ວັງ, ເພາະ​ວ່າ​ພວກ​ເຈົ້າ​ບໍ່​ຮູ້​ວ່າ​ພຣະ​ຜູ້​ເປັນ​ເຈົ້າ​ຂອງ​ພວກ​ເຈົ້າ​ຈະ​ສະ​ເດັດ​ມາ​ຊົ່ວ​ໂມງ​ໃດ."
                },
                {
                    "number": 47,
                    "text": "ແຕ່​ຈົ່ງ​ຮູ້​ໄວ້​ວ່າ, ຖ້າ​ຫາກ​ເຈົ້າ​ຂອງ​ເຮືອນ​ທີ່​ດີ​ໄດ້​ຮູ້​ກ່ອນ​ວ່າ​ໂຈນ​ຈະ​ມາ​ຍາມ​ໃດ, ລາວ​ຈະ​ເຝົ້າ​ລະ​ວັງ, ແລະ ບໍ່​ໃຫ້​ໂຈນ​ເຈາະ​ເຂົ້າ​ເຮືອນ​ຂອງ​ຕົນ​ໄດ້, ແຕ່​ຈະ​ຕຽມ​ພ້ອມ."
                },
                {
                    "number": 48,
                    "text": "ສະນັ້ນ ພວກ​ເຈົ້າ​ຈົ່ງ​ຕຽມ​ພ້ອມ​ຄື​ກັນ, ເພາະ​ວ່າ​ໃນ​ໂມງ​ເຊັ່ນ​ນັ້ນ​ທີ່​ພວກ​ເຈົ້າ​ບໍ່​ຄາດ​ຄິດ, ບຸດ​ມະນຸດ​ຈະ​ສະ​ເດັດ​ມາ."
                },
                {
                    "number": 49,
                    "text": "ເມື່ອ​ນັ້ນ, ແມ່ນ​ຜູ້​ໃດ​ທີ່​ເປັນ​ຄົນ​ໃຊ້​ທີ່ ຊື່​ສັດ ແລະ ສະຫລາດ, ຜູ້​ຊຶ່ງ​ເຈົ້າ​ນາຍ​ຂອງ​ເຂົາ​ໄດ້​ຕັ້ງ​ເຂົາ​ໃຫ້​ເປັນ​ຜູ້​ຮັບ​ຜິດ​ຊອບ​ຄົວ​ເຮືອນ​ຂອງ​ເພິ່ນ, ເພື່ອ​ແຈກ​ອາຫານ​ໃຫ້​ພວກ​ເຂົາ​ຕາມ​ເວລາ?"
                },
                {
                    "number": 50,
                    "text": "ຄົນ​ໃຊ້​ຄົນ​ນັ້ນ​ຈະ​ເປັນ​ສຸກ​ເມື່ອ​ເຈົ້າ​ນາຍ​ຂອງ​ເຂົາ, ເມື່ອ​ເພິ່ນ​ກັບ​ມາ, ຈະ​ພົບ​ເຫັນ​ເຂົາ​ເຮັດ​ໜ້າ​ທີ່​ຂອງ​ຕົນ​ຢູ່; ແລະ ຕາມ​ຈິງ​ແລ້ວ ເຮົາ​ກ່າວ​ກັບ​ພວກ​ເຈົ້າ​ວ່າ, ເພິ່ນ​ຈະ​ຕັ້ງ​ເຂົາ​ໃຫ້​ເປັນ​ຜູ້​ຮັບ​ຜິດ​ຊອບ​ຊັບ​ສິນ​ທັງ​ໝົດ​ຂອງ​ເພິ່ນ."
                },
                {
                    "number": 51,
                    "text": "ແຕ່​ຖ້າ​ຫາກ​ວ່າ​ເຂົາ​ເປັນ​ຄົນ​ໃຊ້​ທີ່​ບໍ່​ດີ ເຂົາ​ຈະ​ກ່າວ​ໃນ​ໃຈ​ວ່າ: ພຣະ​ຜູ້​ເປັນ​ເຈົ້າ​ຂອງ​ຂ້າ​ພຣະ​ອົງ ຈົ່ງ ຊັກ​ຊ້າ​ການ​ສະ​ເດັດ​ມາ​ຂອງ​ເພິ່ນ,"
                },
                {
                    "number": 52,
                    "text": "ແລະ ຈະ​ເລີ່ມ​ຂ້ຽນ​ຕີ​ຄົນ​ໃຊ້​ດ້ວຍ​ກັນ​ຂອງ​ເຂົາ, ແລະ ກິນ ແລະ ດື່ມ​ກັບ​ຄົນ​ຂີ້​ເມົາ,"
                },
                {
                    "number": 53,
                    "text": "ເຈົ້າ​ນາຍ​ຂອງ​ຄົນ​ໃຊ້​ຄົນ​ນັ້ນ​ຈະ​ມາ​ໃນ​ວັນ​ທີ່​ເຂົາ​ບໍ່​ຄາດ​ຄິດ, ແລະ ໃນ​ຊົ່ວ​ໂມງ​ນັ້ນ​ທີ່​ລາວ​ບໍ່​ຮູ້,"
                },
                {
                    "number": 54,
                    "text": "ແລະ ຈະ​ຜ່າ​ລາວ​ໃຫ້​ເປັນ​ຕ່ອນໆ, ແລະ ຈະ​ໃຫ້​ເຂົ້າ​ສ່ວນ​ກັບ​ຄົນ​ໜ້າ​ຊື່​ໃຈ​ຄົດ; ບ່ອນ​ນັ້ນ​ຈະ​ມີ​ການ​ຮ້ອງ​ໄຫ້ ແລະ ຂົບ​ແຂ້ວ​ຄ້ຽວ​ຟັນ."
                },
                {
                    "number": 55,
                    "text": "ແລະ ທີ່​ສຸດ​ຂອງ​ຄົນ​ຊົ່ວ​ຈະ​ມາ​ເຖິງ​ດັ່ງ​ນັ້ນ, ຕາມ​ຄຳ​ທຳ​ນາຍ​ຂອງ​ໂມເຊ, ທີ່​ກ່າວ​ວ່າ: ພວກ​ເຂົາ​ຈະ​ຖືກ​ຕັດ​ອອກ​ຈາກ​ບັນ​ດາ​ຜູ້​ຄົນ; ແຕ່​ທີ່​ສຸດ​ຂອງ​ແຜ່ນ​ດິນ​ໂລກ​ຍັງ​ບໍ່​ມາ​ເຖິງ​ເທື່ອ, ແຕ່​ບໍ່​ດົນ."
                }
            ]
        },
        "/study/scriptures/pgp/js-h/1": {
            "uri": "/study/scriptures/pgp/js-h/1",
            "title": "ໂຈເຊັບ ສະມິດ—ປະຫວັດ 1",
            "data_type": "chapter",
            "chapter_name": "ບົດ​ທີ 1",
            "chapter_summary": [
                "ໂຈເຊັບ ສະມິດ ບອກ​ເຖິງ​ບັນ​ພະ​ບຸ​ລຸດ​ຂອງ​ເພິ່ນ, ສະມາ​ຊິກ​ໃນ​ຄອບ​ຄົວ, ແລະ ບ່ອນ​ຢູ່​ອາ​ໄສ​ຂອງ​ເຂົາ​ເຈົ້າ​ໃນ​ຕອນ​ຕົ້ນ—ຄວາມ​ກະ​ຕື​ລື​ລົ້ນ​ແບບ​ຜິດ​ປົກ​ກະ​ຕິ​ກ່ຽວ​ກັບ​ສາດ​ສະ​ໜາ ທີ່​ແຜ່​ລາມ​ຢູ່​ໃນ​ພາກ​ຕາ​ເວັນ​ຕົກ​ຂອງ​ລັດ​ນິວຢອກ—​ເພິ່ນ​ຕັ້ງ​ໃຈ​ສະແຫວງ​ຫາ​ປັນ​ຍາ​ຕາມ​ທີ່​ໄດ້​ຮັບ​ການ​ຊີ້​ນຳ​ຈາກ​ຢາ​ໂກ​ໂບ—ພຣະ​ບິດາ ແລະ ພຣະ​ບຸດ​ມາ​ປະກົດ, ແລະ ໂຈເຊັບ​ຖືກ​ເອີ້ນ​ສູ່​ການ​ປະ​ຕິ​ບັດ​ສາດ​ສະ​ໜາ​ກິດ​ໃນ​ຖານະ​ເປັນ​ສາດ​ສະ​ດາ. (ຂໍ້​ທີ 1–20.)"
            ],
            "book_title": "ໂຈເຊັບ ສະມິດ—ປະຫວັດ",
            "subtitle": [
                "ພາກ​ສ່ວນ​ໜຶ່ງ​ທີ່​ເອົາ​ມາ​ຈາກ​ປະຫວັດ​ຂອງ​ໂຈເຊັບ ສະມິດ, ຜູ້​ເປັນ​ສາດ​ສະ​ດາ"
            ],
            "verses": [
                {
                    "number": 1,
                    "text": "ເນື່ອງ​ຈາກ​ມີ​ການ​ລາຍ​ງານ​ຢ່າງ​ຫລວງ​ຫລາຍ ຊຶ່ງ​ແຜ່​ຂະ​ຫຍາຍ​ໄປ​ທົ່ວ​ໂດຍ​ບຸກ​ຄົນ​ທີ່​ມີ​ຄວາມ​ປະສົງ​ຮ້າຍ ແລະ ມີ​ແຜນ​ອັນ​ຊົ່ວ​ຮ້າຍ, ກ່ຽວ​ກັບ ການ​ເລີ່ມ​ຕົ້ນ ແລະ ຄວາມ​ຈະ​ເລີນ​ກ້າວ​ໜ້າ​ຂອງ ສາດ​ສະ​ໜາ​ຈັກ​ຂອງ​ພຣະ​ເຢຊູ​ຄຣິດ​ແຫ່ງ​ໄພ່​ພົນ​ຍຸກ​ສຸດ​ທ້າຍ, ຊຶ່ງ​ທັງ​ໝົດ​ນີ້​ໄດ້​ຖືກ​ວາງ​ແຜນ​ໂດຍ​ຜູ້​ຄົ້ນ​ຄິດ​ເພື່ອ​ທຳ​ລາຍ​ຊື່​ສຽງ​ຂອງ​ສາດ​ສະ​ໜາ​ຈັກ ແລະ ຄວາມ​ກ້າວ​ໜ້າ​ຂອງ​ມັນ​ຢູ່​ໃນ​ໂລກ—ຂ້າ​ພະ​ເຈົ້າ​ໄດ້​ຖືກ​ຈູງ​ໃຈ​ໃຫ້​ຂຽນ​ປະຫວັດ​ນີ້, ເພື່ອ​ກຳ​ຈັດ​ຄວາມ​ຄິດ​ຜິດ​ຂອງ​ສາ​ທາ​ລະ​ນະ​ຊົນ, ແລະ ໃຫ້​ຂໍ້​ຄວາມ​ເທັດ​ຈິງ​ແກ່​ທຸກ​ຄົນ​ທີ່​ສະແຫວງ​ຫາ​ຄວາມ​ຈິງ, ຕາມ​ທີ່​ໄດ້​ເກີດ​ຂຶ້ນ, ທີ່​ກ່ຽວ​ກັບ​ຕົວ​ຂ້າ​ພະ​ເຈົ້າ​ເອງ ແລະ ສາດ​ສະ​ໜາ​ຈັກ, ເທົ່າ​ທີ່​ຂ້າ​ພະ​ເຈົ້າ​ມີ​ຂໍ້​ເທັດ​ຈິງ​ເຫລົ່າ​ນີ້​ຢູ່​ນຳ​ຂ້າ​ພະ​ເຈົ້າ."
                },
                {
                    "number": 2,
                    "text": "ໃນ​ປະຫວັດ​ນີ້ ຂ້າ​ພະ​ເຈົ້າ​ຈະ​ສະ​ເໜີ​ເຫດ​ການ​ຕ່າງໆ​ທີ່​ກ່ຽວ​ກັບ​ສາດ​ສະ​ໜາ​ຈັກ, ໃນ​ຄວາມ​ຈິງ ແລະ ຄວາມ​ຊອບ​ທຳ, ຕາມ​ທີ່​ໄດ້​ເກີດ​ຂຶ້ນ, ຫລື ຕາມ​ທີ່​ເປັນ​ຢູ່, ປະ​ຈຸ​ບັນ​ນີ້​ເປັນ​ປີ [1838] ຊຶ່ງ​ເປັນ​ປີ​ທີ​ແປດ​ນັບ​ຕັ້ງ​ແຕ່ ຈັດ​ຕັ້ງ​ສາດ​ສະ​ໜາ​ຈັກ."
                },
                {
                    "number": 3,
                    "text": "ຂ້າ​ພະ​ເຈົ້າ​ໄດ້​ເກີດ​ໃນ​ປີ​ສັກ​ກະ​ລາດ​ໜຶ່ງ​ພັນ​ແປດ​ຮ້ອຍ​ຫ້າ, ໃນ​ວັນທີ​ຊາວ​ສາມ ເດືອນ​ທັນວາ, ໃນ​ໝູ່​ບ້ານ​ຊາ​ໂຣນ, ເຂດ​ວິນ​ເຊີ, ລັດ​ເວີ​ໝ້ອນ. … ພໍ່​ຂອງ​ຂ້າ​ພະ​ເຈົ້າ, ໂຈເຊັບ ສະມິດ, ຜູ້ພໍ່, ໄດ້​ຈາກ​ລັດ​ເວີ​ໝ້ອນ, ແລະ ຍ້າຍ​ໄປ​ຢູ່​ເມືອງ​ພາໄມຣາ, ເຂດ​ອອນ​ແທ​ຣິ​ໂອ (ປະ​ຈຸ​ບັນ​ນີ້​ຄື​ເຂດ​ເວນ), ໃນ​ລັດ​ນິວຢອກ, ຕອນ​ຂ້າ​ພະ​ເຈົ້າ​ມີ​ອາ​ຍຸ​ໄດ້​ສິບ​ປີ, ຫລື ປະ​ມານ​ນັ້ນ. ປະ​ມານ​ສີ່ປີ​ຫລັງ​ຈາກ​ພໍ່​ຂອງ​ຂ້າ​ພະ​ເຈົ້າ​ໄດ້​ມາ​ເຖິງ​ເມືອງ​ພາໄມຣາ, ເພິ່ນ​ໄດ້​ຍ້າຍ​ຄອບ​ຄົວ​ຂອງ​ເພິ່ນ​ໄປ​ຢູ່​ເມືອງ​ແມນເຈດ​ສະເຕີ ໃນ​ເຂດ​ອອນ​ແທ​ຣິ​ໂອ​ດຽວ​ກັນ​ນັ້ນ—"
                },
                {
                    "number": 4,
                    "text": "ຄອບ​ຄົວ​ຂອງ​ເພິ່ນ​ມີ​ຢູ່​ດ້ວຍ​ກັນ​ສິບ​ເອັດ​ຄົນ, ນັ້ນ​ຄື, ພໍ່​ຂອງ​ຂ້າ​ພະ​ເຈົ້າ, ໂຈເຊັບ ສະມິດ; ແມ່​ຂອງ​ຂ້າ​ພະ​ເຈົ້າ, ລູສີ ສະມິດ (ຊຶ່ງ​ຊື່​ຂອງ​ເພິ່ນ, ກ່ອນ​ແຕ່ງ​ງານ, ຄື ແມັກ, ລູກ​ສາວ​ຂອງ​ໂຊ​ໂລ​ໂມນ ແມັກ); ອ້າຍ​ຂອງ​ຂ້າ​ພະ​ເຈົ້າ, ອາລ໌​ວິນ (ຜູ້​ໄດ້​ເສຍ​ຊີ​ວິດ​ໄປ​ໃນ​ວັນທີ 19 ເດືອນ​ພະຈິກ, 1823, ຕອນ​ລາວ​ມີ​ອາ​ຍຸ​ໄດ້ 26 ປີ), ໄຮຣຳ, ຕົວ​ຂ້າ​ພະ​ເຈົ້າ​ເອງ, ແຊມ​ໂຍ ແຮ​ຣິ​ສັນ, ວິວ​ລຽມ, ດອນ ຄາ​ໂລສ໌; ແລະ ນ້ອງ​ສາວ​ຂອງ​ຂ້າ​ພະ​ເຈົ້າ, ໂຊ​ໂຟຣ​ເນຍ, ແຄ​ເທີ​ຣິນ, ແລະ ລູສີ."
                },
                {
                    "number": 5,
                    "text": "ໃນ​ຊ່ວງ​ໜຶ່ງ​ໃນ​ປີ​ທີ​ສອງ​ຫລັງ​ຈາກ​ທີ່​ພວກ​ເຮົາ​ໄດ້​ຍ້າຍ​ມາ​ຢູ່​ເມືອງ​ແມນເຈດ​ສະເຕີ, ໃນ​ສະຖານ​ທີ່​ຊຶ່ງ​ພວກ​ເຮົາ​ອາ​ໄສ​ຢູ່ ມີ​ຄວາມ​ກະ​ຕື​ລື​ລົ້ນ​ແບບ​ຜິດ​ປົກ​ກະ​ຕິ​ກ່ຽວ​ກັບ​ສາດ​ສະ​ໜາ. ເລີ່ມ​ຕົ້ນ​ຈາກ ເມ​ໂທ​ດິສ, ແຕ່​ບໍ່​ດົນ ກໍ​ຂະ​ຫຍາຍ​ອອກ​ໄປ​ໃນ​ບັນ​ດາ​ນິ​ກາຍ​ທັງ​ໝົດ​ໃນ​ພາກ​ພື້ນ​ນັ້ນ​ຂອງ​ປະເທດ. ຕາມ​ຈິງ​ແລ້ວ, ເບິ່ງ​ຄື​ວ່າ​ໄດ້​ມີ​ຜົນ​ກະ​ທົບ​ກະ​ເທືອນ​ໄປ​ທົ່ວ​ທ້ອງ​ຖິ່ນ​ນັ້ນ​ຂອງ​ປະເທດ, ແລະ ຊຸມ​ຊົນ​ຢ່າງ​ຫລວງ​ຫລາຍ​ໄດ້​ເຂົ້າ​ຮ່ວມ​ກຸ່ມ​ສາດ​ສະ​ໜາ​ຕ່າງໆ, ຊຶ່ງ​ໄດ້​ສ້າງ​ຄວາມ​ວຸ້ນ​ວາຍ ແລະ ຄວາມ​ແຕກ​ແຍກ​ບໍ່​ໜ້ອຍ​ໃນ​ບັນ​ດາ​ຜູ້​ຄົນ, ບາງ​ຄົນ​ຮ້ອງ​ຂຶ້ນ​ວ່າ, “ ເບິ່ງ​ແມ, ບ່ອນ​ນີ້!” ແລະ ບາງ​ຄົນ, “ເບິ່ງ​ແມ, ບ່ອນ​ນັ້ນ!” ບາງ​ຄົນ​ກໍ​ໄດ້​ຜິດ​ຖຽງ​ກັນ​ເພື່ອ​ເມ​ໂທ​ດິສ, ບາງ​ຄົນ​ເພື່ອ​ເພຣສ໌​ໄບ​ທີ​ຣຽນ, ແລະ ບາງ​ຄົນ​ເພື່ອ​ບັບຕິດ."
                },
                {
                    "number": 6,
                    "text": "ເພາະ, ເຖິງ​ແມ່ນ​ວ່າ​ຄວາມ​ຮັກ​ອັນ​ຫລວງ​ຫລາຍ​ທີ່​ຜູ້​ປ່ຽນ​ໃຈ​ເຫລື້ອມ​ໃສ ໃນ​ຄວາມ​ເຊື່ອ​ຕ່າງໆ​ໄດ້​ສະແດງ​ອອກ ໃນ​ເວລາ​ພວກ​ເຂົາ​ປ່ຽນ​ໃຈ​ເຫລື້ອມ​ໃສ, ແລະ ຄວາມ​ກະ​ຕື​ລື​ລົ້ນ​ອັນ​ໃຫຍ່​ຫລວງ​ທີ່​ສະແດງ​ໃຫ້​ປະຈັກ​ໂດຍ​ຄຸນ​ພໍ່​ຂອງ​ນິ​ກາຍ​ຕ່າງໆ, ຜູ້​ທີ່​ເປັນ​ຕົວ​ຕັ້ງ​ຕົວ​ຕີງ​ໃນ​ການ​ປຸກ​ລະ​ດົມ​ໃຈ ແລະ ສົ່ງ​ເສີມ​ພາບ​ທີ່​ແປກ​ປະ​ຫລາດ​ນີ້​ອັນ​ເປັນ​ຄວາມ​ຮູ້​ສຶກ​ທາງ​ສາດ​ສະ​ໜາ, ເພື່ອ​ເຮັດ​ໃຫ້​ທຸກ​ຄົນ​ປ່ຽນ​ໃຈ​ເຫລື້ອມ​ໃສ, ດັ່ງ​ທີ່​ພວກ​ເຂົາ​ພໍ​ໃຈ ແລະ ເອີ້ນ​ເຊັ່ນ​ນັ້ນ, ໃຫ້​ນັບ​ຖື​ນິ​ກາຍ​ໃດ​ກໍ​ໄດ້​ທີ່​ພວກ​ເຂົາ​ພໍ​ໃຈ; ແຕ່​ເມື່ອ​ຜູ້​ປ່ຽນ​ໃຈ​ເຫລື້ອມ​ໃສ​ເລີ່ມ​ແຍກ​ຕົວ​ອອກ​ໄປ, ບາງ​ຄົນ​ໄປ​ເຂົ້າ​ກັບ​ກຸ່ມ​ໜຶ່ງ ແລະ ອີກ​ບາງ​ຄົນ​ກໍ​ໄປ​ເຂົ້າ​ກັບ​ອີກ​ກຸ່ມ​ໜຶ່ງ, ປະກົດ​ວ່າ​ຄວາມ​ຮູ້​ສຶກ​ທີ່​ເບິ່ງ​ເໝືອນ​ວ່າ​ດີ ທັງ​ຂອງ​ຄຸນ​ພໍ່ ແລະ ຜູ້​ປ່ຽນ​ໃຈ​ເຫລື້ອມ​ໃສ​ກັບ​ເປັນ​ການ​ສະແດງ​ແບບ​ທຳ​ທ່າ​ເທົ່າ​ນັ້ນ ຫລາຍ​ກວ່າ​ຄວາມ​ຈິງ​ໃຈ; ເພາະ​ວ່າ​ພາບ​ຂອງ​ຄວາມ​ສັບ​ສົນ​ຢ່າງ​ຫລວງ​ຫລາຍ ແລະ ຄວາມ​ຮູ້​ສຶກ​ບໍ່​ດີ​ໄດ້​ຕາມ​ມາ—ຄຸນ​ພໍ່​ຜິດ​ຖຽງ​ກັບ​ຄຸນ​ພໍ່, ແລະ ຜູ້​ປ່ຽນ​ໃຈ​ເຫລື້ອມ​ໃສ​ຜິດ​ຖຽງ​ກັບ​ຜູ້​ປ່ຽນ​ໃຈ​ເຫລື້ອມ​ໃສ; ເຖິງ​ກັບ​ວ່າ ຄວາມ​ຮູ້​ສຶກ​ທີ່​ດີ​ຂອງ​ພວກ​ເຂົາ​ທີ່​ມີ​ຕໍ່​ກັນ, ຖ້າ​ຫາກ​ມີ, ກໍ​ໄດ້​ສູນ​ສິ້ນ​ໄປ​ໃນ ການ​ປະ​ທະ​ຖ້ອຍ​ຄຳ​ກັນ ແລະ ການ​ໂຕ້​ຖຽງ​ກັນ​ກ່ຽວ​ກັບ​ຄວາມ​ຄິດ​ຄວາມ​ເຫັນ."
                },
                {
                    "number": 7,
                    "text": "ໃນ​ເວລາ​ນັ້ນ​ຂ້າ​ພະ​ເຈົ້າ​ມີ​ອາ​ຍຸ​ໃກ້​ຈະ​ເຖິງ​ສິບ​ຫ້າ​ປີ. ຄອບ​ຄົວ​ຂອງ​ພໍ່​ຂອງ​ຂ້າ​ພະ​ເຈົ້າ​ຖືກ​ຊັກ​ຈູງ​ໄປ​ຫາ​ນິກາຍ​ເພຣສ໌ໄບທີຣຽນ, ແລະ ສີ່​ຄົນ​ໄດ້​ເຂົ້າ​ຮ່ວມ​ສາດ​ສະ​ໜາ​ຈັກ​ນັ້ນ, ນັ້ນ​ຄື, ແມ່​ຂອງ​ຂ້າ​ພະ​ເຈົ້າ, ລູສີ; ອ້າຍ​ນ້ອງ​ຂອງ​ຂ້າ​ພະ​ເຈົ້າ ໄຮຣຳ ແລະ ແຊມໂຍ ແຮຣິສັນ; ແລະ ນ້ອງ​ສາວ​ຂອງ​ຂ້າ​ພະ​ເຈົ້າ ໂຊໂຟຣເນຍ."
                },
                {
                    "number": 8,
                    "text": "ໃນ​ໄລ​ຍະ​ຂອງ​ຄວາມ​ສັບ​ສົນ​ນີ້ ຂ້າ​ພະ​ເຈົ້າ​ກຸ້ມ​ໃຈ​ຫລາຍ​ບໍ່​ຮູ້​ຈັກ​ຈະ​ຕັດ​ສິນ​ໃຈ; ເຖິງ​ແມ່ນ​ວ່າ​ຄວາມ​ຮູ້​ສຶກ​ຂອງ​ຂ້າ​ພະ​ເຈົ້າ​ຈະ​ເລິກ​ຊຶ້ງ ແລະ ມັກ​ຈະ​ຕື້ນ​ຕັນ​ໃຈ, ແຕ່​ຂ້າ​ພະ​ເຈົ້າ​ໄດ້​ຮັກ​ສາ​ຕົນ​ເອງ​ໃຫ້​ຫ່າງ​ຈາກ​ກຸ່ມ​ເຫລົ່າ​ນັ້ນ, ເຖິງ​ແມ່ນ​ວ່າ​ຂ້າ​ພະ​ເຈົ້າ​ໄດ້​ໄປ​ຮ່ວມ​ການ​ປະ​ຊຸມ​ຕ່າງໆ​ຂອງ​ພວກ​ເຂົາ​ຫລາຍ​ເທື່ອ​ກໍ​ຕາມ ເທົ່າ​ທີ່​ໂອ​ກາດ​ຈະ​ອຳ​ນວຍ. ໃນ​ເວລາ​ຕໍ່​ມາ​ຈິດ​ໃຈ​ຂອງ​ຂ້າ​ພະ​ເຈົ້າ​ເລີ່ມ​ເອ່ນ​ອ່ຽງ​ໄປ​ຫາ​ນິ​ກາຍ​ເມ​ໂທ​ດິສ, ແລະ ຂ້າ​ພະ​ເຈົ້າ​ປາດ​ຖະ​ໜາ​ເລັກ​ໜ້ອຍ​ທີ່​ຈະ​ເຂົ້າ​ຮ່ວມ​ກັບ​ພວກ​ເຂົາ, ແຕ່​ຄວາມ​ສັບ​ສົນ ແລະ ການ​ຜິດ​ຖຽງ​ກັນ​ໃນ​ບັນ​ດາ​ນິ​ກາຍ​ທີ່​ແຕກ​ຕ່າງ​ກັນ​ນັ້ນ​ມີ​ຫລາຍ, ຈົນ​ວ່າ​ເປັນ​ໄປ​ບໍ່​ໄດ້​ສຳ​ລັບ​ຄົນ​ໜຸ່ມ​ຢ່າງ​ຂ້າ​ພະ​ເຈົ້າ, ແລະ ບໍ່​ຄຸ້ນ​ເຄີຍ​ກັບ​ຜູ້​ຄົນ ແລະ ເລື່ອງ​ຕ່າງໆ, ຈະ​ສະ​ຫລຸບ​ໄດ້​ຢ່າງ​ແນ່​ນອນ​ແນວ​ໃດ​ວ່າ​ຜູ້​ໃດ​ຖືກ ແລະ ຜູ້​ໃດ​ຜິດ."
                },
                {
                    "number": 9,
                    "text": "ບາງ​ເທື່ອ​ຈິດ​ໃຈ​ຂອງ​ຂ້າ​ພະ​ເຈົ້າ​ກໍ​ສັບ​ສົນ​ຫລາຍ, ສຽງ​ປ່າວ​ຮ້ອງ ແລະ ຄວາມ​ວຸ້ນ​ວາຍ​ກໍ​ມີ​ຢູ່​ຢ່າງ​ຫລວງ​ຫລາຍ ແລະ ບໍ່​ຢຸດ​ຢ່ອນ. ກຸ່ມ​ເພຣສ໌​ໄບ​ທີ​ຣຽນ​ໄດ້​ຕັ້ງ​ໃຈ​ຕໍ່​ຕ້ານ​ກຸ່ມ​ບັບຕິດ ແລະ ເມ​ໂທ​ດິສ ຫລາຍ​ທີ່​ສຸດ, ແລະ ໄດ້​ໃຊ້​ພະ​ລັງ​ທຸກ​ຢ່າງ​ທັງ​ຫາ​ເຫດ​ຜົນ ແລະ ເລ່​ຫລ່ຽມ​ເພື່ອ​ພິ​ສູດ​ຄວາມ​ຜິດ​ຂອງ​ພວກ​ນັ້ນ, ຫລື, ຢ່າງ​ໜ້ອຍ, ເພື່ອ​ເຮັດ​ໃຫ້​ຜູ້​ຄົນ​ຄິດ​ວ່າ ພວກ​ເຂົາ​ເຮັດ​ຜິດ. ອີກ​ມຸມ​ໜຶ່ງ, ກຸ່ມ​ບັບຕິດ ແລະ ເມ​ໂທ​ດິສ​ກໍ​ຄື​ກັນ​ມີ​ຄວາມ​ກະ​ຕື​ລື​ລົ້ນ​ຫລາຍ​ໃນ​ການ​ສະຖາ​ປະນາ​ຄຳ​ສອນ​ຂອງ​ຕົນ​ເອງ​ຂຶ້ນ ແລະ ພິ​ສູດ​ວ່າ​ຄຳ​ສອນ​ອື່ນໆ​ນັ້ນ​ບໍ່​ຈິງ."
                },
                {
                    "number": 10,
                    "text": "ໃນ​ທ່າມ​ກາງ​ສົງ​ຄາມ​ຄາ​ລົມ ແລະ ຄວາມ​ວຸ້ນ​ວາຍ​ຂອງ​ຄວາມ​ຄິດ​ຄວາມ​ເຫັນ​ນີ້, ຂ້າ​ພະ​ເຈົ້າ​ໄດ້​ຖາມ​ຕົວ​ເອງ​ເລື້ອຍໆ​ວ່າ: ເຮົາ​ຈະ​ເຮັດ​ແນວ​ໃດ? ໃນ​ກຸ່ມ​ທັງ​ໝົດ​ນີ້ ແມ່ນ​ໃຜ​ທີ່ ຖືກ​ຕ້ອງ; ຫລື, ຜິດ​ທັງ​ໝົດ​ບໍ? ຖ້າ​ຫາກ​ມີ​ກຸ່ມ​ໃດ​ຖືກ​ຕ້ອງ, ແລ້ວ​ຈະ​ເປັນ​ກຸ່ມ​ໃດ, ແລະ ເຮົາ​ຈະ​ຮູ້​ໄດ້​ແນວ​ໃດ?"
                },
                {
                    "number": 11,
                    "text": "ໃນ​ຂະນະ​ທີ່​ຂ້າ​ພະ​ເຈົ້າ​ຢູ່​ໃນ​ຄວາມ​ກຸ້ມ​ໃຈ​ຢ່າງ​ໃຫຍ່​ຫລວງ ເພາະ​ການ​ຜິດ​ຖຽງ​ກັນ​ຂອງ​ສາດ​ສະ​ໜາ​ຈັກ​ກຸ່ມ​ຕ່າງໆ​ຢູ່​ນັ້ນ, ມື້​ໜຶ່ງ​ຂ້າ​ພະ​ເຈົ້າ​ໄດ້​ອ່ານ​ຂໍ້​ຄວາມ​ໃນ​ສານ​ຂອງ​ຢາ​ໂກ​ໂບ, ບົດ​ທຳ​ອິດ ຂໍ້​ທີ​ຫ້າ, ມີ​ຄວາມ​ວ່າ: ຖ້າ​ຄົນ​ໃດ​ໃນ​ພວກ​ເຈົ້າ​ຂາດ​ສະ​ຕິ​ປັນ​ຍາ, ກໍ​ໃຫ້​ຜູ້​ນັ້ນ​ທູນ​ຂໍ​ຈາກ​ພຣະ​ເຈົ້າ​ຜູ້​ຊົງ​ໂຜດ​ປະທານ​ໃຫ້​ແກ່​ຄົນ​ທັງ​ປວງ​ດ້ວຍ​ພຣະ​ກະ​ລຸ​ນາ, ບໍ່​ຊົງ​ກ່າວ​ຕິ ແລະ ຜູ້​ນັ້ນ​ກໍ​ຈະ​ໄດ້​ຮັບ​ສິ່ງ​ທີ່​ທູນ​ຂໍ."
                },
                {
                    "number": 12,
                    "text": "ບໍ່​ເຄີຍ​ມີ​ຂໍ້​ຄວາມ​ໃດ​ໃນ​ພຣະ​ຄຳ​ພີ​ທີ່​ມີ​ອຳນາດ ເຂົ້າ​ເຖິງ​ຈິດ​ໃຈ​ຂອງ​ມະນຸດ​ໄດ້​ຫລາຍ​ເທົ່າ​ກັບ​ຂໍ້​ຄວາມ​ນີ້​ໃນ​ເວລາ​ນັ້ນ. ຂໍ້​ຄວາມ​ປະກົດ​ວ່າ​ເຂົ້າ​ເຖິງ​ຄວາມ​ຮູ້​ສຶກ​ທຸກ​ຢ່າງ ຂອງ​ຈິດ​ໃຈ​ຂອງ​ຂ້າ​ພະ​ເຈົ້າ​ດ້ວຍ​ພະ​ລັງ​ອັນ​ແຮງ​ກ້າ. ຂ້າ​ພະ​ເຈົ້າ​ຄິດ​ແລ້ວ​ຄິດ​ອີກ, ໂດຍ​ທີ່​ຮູ້​ວ່າ​ຜູ້​ທີ່​ຕ້ອງ​ການ​ປັນ​ຍາ​ຈາກ​ພຣະ​ເຈົ້າ​ນັ້ນ​ຄື​ຂ້າ​ພະ​ເຈົ້າ​ເອງ; ເພາະ​ຂ້າ​ພະ​ເຈົ້າ​ບໍ່​ຮູ້​ວ່າ ຈະ​ເຮັດ​ແນວ​ໃດ​ດີ​ນອກ​ຈາກ​ຈະ​ມີ​ປັນ​ຍາ​ຫລາຍ​ກວ່າ​ທີ່​ມີ​ຢູ່​ແລ້ວ, ເພາະ​ຂ້າ​ພະ​ເຈົ້າ​ບໍ່​ອາດ​ຈະ​ຮູ້​ໄດ້​ເລີຍ; ເພາະ​ວ່າ​ນັກ​ເທດ​ສະ​ໜາ​ຂອງ​ແຕ່​ລະ​ສາດ​ສະ​ໜາ​ຈັກ​ແຕ່​ລະ​ຄົນ​ກໍ​ມີ ຄວາມ​ເຂົ້າ​ໃຈ​ຂໍ້​ພຣະ​ຄຳ​ພີ​ໄປ​ຕ່າງໆ​ນາໆ ຈົນ​ວ່າ​ໄດ້​ທຳ​ລາຍ​ຄວາມ​ໝັ້ນ​ໃຈ​ທັງ​ໝົດ​ໃນ​ການ​ຫາ​ຄຳ​ຕອບ​ໂດຍ​ການ​ຄົ້ນ​ຫາ​ຂໍ້​ຄວາມ​ໃນ ພຣະ​ຄຣິສ​ຕະ​ທຳ​ຄຳ​ພີ​ໄປ​ໝົດ."
                },
                {
                    "number": 13,
                    "text": "ໃນ​ທີ່​ສຸດ ຂ້າ​ພະ​ເຈົ້າ​ໄດ້​ຕັດ​ສິນ​ໃຈ​ວ່າ ຂ້າ​ພະ​ເຈົ້າ​ຕ້ອງ​ໄດ້​ເລືອກ​ເອົາ​ທາງ​ໜຶ່ງ​ຄື ຈະ​ຢູ່​ໃນ​ຄວາມ​ບໍ່​ຮູ້​ຈັກ ແລະ ສັບ​ສົນ, ຫລື ອີກ​ທາງ​ໜຶ່ງ​ແມ່ນ​ຕ້ອງ​ເຮັດ​ຕາມ​ທີ່​ຢາ​ໂກ​ໂບ​ແນະນຳ​ຄື ໃຫ້​ທູນ​ຂໍ​ຈາກ​ພຣະ​ເຈົ້າ. ໃນ​ທີ່​ສຸດ ຂ້າ​ພະ​ເຈົ້າ​ໄດ້​ຕັດ​ສິນ​ໃຈ “ ທູນ​ຂໍ​ຈາກ​ພຣະ​ເຈົ້າ,” ໂດຍ​ເຫັນ​ວ່າ​ຖ້າ​ຫາກ​ພຣະ​ອົງ​ປະທານ​ປັນ​ຍາ​ໃຫ້​ຄົນ​ທີ່​ຂາດ​ປັນ​ຍາ ດ້ວຍ​ພຣະ​ກະ​ລຸ​ນາ ແລະ ບໍ່​ຊົງ​ກ່າວ​ຕິ, ແລ້ວ​ຂ້າ​ພະ​ເຈົ້າ​ກໍ​ຈະ​ລອງ​ເບິ່ງ."
                },
                {
                    "number": 14,
                    "text": "ດັ່ງ​ນັ້ນ, ເພື່ອ​ໃຫ້​ເປັນ​ໄປ​ຕາມ​ທີ່​ຂ້າ​ພະ​ເຈົ້າ​ຕັ້ງ​ໃຈ​ໄວ້​ທີ່​ຈະ​ທູນ​ຂໍ​ຈາກ​ພຣະ​ເຈົ້າ, ຂ້າ​ພະ​ເຈົ້າ​ຈຶ່ງ​ໄດ້​ເຂົ້າ​ໄປ​ໃນ​ປ່າ​ເພື່ອ​ທູນ​ຂໍ​ລອງ​ເບິ່ງ. ໃນ​ຕອນ​ເຊົ້າ​ທີ່​ສວຍ​ງາມ ອາ​ກາດ​ແຈ່ມ​ໃສ​ດີ​ຂອງ​ມື້​ໜຶ່ງ, ໃນ​ຕົ້ນ​ລະ​ດູ​ໃບ​ໄມ້​ປົ່ງ​ຂອງ​ປີ​ໜຶ່ງ​ພັນ​ແປດ​ຮ້ອຍ​ຊາວ. ມັນ​ເປັນ​ຄັ້ງ​ທຳ​ອິດ​ໃນ​ຊີ​ວິດ​ຂອງ​ຂ້າ​ພະ​ເຈົ້າ​ທີ່​ພະ​ຍາ​ຍາມ​ແບບ​ນີ້ ເພາະ​ວ່າ​ໃນ​ລະຫວ່າງ​ຄວາມ​ກັງ​ວົນ​ທັງ​ໝົດ​ນີ້ ຂ້າ​ພະ​ເຈົ້າ​ບໍ່​ເຄີຍ​ພະ​ຍາ​ຍາມ ອະ​ທິ​ຖານ​ອອກ​ສຽງ​ມາ​ກ່ອນ​ເລີຍ."
                },
                {
                    "number": 15,
                    "text": "ຫລັງ​ຈາກ​ໄປ​ເຖິງ​ຈຸດ​ທີ່​ໄດ້​ໝາຍ​ໄວ້​ກ່ອນ​ແລ້ວ ຂ້າ​ພະ​ເຈົ້າ​ຫລຽວ​ໄປ​ອ້ອມ​ຮອບ ແລະ ເຫັນ​ວ່າ​ຕົນ​ເອງ​ຢູ່​ຕາມ​ລຳ​ພັງ, ແລ້ວ​ຈຶ່ງ​ໄດ້​ຄຸ​ເຂົ່າ​ລົງ ແລະ ເລີ່ມ​ຖວາຍ​ຄວາມ​ປາດ​ຖະ​ໜາ​ຈາກ​ໃຈ​ຂອງ​ຂ້າ​ພະ​ເຈົ້າ​ຕໍ່​ພຣະ​ເຈົ້າ. ເມື່ອ​ຂ້າພະ​ເຈົ້າເລີ່ມຕົ້ນ​ເຮັດ​ເຊັ່ນ​ນັ້ນ, ໃນ​ທັນທີ​ທັນ​ໃດ ຂ້າ​ພະ​ເຈົ້າ​ກໍ​ຖືກ​ອຳນາດ​ຢ່າງ​ໜຶ່ງ​ມາ​ປົກ​ຄຸມ​ໄວ້​ໃຫ້​ໝົດ​ແຮງ​ໄປ ແລະ ມັນ​ມີ​ອິດ​ທິ​ພົນ​ເໜືອ​ກວ່າ​ຂ້າ​ພະ​ເຈົ້າ​ຢ່າງ​ໜ້າ​ປະ​ຫລາດ. ລີ້ນ​ຂອງ​ຂ້າ​ພະ​ເຈົ້າ​ແຂງ​ຈົນ​ເວົ້າ​ຫຍັງ​ບໍ່​ໄດ້. ຄວາມ​ມືດ​ອັນ​ໜາ​ແໜ້ນ​ໄດ້​ປົກ​ຄຸມ​ຂ້າ​ພະ​ເຈົ້າ​ໄວ້​ຊົ່ວ​ໄລ​ຍະ​ໜຶ່ງ ແລະ ຄື​ກັບ​ວ່າ​ຂ້າ​ພະ​ເຈົ້າ​ກຳ​ລັງ​ຈະ​ຕົກ​ໄປ​ສູ່​ຄວາມ​ພິນາດ."
                },
                {
                    "number": 16,
                    "text": "ແຕ່​ວ່າ​ໂດຍ​ການ​ໃຊ້​ພະ​ລັງ​ທັງ​ໝົດ​ຂອງ​ຂ້າ​ພະ​ເຈົ້າ ແລະ ໄດ້ ທູນ​ຂໍ​ໃຫ້​ພຣະ​ເຈົ້າ​ຊ່ວຍ​ຂ້າ​ພະ​ເຈົ້າ​ໃຫ້​ຫລຸດ​ພົ້ນ​ຈາກ​ອຳນາດ​ຂອງ​ສັດ​ຕູ​ທີ່​ປົກ​ຄຸມ​ຂ້າ​ພະ​ເຈົ້າ​ຢູ່​ນັ້ນ, ແລະ ໃນ​ນາ​ທີ​ທີ່​ຂ້າ​ພະ​ເຈົ້າ​ກຳ​ລັງ​ຈະ​ຕົກ​ຢູ່​ໃນ​ຄວາມ​ສິ້ນ​ຫວັງ ແລະ ປ່ອຍ​ຕົວ​ໃຫ້​ໄປ​ສູ່​ຄວາມ​ພິນາດ—ຊຶ່ງ​ຄວາມ​ພິນາດ​ນັ້ນ​ບໍ່​ແມ່ນ​ມະ​ໂນ​ພາບ, ແຕ່​ເປັນ​ອຳນາດ​ຂອງ​ຜູ້​ທີ່​ເປັນ​ຢູ່​ແທ້ໆ​ຈາກ​ໂລກ​ທີ່​ຫລຽວ​ຫາ​ບໍ່​ເຫັນ ເປັນ​ຜູ້​ທີ່​ມີ​ອຳນາດ​ອັນ​ປະ​ຫລາດ ຊຶ່ງ​ຂ້າ​ພະ​ເຈົ້າ​ບໍ່​ເຄີຍ​ພົບ​ໃນ​ຜູ້​ໃດ​ມາ​ກ່ອນ—ໃນ​ໄລ​ຍະ​ທີ່​ຢູ່​ໃນ​ຄວາມ​ຢ້ານ​ກົວ​ຫລາຍ​ທີ່​ສຸດ​ນັ້ນ, ຂ້າ​ພະ​ເຈົ້າ​ໄດ້​ເຫັນ ແສງ​ສະ​ຫວ່າງ​ເປັນ​ເລົາ​ລົງ​ມາ ຢູ່​ເທິງ​ຫົວ​ຂອງ​ຂ້າ​ພະ​ເຈົ້າ, ແຈ້ງ​ກວ່າ​ຄວາມ​ສະ​ຫວ່າງ​ຂອງ ດວງ​ຕາ​ເວັນ, ຊຶ່ງ​ຄ່ອຍໆ​ເລື່ອນ​ລົງ​ມາ ຈົນ​ເຖິງ​ຕົວ​ຂອງ​ຂ້າ​ພະ​ເຈົ້າ."
                },
                {
                    "number": 17,
                    "text": "ໃນ​ທັນ​ທີ​ທີ່​ແສງ​ສະ​ຫວ່າງ​ນັ້ນ​ປະກົດ​ຂຶ້ນ, ຂ້າ​ພະ​ເຈົ້າ​ຮູ້​ສຶກ​ຕົວ​ວ່າ​ໄດ້​ຫລຸດ​ພົ້ນ​ຈາກ​ສັດ​ຕູ​ທີ່​ຍຶດ​ຂ້າ​ພະ​ເຈົ້າ​ໄວ້. ເມື່ອ​ແສງ​ນັ້ນ​ລົງ​ມາ​ເຖິງ​ຂ້າ​ພະ​ເຈົ້າ, ຂ້າ​ພະ​ເຈົ້າ ໄດ້​ເຫັນ ສອງ​ພຣະ​ອົງ​ປະ​ທັບ​ຢືນ​ຢູ່​ໃນ​ອາ​ກາດ​ຊື່​ຫົວ​ຂອງ​ຂ້າ​ພະ​ເຈົ້າ. ຄວາມ​ສະ​ຫວ່າງ ແລະ ລັດ​ສະ​ໝີ​ພາບ​ຂອງ​ທັງ​ສອງ​ພຣະ​ອົງ​ນັ້ນ​ເກີນ​ກວ່າ​ທີ່​ຈະ​ພັນ​ລະນາ​ໄດ້. ອົງ​ໜຶ່ງ​ໄດ້​ຮັບ​ສັ່ງ​ກັບ​ຂ້າ​ພະ​ເຈົ້າ ໂດຍ​ເອີ້ນ​ຊື່​ຂອງ​ຂ້າ​ພະ​ເຈົ້າ ແລະ ຊີ້​ພຣະ​ຫັດ​ໄປ​ຫາ​ອີກ​ອົງ​ໜຶ່ງ ແລະ ກ່າວ​ວ່າ—ນີ້​ຄື ບຸດ​ທີ່​ຮັກ​ຂອງ​ເຮົາ. ຈົ່ງ​ຟັງ​ທ່ານ!"
                },
                {
                    "number": 18,
                    "text": "ຄວາມ​ປະສົງ​ຂອງ​ຂ້າ​ພະ​ເຈົ້າ​ໃນ​ການ ທູນ​ຖາມ​ພຣະ​ຜູ້​ເປັນ​ເຈົ້າ​ນັ້ນ ກໍ​ເພື່ອ​ຢາກ​ຮູ້​ວ່າ ສາດ​ສະ​ໜາ​ຈັກ​ໃດ​ໃນ​ສາດ​ສະ​ໜາ​ຈັກ​ທັງ​ໝົດ​ນັ້ນ​ຖືກ​ຕ້ອງ ເພື່ອ​ຂ້າ​ພະ​ເຈົ້າ​ຈະ​ໄດ້​ຮູ້​ວ່າ ສາດ​ສະ​ໜາ​ຈັກ​ແຫ່ງ​ໃດ​ທີ່​ຂ້າ​ພະ​ເຈົ້າ​ຄວນ​ເຂົ້າ​ຮ່ວມ. ສະນັ້ນ​ໃນ​ທັນ​ທີ​ທີ່​ຂ້າ​ພະ​ເຈົ້າ​ຮູ້​ສຶກ​ຕົວ​ຈົນ​ເວົ້າ​ໄດ້​ແລ້ວ, ຂ້າ​ພະ​ເຈົ້າ​ຈຶ່ງ​ທູນ​ຖາມ​ສອງ​ພຣະ​ອົງ​ທີ່​ປະ​ທັບ​ຢືນ​ຢູ່​ໃນ​ແສງ​ສະ​ຫວ່າງ​ເທິງ​ຫົວ​ຂອງ​ຂ້າ​ພະ​ເຈົ້າ​ວ່າ ສາດ​ສະ​ໜາ​ຈັກ​ແຫ່ງ​ໃດ​ຖືກ​ຕ້ອງ (ເພາະ​ໃນ​ເວລາ​ນັ້ນ​ຂ້າ​ພະ​ເຈົ້າ​ບໍ່​ຄິດ​ວ່າ ທຸກ​ແຫ່ງ​ຈະ​ຜິດ​ໝົດ)—ແລະ ວ່າ​ຂ້າ​ພະ​ເຈົ້າ​ຄວນ​ເຂົ້າ​ຮ່ວມ​ສາດ​ສະ​ໜາ​ຈັກ​ແຫ່ງ​ໃດ."
                },
                {
                    "number": 19,
                    "text": "ຂ້າ​ພະ​ເຈົ້າ​ໄດ້​ຮັບ​ຄຳ​ຕອບ​ວ່າ ຂ້າ​ພະ​ເຈົ້າ​ບໍ່​ຄວນ​ເຂົ້າ​ຮ່ວມ​ກັບ​ສາດ​ສະ​ໜາ​ຈັກ​ແຫ່ງ​ໃດ​ເລີຍ ເພາະ​ວ່າ​ສາດ​ສະ​ໜາ​ຈັກ​ທັງ​ໝົດ​ນັ້ນ ບໍ່​ຖືກ​ຕ້ອງ ແລະ ອົງ​ທີ່​ຮັບ​ສັ່ງ​ກັບ​ຂ້າ​ພະ​ເຈົ້າ​ໄດ້​ກ່າວ​ວ່າ ຄຳ​ສອນ​ທັງ​ໝົດ​ຂອງ​ສາດ​ສະ​ໜາ​ຈັກ​ຕ່າງໆ​ນັ້ນ​ເປັນ​ໜ້າ​ກຽດ​ຊັງ​ໃນ​ສາຍ​ພຣະ​ເນດ​ຂອງ​ພຣະ​ອົງ; ວ່າ​ນັກ​ເທດ​ສະ​ໜາ​ເຫລົ່າ​ນັ້ນ​ລ້ວນ​ແຕ່​ເຮັດ​ຜິດ​ຄື: “ພວກ​ເຂົາ ຢູ່​ໃກ້​ເຮົາ​ແຕ່​ປາກ, ແຕ່ ຈິດ​ໃຈ​ຂອງ​ພວກ​ເຂົາ​ຫ່າງ​ໄກ​ຈາກ​ເຮົາ. ພວກ​ເຂົາ​ສິດ​ສອນ ບັນ​ຍັດ​ຂອງ​ມະນຸດ ໂດຍ​ມີ ແບບ​ຂອງ​ຄວາມ​ເປັນ​ເໝືອນ​ພຣະ​ເຈົ້າ​ເປັນ​ຄຳ​ສອນ, ແຕ່​ພວກ​ເຂົາ​ປະ​ຕິ​ເສດ​ອຳນາດ​ໃນ​ນັ້ນ.”"
                },
                {
                    "number": 20,
                    "text": "ພຣະ​ອົງ​ໄດ້​ຫ້າມ​ຂ້າ​ພະ​ເຈົ້າ​ອີກ​ວ່າ ບໍ່​ໃຫ້​ເຂົ້າ​ຮ່ວມ​ກັບ​ສາດ​ສະ​ໜາ​ຈັກ​ແຫ່ງ​ໃດ​ເລີຍ ແລະ ມີ​ຫລາຍ​ສິ່ງ​ຫລາຍ​ຢ່າງ​ທີ່​ພຣະ​ອົງ​ໄດ້​ສັ່ງ​ຂ້າ​ພະ​ເຈົ້າ ຊຶ່ງ​ຂ້າ​ພະ​ເຈົ້າ​ບໍ່​ສາ​ມາດ​ຂຽນ​ໄວ້​ໃນ​ເວລາ​ນີ້. ເມື່ອ​ຂ້າ​ພະ​ເຈົ້າ​ຮູ້​ສຶກ​ຕົວ​ອີກ ກໍ​ພົບ​ວ່າ​ຕົນ​ເອງ​ກຳ​ລັງ​ນອນ​ຫງາຍ​ຫລຽວ​ແນມ​ເບິ່ງ​ຟ້າ​ສະຫວັນ​ຢູ່. ເມື່ອ​ແສງ​ສະ​ຫວ່າງ​ນັ້ນ​ຈາກ​ໄປ, ຂ້າ​ພະ​ເຈົ້າ​ບໍ່​ມີ​ແຮງ; ແຕ່​ບໍ່​ດົນ​ຂ້າ​ພະ​ເຈົ້າ​ກໍ​ຄ່ອຍໆ​ມີ​ແຮງ​ຂຶ້ນ ແລະ ໄດ້​ກັບ​ໄປ​ບ້ານ. ແລະ ໃນ​ຂະນະ​ທີ່​ຂ້າ​ພະ​ເຈົ້າ​ຢືນ​ຝີງ​ໄຟ​ຢູ່, ແມ່​ສອບ​ຖາມ​ວ່າ​ມີ​ຫຍັງ​ເກີດ​ຂຶ້ນ. ຂ້າ​ພະ​ເຈົ້າ​ໄດ້​ຕອບ​ວ່າ, “ບໍ່​ມີ​ຫຍັງ​ດອກ, ທຸກ​ຢ່າງ​ດີ—ລູກ​ສະ​ບາຍ​ດີ.” ຈາກ​ນັ້ນ​ຂ້າ​ພະ​ເຈົ້າ​ໄດ້​ກ່າວ​ກັບ​ແມ່​ຂອງ​ຂ້າ​ພະ​ເຈົ້າ​ວ່າ, “ລູກ​ໄດ້​ຮຽນ​ຮູ້​ດ້ວຍ​ຕົວ​ເອງ​ວ່າ ນິ​ກາຍ​ເພຣສ໌​ໄບ​ທີ​ຣຽນ​ບໍ່​ຈິງ.” ເບິ່ງ​ຄື​ວ່າ ຜູ້​ປໍ​ລະ​ປັກ​ຮູ້​ຈັກ​ວ່າ ໃນ​ຊ່ວງ​ໄລ​ຍະ​ຕົ້ນ​ຊີ​ວິດ​ຂອງ​ຂ້າ​ພະ​ເຈົ້າ, ຂ້າ​ພະ​ເຈົ້າ​ຖືກ​ກຳ​ນົດ​ໃຫ້​ເປັນ​ຜູ້​ກໍ່​ກວນ ແລະ ເປັນ​ຜູ້​ສ້າງ​ຄວາມ​ລຳ​ຄານ​ໃຫ້​ອາ​ນາ​ຈັກ​ຂອງ​ມັນ; ຖ້າ​ບໍ່​ດັ່ງ​ນັ້ນ​ເປັນ​ຫຍັງ​ອຳນາດ​ແຫ່ງ​ຄວາມ​ມືດ​ຈຶ່ງ​ມາ​ຮ່ວມ​ກັນ​ຕໍ່​ຕ້ານ​ຂ້າ​ພະ​ເຈົ້າ? ເປັນ​ຫຍັງ ການ​ຕໍ່​ຕ້ານ ແລະ ການ​ຂົ່ມ​ເຫັງ​ຈຶ່ງ​ເກີດ​ຂຶ້ນ​ກັບ​ຂ້າ​ພະ​ເຈົ້າ, ເກືອບ​ຕັ້ງ​ແຕ່​ຕອນ​ຢູ່​ໃນ​ໄວ​ເດັກ​ຂອງ​ຂ້າ​ພະ​ເຈົ້າ?"
                },
                {
                    "number": 21,
                    "text": "ສອງ​ສາມ​ມື້​ຫລັງ​ຈາກ​ຂ້າພະ​ເຈົ້າ​ໄດ້​ເຫັນ ພາບ​ນັ້ນ, ບັງ​ເອີນ​ຂ້າພະ​ເຈົ້າ​ໄດ້​ຢູ່​ກັບ​ນັກ​ເທດ​ຄົນ​ໜຶ່ງ​ຂອງ​ເມ​ໂທ​ດິສ, ຜູ້​ມີ​ບົດ​ບາດ​ຫລາຍ​ໃນ​ເລື່ອງ​ຄວາມ​ກະ​ຕື​ລື​ລົ້ນ​ກ່ຽວ​ກັບ​ສາດ​ສະ​ໜາ​ດັ່ງ​ທີ່​ກ່າວ​ຜ່ານ​ມາ; ແລະ, ໃນ​ຂະນະ​ທີ່​ສົນ​ທະ​ນາ​ກັບ​ເພິ່ນ​ເລື່ອງ​ສາດ​ສະ​ໜາ, ຂ້າ​ພະ​ເຈົ້າ​ໄດ້​ຖື​ໂອ​ກາດ​ເລົ່າ​ໃຫ້​ເພິ່ນ​ຟັງ​ເຖິງ​ພາບ​ນັ້ນ​ທີ່​ຂ້າ​ພະ​ເຈົ້າ​ໄດ້​ເຫັນ. ຂ້າ​ພະ​ເຈົ້າ​ປະ​ຫລາດ​ໃຈ​ຫລາຍ​ກັບ​ການ​ປະ​ພຶດ​ຕົວ​ຂອງ​ເພິ່ນ; ເພິ່ນ​ບໍ່​ພຽງ​ແຕ່​ຖື​ວ່າ​ການ​ບອກ​ເລົ່າ​ຂອງ​ຂ້າ​ພະ​ເຈົ້າ​ເປັນ​ການ​ເວົ້າ​ຫລິ້ນ​ເທົ່າ​ນັ້ນ, ແຕ່​ຍັງ​ໄດ້​ໝິ່ນ​ປະ​ໝາດ​ນຳ​ອີກ, ໂດຍ​ກ່າວ​ວ່າ ມັນ​ເປັນ​ຂອງ​ມານ​ທັງ​ໝົດ, ບໍ່​ມີ​ສິ່ງ​ທີ່​ເອີ້ນ​ກັນ​ວ່າ ພາບ​ທີ່​ມາ​ໃຫ້​ເຫັນ ຫລື ການ​ເປີດ​ເຜີຍ​ແບບ​ນັ້ນ​ແລ້ວ​ໃນ​ປະ​ຈຸ​ບັນ​ນີ້; ເລື່ອງ​ເຊັ່ນ​ນັ້ນ​ທັງ​ໝົດ​ໄດ້​ສິ້ນ​ສຸດ​ໄປ​ແລ້ວ​ກັບ​ເຫລົ່າ​ອັກຄະ​ສາວົກ, ແລະ ວ່າ​ຈະ​ບໍ່​ມີ​ວັນ​ມີ​ສິ່ງ​ເຫລົ່າ​ນັ້ນ​ອີກ."
                },
                {
                    "number": 22,
                    "text": "ໃນ​ບໍ່​ຊ້າ ຂ້າ​ພະ​ເຈົ້າ​ກໍ​ພົບ​ວ່າ ການ​ເລົ່າ​ເລື່ອງ​ຂອງ​ຂ້າ​ພະ​ເຈົ້າ​ເຮັດ​ໃຫ້​ບັນ​ດາ​ຜູ້​ປະ​ກາດ​ສາດ​ສະ​ໜາ​ເກີດ​ມີ​ຄວາມ​ກຽດ​ຊັງ​ຂ້າ​ພະ​ເຈົ້າ​ຢ່າງ​ໃຫຍ່​ຫລວງ, ແລະ ການ​ຂົ່ມ​ເຫັງ​ກໍ​ນັບ​ມື້​ນັບ​ຮ້າຍ​ແຮງ​ຂຶ້ນ​ຊັກ​ໃຊ້. ເຖິງ​ແມ່ນ​ວ່າ ຂ້າພະ​ເຈົ້າ​ເປັນ​ພຽງ​ເດັກ​ນ້ອຍ​ທີ່ ບໍ່​ມີ​ຜູ້​ໃດ​ຮູ້​ຈັກ ທີ່​ມີ​ອາ​ຍຸ​ພຽງ​ແຕ່​ສິບ​ສີ່​ສິບ​ຫ້າ​ປີ​ເທົ່າ​ນັ້ນ, ແລະ ເຖິງ​ແມ່ນ​ວ່າ​ຖານະ​ຄອບ​ຄົວ​ຂອງ​ຂ້າ​ພະ​ເຈົ້າ​ຈະ​ຍາກ​ຈົນ ແລະ ຕົວ​ຂ້າ​ພະ​ເຈົ້າ​ບໍ່​ໄດ້​ເປັນ​ຄົນ​ສຳ​ຄັນ​ແນວ​ໃດ​ໃນ​ໂລກ​ນີ້, ແຕ່​ກໍ​ຍັງ​ມີ​ຄົນ​ທີ່​ມີ​ການ​ສຶກ​ສາ​ສູງ​ຢ້ານ​ລື່ນ, ແລະ ໄດ້​ຍົວະ​ຍົງ​ໃຫ້​ຄົນ​ທົ່ວ​ໄປ​ຕໍ່​ຕ້ານ​ຂ້າ​ພະ​ເຈົ້າ, ແລະ ກໍ່​ໃຫ້​ເກີດ​ການ​ຂົ່ມ​ເຫັງ​ຢ່າງ​ຂົມ​ຂື່ນ​ຂຶ້ນ; ແລະ ເລື່ອງ​ນີ້​ໄດ້​ແຜ່​ຂະ​ຫຍາຍ​ໄປ​ທົ່ວ​ນິ​ກາຍ​ຕ່າງໆ—ທັງ​ໝົດ​ໄດ້​ລວມ​ຫົວ​ກັນ​ຂົ່ມ​ເຫັງ​ຂ້າ​ພະ​ເຈົ້າ."
                },
                {
                    "number": 23,
                    "text": "ມັນ​ຈຶ່ງ​ເປັນ​ເຫດ​ໃຫ້​ຂ້າ​ພະ​ເຈົ້າ​ຄິດ​ໜັກ ແລະ ຄິດ​ຢູ່​ເລື້ອຍໆ​ຕັ້ງ​ແຕ່​ນັ້ນ​ມາ​ວ່າ ຊ່າງ​ປະ​ຫລາດ​ໃຈ​ແທ້ໆ ທີ່​ເດັກ​ນ້ອຍ​ທີ່​ບໍ່​ມີ​ໃຜ​ຮູ້​ຈັກ, ອາ​ຍຸ​ພຽງ​ສິບ​ສີ່​ປີ, ແລະ ຢູ່​ໃນ​ຖານະ​ມີ​ລາຍ​ໄດ້​ພຽງ​ເລັກ​ໜ້ອຍ​ຈາກ​ຄວາມ​ຈຳ​ເປັນ​ຕ້ອງ​ທຳ​ງານ​ທຸກ​ວັນ, ໄດ້​ເປັນ​ຜູ້​ມີ​ຄວາມ​ສຳ​ຄັນ​ພໍ​ທີ່​ຈະ​ດຶງ​ດູດ​ຄວາມ​ສົນ​ໃຈ ຂອງ​ຜູ້​ສຳ​ຄັນ​ຂອງ​ສາດ​ສະ​ໜາ​ຈັກ​ທີ່​ກຳ​ລັງ​ເຕີບ​ໂຕ​ຂຶ້ນ​ຢ່າງ​ວ່ອງ​ໄວ ທີ່​ແຜ່​ຂະ​ຫຍາຍ​ຂຶ້ນ​ໄວ​ທີ່​ສຸດ​ໃນ​ເວລາ​ນັ້ນ ແລະ ເຮັດ​ໃຫ້​ພວກ​ເຂົາ​ເກີດ​ມີ​ຄວາມ​ຄິດ​ຂົມ​ຂື່ນ ແລະ ສົບ​ປະ​ໝາດ​ຂ້າ​ພະ​ເຈົ້າ. ແຕ່​ວ່າ​ຈະ​ແປກ ຫລື ບໍ່​ແປກ​ກໍ​ຕາມ, ແຕ່​ມັນ​ເປັນ​ເລື່ອງ​ຈິງ ແລະ ເປັນ​ເຫດ​ໃຫ້​ຂ້າ​ພະ​ເຈົ້າ​ມີ​ຄວາມ​ໂສກ​ເສົ້າ​ຢູ່​ເລື້ອຍໆ."
                },
                {
                    "number": 24,
                    "text": "ເຖິງ​ຢ່າງ​ໃດ​ກໍ​ຕາມ, ມັນ​ເປັນ​ຄວາມ​ຈິງ​ທີ່​ຂ້າ​ພະ​ເຈົ້າ​ໄດ້​ເຫັນ​ພາບ​ນັ້ນ. ຂ້າ​ພະ​ເຈົ້າ​ຄິດ​ຕັ້ງ​ແຕ່​ນັ້ນ​ມາ​ວ່າ​ຂ້າ​ພະ​ເຈົ້າ​ຮູ້​ສຶກ​ຄື​ກັນ​ກັບ ໂປໂລ​ຫລາຍ, ເວລາ​ທີ່​ເພິ່ນ​ເປັນ ຈຳ​ເລີຍ​ຕໍ່​ກະສັດ​ອັກ​ຄຣີ​ປາ, ແລະ ເລົ່າ​ກ່ຽວ​ກັບ​ພາບ​ທີ່​ເພິ່ນ​ໄດ້​ເຫັນ​ແສງ​ສະ​ຫວ່າງ, ແລະ ໄດ້​ຍິນ​ສຽງ; ແຕ່​ກໍ​ຍັງ​ບໍ່​ມີ​ເທົ່າ​ໃດ​ຄົນ​ເຊື່ອ​ເພິ່ນ; ບາງ​ຄົນ​ວ່າ​ເພິ່ນ​ເວົ້າ​ຕົວະ, ບາງ​ຄົນ​ກໍ​ວ່າ​ເພິ່ນ​ເປັນ​ບ້າ; ແລະ ເພິ່ນ​ຖືກ​ຫົວ​ເຍາະ​ເຍີ້ຍ ແລະ ໝິ່ນ​ປະ​ໝາດ. ແຕ່​ສິ່ງ​ທັງ​ໝົດ​ນີ້ ບໍ່​ອາດ​ລ້າງ​ຄວາມ​ຈິງ​ຂອງ​ພາບ​ທີ່​ເພິ່ນ​ໄດ້​ເຫັນ​ນັ້ນ. ເພິ່ນ​ໄດ້​ເຫັນ​ພາບ​ນັ້ນ, ເພິ່ນ​ຮູ້​ວ່າ​ເພິ່ນ​ໄດ້​ເຫັນ, ແລະ ການ​ຂົ່ມ​ເຫັງ​ທັງ​ປວງ​ພາຍ​ໃຕ້​ສະຫວັນ ກໍ​ບໍ່​ສາ​ມາດ​ປ່ຽນ​ມັນ​ໃຫ້​ເປັນ​ສິ່ງ​ອື່ນ​ໄດ້ ແລະ ເຖິງ​ແມ່ນ​ວ່າ​ຄົນ​ເຫລົ່າ​ນັ້ນ​ຈະ​ຂົ່ມ​ເຫັງ​ເພິ່ນ​ຈົນ​ເຖິງ​ແກ່​ຄວາມ​ຕາຍ​ກໍ​ຕາມ, ແຕ່​ເພິ່ນ​ກໍ​ຍັງ​ຮູ້ ແລະ ຈະ​ຮູ້​ໄປ​ຈົນ​ສິ້ນ​ລົມ​ຫາຍ​ໃຈ​ວ່າ ເພິ່ນ​ໄດ້​ເຫັນ​ແສງ​ສະ​ຫວ່າງ ແລະ ໄດ້​ຍິນ​ສຽງ​ເວົ້າ​ກັບ​ເພິ່ນ ແລະ ໂລກ​ທັງ​ໝົດ​ນີ້​ຈະ​ເຮັດ​ໃຫ້​ເພິ່ນ​ຕົວະ ຫລື ເຊື່ອ​ວ່າ​ເປັນ​ຢ່າງ​ອື່ນ​ໄປ​ບໍ່​ໄດ້."
                },
                {
                    "number": 25,
                    "text": "ມັນ​ໄດ້​ເປັນ​ດັ່ງ​ນັ້ນ​ກັບ​ຂ້າ​ພະ​ເຈົ້າ. ຂ້າ​ພະ​ເຈົ້າ​ໄດ້​ເຫັນ​ແສງ​ນັ້ນ​ແທ້ໆ ແລະ ທ່າມ​ກາງ​ຂອງ​ແສງ​ນັ້ນ​ຂ້າ​ພະ​ເຈົ້າ​ໄດ້​ເຫັນ​ສອງ ພຣະ​ອົງ ແລະ ທັງ​ສອງ​ພຣະ​ອົງ​ໄດ້​ກ່າວ​ກັບ​ຂ້າ​ພະ​ເຈົ້າ​ແທ້ໆ ແລະ ເຖິງ​ແມ່ນ​ວ່າ ຂ້າ​ພະ​ເຈົ້າ​ຈະ​ຖືກ​ກຽດ​ຊັງ ແລະ ຖືກ​ຂົ່ມ​ເຫັງ​ເພາະ​ການ​ເວົ້າ​ວ່າ ຂ້າ​ພະ​ເຈົ້າ​ໄດ້​ເຫັນ​ພາບ​ນັ້ນ​ກໍ​ຕາມ ແຕ່​ມັນ​ເປັນ​ຄວາມ​ຈິງ ແລະ ຂະນະ​ທີ່​ຄົນ​ຂົ່ມ​ເຫັງ​ຂ້າ​ພະ​ເຈົ້າ, ສົບ​ປະ​ໝາດ​ຂ້າ​ພະ​ເຈົ້າ, ແລະ ເວົ້າ​ໃສ່​ຮ້າຍ​ປ້າຍ​ສີ​ຂ້າ​ພະ​ເຈົ້າ​ຕ່າງໆ​ນາໆ ຢ່າງ​ຜິດໆ, ມັນ​ເຮັດ​ໃຫ້​ຂ້າ​ພະ​ເຈົ້າ​ຄິດ​ຢູ່​ໃນ​ໃຈ​ວ່າ: ເປັນ​ຫຍັງ​ຈຶ່ງ​ຂົ່ມ​ເຫັງ​ຂ້າ​ພະ​ເຈົ້າ ເພາະ​ຂ້າ​ພະ​ເຈົ້າ​ໄດ້​ເວົ້າ​ຄວາມ​ຈິງ​ບໍ? ຂ້າ​ພະ​ເຈົ້າ​ໄດ້​ເຫັນ​ພາບ​ນັ້ນ​ແທ້ໆ ແລະ ຂ້າ​ພະ​ເຈົ້າ​ແມ່ນ​ໃຜ​ທີ່​ຈະ​ຕໍ່​ຕ້ານ​ພຣະ​ເຈົ້າ​ໄດ້, ຫລື ວ່າ​ເປັນ​ຫຍັງ​ໂລກ​ຈຶ່ງ​ຄິດ​ຈະ​ໃຫ້​ຂ້າ​ພະ​ເຈົ້າ​ປະ​ຕິ​ເສດ​ສິ່ງ​ທີ່​ຂ້າ​ພະ​ເຈົ້າ​ໄດ້​ເຫັນ​ມາ​ແທ້ໆ? ເພາະ​ວ່າ​ຂ້າ​ພະ​ເຈົ້າ​ໄດ້​ເຫັນ​ພາບ​ນັ້ນ, ຂ້າ​ພະ​ເຈົ້າ​ຈຶ່ງ​ຮູ້ ແລະ ຂ້າ​ພະ​ເຈົ້າ​ຮູ້​ວ່າ ພຣະ​ເຈົ້າ​ຮູ້​ຄື​ກັນ ແລະ ຂ້າ​ພະ​ເຈົ້າ ປະ​ຕິ​ເສດ​ມັນ​ບໍ່​ໄດ້ ທັງ​ຂ້າ​ພະ​ເຈົ້າ​ບໍ່​ກ້າ​ປະ​ຕິ​ເສດ. ຢ່າງ​ໜ້ອຍ​ຂ້າ​ພະ​ເຈົ້າ​ຮູ້​ວ່າ ຖ້າ​ເຮັດ​ແນວ​ນັ້ນ ຂ້າ​ພະ​ເຈົ້າ​ຈະ​ເຮັດ​ໃຫ້​ພຣະ​ເຈົ້າ​ຂຸ່ນ​ເຄືອງ ແລະ ຂ້າ​ພະ​ເຈົ້າ​ຈະ​ຕ້ອງ​ຖືກ​ລົງ​ໂທດ."
                },
                {
                    "number": 26,
                    "text": "ບັດ​ນີ້ ຂ້າ​ພະ​ເຈົ້າ​ສະ​ບາຍ​ໃຈ​ແລ້ວ​ກ່ຽວ​ກັບ​ນິ​ກາຍ​ຕ່າງໆ​ຂອງ​ໂລກ—ມັ​ນ​ບໍ່​ໄດ້​ເປັນ​ໜ້າ​ທີ່​ຂອງ​ຂ້າ​ພະ​ເຈົ້າ​ທີ່​ຈະ​ເຂົ້າ​ຮ່ວມ​ກັບ​ນິ​ກາຍ​ໃດ​ເລີຍ ແຕ່​ຈະ​ດຳ​ເນີນ​ຕໍ່​ໄປ​ຕາມ​ເຄີຍ​ຈົນ​ກວ່າ​ຈະ​ໄດ້​ຮັບ​ຄຳ​ແນະນຳ​ເພີ່ມ​ເຕີມ. ຂ້າ​ພະ​ເຈົ້າ​ພົບ​ເຫັນ​ວ່າ ປະຈັກ​ພະຍານ​ຂອງ​ຢາ​ໂກ​ໂບ​ເປັນ​ຄວາມ​ຈິງ—ວ່າ​ຖ້າ​ຄົນ​ໃດ​ໃນ​ພວກ​ເຈົ້າ​ຂາດ​ສະ​ຕິ​ປັນ​ຍາ ກໍ​ໃຫ້​ຄົນ​ນັ້ນ​ທູນ​ຂໍ​ຈາກ​ພຣະ​ເຈົ້າ, ແລະ ຜູ້​ຈະ​ຊົງ​ປະທານ​ໃຫ້, ແລະ ບໍ່​ຊົງ​ກ່າວ​ຕິ."
                },
                {
                    "number": 27,
                    "text": "ຂ້າ​ພະ​ເຈົ້າ​ໄດ້​ເຮັດ​ວຽກ​ງານ​ໄປ​ເລື້ອຍໆ​ດັ່ງ​ທີ່​ເຄີຍ​ເຮັດ​ມາ ຈົນ​ເຖິງ​ວັນທີ​ຊາວ​ເອັດ ເດືອນ​ກັນຍາ, ປີ​ໜຶ່ງ​ພັນ​ແປດ​ຮ້ອຍ​ຊາວ​ສາມ, ໂດຍ​ທົນ​ຕໍ່​ການ​ຂົ່ມ​ເຫັງ​ຢ່າງ​ໜັກ​ຕະຫລອດ​ເວລາ​ດ້ວຍ​ນ້ຳ​ມື​ຂອງ​ຄົນ​ທຸກ​ຊັ້ນ ທັງ​ຄົນ​ທີ່​ເຄັ່ງ​ຄັດ​ທາງ​ສາດ​ສະ​ໜາ ແລະ ຄົນ​ບໍ່​ມີ​ສາດ​ສະ​ໜາ​ນຳ​ອີກ ເພາະ​ຂ້າ​ພະ​ເຈົ້າ​ຍັງ​ຢືນ​ຢັນ​ຕໍ່​ໄປ​ວ່າ ຂ້າ​ພະ​ເຈົ້າ​ໄດ້​ເຫັນ​ພາບ​ນັ້ນ​ແທ້."
                },
                {
                    "number": 28,
                    "text": "ໃນ​ໄລ​ຍະ​ເວລາ​ລະຫວ່າງ​ຂ້າ​ພະ​ເຈົ້າ​ໄດ້​ເຫັນ​ພາບ​ນິມິດ ຈົນ​ເຖິງ​ປີ​ໜຶ່ງ​ພັນ​ແປດ​ຮ້ອຍ​ຊາວ​ສາມ—​ໂດຍ​ທີ່​ຖືກ​ຫ້າມ​ບໍ່​ໃຫ້​ເຂົ້າ​ຮ່ວມ​ກັບ​ສາດ​ສະ​ໜາ​ຈັກ​ແຫ່ງ​ໃດ​ໃນ​ສະ​ໄໝ​ນັ້ນ ແລະ ໂດຍ​ທີ່​ອາ​ຍຸ​ຍັງ​ນ້ອຍ​ຢູ່ ແລະ ຖືກ​ຂົ່ມ​ເຫັງ​ຈາກ​ຄົນ​ທີ່​ໜ້າ​ຈະ​ເປັນ​ເພື່ອນ ແລະ ໜ້າ​ຈະ​ປະ​ຕິ​ບັດ​ຕໍ່​ຂ້າ​ພະ​ເຈົ້າ​ດ້ວຍ​ຄວາມ​ກະ​ລຸ​ນາ, ແລະ ຖ້າ​ຫາກ​ພວກ​ເຂົາ​ຄິດ​ວ່າ ຂ້າ​ພະ​ເຈົ້າ​ຖືກ​ຫລອກ​ລວງ​ກໍ​ຄວນ​ພະ​ຍາ​ຍາມ​ຊ່ວຍ​ເຫລືອ​ຂ້າ​ພະ​ເຈົ້າ​ດ້ວຍ​ຄວາມ​ຮັກ ແລະ ດ້ວຍ​ວິ​ທີ​ທີ່​ເໝາະ​ສົມ—ຂ້າ​ພະ​ເຈົ້າ​ຖືກ​ປ່ອຍ​ໄວ້​ກັບ ການ​ລໍ້​ລວງ​ນາໆ​ປະ​ການ ແລະ ຂ້າ​ພະ​ເຈົ້າ​ໄດ້​ຄົບ​ຄ້າ​ກັບ​ສັງ​ຄົມ​ທຸກ​ຊັ້ນ. ຂ້າ​ພະ​ເຈົ້າ​ຕົກ​ຢູ່​ໃນ​ຄວາມ​ຜິດ​ຢ່າງ​ໂງ່​ຈ້າ ແລະ ສະແດງ​ຄວາມ​ອ່ອນ​ແອ​ຂອງ​ເດັກ​ນ້ອຍ ແລະ ຄວາມ​ຜິດ​ພາດ​ຂອງ​ທຳ​ມະ​ຊາດ​ຂອງ​ມະນຸດ ຊຶ່ງ​ຂ້າ​ພະ​ເຈົ້າ​ເສຍ​ໃຈ​ທີ່​ຈະ​ເວົ້າ​ວ່າ ສິ່ງ​ເຫລົ່າ​ນີ້​ໄດ້​ຊັກ​ນຳ​ຂ້າ​ພະ​ເຈົ້າ​ໄປ​ສູ່​ການ​ລໍ້​ລວງ​ຕ່າງໆ ຊຶ່ງ​ເປັນ​ສິ່ງ​ທີ່​ຂຸ່ນ​ເຄືອງ​ໃນ​ສາຍ​ພຣະ​ເນດ​ຂອງ​ພຣະ​ເຈົ້າ. ໃນ​ການ​ສາ​ລະ​ພາບ​ນີ້ ໂປດ​ຢ່າ​ຄິດ​ວ່າ ຂ້າ​ພະ​ເຈົ້າ​ໄດ້​ເຮັດ​ບາບ​ຢ່າງ​ຮ້າຍ​ແຮງ. ຂ້າ​ພະ​ເຈົ້າ​ບໍ່​ແມ່ນ​ຄົນ​ທີ່​ມີ​ນິ​ໄສ​ແບບ​ນັ້ນ​ເລີຍ. ແຕ່​ຂ້າ​ພະ​ເຈົ້າ​ມີ​ຄວາມ​ຜິດ​ເລື່ອງ​ຕະ​ຫລົກ, ແລະ ບາງ​ເທື່ອ​ໄດ້​ເຂົ້າ​ຮ່ວມ​ກັບ​ກຸ່ມ​ມັກ​ສະ​ໜຸກ, ແລະ ອື່ນໆ, ບໍ່​ຖືກ​ຕ້ອງ​ກັບ​ລັກ​ສະ​ນະ​ນັ້ນ​ຊຶ່ງ​ຄວນ​ມີ​ຢູ່​ໃນ​ຄົນ​ທີ່​ໄດ້​ຖືກ ເອີ້ນ​ຈາກ​ພຣະ​ເຈົ້າ​ດັ່ງ​ທີ່​ຂ້າ​ພະ​ເຈົ້າ​ໄດ້​ຮັບ. ແຕ່​ສິ່ງ​ນີ້​ເບິ່ງ​ແລ້ວ​ຈະ​ບໍ່​ແປກ​ຫຍັງ​ຫລາຍ​ກັບ​ຜູ້​ໃດ​ທີ່​ຈື່​ຈຳ​ຕອນ​ຂ້າ​ພະ​ເຈົ້າ​ເປັນ​ໜຸ່ມ, ແລະ ຄຸ້ນ​ເຄີຍ​ກັບ​ນິ​ໄສ​ໃຈ​ຄໍ​ທີ່​ຊື່ນ​ບານ​ຊຶ່ງ​ເປັນ​ທຳ​ມະ​ຊາດ​ຂອງ​ຂ້າ​ພະ​ເຈົ້າ."
                },
                {
                    "number": 29,
                    "text": "ເນື່ອງ​ດ້ວຍ​ເຫດ​ເຫລົ່າ​ນີ້, ຂ້າ​ພະ​ເຈົ້າ​ມັກ​ຈະ​ຮູ້​ສຶກ​ຜິດ​ເນື່ອງ​ຈາກ​ຄວາມ​ອ່ອນ​ແອ ແລະ ຄວາມ​ບົກ​ພ່ອງ​ຂອງ​ຂ້າ​ພະ​ເຈົ້າ; ໃນ​ຄືນ​ທີ່​ກ່າວ​ມາ​ນັ້ນ ຂອງ​ວັນທີ​ຊາວ​ເອັດ ເດືອນ​ກັນຍາ, ຫລັງ​ຈາກ​ຂ້າ​ພະ​ເຈົ້າ​ໄດ້​ເຂົ້າ​ນອນ​ແລ້ວ, ຂ້າ​ພະ​ເຈົ້າ​ໄດ້​ນ້ອມ​ຕົວ​ລົງ ອະ​ທິ​ຖານ ແລະ ອ້ອນ​ວອນ​ຕໍ່​ພຣະ​ເຈົ້າ​ຜູ້​ຊົງ​ລິດ​ອຳນາດ​ຍິ່ງ​ໃຫຍ່ ເພື່ອ​ຂໍ​ການອະໄພ​ໂທດ​ໃຫ້​ແກ່​ຄວາມ​ຜິດ​ບາບ ແລະ ຄວາມ​ຜິດ​ພາດ​ທັງ​ປວງ​ຂອງ​ຂ້າ​ພະ​ເຈົ້າ, ແລະ ທັງ​ຂໍ​ໃຫ້​ຂ້າ​ພະ​ເຈົ້າ​ເຫັນ​ການ​ສະແດງ​ໃຫ້​ປະຈັກ ຊຶ່ງ​ຈະ​ເຮັດ​ໃຫ້​ຂ້າ​ພະ​ເຈົ້າ​ຮູ້​ເຖິງ​ສະພາບ ແລະ ຖານະ​ຂອງ​ຂ້າ​ພະ​ເຈົ້າ​ທີ່​ມີ​ຕໍ່​ພຣະ​ອົງ; ເພາະ​ວ່າ​ຂ້າ​ພະ​ເຈົ້າ​ມີ​ຄວາມ​ເຊື່ອ​ໝັ້ນ​ເຕັມ​ທີ່​ວ່າ ຈະ​ໄດ້​ເຫັນ​ການ​ສະແດງ​ໃຫ້​ປະຈັກ​ຈາກ​ສະຫວັນ​ທີ່​ເຄີຍ​ໄດ້​ເຫັນ​ມາ​ກ່ອນ​ແລ້ວ."
                },
                {
                    "number": 30,
                    "text": "ໃນ​ຂະນະ​ທີ່​ຂ້າ​ພະ​ເຈົ້າ​ກຳ​ລັງ​ເອີ້ນ​ຫາ​ພຣະ​ເຈົ້າ​ຢູ່​ນັ້ນ, ຂ້າ​ພະ​ເຈົ້າ​ໄດ້​ເຫັນ​ແສງ​ສະ​ຫວ່າງ​ປະກົດ​ຂຶ້ນ​ໃນ​ຫ້ອງ​ຂອງ​ຂ້າ​ພະ​ເຈົ້າ, ຊຶ່ງ​ແສງ​ນັ້ນສະຫວ່າງ​ຂຶ້ນ​ເລື້ອຍໆ ຈົນ​ວ່າ​ຫ້ອງ​ຂອງ​ຂ້າ​ພະ​ເຈົ້າ​ແຈ້ງ​ສະ​ຫວ່າງ​ຍິ່ງ​ກວ່າ​ຕອນ​ທ່ຽງ​ວັນ. ໃນ​ທັນ​ໃດ​ນັ້ນ ຄົນ​ຜູ້​ໜຶ່ງ​ກໍ​ປະກົດ​ຂຶ້ນ​ຢູ່​ຂ້າງ​ຕຽງ​ນອນ​ຂອງ​ຂ້າ​ພະ​ເຈົ້າ, ຢືນ​ຢູ່​ໃນ​ອາ​ກາດ, ເພາະ​ຕີນ​ຂອງ​ເພິ່ນ​ບໍ່​ໄດ້​ແຕະ​ຕ້ອງ​ພື້ນ​ຫ້ອງ​ເລີຍ."
                },
                {
                    "number": 31,
                    "text": "ເພິ່ນ​ໃສ່​ເສື້ອ​ຄຸມ​ສີ​ຂາວ​ຂະ​ໜາດ. ມັນ ຂາວ​ຍິ່ງ​ກວ່າ​ສິ່ງ​ໃດໆ​ໃນ​ໂລກ​ທີ່​ຂ້າ​ພະ​ເຈົ້າ​ເຄີຍ​ເຫັນ​ມາ; ຂ້າ​ພະ​ເຈົ້າ​ເຊື່ອ​ວ່າ​ຈະ​ບໍ່​ມີ​ສິ່ງ​ໃດ​ໃນ​ໂລກ ທີ່​ຈະ​ເຮັດ​ໃຫ້​ປະກົດ​ຂາວ ແລະ ສະ​ຫວ່າງ​ໄດ້​ຢ່າງ​ຍິ່ງ​ເຊັ່ນ​ນັ້ນ. ມື​ຂອງ​ເພິ່ນ​ເປືອຍ​ເປົ່າ, ແລະ ແຂນ​ຂອງ​ເພິ່ນ​ສ່ວນ​ທີ່​ເທິງ​ຂໍ້​ມື​ໜ້ອຍ​ໜຶ່ງ​ກໍ​ເປືອຍ​ເປົ່າ​ເໝືອນ​ກັນ; ຕີນ​ຂອງ​ເພິ່ນ​ເປືອຍ​ເປົ່າ, ແລະ ຂາ​ສ່ວນ​ທີ່​ເທິງ​ໜ້ອຍ​ໜຶ່ງ​ກໍ​ເປືອຍ​ເປົ່າ​ເໝືອນ​ກັນ. ຫົວ ແລະ ຄໍ​ຂອງ​ເພິ່ນ​ກໍ​ເປືອຍ​ເປົ່າ​ເໝືອນ​ກັນ. ຂ້າ​ພະ​ເຈົ້າ​ເຫັນ​ໄດ້​ວ່າ ເພິ່ນ​ບໍ່​ໄດ້​ນຸ່ງ​ອັນ​ໃດ​ອີກ​ນອກ​ຈາກ​ເສື້ອ​ຄຸມ​ຕົວ​ນັ້ນ ເພາະ​ມັນ​ເປີດ​ຈົນ​ຂ້າ​ພະ​ເຈົ້າ​ສາ​ມາດ​ຫລຽວ​ເຫັນ​ໜ້າ​ເອິກ​ຂອງ​ເພິ່ນ."
                },
                {
                    "number": 32,
                    "text": "ບໍ່​ພຽງ​ແຕ່​ເສື້ອ​ຄຸມ​ຂອງ​ເພິ່ນ​ຂາວ​ຢ່າງ​ຍິ່ງ​ເທົ່າ​ນັ້ນ, ແຕ່​ທົ່ວ​ທັງ​ຮ່າງ​ກາຍ​ຂອງ​ເພິ່ນ​ນັ້ນ​ມີ ແສງ​ຮຸ່ງ​ເຫລື້ອມ​ເກີນ​ກວ່າ​ທີ່​ຈະ​ພັນ​ລະ​ນາ​ໄດ້, ແລະ ໜ້າ​ຂອງ​ເພິ່ນ​ຄື​ກັນ​ກັບ ຟ້າ​ແມບ​ເຫລື້ອມ​ແທ້ໆ. ຫ້ອງ​ນັ້ນ​ສະ​ຫວ່າງ​ຢ່າງ​ຍິ່ງ, ແຕ່​ວ່າ​ຍັງ​ບໍ່​ເທົ່າ​ກັບ​ຄວາມ​ສະ​ຫວ່າງ​ທີ່​ຢູ່​ອ້ອມ​ຕົວ​ຂອງ​ເພິ່ນ. ເມື່ອ​ຂ້າ​ພະ​ເຈົ້າ​ຫລຽວ​ເຫັນ​ເພິ່ນ, ທຳ​ອິດ​ຂ້າ​ພະ​ເຈົ້າ​ກໍ ຢ້ານ; ແຕ່​ບໍ່​ດົນ​ຄວາມ​ຢ້ານ​ນັ້ນ​ກໍ​ຫາຍ​ໄປ."
                },
                {
                    "number": 33,
                    "text": "ເພິ່ນ​ໄດ້​ເອີ້ນ ຊື່​ຂ້າ​ພະ​ເຈົ້າ ແລະ ໄດ້​ເວົ້າ​ກັບ​ຂ້າ​ພະ​ເຈົ້າ​ວ່າ ເພິ່ນ​ແມ່ນ​ທູດ​ສະຫວັນ​ທີ່​ຖືກ​ສົ່ງ​ມາ​ຈາກ​ທີ່​ປະ​ທັບ​ຂອງ​ພຣະ​ເຈົ້າ ໃຫ້​ມາ​ຫາ​ຂ້າ​ພະ​ເຈົ້າ, ແລະ ວ່າ​ເພິ່ນ​ຊື່ ໂມ​ໂຣ​ໄນ; ວ່າ​ພຣະ​ເຈົ້າ​ມີ​ວຽກ​ງານ​ໃຫ້​ຂ້າ​ພະ​ເຈົ້າ​ເຮັດ; ແລະ ບອກ​ວ່າ​ຊື່​ຂອງ​ຂ້າ​ພະ​ເຈົ້າ​ຈະ​ມີ​ຢູ່​ທັງ​ທາງ​ດີ ແລະ ທາງ​ຊົ່ວ ໃນ​ບັນ​ດາ​ທຸກ​ປະ​ຊາ​ຊາດ, ທຸກ​ຕະ​ກຸນ, ແລະ ທຸກ​ພາ​ສາ, ຫລື ວ່າ​ຊື່​ຂອງ​ຂ້າພະ​ເຈົ້າ​ຈະ​ຖືກ​ເວົ້າ​ເຖິງ​ໃນ​ທາງ​ດີ ແລະ ທາງ​ຊົ່ວ​ຢູ່​ໃນ​ບັນ​ດາ​ຜູ້​ຄົນ​ທັງ​ປວງ."
                },
                {
                    "number": 34,
                    "text": "ເພິ່ນ​ໄດ້​ບອກ​ວ່າ ມັນ​ມີ ໜັງ​ສື​ເຫລັ້ມ​ໜຶ່ງ​ຝັງ​ຢູ່, ທີ່​ຖືກ​ຂຽນ​ໄວ້​ໃນ ແຜ່ນ​ຈາລຶກ​ຄຳ, ຊຶ່ງ​ໃຫ້​ເລື່ອງ​ລາວ​ຂອງ​ຜູ້​ເຄີຍ​ອາ​ໄສ​ຢູ່​ໃນ​ທະ​ວີບ​ນີ້​ໃນ​ສະ​ໄໝ​ກ່ອນ ແລະ ເລື່ອງ​ຖິ່ນ​ກຳເນີດ​ຂອງ​ຄົນ​ເຫລົ່າ​ນັ້ນ. ເພິ່ນ​ໄດ້​ບອກ​ອີກ​ວ່າ ຄວາມ​ສົມ​ບູນ​ຂອງ​ພຣະ​ກິດ​ຕິ​ຄຸນ​ອັນ​ເປັນ​ນິດ ມີ​ຢູ່​ໃນ​ໜັງ​ສື​ນັ້ນ ຕາມ​ທີ່​ພຣະ​ຜູ້​ຊ່ວຍ​ໃຫ້​ລອດ​ໄດ້​ປະທານ​ໃຫ້​ຜູ້​ອາ​ໄສ​ຢູ່​ໃນ​ສະ​ໄໝ​ບູຮານ;"
                },
                {
                    "number": 35,
                    "text": "ຍັງ​ມີ​ຫີນ​ສອງ​ກ້ອນ​ຕິດ​ຢູ່​ກັບ​ຄັນ​ທະ​ນູ​ທີ່​ເຮັດ​ດ້ວຍ​ເງິນ​ອີກ—ແລະ ຫີນ​ສອງ​ກ້ອນ​ນີ້, ຊຶ່ງ​ຕິດ​ຢູ່​ກັບ ແຜ່ນ​ປົກ​ເອິກ, ປະກອບ​ເປັນ​ສິ່ງ​ທີ່​ເອີ້ນ​ວ່າ ອຸລີມ ແລະ ທຸມມີມ—​ໄດ້​ຖືກ​ຝັງ​ໄວ້​ຢູ່​ກັບ​ແຜ່ນ​ຈາລຶກ; ການ​ເປັນ​ເຈົ້າ​ຂອງ ແລະ ການ​ໃຊ້​ຫີນ​ສອງ​ກ້ອນ​ນີ້ ເປັນ​ສ່ວນ​ປະກອບ​ຂອງ​ການ​ເປັນ “ ຜູ້​ພະ​ຍາ​ກອນ” ໃນ​ສະ​ໄໝ​ບູຮານ ຫລື ສະ​ໄໝ​ກ່ອນ; ແລະ ວ່າ​ພຣະ​ເຈົ້າ​ໄດ້​ຕຽມ​ຫີນ​ສອງ​ກ້ອນ​ນີ້​ໄວ້ ເພື່ອ​ຈຸດ​ປະສົງ​ໃນ​ການ​ແປ​ໜັງ​ສື​ເຫລັ້ມ​ນີ້."
                },
                {
                    "number": 36,
                    "text": "ຫລັງ​ຈາກ​ເພິ່ນ​ໄດ້​ເລົ່າ​ເລື່ອງ​ເຫລົ່າ​ນີ້​ໃຫ້​ຂ້າ​ພະ​ເຈົ້າ​ຟັງ​ແລ້ວ, ເພິ່ນ​ກໍ​ໄດ້​ເລີ່ມ​ອ້າງ​ເຖິງ​ຄຳ​ທຳ​ນາຍ​ຈາກ ພຣະ​ຄຳ​ພີ​ເດີມ. ທຳ​ອິດ​ເພິ່ນ​ໄດ້​ອ້າງ​ເຖິງ​ຕອນ​ໜຶ່ງ​ໃນ ບົດ​ທີ​ສາມ​ຂອງ​ມາ​ລາ​ກີ; ແລະ ເພິ່ນ​ໄດ້​ອ້າງ​ເຖິງ​ບົດ​ທີ​ສີ່ ຫລື ບົດ​ສຸດ​ທ້າຍ​ຂອງ​ຄຳ​ທຳ​ນາຍ​ດຽວ​ກັນ​ນັ້ນ​ນຳ​ອີກ, ແຕ່​ມັນ​ຜິດ​ພ້ຽນ​ໄປ​ຈາກ​ທີ່​ມີ​ຢູ່​ໃນ​ພຣະ​ຄຣິສ​ຕະ​ທຳ​ຄຳ​ພີ​ຂອງ​ພວກ​ເຮົາ​ໜ້ອຍ​ໜຶ່ງ. ແທນ​ທີ່​ຈະ​ກ່າວ​ຂໍ້​ທຳ​ອິດ​ຕາມ​ທີ່​ມີ​ຢູ່​ໃນ​ພຣະ​ຄຳ​ພີ​ເດີມ, ເພິ່ນ​ໄດ້​ອ້າງ​ເຖິງ​ຂໍ້​ນັ້ນ​ໄວ້​ດັ່ງ​ນີ້:"
                },
                {
                    "number": 37,
                    "text": "ເພາະ​ຈົ່ງ​ເບິ່ງ, ວັນ​ຈະ​ມາ​ເຖິງ ຊຶ່ງ​ຈະ ເຜົາ​ໄໝ້​ເໝືອນ​ເຕົາ​ອົບ ແລະ ຄົນ​ທີ່​ອວດ​ດີ​ທັງ​ໝົດ, ແທ້​ຈິງ​ແລ້ວ, ແລະ ຄົນ​ທີ່​ເຮັດ​ຄວາມ​ຊົ່ວ​ຮ້າຍ​ທັງ​ໝົດ ຈະ​ໄໝ້​ຄື​ກັນ​ກັບ ເຟືອງ​ເຂົ້າ. ຈອມ​ໂຍທາ​ໄດ້​ກ່າວ​ໄວ້​ວ່າ ມັນ​ຈະ​ໄໝ້​ພວກ​ນັ້ນ​ທັງ​ໝົດ​ເໝືອນ​ໃໝ້​ຕົ້ນ​ໄມ້. ມັນ​ຈະ​ບໍ່​ເຫລືອ​ແມ່ນ​ແຕ່​ຮາກ ຫລື ກິ່ງ​ກ້ານ​ໄວ້​ເລີຍ."
                },
                {
                    "number": 38,
                    "text": "ແລະ ເພິ່ນ​ໄດ້​ອ້າງ​ເຖິງ​ຂໍ້​ທີ​ຫ້າ​ອີກ​ດັ່ງ​ນີ້: ຈົ່ງ​ເບິ່ງ, ເຮົາ​ຈະ​ເປີດ​ເຜີຍ ຖານະ​ປະ​ໂລ​ຫິດ​ແກ່​ເຈົ້າ​ໂດຍ​ມື​ຂອງ​ສາດ​ສະ​ດາ ເອລີ​ຢາ ກ່ອນ​ມື້ອັນ​ຍິ່ງ​ໃຫຍ່ ແລະ ໜ້າ​ຢ້ານ​ກົວ​ຂອງ​ພຣະ​ຜູ້​ເປັນ​ເຈົ້າ​ຈະ​ມາ​ເຖິງ."
                },
                {
                    "number": 39,
                    "text": "ເພິ່ນ​ໄດ້​ອ້າງ​ເຖິງ​ຂໍ້​ຕໍ່​ໄປ​ຕື່ມ​ອີກ​ໂດຍ​ຜິດ​ພ້ຽນ​ໄປ​ແດ່​ໜ້ອຍ​ໜຶ່ງ​ວ່າ: ແລະ ເພິ່ນ​ຈະ​ເອົາ ຄຳ​ສັນ​ຍາ​ທີ່​ເຮັດ​ໄວ້​ກັບ​ບັນ​ພະ​ບຸ​ລຸດ​ໃສ່​ໄວ້​ໃນ​ຈິດ​ໃຈ​ຂອງ​ລູກ​ຫລານ ແລ້ວຫົວ​ໃຈ​ຂອງ​ລູກ​ຫລານ​ຈະ ຫັນ​ໄປ​ຫາ​ບັນ​ພະ​ບຸ​ລຸດ​ຂອງ​ຕົນ. ຖ້າ​ບໍ່​ດັ່ງ​ນັ້ນ​ທັງ​ໂລກ​ກໍ​ຈະ​ຖືກ​ທຳ​ລາຍ​ໃຫ້​ໝົດ​ສິ້ນ ເວລາ​ພຣະ​ອົງ​ສະ​ເດັດ​ມາ."
                },
                {
                    "number": 40,
                    "text": "ນອກ​ເໜືອ​ໄປ​ຈາກ​ຂໍ້​ນີ້​ແລ້ວ, ເພິ່ນ​ຍັງ​ໄດ້​ອ້າງ​ເຖິງ​ເອຊາ​ຢາ ບົດ​ທີ​ສິບ​ເອັດນຳ​ອີກ, ໂດຍ​ກ່າວ​ວ່າ ມັນ​ກຳ​ລັງ​ຈະ​ເກີດ​ເປັນ​ຈິງ​ແລ້ວ. ເພິ່ນ​ໄດ້​ອ້າງ​ເຖິງ​ກິດ​ຈະ​ການ ບົດ​ທີ​ສາມ ຂໍ້​ທີ​ຊາວ​ສອງ ແລະ ຂໍ້​ທີ​ຊາວ​ສາມ​ນຳ​ອີກ ຊຶ່ງ​ຄື​ກັນ​ກັບ​ທີ່​ມີ​ຢູ່​ໃນ​ພຣະ​ຄຳ​ພີ​ໃໝ່. ເພິ່ນ​ໄດ້​ເວົ້າ​ວ່າ ສາດ​ສະ​ດາ​ນັ້ນ​ຄື ພຣະ​ຄຣິດ; ແຕ່​ວັນ “ຜູ້​ທີ່​ບໍ່​ຍອມ​ຟັງ​ສຸ​ລະ​ສຽງ​ຂອງ​ພຣະ​ອົງ​ຈະ​ຖືກ ຕັດ​ອອກ​ຈາກ​ບັນ​ດາ​ຜູ້​ຄົນ,” ນັ້ນ ຍັງ​ບໍ່​ທັນ​ເກີດ​ຂຶ້ນ​ເທື່ອ, ແຕ່​ມັນ​ຈະ​ເກີດ​ຂຶ້ນ​ໃນ​ບໍ່​ຊ້າ​ນີ້."
                },
                {
                    "number": 41,
                    "text": "ເພິ່ນ​ໄດ້​ອ້າງ​ເຖິງ ໂຢ​ເອນ ບົດ​ທີ​ສອງ​ນຳ​ອີກ, ຕັ້ງ​ແຕ່​ຂໍ້​ທີ​ຊາວ​ແປດ ເຖິງ​ຂໍ້​ສຸດ​ທ້າຍ. ເພິ່ນ​ໄດ້​ກ່າວ​ອີກ​ວ່າ ເລື່ອງ​ນີ້​ຍັງ​ບໍ່​ເກີດ​ຂຶ້ນ​ເທື່ອ, ແຕ່​ຈະ​ເກີດ​ຂຶ້ນ​ໃນ​ບໍ່​ຊ້າ​ນີ້. ແລະ ເພິ່ນ​ໄດ້​ກ່າວ​ຕໍ່​ໄປ​ອີກ​ວ່າ ບໍ່​ດົນ ຄົນ​ຕ່າງ​ຊາດ​ກໍ​ຈະ​ໄດ້​ຮັບ​ພຣະ​ກິດ​ຕິ​ຄຸນ. ເພິ່ນ​ໄດ້​ອ້າງ​ເຖິງ​ຂໍ້​ຄວາມ​ອື່ນໆ​ຈາກ​ພຣະ​ຄຳ​ພີ​ຫລາຍ​ຂໍ້ ແລະ ໃຫ້​ຄຳ​ອະ​ທິ​ບາຍ​ໄວ້​ຢ່າງ​ຫລວງ​ຫລາຍ ຊຶ່ງ​ບໍ່​ອາດ​ສາ​ມາດ​ກ່າວ​ໄວ້​ໃນ​ນີ້."
                },
                {
                    "number": 42,
                    "text": "ເພິ່ນ​ໄດ້​ບອກ​ຂ້າ​ພະ​ເຈົ້າ​ອີກ​ວ່າ ເມື່ອ​ຂ້າ​ພະ​ເຈົ້າ​ໄດ້​ແຜ່ນ​ຈາລຶກ​ເຫລົ່າ​ນັ້ນ​ທີ່​ເພິ່ນ​ກ່າວ​ເຖິງ—ເພາະ​ເວລາ​ທີ່​ຈະ​ໄດ້​ຮັບ​ຍັງ​ບໍ່​ທັນ​ມາ​ເຖິງ​ເທື່ອ—ຂ້າ​ພະ​ເຈົ້າ​ບໍ່​ຄວນ​ເອົາ​ໃຫ້​ຄົນ​ໃດ​ເບິ່ງ; ທັງ​ແຜ່ນ​ປົກ​ເອິກ​ກັບ​ອຸລີມ ແລະ ທຸມມີມ ນັ້ນ​ຄື​ກັນ; ນອກ​ຈາກ​ກັບ​ຄົນ​ທີ່​ຂ້າ​ພະ​ເຈົ້າ​ຈະ​ໄດ້​ຮັບ​ບັນ​ຊາ​ໃຫ້​ເຮັດ​ເທົ່າ​ນັ້ນ; ຖ້າ​ຫາກ​ວ່າ​ຂ້າ​ພະ​ເຈົ້າ​ຂືນ​ເຮັດ ຂ້າ​ພະ​ເຈົ້າ​ກໍ​ຈະ​ຖືກ​ທຳ​ລາຍ. ຂະນະ​ທີ່​ເພິ່ນ​ເວົ້າ​ກັບ​ຂ້າ​ພະ​ເຈົ້າ​ກ່ຽວ​ກັບ​ແຜ່ນ​ຈາລຶກ​ຢູ່​ນັ້ນ, ພາບ​ກໍ​ບ​ັງ​ເກີດ​ຂຶ້ນ​ໃນ ຄວາມ​ນຶກ​ຄິດຂອງ​ຂ້າ​ພະ​ເຈົ້າ ຈົນ​ຫລຽວ​ເຫັນ​ສະຖານ​ທີ່ ບ່ອນ​ແຜ່ນ​ຈາລຶກ​ຖືກ​ຝັງ​ໄວ້, ແລະ ເຫັນ​ຢ່າງ​ແຈ່ມ​ແຈ້ງ ແລະ ຊັດ​ເຈນ​ດີ​ຈົນ​ວ່າ ຂ້າ​ພະ​ເຈົ້າ​ຮູ້​ຈັກ​ບ່ອນ​ນັ້ນ​ທັນ​ທີ ເມື່ອ​ເວລາ​ໄປ​ເຖິງ."
                },
                {
                    "number": 43,
                    "text": "ຫລັງ​ຈາກ​ສົນ​ທະ​ນາ​ກັນ​ແລ້ວ, ຂ້າ​ພະ​ເຈົ້າ​ໄດ້​ເຫັນ​ແສງ​ສະ​ຫວ່າງ​ໃນ​ຫ້ອງ​ເລີ່ມ​ລວມ​ຕົວ​ກັນ​ເຂົ້າ​ມາ​ຮອບໆ ໃກ້​ຕົວ​ຂອງ​ຜູ້​ທີ່​ກ່າວ​ກັບ​ຂ້າ​ພະ​ເຈົ້າ, ແລະ ຄົງ​ເປັນ​ຢູ່​ຕໍ່​ໄປ​ແນວ​ນັ້ນ​ຈົນ​ວ່າ​ຫ້ອງ​ມືດ​ລົງ​ອີກ, ນອກ​ຈາກ​ທີ່​ຢູ່​ຮອບ​ຕົວ​ຂອງ​ເພິ່ນ; ໃນ​ທັນ​ໃດ​ນັ້ນ, ຂ້າ​ພະ​ເຈົ້າ​ໄດ້​ເຫັນ, ຄື​ກັບ​ວ່າ ເປັນ​ທາງ​ຂຶ້ນ​ໄປ​ສູ່​ສະຫວັນ, ແລະ ເພິ່ນ​ໄດ້​ກັບ​ຂຶ້ນ​ໄປ​ຈົນ​ລັບ​ສາຍ​ຕາ, ແລະ ຫ້ອງ​ກໍ​ກັບ​ຄືນ​ສູ່​ສະພາບ​ເດີມ​ເໝືອນ​ກ່ອນ​ທີ່​ແສງ​ສະ​ຫວ່າງ​ຈາກ​ສະຫວັນ​ມາ​ປະກົດ."
                },
                {
                    "number": 44,
                    "text": "ຂ້າ​ພະ​ເຈົ້າ​ໄດ້​ນອນ​ຄິດ​ເຖິງ​ສິ່ງ​ແປກ​ປະ​ຫລາດ​ຂອງ​ເຫດ​ການ​ນີ້, ແລະ ປະ​ຫລາດ​ໃຈ​ຫລາຍ​ໃນ​ເລື່ອງ​ທີ່​ທູດ​ພິ​ເສດ​ຜູ້​ນີ້​ໄດ້​ບອກ​ກັບ​ຂ້າ​ພະ​ເຈົ້າ; ຂະນະ​ທີ່​ກຳ​ລັງ ໃຊ້​ຄວາມ​ຄິດຢູ່, ທັນ​ໃດ​ນັ້ນ​ຂ້າ​ພະ​ເຈົ້າ​ໄດ້​ເຫັນ​ຫ້ອງ​ຂອງ​ຂ້າ​ພະ​ເຈົ້າ​ເລີ່ມ​ສະ​ຫວ່າງ​ຂຶ້ນ​ອີກ, ແລະ ໃນ​ທັນ​ໃດ​ນັ້ນ, ຄື​ກັບ​ວ່າ ທູດ​ສະຫວັນ​ຜູ້​ເກົ່າ ກໍ​ໄດ້​ມາ​ຢືນ​ຢູ່​ຂ້າງ​ຕຽງ​ນອນ​ຂອງ​ຂ້າ​ພະ​ເຈົ້າ​ອີກ."
                },
                {
                    "number": 45,
                    "text": "ເພິ່ນ​ໄດ້​ເລີ່ມ​ຕົ້ນ, ແລະ ເລົ່າ​ເຖິງ​ເລື່ອງ​ດຽວ​ກັນ​ນັ້ນ ຊຶ່ງ​ເພິ່ນ​ໄດ້​ເຮັດ ຕອນ​ເພິ່ນ​ມາ​ຢ້ຽມ​ຢາມ​ເທື່ອ​ກ່ອນ, ໂດຍ​ບໍ່​ຜິດ​ພ້ຽນ​ຈັກ​ໜ້ອຍ​ເລີຍ; ຊຶ່ງ​ເມື່ອ​ເລົ່າ​ຈົບ​ແລ້ວ, ເພິ່ນ​ໄດ້​ບອກ​ຂ້າ​ພະ​ເຈົ້າ​ເຖິງ​ການ​ພິ​ພາກ​ສາ​ອັນ​ຍິ່ງ​ໃຫຍ່ ທີ່​ກຳ​ລັງ​ຈະ​ມາ​ສູ່​ໂລກ​ນີ້, ພ້ອມ​ດ້ວຍ​ການ​ເຮັດ​ໃຫ້​ເປົ່າ​ປ່ຽວ​ຢ່າງ​ໃຫຍ່​ຫລວງ​ດ້ວຍ​ຄວາມ​ອຶດ​ຢາກ, ດ້ວຍ​ດາບ, ແລະ ດ້ວຍ​ພະ​ຍາດ​ໂລ​ຄາ; ແລະ ວ່າ​ການ​ພິ​ພາກ​ສາ​ອັນ​ໜ້າ​ເສົ້າ​ສະ​ຫລົດ​ໃຈ​ຈະ​ມາ​ສູ່​ໂລກ​ກັບ​ຄົນ​ລຸ້ນ​ນີ້. ເມື່ອ​ເລົ່າ​ເລື່ອງ​ນີ້​ແລ້ວ, ເພິ່ນ​ກໍ​ໄດ້​ກັບ​ຂຶ້ນ​ໄປ​ສະຫວັນ​ອີກ​ຄື​ກັນ​ກັບ​ເທື່ອ​ກ່ອນ."
                },
                {
                    "number": 46,
                    "text": "ໃນ​ເວລາ​ນັ້ນ, ຄວາມ​ຮູ້​ສຶກ​ທີ່​ເກີດ​ຂຶ້ນ​ໃນ​ຄວາມ​ນຶກ​ຄິດ​ຂອງ​ຂ້າ​ພະ​ເຈົ້າ​ນັ້ນ ເລິກ​ຊຶ້ງ​ຫລາຍ​ຈົນ​ບໍ່​ອາດ​ຈະ​ຫລັບ​ໄດ້ ແລະ ນອນ​ຢູ່​ໃນ​ຄວາມ​ປະ​ຫລາດ​ໃຈ​ຢ່າງ​ຖ້ວມ​ລົ້ນ ເຖິງ​ສິ່ງ​ທີ່​ຂ້າ​ພະ​ເຈົ້າ​ໄດ້​ເຫັນ ແລະ ໄດ້​ຍິນ. ແຕ່​ຂ້າ​ພະ​ເຈົ້າ​ປະ​ຫລາດ​ໃຈ​ຫລາຍ​ເມື່ອ​ເຫັນ​ທູດ​ຜູ້​ດຽວ​ກັນ​ນັ້ນ ມາ​ຢືນ​ຢູ່​ຂ້າງ​ຕຽງ​ນອນ​ຂອງ​ຂ້າ​ພະ​ເຈົ້າ​ອີກ, ແລະ ໄດ້​ຍິນ​ເພິ່ນ​ກ່າວ​ທວນ​ຄືນ ຫລື ກ່າວ​ຊ້ຳ​ຄຳ​ເກົ່າ ໃຫ້​ຂ້າ​ພະ​ເຈົ້າ​ຟັງ​ອີກ ເຖິງ​ເລື່ອງ​ດຽວ​ກັນ​ກັບ​ເທື່ອ​ກ່ອນ; ແລະ ຍັງ​ເຕືອນ​ຂ້າ​ພະ​ເຈົ້າ​ວ່າ ຊາຕານ​ຈະ​ພະ​ຍາ​ຍາມ ລໍ້​ລວງ​ຂ້າ​ພະ​ເຈົ້າ (ເນື່ອງ​ຈາກ​ສະພາບ​ຄວາມ​ຍາກ​ຈົນ​ຂອງ​ຄອບ​ຄົວ​ຂອງ​ພໍ່​ຂອງ​ຂ້າ​ພະ​ເຈົ້າ), ໃຫ້​ເອົາ​ແຜ່ນ​ຈາລຶກ​ໄປ ເພື່ອ​ຈຸດ​ປະສົງ​ທີ່​ຈະ​ສ້າງ​ຄວາມ​ຮັ່ງ​ມີ. ເລື່ອງ​ນີ້​ເພິ່ນ​ຫ້າມ​ຂ້າ​ພະ​ເຈົ້າ​ໂດຍ​ກ່າວ​ວ່າ ຂ້າ​ພະ​ເຈົ້າ​ຈະ​ຕ້ອງ​ບໍ່​ມີ​ຈຸດ​ປະສົງ​ຢ່າງ​ອື່ນ ໃນ​ການ​ໄດ້​ແຜ່ນ​ຈາລຶກ​ນັ້ນ​ມາ ນອກ​ຈາກ​ເພື່ອ​ຖວາຍ​ບາ​ລະ​ມີ​ແດ່​ພຣະ​ເຈົ້າ​ເທົ່າ​ນັ້ນ, ແລະ ຕ້ອງ​ບໍ່​ຕົກ​ຢູ່​ໃນ​ອິດ​ທິ​ພົນ​ຂອງ ຄວາມ​ມຸ້ງ​ໝາຍ​ອື່ນ​ໃດ ນອກ​ຈາກ​ເພື່ອ​ການ​ສ້າງ​ອາ​ນາ​ຈັກ​ຂອງ​ພຣະ​ອົງ; ຖ້າ​ບໍ່​ດັ່ງ​ນັ້ນ ຂ້າ​ພະ​ເຈົ້າ​ຈະ​ເອົາ​ແຜ່ນ​ຈາລຶກ​ມາ​ບໍ່​ໄດ້."
                },
                {
                    "number": 47,
                    "text": "ຫລັງ​ຈາກ​ການ​ມາ​ຢ້ຽມ​ຢາມ​ເທື່ອ​ທີ​ສາມ​ນີ້, ເພິ່ນ​ກໍ​ກັບ​ຂຶ້ນ​ສູ່​ສະຫວັນ​ຄື​ກັນ​ກັບ​ເທື່ອ​ກ່ອນ, ແລະ ຂ້າ​ພະ​ເຈົ້າ​ຄິດ​ເຖິງ​ຄວາມ​ແປກ​ປະ​ຫລາດ​ນຳ​ສິ່ງ​ທີ່​ຂ້າ​ພະ​ເຈົ້າ​ຫາ​ກໍ​ໄດ້​ປະ​ສົບ​ມາ; ເກືອບ​ໃນ​ທັນ​ທີ ຫລັງ​ຈາກ​ທູດ​ສະຫວັນ​ໄດ້​ໄປ​ຈາກ​ຂ້າ​ພະ​ເຈົ້າ​ເທື່ອ​ທີ​ສາມ, ໄກ່​ກໍ​ຂັນ ແລະ ຂ້າ​ພະ​ເຈົ້າ​ຮູ້​ວ່າ ມັນ​ໃກ້​ຈະ​ເປັນ​ມື້​ໃໝ່​ແລ້ວ. ດັ່ງ​ນັ້ນ ການ​ສົນ​ທະ​ນາ​ຂອງ​ພວກ​ເຮົາ​ແມ່ນ​ໃຊ້​ເວລາ​ຕະຫລອດ​ທັງ​ຄືນ​ເລີຍ."
                },
                {
                    "number": 48,
                    "text": "ບໍ່​ດົນ​ຫລັງ​ຈາກ​ນັ້ນ ຂ້າ​ພະ​ເຈົ້າ​ໄດ້​ລຸກ​ຂຶ້ນ​ຈາກ​ຕຽງ​ນອນ​ຂອງ​ຂ້າ​ພະ​ເຈົ້າ, ແລະ ອອກ​ໄປ​ເຮັດ​ວຽກ​ຕາມ​ປົກ​ກະ​ຕິ, ແຕ່​ເມື່ອ​ຂ້າ​ພະ​ເຈົ້າ​ພະ​ຍາ​ຍາມ​ເຮັດ​ວຽກ​ຄື​ກັນ​ກັບ​ມື້​ອື່ນໆ, ຂ້າ​ພະ​ເຈົ້າ​ພົບ​ວ່າ​ໝົດ​ກຳ​ລັງ​ຈົນ​ເຮັດ​ຕໍ່​ໄປ​ບໍ່​ໄຫວ. ພໍ່​ຂອງ​ຂ້າ​ພະ​ເຈົ້າ​ທີ່​ກຳ​ລັງ​ເຮັດ​ວຽກ​ຢູ່​ກັບ​ຂ້າ​ພະ​ເຈົ້າ​ເຫັນ​ວ່າ ມີ​ອັນ​ໃດ​ອັນ​ໜຶ່ງ​ຜິດ​ປົກ​ກະ​ຕິ​ກັບ​ຂ້າ​ພະ​ເຈົ້າ, ຈຶ່ງ​ບອກ​ໃຫ້​ຂ້າ​ພະ​ເຈົ້າ​ກັບ​ບ້ານ. ຂ້າ​ພະ​ເຈົ້າ​ອອກ​ໄປ​ດ້ວຍ​ຄວາມ​ຕັ້ງ​ໃຈ​ທີ່​ຈະ​ກັບ​ບ້ານ; ແຕ່​ເວລາ​ທີ່​ພະ​ຍາ​ຍາມ​ຂ້າມ​ຮົ້ວ​ອອກ​ຈາກ​ໄຮ່​ທີ່​ພວກ​ເຮົາ​ຢູ່, ຂ້າ​ພະ​ເຈົ້າ​ກໍ​ໝົດ​ແຮງ, ແລະ ລົ້ມ​ລົງ​ແຜ່​ຢູ່​ກັບ​ພື້ນ​ດິນ, ແລະ ໝົດ​ສະ​ຕິ​ໄປ​ຊົ່ວ​ໄລ​ຍະ​ໜຶ່ງ."
                },
                {
                    "number": 49,
                    "text": "ສິ່ງ​ທຳ​ອິດ​ທີ່​ຈື່​ໄດ້​ຄື​ສຽງ​ທີ່​ກ່າວ​ກັບ​ຂ້າ​ພະ​ເຈົ້າ ແລະ ເອີ້ນ​ຊື່​ຂອງ​ຂ້າ​ພະ​ເຈົ້າ. ຂ້າ​ພະ​ເຈົ້າ​ໄດ້​ຫລຽວ​ຂຶ້ນ, ແລະ ເຫັນ​ທູດ​ຜູ້​ເກົ່າ​ນັ້ນ​ຢືນ​ຢູ່​ຊື່​ຫົວ​ຂອງ​ຂ້າ​ພະ​ເຈົ້າ, ມີ​ແສງ​ສະ​ຫວ່າງ​ຢູ່​ອ້ອມ​ຮອບ ຄື​ກັນ​ກັບ​ເທື່ອ​ກ່ອນ. ແລ້ວ​ເພິ່ນ​ໄດ້​ເວົ້າ​ເລື່ອງ​ທັງ​ໝົດ ທີ່​ໄດ້​ເລົ່າ​ໃຫ້​ຂ້າ​ພະ​ເຈົ້າ​ຟັງ ເມື່ອ​ມື້​ຄືນ​ນີ້​ອີກ, ແລະ ສັ່ງ​ໃຫ້​ຂ້າ​ພະ​ເຈົ້າ​ກັບ​ຄືນ​ໄປ​ຫາ ພໍ່​ຂອງ​ຂ້າ​ພະ​ເຈົ້າ ແລະ ບອກ​ເພິ່ນ​ກ່ຽວ​ກັບ​ພາບ ແລະ ຄຳ​ສັ່ງ​ທີ່​ຂ້າ​ພະ​ເຈົ້າ​ໄດ້​ຮັບ."
                },
                {
                    "number": 50,
                    "text": "ຂ້າ​ພະ​ເຈົ້າ​ໄດ້​ເຮັດ​ຕາມ; ຂ້າ​ພະ​ເຈົ້າ​ໄດ້​ກັບ​ໄປ​ຫາ​ພໍ່​ໃນ​ໄຮ່, ແລະ ເລົ່າ​ເລື່ອງ​ທັງ​ໝົດ​ໃຫ້​ເພິ່ນ​ຟັງ. ເພິ່ນ​ຕອບ​ຂ້າ​ພະ​ເຈົ້າ​ວ່າ ມັນ​ເປັນ​ເລື່ອງ​ຂອງ​ພຣະ​ເຈົ້າ, ແລະ ບອກ​ໃຫ້​ຂ້າ​ພະ​ເຈົ້າ​ໄປ​ເຮັດ​ຕາມ​ສິ່ງ​ທີ່​ທູດ​ສັ່ງ. ຂ້າ​ພະ​ເຈົ້າ​ຈຶ່ງ​ອອກ​ຈາກ​ໄຮ່, ແລະ ໄປ​ຫາ​ບ່ອນ​ທີ່​ທູດ​ບອກ​ຂ້າ​ພະ​ເຈົ້າ​ວ່າ​ມີ​ແຜ່ນ​ຈາລຶກ​ຝັງ​ຢູ່; ແລະ ເພາະ​ເນື່ອງ​ຈາກ​ຄວາມ​ແຈ່ມ​ແຈ້ງ​ຂອງ​ພາບ​ທີ່​ຂ້າ​ພະ​ເຈົ້າ​ໄດ້​ຮັບ​ກ່ຽວ​ກັບ​ບ່ອນ​ນັ້ນ, ຂ້າ​ພະ​ເຈົ້າ​ຈຶ່ງ​ຮູ້​ຈັກ​ບ່ອນ​ນັ້ນ​ທັນ​ທີ ເມື່ອ​ຂ້າ​ພະ​ເຈົ້າ​ໄປ​ເຖິງ."
                },
                {
                    "number": 51,
                    "text": "ໃກ້​ໝູ່​ບ້ານ​ແມນເຈດ​ສະເຕີ, ເຂດ​ອອນແທ​ຣິໂອ, ລັດ​ນິວຢອກ, ມີ ພູ​ຂະ​ໜາດ​ໃຫຍ່​ໜ່ວຍ​ໜຶ່ງ ແລະ ສູງ​ກວ່າ​ພູ​ໜ່ວຍ​ອື່ນໆ​ທີ່​ຢູ່​ໃກ້​ຄຽງ. ທາງ​ດ້ານ​ຕາ​ເວັນ​ຕົກ​ຂອງ​ພູ​ໜ່ວຍ​ນີ້, ບໍ່​ໄກ​ຈາກ​ຈອມ​ພູ​ຫລາຍ​ປານ​ໃດ, ຢູ່​ກ້ອງ​ກ້ອນ​ຫີນ​ຂະ​ໜາດ​ໃຫຍ່​ກ້ອນ​ໜຶ່ງ, ມີ​ແຜ່ນ​ຈາລຶກ​ວາງ​ຢູ່, ໃນ​ຫີບ​ທີ່​ເປັນ​ຫີນ. ຫີນ​ກ້ອນ​ນີ້​ໜາ ແລະ ທາງ​ກາງ​ຂອງ​ຫີນ​ນີ້​ໂຄ້ງ ແລະ ລາດ​ລົງ​ໄປ​ຫາ​ຂອບ, ຈົນ​ຫລຽວ​ເຫັນ​ທາງ​ກາງ​ຂອງ​ມັນ​ໄດ້​ຈາກ​ໜ້າ​ດິນ, ແຕ່​ດິນ​ປິດ​ຮອບ​ຂອບ​ໄວ້​ທັງ​ໝົດ."
                },
                {
                    "number": 52,
                    "text": "ເມື່ອ​ຂຸດ​ດິນ​ອອກ​ແລ້ວ, ຂ້າ​ພະ​ເຈົ້າ​ໄດ້​ຫາ​ໄມ້​ລຳ​ໜຶ່ງ, ຊຶ່ງ​ຂ້າ​ພະ​ເຈົ້າ​ໄດ້​ສອດ​ມັນ​ລົງ​ກ້ອງ​ຂອບ​ຫີນ, ແລະ ດ້ວຍ​ການ​ອອກ​ແຮງ​ພຽງ​ເລັກ​ໜ້ອຍ ກໍ​ງັດ​ມັນ​ຂຶ້ນ​ໄດ້. ຂ້າ​ພະ​ເຈົ້າ​ຫລຽວ​ເຂົ້າ​ໄປ​ໃນ​ບ່ອນ​ນັ້ນ, ແລ້ວ​ຂ້າ​ພະ​ເຈົ້າ​ກໍ​ໄດ້​ເຫັນ ແຜ່ນ​ຈາລຶກ, ອຸລີມ ແລະ ທຸມມີມ, ແລະ ແຜ່ນ​ປົກ​ເອິກ, ຕາມ​ທີ່​ທູດ​ບອກ​ໄວ້. ຫີບ​ທີ່​ມີ​ຂອງ​ເຫລົ່າ​ນີ້​ເຮັດ​ຂຶ້ນ​ໂດຍ​ການ​ວາງ​ຫີນ​ລຽນ​ໄວ້​ໃນ​ຊີ​ມັງ​ຊະ​ນິດ​ໜຶ່ງ. ຢູ່​ກົ້ນ​ຫີບ​ມີ​ຫີນ​ຢູ່​ສອງ​ກ້ອນ ວາງ​ຢູ່​ທາງ​ຂວາງ​ຂອງ​ຫີບ, ແລະ ແຜ່ນ​ຈາລຶກ​ກັບ​ສິ່ງ​ຂອງ​ອື່ນໆ​ຊຶ່ງ​ຢູ່​ນຳ​ກັນ ວາງ​ຢູ່​ເທິງ​ຫີນ​ສອງ​ກ້ອນ​ນີ້."
                },
                {
                    "number": 53,
                    "text": "ຂ້າ​ພະ​ເຈົ້າ​ພະ​ຍາ​ຍາມ​ເອົາ​ມັນ​ອອກ​ມາ, ແຕ່​ທູດ​ໄດ້​ຫ້າມ​ໄວ້, ແລະ ບອກ​ອີກ​ວ່າ ຍັງ​ບໍ່​ທັນ​ເຖິງ​ເວລາ​ທີ່​ຈະ​ນຳ​ມັນ​ອອກ​ມາ, ຈົນ​ກວ່າ​ເວລາ​ອີກ​ສີ່​ປີ​ນັບ​ແຕ່​ເວລາ​ນັ້ນ​ເປັນ​ຕົ້ນ​ໄປ; ແຕ່​ເພິ່ນ​ບອກ​ຂ້າ​ພະ​ເຈົ້າ​ອີກ​ວ່າ ຂ້າ​ພະ​ເຈົ້າ​ຈະ​ຕ້ອງ​ມາ​ບ່ອນ​ນັ້ນ ເມື່ອ​ເຖິງ​ວັນ​ຄົບ​ຮອບ​ແຕ່​ລະ​ປີ, ແລະ ວ່າ​ເພິ່ນ​ຈະ​ມາ​ພົບ​ກັບ​ຂ້າ​ພະ​ເຈົ້າ​ຢູ່​ບ່ອນ​ນັ້ນ, ແລະ ວ່າ​ຂ້າ​ພະ​ເຈົ້າ​ຈະ​ຕ້ອງ​ເຮັດ​ແນວ​ນັ້ນ​ໄປ​ຈົນ​ກວ່າ​ຈະ​ເຖິງ​ເວລາ​ທີ່​ຈະ​ໄດ້​ຮັບ​ແຜ່ນ​ຈາລຶກ."
                },
                {
                    "number": 54,
                    "text": "ຕາມ​ນັ້ນ, ຂ້າ​ພະ​ເຈົ້າ​ຈຶ່ງ​ໄປ​ເມື່ອ​ຄົບ​ກຳ​ນົດ​ທຸກ​ປີ​ຕາມ​ທີ່​ໄດ້​ຮັບ​ຄຳ​ສັ່ງ, ແລະ ແຕ່​ລະ​ເທື່ອ​ຂ້າ​ພະ​ເຈົ້າ​ໄດ້​ພົບ​ທູດ​ອົງ​ເກົ່າ ຢູ່​ບ່ອນ​ນັ້ນ, ແລະ ໄດ້​ຮັບ​ຄຳ​ແນະນຳ ແລະ ຄວາມ​ຮູ້​ແຈ້ງ​ຈາກ​ເພິ່ນ​ທຸກໆ​ເທື່ອ, ສົນ​ທະ​ນາ​ກັນ​ກ່ຽວ​ກັບ​ສິ່ງ​ທີ່​ພຣະ​ຜູ້​ເປັນ​ເຈົ້າ​ຈະ​ກະ​ທຳ, ແລະ ກ່ຽວ​ກັບ ອາ​ນາ​ຈັກ​ຂອງ​ພຣະ​ອົງ​ຈະ​ດຳ​ເນີນ​ໄປ​ແນວ​ໃດ ແລະ ໂດຍ​ວິ​ທີ​ໃດ​ໃນ​ຍຸກ​ສຸດ​ທ້າຍ."
                },
                {
                    "number": 55,
                    "text": "ເນື່ອງ​ຈາກ​ວ່າ ຖານະ​ຄວາມ​ເປັນ​ຢູ່​ຂອງ​ພໍ່​ຂອງ​ຂ້າ​ພະ​ເຈົ້າ​ຍາກ​ຈົນ​ທີ່​ສຸດ, ພວກ​ເຮົາ​ຈຶ່ງ​ຕ້ອງ​ເຮັດ​ວຽກ​ງານ​ດ້ວຍ​ແຮງ​ມື, ຮັບ​ຈ້າງ​ງານ​ລາຍ​ວັນ, ແລະ ເຮັດ​ວຽກ​ງານ​ອື່ນໆ​ເທົ່າ​ທີ່​ພວກ​ເຮົາ​ຈະ​ມີ​ໂອ​ກາດ. ບາງ​ເທື່ອ​ພວກ​ເຮົາ​ໄດ້​ຢູ່​ກັບ​ຄອບ​ຄົວ, ແລະ ບາງ​ເທື່ອ​ກໍ​ໄດ້​ຈາກ​ຄອບ​ຄົວ​ໄປ​ເຮັດ​ວຽກ​ງານ​ຢູ່​ໄກ, ແລະ ໂດຍ​ການ​ເຮັດ​ວຽກ​ງານ​ຕະຫລອດ​ເວລາ ພວກ​ເຮົາ​ຈຶ່ງ​ມີ​ພໍ​ຢູ່​ພໍ​ກິນ​ແດ່​ໜ້ອຍ​ໜຶ່ງ."
                },
                {
                    "number": 56,
                    "text": "ໃນປີ 1823 ຄອບ​ຄົວ​ຂອງ​ພໍ່​ຂອງ​ຂ້າ​ພະ​ເຈົ້າ​ໄດ້​ປະ​ເຊີນ​ກັບ​ຄວາມ​ທຸກ​ອັນ​ໃຫຍ່​ຫລວງ​ເພາະ​ການ​ຕາຍ ຂອງ​ອ້າຍ​ກົກ​ຂອງ​ຂ້າ​ພະ​ເຈົ້າ, ອາລ໌​ວິນ. ໃນ​ເດືອນ​ຕຸລາ, ປີ 1825, ຂ້າ​ພະ​ເຈົ້າ​ໄດ້​ໄປ​ຮັບ​ຈ້າງ​ນຳ​ສຸ​ພາບ​ບຸ​ລຸດ​ແກ່​ຊະ​ລາ​ຄົນ​ໜຶ່ງ​ຊື່​ວ່າ ໂຈ​ໄຊ​ຢາ ສະໂຕລ໌, ຜູ້​ອາ​ໄສ​ຢູ່​ໃນ​ເຂດ​ເຊີນັງໂກ, ລັດ​ນິວຢອກ. ເພິ່ນ​ໄດ້​ຍິນ​ເລື່ອງ​ລາວ​ກ່ຽວ​ກັບ​ຊາວ​ສະເປນ​ເປີດ​ເໝືອງ​ເງິນ​ຢູ່​ເມືອງ​ຮາມ​ໂມ​ນີ, ເຂດ​ຊັສຄູ​ຮັນນາ, ລັດ​ເພັນໂຊ​ເວເນຍ; ແລະ ກ່ອນ​ເພິ່ນ​ຈະ​ຈ້າງ​ຂ້າ​ພະ​ເຈົ້າ, ເພິ່ນ​ໄດ້​ຂຸດ​ຊອກ​ຫາ, ຖ້າ​ເປັນ​ໄປ​ໄດ້, ເພື່ອ​ຈະ​ພົບ​ເໝືອງ. ຂ້າ​ພະ​ເຈົ້າ​ໄດ້​ໄປ​ຢູ່​ກັບ​ເພິ່ນ, ແລ້ວ​ເພິ່ນ​ໄດ້​ພາ​ຂ້າ​ພະ​ເຈົ້າ​ພ້ອມ​ດ້ວຍ​ຄົນ​ງານ​ທັງ​ໝົດ​ຂອງ​ເພິ່ນ​ໄປ​ຂຸດ​ເໝືອງ​ເງິນ, ຊຶ່ງ​ຢູ່​ບ່ອນ​ນັ້ນ ຂ້າ​ພະ​ເຈົ້າ​ໄດ້​ເຮັດ​ວຽກ​ງານ​ຕໍ່​ໄປ​ເກືອບ​ເຖິງ​ໜຶ່ງ​ເດືອນ, ໂດຍ​ບໍ່​ປະ​ສົບ​ຄວາມ​ສຳ​ເລັດ​ໃນ​ການ​ທຳ​ງານ​ຂອງ​ພວກ​ເຮົາ; ແລະ ໃນ​ທີ່​ສຸດ​ຂ້າ​ພະ​ເຈົ້າ​ໄດ້​ເກ້ຍ​ກ່ອມ​ສຸ​ພາບ​ບຸ​ລຸດ​ແກ່​ຊະລາ​ຄົນ​ນັ້ນ​ໃຫ້​ເຊົາ​ການ​ຂຸດ​ຫາ​ເໝືອງ​ນັ້ນ. ດ້ວຍ​ເຫດ​ນີ້​ຈຶ່ງ​ມີ​ເລື່ອງ​ລາວ​ແຜ່​ຂະຫຍາຍ​ອອກ​ໄປ​ກ່ຽວ​ກັບ​ການ​ເປັນ​ນັກ​ຂຸດ​ເງິນ​ຂອງ​ຂ້າ​ພະ​ເຈົ້າ."
                },
                {
                    "number": 57,
                    "text": "ລະຫວ່າງ​ທີ່​ຂ້າ​ພະ​ເຈົ້າ​ໄດ້​ຮັບ​ຈ້າງ​ຢູ່​ນັ້ນ, ຂ້າ​ພະ​ເຈົ້າ​ໄດ້​ພັກ​ຢູ່​ກັບ​ທ່ານ​ໄອຊິກ ເຮວ ຢູ່​ທີ່​ນັ້ນ; ແມ່ນ​ຢູ່​ທີ່​ນັ້ນ​ແຫລະ​ທີ່​ຂ້າ​ພະ​ເຈົ້າ​ໄດ້​ພົບ​ພັນ​ລະ​ຍາ​ຂອງ​ຂ້າ​ພະ​ເຈົ້າ​ເທື່ອ​ທຳ​ອິດ (ລູກ​ສາວ​ຂອງ​ເພິ່ນ), ເອມມາ ເຮວ. ໃນ​ວັນທີ 18 ເດືອນ​ມັງກອນ, 1827, ພວກ​ເຮົາ​ໄດ້​ແຕ່ງ​ງານ​ກັນ, ໃນ​ຂະນະ​ທີ່​ຂ້າ​ພະ​ເຈົ້າ​ຍັງ​ທຳ​ງານ​ຢູ່​ນຳ​ທ່ານ​ສະໂຕລ໌."
                },
                {
                    "number": 58,
                    "text": "ເນື່ອງ​ຈາກ​ວ່າ​ຂ້າ​ພະ​ເຈົ້າ​ຍັງ​ຢືນ​ຢັນ​ຕໍ່​ໄປ​ວ່າ​ຂ້າ​ພະ​ເຈົ້າ​ໄດ້​ເຫັນ​ພາບ​ທີ່​ມາ​ໃຫ້​ເຫັນ, ການ​ຂົ່ມ​ເຫັງ​ຈຶ່ງ​ຍັງ​ຕິດ​ຕາມ​ຂ້າ​ພະ​ເຈົ້າ​ມາ, ແລະ ຄອບ​ຄົວ​ຂອງ​ພໍ່​ຂອງ​ພັນ​ລະ​ຍາ​ຂອງ​ຂ້າ​ພະ​ເຈົ້າ​ບໍ່​ໄດ້​ເຫັນ​ພ້ອມ​ກັບ​ການ​ແຕ່ງ​ງານ​ຂອງ​ພວກ​ເຮົາ. ສະນັ້ນ, ຂ້າ​ພະ​ເຈົ້າ​ຈຶ່ງ​ຈຳ​ເປັນ​ຕ້ອງ​ພາ​ນາງ​ໄປ​ບ່ອນ​ອື່ນ; ດັ່ງ​ນັ້ນ​ພວກ​ເຮົາ​ຈຶ່ງ​ໄດ້​ຈາກ​ໄປ ແລະ ໄດ້​ແຕ່ງ​ງານ​ກັນ​ທີ່​ບ້ານ​ຂອງ​ທ່ານ​ສະແກວ ທາບຽວ, ໃນ​ຊ້າວເບນບຣີຈ໌; ເຂດ​ເຊີນັງໂກ, ລັດ​ນິວຢອກ. ທັນ​ທີ​ຫລັງ​ຈາກ​ການ​ແຕ່ງ​ງານ​ຂອງ​ຂ້າ​ພະ​ເຈົ້າ, ພວກ​ເຮົາ​ກໍ​ໄດ້​ຈາກ​ບ້ານ​ຂອງ​ທ່ານ​ສະໂຕລ໌, ແລະ ໄປ​ຍັງ​ບ້ານ​ຂອງ​ພໍ່​ຂອງ​ຂ້າ​ພະ​ເຈົ້າ, ແລະ ເຮັດ​ໄຮ່​ກັບ​ເພິ່ນ​ໃນ​ລະ​ດູ​ນັ້ນ."
                },
                {
                    "number": 59,
                    "text": "ໃນ​ທີ່​ສຸດ​ກໍ​ເຖິງ​ເວລາ​ທີ່​ຈະ​ໄດ້​ຮັບ​ແຜ່ນ​ຈາລຶກ, ອຸລີມ ແລະ ທຸມມີມ, ແລະ ແຜ່ນ​ປົກ​ເອິກ. ໃນ​ວັນທີ​ຊາວ​ສອງ, ເດືອນ​ກັນຍາ, ໜຶ່ງ​ພັນ​ແປດ​ຮ້ອຍ​ຊາວ​ເຈັດ, ໂດຍ​ທີ່​ໄດ້​ໄປ​ຫາ​ບ່ອນ​ຝັງ​ຂອງ​ເຫລົ່າ​ນັ້ນ​ຕາມ​ປົກ​ກະ​ຕິ​ເມື່ອ​ຄົບ​ຮອບ​ໜຶ່ງ​ປີ, ທູດ​ສະຫວັນ​ອົງ​ດຽວ​ກັນ​ນີ້​ກໍ​ໄດ້​ມອບ​ຂອງ​ເຫລົ່າ​ນັ້ນ​ໃຫ້​ແກ່​ຂ້າ​ພະ​ເຈົ້າ ພ້ອມ​ກັບ​ຂໍ້​ຜູກ​ມັດ​ດັ່ງ​ນີ້​ວ່າ: ຂ້າ​ພະ​ເຈົ້າ​ຈະ​ຕ້ອງ​ຮັບ​ຜິດ​ຊອບ​ຕໍ່​ຂອງ​ເຫລົ່າ​ນີ້ ຖ້າ​ຫາກ​ວ່າ​ຂ້າ​ພະ​ເຈົ້າ​ປະ​ປ່ອຍ​ມັນ​ໄປ​ໂດຍ​ຄວາມ​ປະ​ໝາດ ຫລື ໂດຍ ການ​ລະ​ເລີຍ​ປະ​ການ​ໃດ, ຂ້າ​ພະ​ເຈົ້າ​ຈະ​ຖືກ​ຕັດ​ອອກ; ແຕ່​ຖ້າ​ຫາກ​ວ່າ​ຂ້າ​ພະ​ເຈົ້າ​ຈະ​ໃຊ້​ຄວາມ​ພະ​ຍາ​ຍາມ​ທັງ​ໝົດ​ທີ່​ຈະ ຮັກ​ສາ​ມັນ​ໄວ້, ຈົນ​ກວ່າ​ເພິ່ນ​ຜູ້​ເປັນ​ທູດ​ຈະ​ເອີ້ນ​ເອົາ​ມັນ​ຄືນ, ແລ້ວ​ຂອງ​ເຫລົ່າ​ນີ້​ຈະ​ໄດ້​ຮັບ​ການ​ຄຸ້ມ​ຄອງ."
                },
                {
                    "number": 60,
                    "text": "ໃນ​ບໍ່​ຊ້າ​ຂ້າ​ພະ​ເຈົ້າ​ກໍ​ເຂົ້າ​ໃຈ​ເຫດ​ຜົນ​ທີ່​ຂ້າ​ພະ​ເຈົ້າ​ໄດ້​ຮັບ​ພາ​ລະ​ອັນ​ເຂັ້ມ​ງວດ​ໃຫ້​ຮັກ​ສາ​ຂອງ​ເຫລົ່າ​ນີ້​ໄວ້​ໃຫ້​ປອດ​ໄພ, ແລະ ສິ່ງ​ທີ່​ທູດ​ໄດ້​ເວົ້າ​ໄວ້​ວ່າ ເມື່ອ​ຂ້າ​ພະ​ເຈົ້າ​ໄດ້​ເຮັດ​ສິ່ງ​ທີ່​ເພິ່ນ​ຕ້ອງ​ການ​ໃຫ້​ຂ້າ​ພະ​ເຈົ້າ​ເຮັດ​ແລ້ວ, ເພິ່ນ​ຈະ​ເອົາ​ຂອງ​ເຫລົ່າ​ນັ້ນ​ຄືນ​ໄປ. ທັນ​ທີ​ທີ່​ຄົນ​ຮູ້​ວ່າ ຂ້າ​ພະ​ເຈົ້າ​ໄດ້​ຮັບ​ຂອງ​ເຫລົ່າ​ນັ້ນ​ມາ, ຜູ້​ຄົນ​ກໍ​ໃຊ້​ຄວາມ​ພະ​ຍາ​ຍາມ​ຢ່າງ​ໜັກ​ເພື່ອ​ຈະ​ເອົາ​ມັນ​ໄປ​ຈາກ​ຂ້າ​ພະ​ເຈົ້າ. ກົນ​ອຸ​ບາຍ​ທຸກ​ຢ່າງ​ທີ່​ຄິດ​ຂຶ້ນ​ມາ​ໄດ້ ກໍ​ຈະ​ເຮັດ​ເພື່ອ​ເຈດ​ຕະ​ນາ​ນັ້ນ. ການ​ຂົ່ມ​ເຫັງ​ນັບ​ມື້​ນັບ​ຮຸນ​ແຮງ​ຂຶ້ນ​ກວ່າ​ເກົ່າ, ແລະ ຜູ້​ຄົນ​ເຝົ້າ​ຄອຍ​ຢູ່​ຕະຫລອດ​ເວລາ​ເພື່ອ​ຈະ​ເອົາ​ມັນ​ໄປ. ແຕ່​ໂດຍ​ຄວາມ​ສະຫລຽວ​ສະຫລາດ​ຂອງ​ພຣະ​ເຈົ້າ, ຂອງ​ເຫລົ່າ​ນີ້​ຈຶ່ງ​ຢູ່​ໃນ​ກຳ​ມື​ຂອງ​ຂ້າ​ພະ​ເຈົ້າ​ຢ່າງ​ປອດ​ໄພ. ຈົນ​ກວ່າ​ຂ້າ​ພະ​ເຈົ້າ​ໃຊ້​ຂອງ​ເຫລົ່າ​ນີ້​ເຮັດ​ໃຫ້​ພາ​ລະ​ທີ່​ຕ້ອງ​ການ​ໃຫ້​ຂ້າ​ພະ​ເຈົ້າ​ເຮັດ​ສຳ​ເລັດ​ຕາມ​ທີ່​ຕົກ​ລົງ​ກັນ​ໄວ້. ເມື່ອ​ທູດ​ເອີ້ນ​ເອົາ​ມັນ​ຄືນ, ຂ້າ​ພະ​ເຈົ້າ​ກໍ​ສົ່ງ​ຂອງ​ເຫລົ່າ​ນີ້​ຄືນ​ໃຫ້​ເພິ່ນ; ແລະ ເພິ່ນ​ມີ​ຂອງ​ເຫລົ່າ​ນີ້​ຢູ່​ໃນ​ຄວາມ​ອາ​ລັກ​ຂາ​ຂອງ​ເພິ່ນ; ຈົນ​ເຖິງ​ມື້​ນີ້, ຄື​ວັນທີ​ສອງ​ຂອງ​ເດືອນ ພຶດສະພາ, ໜຶ່ງ​ພັນ​ແປດ​ຮ້ອຍ​ສາມ​ສິບ​ແປດ."
                },
                {
                    "number": 61,
                    "text": "ເຖິງ​ຢ່າງ​ໃດ​ກໍ​ຕາມ, ຄວາມ​ສັບ​ສົນ​ນີ້​ຍັງ​ຄົງ​ມີ​ຢູ່​ຕໍ່​ໄປ, ແລະ ຂ່າວ​ລື​ດ້ວຍ​ລີ້ນ​ນັບ​ພັນໆ​ມີ​ຢູ່​ຕະຫລອດ​ເວລາ​ໃນ​ການ​ແຜ່​ຂະ​ຫຍາຍ​ເລື່ອງ​ເທັດ​ກ່ຽວ​ກັບ​ຄອບ​ຄົວ​ຂອງ​ພໍ່​ຂອງ​ຂ້າ​ພະ​ເຈົ້າ, ແລະ ກ່ຽວ​ກັບ​ຕົວ​ຂ້າ​ພະ​ເຈົ້າ. ຖ້າ​ຫາກ​ຂ້າ​ພະ​ເຈົ້າ​ຈະ​ເລົ່າ​ຈັກ​ເລື່ອງ​ໜຶ່ງ​ໃນ​ພັນ​ເລື່ອງ​ເຫລົ່າ​ນີ້, ກໍ​ຄົງ​ຈະ​ໄດ້​ເປັນ​ເຫລັ້ມໆ. ເຖິງ​ຢ່າງ​ໃດ​ກໍ​ຕາມ, ມັນ​ໄດ້​ຮ້າຍ​ແຮງ​ຂຶ້ນ​ເຖິງ​ຂະ​ໜາດ​ບໍ່​ສາ​ມາດ​ອົດ​ທົນ​ໄດ້ ຈົນ​ວ່າ​ຂ້າ​ພະ​ເຈົ້າ​ຈຳ​ເປັນ​ຕ້ອງ​ໄດ້​ອອກ​ຈາກ​ແມນເຈດ​ສະເຕີ, ແລະ ໄປ​ຍັງ​ເຂດ​ຊັສ​ຄູ​ຮັນນາ​ກັບ​ພັນ​ລະ​ຍາ​ຂອງ​ຂ້າ​ພະ​ເຈົ້າ, ໃນ​ລັດ​ເພັນໂຊ​ເວເນຍ. ໃນ​ຂະນະ​ທີ່​ຕຽມ​ຕົວ​ໄປ—​ໂດຍ​ທີ່​ຍາກ​ຈົນ, ແລະ ການ​ຂົ່ມ​ເຫັງ​ທີ່​ພວກ​ເຮົາ​ໄດ້​ຮັບ​ນັ້ນ​ໜັກ​ຫລາຍ​ຈົນ​ເກີນ​ກວ່າ​ທີ່​ພວກ​ເຮົາ​ຈະ​ເປັນ​ຢ່າງ​ອື່ນ​ໄດ້—​ໃນ​ທ່າມ​ກາງ​ຄວາມ​ທຸກ​ທໍ​ລະ​ມານ​ຂອງ​ພວກ​ເຮົາ​ນັ້ນ, ພວກ​ເຮົາ​ໄດ້​ພົບ​ກັບ​ສຸ​ພາບ​ບຸ​ລຸດ​ຄົນໜຶ່ງ​ຊື່ວ່າ ມາຕິນ ແຮຣິສ, ຜູ້​ໄດ້​ມາ​ຫາ​ພວກ​ເຮົາ ແລະ ມອບ​ເງິນ​ຈຳນວນ​ຫ້າ​ສິບ​ໂດ​ລາ​ໃຫ້​ພວກ​ເຮົາ​ເພື່ອ​ຊ່ວຍ​ເຫລືອ​ພວກ​ເຮົາ​ໃນ​ການ​ເດີນ​ທາງ. ທ່ານ​ແຮຣິສ ອາ​ໄສ​ຢູ່​ເມືອງ​ພາໄມຣາ, ເຂດ​ເວນ, ລັດ​ນິວຢອກ, ແລະ ເປັນ​ເຈົ້າ​ຂອງ​ສວນ​ທີ່​ມີ​ຜູ້​ນັບ​ໜ້າ​ຖື​ຕາ​ຄົນ​ໜຶ່ງ."
                },
                {
                    "number": 62,
                    "text": "ດ້ວຍ​ຄວາມ​ຊ່ວຍ​ເຫລືອ​ຢ່າງ​ທັນ​ການ​ນີ້ ຂ້າ​ພະ​ເຈົ້າ​ຈຶ່ງ​ສາ​ມາດ​ໄປ​ເຖິງ​ສະຖານ​ທີ່​ອັນ​ເປັນ​ຈຸດ​ໝາຍ​ຂອງ​ຂ້າ​ພະ​ເຈົ້າ​ໃນ​ເພັນໂຊ​ເວເນຍ; ແລະ ໃນ​ທັນ​ທີ​ຫລັງ​ຈາກ​ຂ້າ​ພະ​ເຈົ້າ​ໄປ​ເຖິງ​ທີ່​ນັ້ນ ຂ້າ​ພະ​ເຈົ້າ​ໄດ້​ເລີ່ມ​ຕົ້ນ​ກ່າຍ​ອັກຂະລະ​ຈາກ​ແຜ່ນ​ຈາລຶກ. ຂ້າ​ພະ​ເຈົ້າ​ໄດ້​ກ່າຍ​ໄວ້​ຫລາຍ​ເຕີບ, ແລະ ໂດຍ​ການ​ໃຊ້ ອຸລີມ ແລະ ທຸມມີມ ຂ້າ​ພະ​ເຈົ້າ​ໄດ້​ແປ​ຈຳນວນ​ໜຶ່ງ, ຊຶ່ງ​ຂ້າ​ພະ​ເຈົ້າ​ໄດ້​ເຮັດ​ໃນ​ລະຫວ່າງ​ເວລາ​ໄປ​ເຖິງ​ບ້ານ​ພໍ່​ຂອງ​ພັນ​ລະ​ຍາ​ຂອງ​ຂ້າ​ພະ​ເຈົ້າ, ໃນ​ເດືອນ​ທັນວາ, ແລະ ເດືອນ​ກຸມພາ​ຕໍ່​ມາ."
                },
                {
                    "number": 63,
                    "text": "ມື້​ໜຶ່ງ​ໃນ​ເດືອນ​ກຸມພາ​ນີ້, ທ່ານ​ມາຕິນ ແຮຣິສ ທີ່​ກ່າວ​ມາ​ກ່ອນ​ນັ້ນ ໄດ້​ມາ​ບ້ານ​ຂອງ​ພວກ​ເຮົາ, ຮັບ​ເອົາ​ອັກ​ຂະລະ​ທີ່​ຂ້າ​ພະ​ເຈົ້າ​ໄດ້​ກ່າຍ​ຈາກ​ແຜ່ນ​ຈາລຶກ, ແລະ ໄດ້​ເອົາ​ມັນ​ໄປ​ເມືອງ​ນິວຢອກ. ສຳ​ລັບ​ເລື່ອງ​ທີ່​ໄດ້​ເກີດ​ຂຶ້ນ​ກັບ​ເພິ່ນ ແລະ ອັກ​ຂະລະ​ເຫລົ່າ​ນັ້ນ, ຂ້າ​ພະ​ເຈົ້າ​ຈະ​ອ້າງ​ເຖິງ​ເລື່ອງ​ລາວ​ຈາກ​ສະຖາ​ນະ​ການ​ຂອງ​ເພິ່ນ​ເອງ, ດັ່ງ​ທີ່​ເພິ່ນ​ໄດ້​ເລົ່າ​ໃຫ້​ຂ້າ​ພະ​ເຈົ້າ​ຟັງ​ຫລັງ​ຈາກ​ເພິ່ນ​ໄດ້​ກັບ​ຄືນ​ມາ, ຊຶ່ງ​ມີ​ດັ່ງ​ນີ້:"
                },
                {
                    "number": 64,
                    "text": "“ຂ້າ​ພະ​ເຈົ້າ​ໄດ້​ໄປ​ເມືອງ​ນິວຢອກ, ແລະ ໄດ້​ສະແດງ​ອັກ​ຂະລະ​ຊຶ່ງ​ແປ​ແລ້ວ, ພ້ອມ​ກັບ​ຄຳ​ແປ​ອັກ​ຂະລະ​ດັ່ງ​ກ່າວ, ຕໍ່​ອາ​ຈານ​ຊາ​ລີ ແອນ​ທັນ, ສຸ​ພາບ​ບຸ​ລຸດ​ຜູ້​ມີ​ຊື່​ສຽງ​ໃນ​ຄວາມ​ຊ່ຽວ​ຊານ​ທາງ​ດ້ານ​ພາ​ສາ. ອາ​ຈານ​ແອນ​ທັນ​ໄດ້​ກ່າວ​ວ່າ ຄຳ​ແປ​ນັ້ນ​ຖືກ​ຕ້ອງ, ດີ​ກວ່າ​ການ​ແປ​ໃດໆ​ຈາກ​ພາ​ສາ​ເອຢິບ​ທີ່​ເພິ່ນ​ເຄີຍ​ເຫັນ​ມາ​ກ່ອນ. ຈາກ​ນັ້ນ​ຂ້າ​ພະ​ເຈົ້າ​ໄດ້​ໃຫ້​ເພິ່ນ​ເຫັນ​ອັກ​ຂະລະ​ທີ່​ຍັງ​ບໍ່​ໄດ້​ແປ​ເທື່ອ, ແລະ ເພິ່ນ​ໄດ້​ກ່າວ​ວ່າ ມັນ​ເປັນ​ພາ​ສາ​ເອຢິບ, ເຄນ​ເດຍ, ອັດ​ຊີ​ເຣຍ, ແລະ ອາຣັບ; ແລະ ເພິ່ນ​ໄດ້​ກ່າວ​ວ່າ ມັນ​ເປັນ​ອັກ​ຂະລະ​ແທ້. ເພິ່ນ​ໄດ້​ມອບ​ໃບ​ຮັບ​ຮອງ​ໃຫ້​ຂ້າ​ພະ​ເຈົ້າ, ຊຶ່ງ​ສະແດງ​ຕໍ່​ຜູ້​ຄົນ​ຂອງ​ພາໄມຣາ​ວ່າ​ນີ້​ຄື​ອັກ​ຂະລະ​ແທ້, ແລະ ວ່າ ການ​ແປ​ເທົ່າ​ທີ່​ໄດ້​ແປ​ໄວ້​ເຊັ່ນ​ນັ້ນ​ກໍ​ຖືກ​ຕ້ອງ. ຂ້າ​ພະ​ເຈົ້າ​ໄດ້​ຮັບ​ເອົາ​ໃບ​ຮັບ​ຮອງ ແລະ ໃສ່​ໄວ້​ໃນ​ກະເປົາ, ແລະ ໃນ​ຂະນະ​ທີ່​ຈະ​ອອກ​ບ້ານ​ໄປ, ເມື່ອ​ທ່ານ​ແອນ​ທັນ​ໄດ້​ເອີ້ນ​ຂ້າ​ພະ​ເຈົ້າ​ກັບ​ຄືນ​ໄປ, ແລະ ໄດ້​ຖາມ​ຂ້າ​ພະ​ເຈົ້າ​ວ່າ ຊາຍ​ໜຸ່ມ​ຄົນ​ນັ້ນ​ຮູ້​ໄດ້​ແນວ​ໃດ​ວ່າ​ມີ​ແຜ່ນ​ຈາລຶກ​ຄຳ​ໃນ​ສະຖານ​ທີ່​ບ່ອນ​ລາວ​ພົບ​ເຫັນ. ຂ້າ​ພະ​ເຈົ້າ​ຕອບ​ວ່າ ທູດ​ອົງ​ໜຶ່ງ​ຂອງ​ພຣະ​ເຈົ້າ​ໄດ້​ເປີດ​ເຜີຍ​ແກ່​ລາວ."
                },
                {
                    "number": 65,
                    "text": "“ຫລັງ​ຈາກ​ນັ້ນ​ເພິ່ນ​ໄດ້​ກ່າວ​ກັບ​ຂ້າ​ພະ​ເຈົ້າ​ວ່າ ‘​ຂ້າ​ພະ​ເຈົ້າ​ຂໍ​ເບິ່ງ​ໃບ​ຮັບ​ຮອງ​ໃບ​ນັ້ນ​ແດ່.’ ຂ້າ​ພະ​ເຈົ້າ​ໄດ້​ຢິບ​ເອົາ​ໃບ​ຮັບ​ຮອງ​ອອກ​ຈາກ​ກະເປົາ​ຂອງ​ຂ້າ​ພະ​ເຈົ້າ​ຕາມ​ນັ້ນ ແລະ ໄດ້​ມອບ​ມັນ​ໃຫ້​ເພິ່ນ, ເມື່ອ​ເພິ່ນ​ຈັບ​ເອົາ​ໄປ ເພິ່ນ​ໄດ້​ຈີກ​ມັນ​ຖິ້ມ​ເປັນ​ຕ່ອນໆ, ໂດຍ​ກ່າວ​ວ່າ​ດຽວ​ນີ້​ບໍ່​ມີ​ສິ່ງ​ທີ່​ເອີ້ນ​ກັນ​ວ່າ​ການ​ປະ​ຕິ​ບັດ​ຂອງ ເຫລົ່າ​ທູດ​ອີກ​ແລ້ວ, ແລະ ຖ້າ​ຫາກ​ຂ້າ​ພະ​ເຈົ້າ​ຈະ​ນຳ​ແຜ່ນ​ຈາລຶກ​ມາ​ໃຫ້​ເພິ່ນ, ເພິ່ນ​ກໍ​ຈະ​ແປ​ໃຫ້. ຂ້າ​ພະ​ເຈົ້າ​ໄດ້​ບອກ​ເພິ່ນ​ວ່າ ສ່ວນ​ໜຶ່ງ​ຂອງ​ແຜ່ນ​ຈາລຶກ​ນັ້ນ​ຖືກ ຜະ​ນຶກ​ໄວ້, ແລະ ຂ້າ​ພະ​ເຈົ້າ​ຖືກ​ຫ້າມ​ບໍ່​ໃຫ້​ເອົາ​ມັນ​ມາ. ເພິ່ນ​ໄດ້​ຕອບ​ວ່າ, ‘​ສະນັ້ນ​ຂ້າ​ພະ​ເຈົ້າ​ກໍ​ອ່ານ​ໜັງ​ສື​ທີ່​ຜະ​ນຶກ​ໄວ້​ນັ້ນ​ບໍ່​ໄດ້.’ ຂ້າ​ພະ​ເຈົ້າ​ໄດ້​ຈາກ​ເພິ່ນ​ໄປ ແລະ ໄດ້​ໄປ​ຫາ ດຣ. ມິດ​ໂຈ, ຜູ້​ໄດ້​ຮັບ​ຮອງ​ສິ່ງ​ທີ່​ອາ​ຈານ​ແອນ​ທັນ​ກ່າວ​ໄວ້​ກ່ຽວ​ກັບ​ການ​ແປ ທັງ​ອັກຂະລະ ແລະ ການ​ແປ.”"
                },
                {
                    "number": 66,
                    "text": "ໃນ​ວັນທີ 5 ເດືອນ​ເມສາ, 1829, ອໍ​ລີ​ເວີ ຄາວ​ເດີຣີ ໄດ້​ມາ​ບ້ານ​ຂອງ​ຂ້າ​ພະ​ເຈົ້າ, ຊຶ່ງ​ຂ້າ​ພະ​ເຈົ້າ​ບໍ່​ເຄີຍ​ເຫັນ​ລາວ​ມາ​ກ່ອນ​ເລີຍ. ລາວ​ບອກ​ຂ້າ​ພະ​ເຈົ້າ​ວ່າ ໂດຍ​ທີ່​ສິດ​ສອນ​ຢູ່​ໂຮງ​ຮຽນ​ໃກ້​ບ້ານ​ພໍ່​ຂອງ​ຂ້າ​ພະ​ເຈົ້າ ແລະ ພໍ່​ຂອງ​ຂ້າ​ພະ​ເຈົ້າ​ເປັນ​ຜູ້​ໜຶ່ງ​ທີ່​ສົ່ງ​ລູກ​ໄປ​ໂຮງ​ຮຽນ​ນັ້ນ, ລາວ​ຈຶ່ງ​ໄປ​ພັກ​ຢູ່​ບ້ານ​ຂອງ​ເພິ່ນ​ຊົ່ວ​ໄລ​ຍະ​ໜຶ່ງ, ແລະ ໃນ​ຊ່ວງ​ທີ່​ພັກ​ເຊົາ​ຢູ່​ທີ່​ນັ້ນ ຄອບ​ຄົວ​ຂອງ​ຂ້າ​ພະ​ເຈົ້າ​ໄດ້​ເລົ່າ​ໃຫ້​ລາວ​ຟັງ​ກ່ຽວ​ກັບ​ເລື່ອງ​ທີ່​ຂ້າ​ພະ​ເຈົ້າ​ໄດ້​ຮັບ​ແຜ່ນ​ຈາລຶກ, ດັ່ງ​ນັ້ນ​ລາວ​ຈຶ່ງ​ໄດ້​ມາ​ເພື່ອ​ສອບ​ຖາມ​ເບິ່ງ."
                },
                {
                    "number": 67,
                    "text": "ສອງ​ມື້​ຫລັງ​ຈາກ​ນາຍ​ຄາວ​ເດີຣີ​ໄດ້​ມາ​ເຖິງ (ຊຶ່ງ​ເປັນ​ວັນທີ 7 ເດືອນ​ເມສາ) ຂ້າ​ພະ​ເຈົ້າ​ກໍ​ເລີ່ມ​ແປ​ພຣະ​ຄຳ​ພີ​ມໍມອນ, ແລະ ລາວ​ໄດ້​ຂຽນ​ໃຫ້​ຂ້າ​ພະ​ເຈົ້າ."
                },
                {
                    "number": 68,
                    "text": "ພວກ​ເຮົາ​ຍັງ​ສືບ​ຕໍ່​ເຮັດ​ການ​ແປ​ຕໍ່​ໄປ, ເມື່ອ​ໃນ​ເດືອນ​ຕໍ່​ມາ (ເປັນ​ເດືອນ​ພຶດສະພາ, 1829), ມື້​ໜຶ່ງ ພວກ​ເຮົາ​ທັງ​ສອງ​ໄດ້​ເຂົ້າ​ໄປ​ໃນ​ປ່າ ເພື່ອ​ອະ​ທິ​ຖານ ແລະ ທູນ​ຖາມ​ພຣະ​ຜູ້​ເປັນ​ເຈົ້າ​ກ່ຽວ​ກັບ​ການ​ຮັບ ບັບຕິ​ສະມາ​ເພື່ອ ການ​ປົດ​ບາບ, ຊຶ່ງ​ພວກ​ເຮົາ​ພົບ​ວ່າ​ມັນ​ມີ​ກ່າວ​ໄວ້​ຢູ່​ໃນ​ແຜ່ນ​ຈາລຶກ​ນັ້ນ. ໃນ​ຂະນະ​ທີ່​ພວກ​ເຮົາ​ອະ​ທິ​ຖານ ແລະ ເອີ້ນ​ຫາ​ພຣະ​ຜູ້​ເປັນ​ເຈົ້າ​ຢູ່​ນັ້ນ, ທູດ​ອົງ​ໜຶ່ງ​ຈາກ​ສະຫວັນ​ໄດ້​ລົງ​ມາ​ຈາກ ເມກ​ແຫ່ງ​ຄວາມ​ສະ​ຫວ່າງ ແລະ ຫລັງ​ຈາກ​ເພິ່ນ​ປົກ ມື​ໃສ່​ຫົວ​ພວກ​ເຮົາ​ແລ້ວ, ເພິ່ນ​ໄດ້ ແຕ່ງ​ຕັ້ງ​ພວກ​ເຮົາ​ໂດຍ​ກ່າວ​ວ່າ:"
                },
                {
                    "number": 69,
                    "text": "ແກ່​ພວກ​ທ່ານ ພື່ອນ​ຜູ້​ຮັບ​ໃຊ້​ຮ່ວມ​ກັບ​ຂ້າ​ພະ​ເຈົ້າ, ໃນ​ພຣະ​ນາມ​ຂອງ​ພຣະ​ເມ​ຊີ​ອາ, ຂ້າ​ພະ​ເຈົ້າ​ຂໍ​ມອບ ຖານະ​ປະ​ໂລ​ຫິດ​ແຫ່ງ​ອາໂຣນ, ຊຶ່ງ​ຖື​ຂໍ​ກະແຈ​ແຫ່ງ​ການ​ປະ​ຕິ​ບັດ​ຂອງ​ເຫລົ່າ​ທູດ, ແລະ ຂອງ​ພຣະ​ກິດ​ຕິ​ຄຸນ​ແຫ່ງ​ການ​ກັບ​ໃຈ, ແລະ ຂອງ​ການ​ບັບຕິ​ສະມາ​ໂດຍ​ການ​ລົງ​ໄປ​ໃນ​ນ້ຳ​ໝົດ​ທັງ​ຕົວ​ເພື່ອ​ການ​ປົດ​ບາບ ແລະ ສິ່ງ​ນີ້​ຈະ​ບໍ່​ຖືກ​ເອົາ​ໄປ​ຈາກ​ແຜ່ນ​ດິນ​ໂລກ​ອີກ​ຈັກ​ເທື່ອ ຈົນ​ກວ່າ​ພວກ​ບຸດ​ຂອງ ເລ​ວີ​ຈະ​ຖວາຍ​ເຄື່ອງ​ບູຊາ​ແດ່​ພຣະ​ຜູ້​ເປັນ​ເຈົ້າ​ຄືນ​ອີກ​ໃນ​ຄວາມ​ຊອບ​ທຳ."
                },
                {
                    "number": 70,
                    "text": "ເພິ່ນ​ໄດ້​ກ່າວ​ວ່າ ຖານະ​ປະ​ໂລ​ຫິດ​ແຫ່ງ​ອາໂຣນ​ນີ້​ບໍ່​ມີ​ອຳນາດ​ທີ່​ຈະ​ເອົາ​ມື​ປົກ​ຫົວ​ເພື່ອ​ມອບ ຂອງ​ປະທານ​ແຫ່ງ​ພຣະ​ວິນ​ຍານ​ບໍ​ລິ​ສຸດ, ແຕ່​ວ່າ​ອຳນາດ​ນີ້​ຈະ​ຖືກ​ມອບ​ໃຫ້​ພວກ​ເຮົາ​ໃນ​ພາຍ​ຫລັງ; ແລະ ເພິ່ນ​ໄດ້​ສັ່ງ​ໃຫ້​ພວກ​ເຮົາ​ໄປ​ຮັບ​ບັບຕິ​ສະມາ, ແລະ ເພິ່ນ​ໃຫ້​ຄຳ​ແນະນຳ​ພວກ​ເຮົາ​ວ່າ ໃຫ້​ຂ້າ​ພະ​ເຈົ້າ​ໃຫ້​ບັບຕິ​ສະມາ​ແກ່​ອໍ​ລີ​ເວີ ຄາວ​ເດີຣີ ກ່ອນ, ແລະ ຫລັງ​ຈາກ​ນັ້ນ​ໃຫ້​ລາວ​ໃຫ້​ບັບຕິ​ສະມາ​ແກ່​ຂ້າ​ພະ​ເຈົ້າ."
                },
                {
                    "number": 71,
                    "text": "ພວກ​ເຮົາ​ຈຶ່ງ​ໄປ​ຮັບ​ບັບຕິ​ສະມາ​ຕາມ​ນັ້ນ. ຂ້າ​ພະ​ເຈົ້າ​ໄດ້​ໃຫ້​ບັບຕິ​ສະມາ​ແກ່​ລາວ​ກ່ອນ, ແລະ ຈາກ​ນັ້ນ​ລາວ​ໄດ້​ໃຫ້​ບັບຕິ​ສະມາ​ແກ່​ຂ້າ​ພະ​ເຈົ້າ—ຫລັງ​ຈາກ​ນັ້ນ ຂ້າ​ພະ​ເຈົ້າ​ໄດ້​ວາງ​ມື​ເທິງ​ຫົວ​ຂອງ​ລາວ ແລະ ໄດ້​ແຕ່ງ​ຕັ້ງ​ລາວ​ສູ່​ຖານະ​ປະ​ໂລ​ຫິດ​ແຫ່ງ​ອາໂຣນ, ແລະ ຈາກ​ນັ້ນ​ລາວ​ໄດ້​ວາງ​ມື​ເທິງ​ຫົວ​ຂອງ​ຂ້າ​ພະ​ເຈົ້າ ແລະ ແຕ່ງ​ຕັ້ງ​ຂ້າ​ພະ​ເຈົ້າ​ສູ່​ຖານະ​ປະ​ໂລ​ຫິດ​ຢ່າງ​ດຽວ​ກັນ—​ເພາະ​ວ່າ​ພວກ​ເຮົາ​ໄດ້​ຖືກ​ບັນ​ຊາ​ໃຫ້​ເຮັດ​ແນວ​ນັ້ນ.*"
                },
                {
                    "number": 72,
                    "text": "ໃນ​ໂອ​ກາດ​ນີ້​ທູດ​ສະຫວັນ​ໄດ້​ມາ​ຢ້ຽມ​ຢາມ ແລະ ມອບ​ຖານະ​ປະ​ໂລ​ຫິດ​ໃຫ້​ພວກ​ເຮົາ, ໄດ້​ກ່າວ​ວ່າ ເພິ່ນ​ແມ່ນ​ໂຢຮັນ, ຄົນ​ດຽວ​ກັນ​ກັບ​ຜູ້​ທີ່​ຊື່​ວ່າ ໂຢຮັນ​ບັບຕິ​ສະໂຕ ໃນ​ພຣະ​ຄຳ​ພີ​ໃໝ່, ແລະ ວ່າ​ເພິ່ນ​ກະ​ທຳ​ໄປ​ພາຍ​ໃຕ້​ການ​ຊີ້​ນຳ​ຂອງ ເປ​ໂຕ, ຢາ​ໂກ​ໂບ ແລະ ໂຢ​ຮັນ, ຜູ້​ຖື ຂໍ​ກະແຈ​ຂອງ​ຖານະ​ປະ​ໂລ​ຫິດ​ແຫ່ງ ເມນ​ຄີ​ເສ​ເດັກ, ຊຶ່ງ​ຖານະ​ປະ​ໂລ​ຫິດ​ນີ້, ເພິ່ນ​ໄດ້​ກ່າວ​ວ່າ​ຈະ​ຖືກ​ມອບ​ໃຫ້​ພວກ​ເຮົາ​ໃນ​ພາຍ​ຫລັງ, ແລະ​ວ່າ​ຂ້າ​ພະ​ເຈົ້າ​ຈະ​ຖືກ​ເອີ້ນ​ວ່າ ແອວເດີ​ຄົນ​ທຳ​ອິດ​ຂອງ​ສາດ​ສະ​ໜາ​ຈັກ, ແລະ ລາວ (ອໍ​ລີ​ເວີ ຄາວ​ເດີຣີ) ເປັນ​ຄົນ​ທີ​ສອງ. ພວກ​ເຮົາ​ທັງ​ສອງ​ໄດ້​ຮັບ​ການ​ແຕ່ງ​ຕັ້ງ​ດ້ວຍ​ມື​ຂອງ​ທູດ​ຜູ້​ນີ້, ແລະ ໄດ້​ຮັບ​ບັບຕິ​ສະມາ​ໃນ​ວັນທີ​ສິບ​ຫ້າ ເດືອນ​ພຶດສະພາ, 1829."
                },
                {
                    "number": 73,
                    "text": "ໃນ​ທັນ​ທີ​ທີ່​ພວກ​ເຮົາ​ຂຶ້ນ​ມາ​ຈາກ​ນ້ຳ​ຫລັງ​ຈາກ​ໄດ້​ຮັບ​ບັບຕິ​ສະມາ​ແລ້ວ, ພວກ​ເຮົາ​ໄດ້​ປະ​ສົບ​ກັບ​ພອນ​ອັນ​ຍິ່ງ​ໃຫຍ່ ແລະ ປະ​ເສີດ​ຈາກ​ພຣະ​ບິດາ​ເທິງ​ສະຫວັນ​ຂອງ​ພວກ​ເຮົາ. ໃນ​ທັນ​ທີ​ທີ່​ຂ້າ​ພະ​ເຈົ້າ​ໄດ້​ໃຫ້​ບັບຕິ​ສະມາ​ແກ່​ອໍ​ລີ​ເວີ ຄາວ​ເດີຣີ, ພຣະ​ວິນ​ຍານ​ບໍ​ລິ​ສຸດ​ກໍ​ໄດ້​ສະ​ເດັດ​ມາ​ສະ​ຖິດ​ຢູ່​ກັບ​ລາວ, ແລະ ລາວ​ໄດ້​ຢືນ​ຂຶ້ນ ແລະ ທຳ​ນາຍ​ຫລາຍ​ຢ່າງ​ທີ່​ຈະ​ບັງ​ເກີດ​ຂຶ້ນ​ໃນ​ບໍ່​ຊ້າ​ນັ້ນ. ແລະ ອີກ​ຕອນ​ໜຶ່ງ​ໃນ​ທັນ​ທີ​ທີ່​ຂ້າ​ພະ​ເຈົ້າ​ໄດ້​ຮັບ​ບັບຕິ​ສະມາ​ຈາກ​ລາວ, ຂ້າ​ພະ​ເຈົ້າ​ກໍ​ມີ​ວິນ​ຍານ​ແຫ່ງ​ການ​ທຳ​ນາຍ, ເມື່ອ​ຂ້າ​ພະ​ເຈົ້າ​ຢືນ​ຂຶ້ນ, ຂ້າ​ພະ​ເຈົ້າ​ໄດ້​ທຳ​ນາຍ​ກ່ຽວ​ກັບ​ການ​ເລີ່ມ​ຕົ້ນ​ສາດ​ສະ​ໜາ​ຈັກ​ແຫ່ງ​ນີ້​ຂຶ້ນ, ແລະ ອີກ​ຫລາຍ​ຢ່າງ​ທີ່​ກ່ຽວ​ຂ້ອງ​ກັບ​ສາດ​ສະ​ໜາ​ຈັກ, ແລະ ຂອງ​ລູກ​ຫລານ​ມະນຸດ​ລຸ້ນ​ນີ້. ພວກ​ເຮົາ​ເຕັມ​ໄປ​ດ້ວຍ​ພຣະ​ວິນ​ຍານ​ບໍ​ລິ​ສຸດ, ແລະ ປິ​ຕິ​ຍິນ​ດີ​ໃນ​ພຣະ​ເຈົ້າ​ແຫ່ງ​ຄວາມ​ລອດ​ຂອງ​ພວກ​ເຮົາ."
                },
                {
                    "number": 74,
                    "text": "ບັດ​ນີ້​ຈິດ​ໃຈ​ຂອງ​ພວກ​ເຮົາ​ສະ​ຫວ່າງ​ແລ້ວ, ພວກ​ເຮົາ​ຈຶ່ງ​ເລີ່ມ​ເຫັນ​ພຣະ​ຄຳ​ພີ​ເປີດ​ອອກ​ສູ່ ຄວາມ​ເຂົ້າ​ໃຈ​ຂອງ​ພວກ​ເຮົາ, ແລະ ໝາຍ​ເຖິງ ແລະ ເຈດ​ຕະ​ນາ ທີ່​ແທ້​ຈິງ​ຂອງ​ຂໍ້​ຄວາມ​ທີ່​ລຶກ​ລັບ​ຫລາຍ​ກວ່າ​ໄດ້​ຖືກ​ເປີດ​ເຜີຍ ແກ່​ພວກ​ເຮົາ​ໃນ​ວິ​ທີ​ທີ່​ພວກ​ເຮົາ​ບໍ່​ເຄີຍ​ບັນ​ລຸ​ເຖິງ​ກ່ອນ​ໜ້າ​ນີ້, ຫລື ບໍ່​ເຄີຍ​ນຶກ​ເຖິງ​ມາ​ກ່ອນ. ໃນ​ເວລາ​ດຽວ​ກັນ​ນັ້ນ​ພວກ​ເຮົາ​ໄດ້​ຖືກ​ບັງ​ຄັບ​ໃຫ້​ຮັກ​ສາ​ເລື່ອງ​ທີ່​ພວກ​ເຮົາ​ໄດ້​ຮັບ​ຖານະ​ປະ​ໂລ​ຫິດ ແລະ ຮັບ​ບັບຕິ​ສະມາ​ຂອງ​ພວກ​ເຮົາ​ໄວ້​ເປັນ​ຄວາມ​ລັບ, ເນື່ອງ​ຈາກ​ວິນ​ຍານ​ແຫ່ງ​ການ​ຂົ່ມ​ເຫັງ​ຊຶ່ງ​ສະແດງ​ຕົນ​ໃຫ້​ປະຈັກ​ໃນ​ແຖວ​ນັ້ນ."
                },
                {
                    "number": 75,
                    "text": "ພວກ​ເຮົາ​ຖືກ​ຂົ່ມ​ຂູ່​ວ່າ​ຈະ​ຖືກ​ລຸມ​ທຳ​ຮ້າຍ, ເປັນ​ບາງ​ຄັ້ງ, ແລະ ນີ້​ຄື​ກັນ, ຈາກ​ບັນ​ດາ​ອາ​ຈານ​ຝ່າຍ​ສາດ​ສະ​ໜາ. ແລະ ເຈດ​ຕະ​ນາ​ຂອງ​ເຂົາ​ເຈົ້າ​ທີ່​ຈະ​ລຸມ​ທຳ​ຮ້າຍ​ພວກ​ເຮົາ​ໄດ້​ຖືກ​ຂັດ​ຂວາງ ໂດຍ​ອິດ​ທິ​ພົນ​ຂອງ​ຄອບ​ຄົວ​ຂອງ​ພໍ່​ຂອງ​ພັນ​ລະ​ຍາ​ຂອງ​ຂ້າ​ພະ​ເຈົ້າ (ພາຍ​ໃຕ້​ການ​ປົກ​ປັກ​ຮັກ​ສາ​ແຫ່ງ​ສະຫວັນ), ຜູ້​ເລີ່ມ​ມີ​ໄມ​ຕີ​ຕໍ່​ຂ້າ​ພະ​ເຈົ້າ, ແລະ ຜູ້​ໄດ້​ຕໍ່​ຕ້ານ​ກຸ່ມ​ອັນ​ຕະ​ພານ, ແລະ ເຕັມ​ໃຈ​ໃຫ້​ຂ້າ​ພະ​ເຈົ້າ​ເຮັດ​ການ​ແປ​ຕໍ່​ໄປ​ໂດຍ​ບໍ່​ມີ​ການ​ລົບ​ກວນ; ແລະ ສະນັ້ນ​ຈຶ່ງ​ໄດ້​ສະ​ເໜີ ແລະ ສັນ​ຍາ​ທີ່​ຈະ​ປົກ​ປ້ອງ​ພວກ​ເຮົາ​ຈາກ​ການ​ກະ​ທຳ​ທັງ​ໝົດ​ທີ່​ຜິດ​ກົດ​ໝາຍ​ໃດໆ, ເທົ່າ​ທີ່​ເຂົາ​ເຈົ້າ​ສາ​ມາດ​ເຮັດ​ໄດ້."
                }
            ]
        },
        "/study/scriptures/pgp/a-of-f/1": {
            "uri": "/study/scriptures/pgp/a-of-f/1",
            "title": "ຫລັກ​ແຫ່ງ​ຄວາມ​ເຊື່ອ 1",
            "data_type": "chapter",
            "chapter_name": "ບົດ​ທີ 1",
            "book_title": "ຫລັກ​ແຫ່ງ​ຄວາມ​ເຊື່ອ ຂອງ​ສາດ​ສະ​ໜາ​ຈັກ​ຂອງ​ພຣະ​ເຢຊູ​ຄຣິດ​ແຫ່ງ​ໄພ່​ພົນ​ຍຸກ​ສຸດ​ທ້າຍ",
            "verses": [
                {
                    "number": 1,
                    "text": "ພວກ​ເຮົາ ເຊື່ອ​ໃນ ພຣະ​ເຈົ້າ, ພຣະ​ບິດາ​ຜູ້​ສະ​ຖິດ​ນິ​ລັນ​ດອນ, ແລະ ໃນ ພຣະ​ບຸດ​ຂອງ​ພຣະ​ອົງ, ພຣະ​ເຢຊູ​ຄຣິດ, ແລະ ໃນ ພຣະ​ວິນ​ຍານ​ບໍ​ລິ​ສຸດ."
                },
                {
                    "number": 2,
                    "text": "ພວກ​ເຮົາ​ເຊື່ອ​ວ່າ ມະນຸດ​ຈະ​ໄດ້​ຮັບ​ໂທດ​ເພາະ​ບາບ ຂອງ​ຕົນ ແລະ ບໍ່​ແມ່ນ​ເພາະ​ການ​ລ່ວງ​ລະເມີດ ຂອງ​ອາດາມ."
                },
                {
                    "number": 3,
                    "text": "ພວກ​ເຮົາ​ເຊື່ອ​ວ່າ ຜ່ານ​ທາງ ການ​ຊົດ​ໃຊ້​ຂອງ​ພຣະ​ຄຣິດ ມະນຸດ​ຊາດ​ທັງ​ປວງ​ຈະ ລອດ​ໄດ້ ໂດຍ ການ​ປະ​ຕິ​ບັດ​ຕາມ ກົດ ແລະ ພິ​ທີ​ການ​ແຫ່ງ ພຣະ​ກິດ​ຕິ​ຄຸນ."
                },
                {
                    "number": 4,
                    "text": "ພວກ​ເຮົາ​ເຊື່ອ​ວ່າ ຫລັກ​ທຳ ແລະ ພິ​ທີ​ການ​ເບື້ອງ​ຕົ້ນ​ແຫ່ງ​ພຣະ​ກິດ​ຕິ​ຄຸນ​ຄື: ໜຶ່ງ ສັດທາ​ໃນ​ອົງ​ພຣະ​ເຢຊູ​ຄຣິດ​ເຈົ້າ; ສອງ ການ​ກັບ​ໃຈ; ສາມ ບັບຕິ​ສະມາ​ໂດຍ ການ​ລົງ​ໄປ​ໃນ​ນ້ຳ​ໝົດ​ທັງ​ຕົວ​ເພື່ອ​ການ​ປົດ​ບາບ; ສີ່ ການ​ວາງ ມື​ເພື່ອ​ຮັບ ຂອງ​ປະທານ​ແຫ່ງ​ພຣະ​ວິນ​ຍານ​ບໍ​ລິ​ສຸດ."
                },
                {
                    "number": 5,
                    "text": "ພວກ​ເຮົາ​ເຊື່ອ​ວ່າ ມະນຸດ​ຕ້ອງ​ໄດ້​ຮັບ ການ​ເອີ້ນ​ຈາກ​ພຣະ​ເຈົ້າ​ໂດຍ ການ​ພະ​ຍາ​ກອນ ແລະ ໂດຍ ການ​ວາງ​ມື​ໂດຍ​ຜູ້​ມີ ສິດ​ອຳນາດ ເພື່ອ​ໃຫ້ ສັ່ງ​ສອນ​ພຣະ​ກິດ​ຕິ​ຄຸນ ແລະ ປະ​ຕິ​ບັດ ພິ​ທີ​ການ​ຕາມ​ນັ້ນ."
                },
                {
                    "number": 6,
                    "text": "ພວກ​ເຮົາ​ເຊື່ອ​ໃນ ການ​ຈັດ​ວາງ​ລະບຽບ​ງານ​ຢ່າງ​ດຽວ​ກັນ​ກັບ​ທີ່​ມີ​ຢູ່​ໃນ​ສາດ​ສະ​ໜາ​ຈັກ​ສະ​ໄໝ​ບູຮານ ນັ້ນ​ຄື ອັກຄະ​ສາວົກ, ສາດ​ສະ​ດາ, ສິດ​ຍາ​ພິ​ບານ, ຄູ​ສອນ, ຜູ້​ປະ​ກາດ​ຂ່າວ​ປະ​ເສີດ, ແລະ ອື່ນໆ."
                },
                {
                    "number": 7,
                    "text": "ພວກ​ເຮົາ​ເຊື່ອ​ໃນ ຂອງ​ປະທານ​ແຫ່ງ ການ​ເວົ້າ​ພາ​ສາ, ການ​ພະ​ຍາ​ກອນ, ການ​ເປີດ​ເຜີຍ, ພາບ​ທີ່​ມາ​ໃຫ້​ເຫັນ, ການ​ປິ່ນ​ປົວ, ການ​ແປ​ພາ​ສາ, ແລະ ອື່ນໆ."
                },
                {
                    "number": 8,
                    "text": "ພວກ​ເຮົາ​ເຊື່ອ​ວ່າ ພຣະ​ຄຣິສ​ຕະ​ທຳ​ຄຳ​ພີ​ເປັນ ພຣະ​ຄຳ​ຂອງ​ພຣະ​ເຈົ້າ​ຕາບ​ໃດ​ທີ່​ແປ​ມັນ ຖືກ​ຕ້ອງ. ພວກ​ເຮົາ​ເຊື່ອ​ອີກ​ວ່າ ພຣະ​ຄຳ​ພີ​ມໍມອນ​ເປັນ​ພຣະ​ຄຳ​ຂອງ​ພຣະ​ເຈົ້າ."
                },
                {
                    "number": 9,
                    "text": "ພວກ​ເຮົາ​ເຊື່ອ​ທັງ​ໝົດ​ທີ່​ພຣະ​ເຈົ້າ​ໄດ້ ເປີດ​ເຜີຍ​ມາ, ທັງ​ໝົດ​ທີ່​ພຣະ​ອົງ​ເປີດ​ເຜີຍ​ຢູ່​ໃນ​ຂະນະ​ນີ້ ແລະ ພວກ​ເຮົາ​ເຊື່ອ​ວ່າ ພຣະ​ອົງ​ຈະ ເປີດ​ເຜີຍ​ເລື່ອງ​ສຳ​ຄັນ ແລະ ຍິ່ງ​ໃຫຍ່​ອີກ​ຫລາຍ​ເລື່ອງ​ກ່ຽວ​ກັບ​ອາ​ນາ​ຈັກ​ຂອງ​ພຣະ​ເຈົ້າ."
                },
                {
                    "number": 10,
                    "text": "ພວກ​ເຮົາ​ເຊື່ອ​ໃນ ການ​ຮ່ວມ​ກັນ​ແທ້ໆ​ຂອງ​ເຊື້ອ​ສາຍ​ອິດສະ​ຣາເອນ ແລະ ໃນ​ການ​ກັບ​ຄືນ​ມາ​ຂອງ​ຄົນ ສິບ​ເຜົ່າ ແລະ ວ່າ ຊີໂອນ (ເຢຣູ​ຊາເລັມ​ໃໝ່) ຈະ​ຖືກ​ສ້າງ​ຂຶ້ນ​ໃນ​ທະ​ວີບ​ອາ​ເມ​ຣິ​ກາ ວ່າ​ພຣະ​ຄຣິດ​ຈະ ປົກ​ຄອງ​ແຜ່ນ​ດິນ​ໂລກ​ເອງ ແລະ ວ່າ​ແຜ່ນ​ດິນ​ໂລກ​ຈະ​ຖືກ ເຮັດ​ໃໝ່ ແລະ ໄດ້​ຮັບ ລັດ​ສະ​ໝີ​ພາບ ແຫ່ງ​ສຸຂະ​ເສີມ​ຂອງ​ມັນ."
                },
                {
                    "number": 11,
                    "text": "ພວກ​ເຮົາ​ເຊື່ອ​ຖື ສິດ​ທິ​ແຫ່ງ​ການ​ນະມັດ​ສະການ​ພຣະ​ເຈົ້າ ຜູ້​ມີ​ລິດ​ທາ​ນຸ​ພາບ​ຕາມ ການ​ບອກ​ຂອງ ຄວາມ​ຮູ້​ສຶກ​ຜິດ ຫລື ຖືກ​ຂອງ​ເຮົາ​ເອງ ແລະ ຍອມ​ໃຫ້​ຄົນ​ທັງ​ປວງ​ມີ​ສິດ​ທິ​ເຊັ່ນ​ດຽວ​ກັນ ໃຫ້​ເຂົາ ນະມັດ​ສະການ​ຢ່າງ​ໃດ, ທີ່​ໃດ, ຫລື ສິ່ງ​ໃດ​ທີ່​ເຂົາ​ຈະ​ນະມັດ​ສະການ."
                },
                {
                    "number": 12,
                    "text": "ພວກ​ເຮົາ​ເຊື່ອ​ໃນ​ການ​ຂຶ້ນ​ຢູ່​ກັບ​ກະສັດ, ປະ​ທາ​ນາ​ທິ​ບໍ​ດີ, ຜູ້​ປົກ​ຄອງ, ແລະ ຜູ້​ພິ​ພາກ​ສາ ໃນ​ການ​ເຮັດ​ຕາມ​ການ​ຍົກ​ຍ້ອງ ແລະ ໃນ​ການ​ສະ​ໜັບ​ສະ​ໜູນ ກົດ​ໝາຍ."
                },
                {
                    "number": 13,
                    "text": "ພວກ​ເຮົາ​ເຊື່ອ​ໃນ​ການ​ເປັນ​ຄົນ ຊື່​ສັດ, ຈິງ​ໃຈ, ບໍ​ລິ​ສຸດ, ມີ​ເມດ​ຕາ, ມີ​ຄຸນ​ນະ​ທຳ, ແລະ ໃນ ການ​ເຮັດ​ຄວາມ​ດີ​ຕໍ່​ມະນຸດ​ທັງ​ປວງ ໂດຍ​ແທ້​ແລ້ວ ພວກ​ເຮົາ​ຈະ​ກ່າວ​ວ່າ ພວກ​ເຮົາ​ດຳ​ເນີນ​ຕາມ ຄຳ​ແນະນຳ​ຂອງ​ໂປໂລ—ນັ້ນ​ຄື ພວກ​ເຮົາ​ເຊື່ອ​ທຸກ​ສິ່ງ, ພວກ​ເຮົາ ຫວັງ​ທຸກ​ສິ່ງ, ພວກ​ເຮົາ​ອົດ​ທົນ​ມາ​ແລ້ວ​ຫລາຍ​ສິ່ງ ແລະ ຫວັງ​ທີ່​ຈະ​ສາ​ມາດ ອົດ​ທົນ​ໄດ້​ທຸກ​ສິ່ງ ຫາກ​ມີ​ສິ່ງ​ໃດ​ທີ່​ເປັນ ຄຸນ​ນະ​ທຳ, ງົດ​ງາມ, ຫລື ຈາກ​ການ​ລາຍ​ງານ​ດີ ຫລື ຄວນ​ສັນ​ລະ​ເສີນ, ພວກ​ເຮົາ​ສະແຫວງ​ຫາ​ສິ່ງ​ເຫລົ່າ​ນີ້."
                }
            ]
        }
    }
}