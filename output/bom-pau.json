[
    {
        "url": "https://www.lds.org/scriptures/bofm/title-page?lang=pau",
        "id": "title-page",
        "full_localized_name": "dai",
        "has_chapters": false,
        "chapters": null,
        "summary": null,
        "text": [
            "Tiang a Dirrek el Ouchais el Kirel a Jesus Kristo",
            "A cherrengelel tiang a uldimukl er a bades el mlengai er a Babier er a Mormon. Ngii a melluches el kirel dousbech erngii el telkib el di merekmo cherrengelel a Babier er a Mormon a mo moiuid e meluches. Seikid kung e tiang a mo medebes.",
            "A Babier er a Mormon a ngarngii a cherrengelel chosisecheklel a Jesus Kristo. A ikang el bades a ngarngii a bebil er a meklou a ultutelel el osisechakl el mla ertiang el edaol llechukl el kirel lousbech a romerk a tikingel a Dios me a rechad er a Chelechad er a Jesus Kristo er a Uriul-klebesei el Santo, me a rebebil el semeriar er a mla moluut el osisecheklel a Jesus Kristo.",
            "Melluches er a Chelechad er a Jesus Kristo er a Uriul-klebesei el Santo",
            "Salt Lake City, Utah, USA",
            "© 2017 by Intellectual Reserve, Inc. All rights reserved. Source: 2015/03/24"
        ]
    },
    {
        "url": "https://www.lds.org/scriptures/bofm/bofm-title?lang=pau",
        "id": "bofm-title",
        "full_localized_name": "dai er a Babier er a Mormon",
        "has_chapters": false,
        "chapters": null,
        "summary": null,
        "text": [
            "A Chais El Melluches Er A Chimal A Mormon Er A Tibereberk El Klalo El Mlengai Er A Tibereberk El Kloklel A Nephi",
            "Ma le uai sei e nguldekial a ngesechel a cherechar er a rechedal a Nephi me a rechedal a Laman el dirrek el melluches el mo er a rechedal a Laman, el tir a blachel er a blai er a Israel, e dirrek el mo er a reJew me a reIsentael. Ngmelluches el oeak a llach, me a dirrek el oeak a reng er a ulaoch me a ocholt. Ng melluches e milsemosem, e mlo obart el mo er a Rubak, me lak bo le metemall. Ng mo chemolt e moiuid loeak a sengk me a klisiichel a Dios. Ng mlo mesemosem er a chimal a Moroni, e mlo obart el mo er a Rubak, el di mo chemolt kung a bo le belsechel loeak a reIsentael. A oidel a mo oeak a sengk er a Dios.",
            "A uldekial a dirrek el mlengai er a Babier er a Ether, el ngii a ngesechel a cherechar er a rechedal a Jared, el ulebriid er isei el sils er a Rubak er a lecheuid a tekingir a rechad, er a lomekedechor er a Metongakl el Blai el mo er a ianged. Me ngmo chemolt el mo er a Blai er a Israel el kmo ngerang a meklou el tekoi el Rubak a mla remuul el kirir a redemerir; me bo lodengei a telbilel a Rubak el kmo, tir a dirkak el mechoit el mo cherechar. E dirrek el mo mesubed a rengrir a reJews me a reIsentael el kmo, a Jesus a ngii a Kristo, el Diak a Ulebengelel Dios, el olecholt er ngii el mo er a rokui el beluu. Me chelechang a Isekum e nga er ngii a telemall, e ngcheleuid er a rechad; me lak moltuub a tikingel a Dios, me bo el sebechem el mo chemolt el klikiid er a kingellel a kerrekeriil er a Kristo.",
            "MLOIUID EL MO TEKOI ER A ENGLISH ER A JOSEPH SMITH, JUNIOR"
        ]
    },
    {
        "url": "https://www.lds.org/scriptures/bofm/introduction?lang=pau",
        "id": "introduction",
        "full_localized_name": "Chomsodel",
        "has_chapters": false,
        "chapters": null,
        "summary": null,
        "text": [
            "A Babier er a Mormon a uldekial chedaol llechukl el diuai a Biblia. Ngii a ngesechel a cherechar er a omerellel a Dios el mo er a rechad er a irechar el kiliei er a Merikel, a ngar erngii el diuai a Biblia, a cherrengelel a diak a ulebengelel el ungil chais.",
            "Tiang el babier a melluches er a rebetok el milkingel a Dios er a ngar er a mong el oeak a reng er a ulaoch me a ocholt. A tikingir a lluches er a kolt el tibereberk el klalo, el melluches e modak er a milkingel e melchesel a Dios el ngklel a Mormon. A ikang el ngesechel a cherechar a ouchais chisel erung el mesiich el chelechad. A tang a mla er a Jerusalem el mei er a 600 el rak er uchei er a Kristo, el uriul e ngulebii el mo erung el beluu el okodongall el rechedal a Nephi me a rechedal a Laman. Tirkei el bebil a mlei er a kmal ngar er a mong er a Rubak er a lecheuid a tekoi er a metongakl el Blai er a Babel. Tiang el cheldebechel a dodengelii el kmo te rechedal a Jared. A uriul er a telailael rak, a rokui a di ngilemed eldi mlo medechel a rechedal a Laman, el tir a kmal merang el ucherir a re Indians er a Merikel. A tokubets el dilubech el lluches er a Babier er a Mormon a osisecheklel ngii el Rubak el Jesus Kristo er a delongelir a rechedal a Nephi er a di mle mereched er uriul er a le bekiis er a kodall. Ngii a smodii chosisecheklel a ungil chais, e meketeklii a rolel a mo suobel, e ouchais er a rechad a kirir el mo meruul me bole nguu a budech er tiang el klengar, me a mo suobel el diak a ulebengelel er a klengar el dirke mei.",
            "A uriul er a Mormon er a le merekong a lulluches, e ngilai ngii el cheldecheduch el msa ngelekel er a Moroni, me nguldak a bebil er a di tikingel e milart ngii el tibereberk el klalo er a ked er a Cumorah. A ongetiu el buil er a lluich me a tang, er a tal tellael me a eiai el dart me a lluich me a edei, ea osisiu el Moroni, el mla mukebkall e mekiis er a kodall el ngar, a mlo chemolt el mo er a melkingel a Dios el Joseph Smith, e ullisechakl er ngii el kirel a chuodel ngesechel a cherechar, me a dirke mei el oidel el mo tekoi er a English.",
            "A bocha le belsechel ea tibereberk el klalo a mlodars el mo er a Joseph Smith el ulleiuid loeak a sengk me a klisiichel a Dios. Ngii el ngesechel a cherechar er chelechang a mla meluches el mo betok el tekoi, el beches, e lmuut el sioning el kmo, a Jesus Kristo a ngelekel a ngar el Dios, me tirkei el rokui el mei er ngii e mo oltirakl a llach me a ruoll er a osisecheklel, a mo sebechir el mo suobel.",
            "Kirel tiang el ngesechel a cherechar ea melkingel a Dios el Joseph Smith a dilung: “Ak dilung er a rodam el kmo, a Babier er a Mormon a kot el ngaruchei el diak a cheleuid er ngii er a ngii dil babier er a beluulechad, e titech el bad er a klechelid er kid, me a chad a sebechel lmuut el mo kmeed er a Dios a bololtirakl a osisecheklel, er a ngii dile ngodech el babier.”",
            "Nguldimukl er a Joseph Smith, ea Rubak a kildmeklii el mo er a teruich me a tang el bebil, el mlo omes ngii el kolt el tibereberk el klalo el di mletir, mete mlo ileakl el sioning er a klemerang me a mla er a Dios el Babier er a Mormon. A lluches el cheldechederir a uldimukl er tiang el “Chisir a re Tedei el Sioning.”",
            "Aki mengemedaol er a rokui el chad er ker me ker, me bolonguiu er a Babier er a Mormon, e bo lorritel er a chelsel a rengrir a klumech el ngar er ngii, e solae loker er a Dios, el Diak a Ulebengelel Edam, elobang a ngklel a Kristo a lsekum a babier a klemerang. Tirkei el mo choltirakl er tiang el teletael e mo oker elobang klaumerang, a mo nguu a ocholt er ngii el klemerang el mla er a Dios loeak a klisiichel Edaol Reng. (Mosa Moroni 10:3–5).",
            "Tirkei el nguu tiakid el mla er a Dios el sioning loeak Edaol Reng a dirrek el mo medengei loeak osisiu el klisiich el kmo, a Jesus Kristo a Osobelel a beluulechad, me a Joseph Smith a olecholt er ngii e melkingel er a ikang el uriul klebesei, me a Chelechad er a Jesus Kristo er a Uriul-klebesei el Santo a rengedel a Rubak el luutang el me mekedmokl er a beluuechand, el mengedmokl el kirel ongerung el lemei a Messiah."
        ]
    },
    {
        "url": "https://www.lds.org/scriptures/bofm/three?lang=pau",
        "id": "three",
        "full_localized_name": "Chisel A Klaumerang Er A Retedei El Sioning",
        "has_chapters": false,
        "chapters": null,
        "summary": null,
        "text": [
            "Bolodengei er a rokui el beluu, me a rekauchad, me a rosisiu a tikingir, me a di rechad, el mei er tir tiang el ureor: El kmo, ngoeak a chubechub er a Dios el Edam me a Rubak er kid el Jesus Kristo e kemam a mla omes a tibereberk el klalo el ngar erngii aikang el ngesechel a cherechar, el ngii a ngesechel a cherechar er a rechedal a Nephi me a direk el rechedal a Laman el odam ertir, me a direk el rechedal a Jared el mlei el mla er a metongakl el blai el dullekoi er ngii. Kemam a dirrek el medengei el kmo ngii a mloiuid el oeak a sengk me a klisiichel a Dios, le ngerel a mla ouchais er kemam; me a leuaisei e kemam a mui el medengei el kmo tia el ureor a klemerang. Me a ki dirrek louchais el kmo aki mla omes a blotk el ngar er a bebul ngii el tibereberk el klalo; ngii a mlo chemolt er kemam el oeak a klisiichel a Dios, el diak el chad. Me aki mouchais el olab a bleketakl el tekoi el kmo, a anghel er a Dios a mle metengel er a ianged, e ngilai el me kmed er medemam, me aki mulengeng, e miles ngii el tibereberk el klalo, me a blotk el ngar erngii; me kemam a medengei el kmo ngoeak a chubechub er a Dios el Edam me a Rubak er kid el Jesus Kristo e kemam a mlo ongeng e obang olechotel kmo, a ikang el tekoi a klemerang. Me ngii a mengasireng el mle er a medemam. Endi a ngerel a Rubak a mlei er kemam el llach el kmo, ng kiram el mo obang olechotel; me a leuaisei, e ngoeak omengull el mo er a llechul a Dios, e kemam ouchais el klaumerang aikang el tekoi. E kemam a medengei el kmo a lesekum e kemam a oumerang er a Kristo, e aki mo mekikiid a bilam er a resechir a rokui el chad, e mo chemolt el klikiid er medal a kingall er a kerrekeriil er a Kristo, e mo kiei el obengkel diak a ulebengelel er babluades. Me a omengull lebo er a Edam, me a mo er a Ngalk, me a mo er a Edaol Reng el ngii a ditang el Dios. Boluaisei.",
            "Oliver Cowdery",
            "David Whitmer",
            "Martin Harris"
        ]
    },
    {
        "url": "https://www.lds.org/scriptures/bofm/eight?lang=pau",
        "id": "eight",
        "full_localized_name": "Chisel A Klaumerang Er A Reteiai El Sioning",
        "has_chapters": false,
        "chapters": null,
        "summary": null,
        "text": [
            "Bolodengei er a rokui el beluu, me a rekauchad, me a rosisiu a tikingir, me a direchad el mei er tir tiang el ureor: El kmo, a Joseph Smith Junior., el ulleiuid er tiang el ureor, a mla ocholt er kemam ngii el tibereberk el klalo el dullekoi, el ko er a teletelel a kolt; ea ildisel a llel el ngika el mla medung el Smith a mla oiuid a kimulerreked er a chimomam; e direk el miles a blotk el ngar erngii, e rokui el ko er a teletelel a ureor er a irechar, el ko er a ngodech a omerellel. Me tiang aki mobang olechotel el olab a bleketakl el tekoi el kmo, a dullekoi er ngii el Smith a mla ocholt el mei er kemam, me a ki mlames e kmider me a ki kmal ungil medengei el kmo; ngika el mla medung el Smith a olab a ika el tibereberk el klalou el kiblam dung. Me a kimsa beluulechad a ngklam, el ouchais er a beluulechad aikei el kemam a mla omes. Me ngdaik kimomulak, a Dios meng sioning erngii.",
            "Christian Whitmer",
            "Jacob Whitmer",
            "Peter Whitmer, Junior",
            "John Whitmer",
            "Hiram Page",
            "Joseph Smith, Senior",
            "Hyrum Smith",
            "Samuel H. Smith"
        ]
    },
    {
        "url": "https://www.lds.org/scriptures/bofm/js?lang=pau",
        "id": "js",
        "full_localized_name": "Chisel A Klaumerang Er A Profet Joseph Smith",
        "has_chapters": false,
        "chapters": null,
        "summary": null,
        "text": [
            "A kuk di tekingel a melkingel a Dios el Jospeh Smith el kirel a le mei a Babier er a Mormon a ikakid:",
            "“A kebesengei er a 21 el kebesengil Ongetiu el Buil er a rak er a 1823, e ngak a mlo meluluuch e olengit el mo er a Olab a Rokui el Klisiich el Dios.",
            "“Mitia er akngar er a blekeradel el omekedong er a Dios, e ngak a milsang a llomes el mledum er a delmerab er ngak, el ngii a di mirrael mo klou me a lluut eng kuk mellemesang er a suelb a sils, edi mlekiu el mle chemolt a chad er bita er a dukellek, el dilechor er a mellaongel, el ochil a dimlak boel retechii a ulaol.",
            "“Ngulubail er a medidai el chelliloil el bail el mle imong el becheleleu. A chellellengel a kuk mle engelakl er a ngii dile ngerang er a beluulechad el blakusang: me a diak kumerang el kmo, a ngii dile ngerang er a beluulechand a sebechel el mo chemolt el imong el becheleleu e mediich. A chimal a di mle chemolt, me a direk el chimal er a telkib er bab er a berberel; me a direk el ochil a di mle chemolt, ochil er a telkib er bab er a berberel. A btelul me a chiklel me ngdirek el di mle chemolt. Ak mlo metik el kmo, ngdimalk a ngodech el bilel, ngdi mle tiaikid el chelliloil el bail, eleng di mle teleu me ak milsang a ulul.",
            "“Ng dimlak di ble lebilel a mle imong el becheleleu, me ngikang el cherrungel chad a mle klebokel el diak le mechedereder, me a medal el merang el ko er a bisebusech. A delmerab a kmal mle mellomes endi dimlak el mellomes el uai tiang el di mle kmeed er ngikang el chad. Sei er ak kot el mesang, e ngak a mlo medakt; endi a dakt a di mle mereched el choitak.",
            "“Ngii a ulemekedong er ngak er a ngklek, e dilung er ngak el kmo, ngii a oderuchel el mlodurokl er medal a Dios el mei erngak me a ngklel a Moroni; me a Dios a nga erngii a ureor el soal ak bokuruul; me a ngeklek a mo er a ungil me a mekngit er a delongelel a rokui el beluu, me a rekauchad, me a rosisiu a tikingir, me a lechub engii a dimo du el ungil me a mekngit el omelekoi er a delongelir a rokui el chad.",
            "“Ngii a dilung ngar er ngii a hong el delekull, el lelluches er bebul a kolt el tibereberk el klalo, el ouchais a chisir a rekiliei er tiang el beluu, me a uchelir el bla erngii el mei. Ngii a dirrek el dilung, a cherrengelel a diak a ulebengelel el Ungil Chais a nga er a chelsel, el mlodars er a Osobel el mo er a rechad er tia el beluu er a irechar;",
            "“E direk el mla erngii erung el bad el nga er a uloik el silber; a ikang el bad el lurrekodel el mo er a tiberekberk el deel el mo er a ulud, a uldekial a okodongall el kmo Urim me a Thummim, el medechel el obengkel ngii el tibereberk el klalo. A mo obang e ousbech a ikang el bad a ochotii a chad er a ulaoch er a irechar me a lechub a nga er a mong; me a Dios a mla kudmokl el kirel belkul oidel a babier.",
            "“Ng liluut el dmu er ngak el kmo, sei el bokngai aikei el tibereberk el klalo el ngii a millekoi; le a belsechel el ngii a mo ngeiuul a dirkak el mei, e ngak a diak el kirek el mo olecholt el mo er a ngii dilechad; el mo e lmuut er a tibereberk el deel el mo er a ulud, el obengkel a Urim me a Thummim; ngdi mong ertirkei el ngak a mo nguu a llach el mo ocholt er tir; a lesekum eng diak ak eak mo metemall. Tiang er a longedecheduch er ngak el kirel a tibereberk el klalo, ea ues a ulebok el mo er a uldesuek meng mlo sebechek el mesa basio el ble le delekull er ngii a tibereberk el klalo; tia kmal mle bleketakl e keltukel meak di mle medengelii el basio er ak bo kuldingel er ngii.",
            "“A uriul er tiang el cheldecheduch, e ngak a milsa llomes er a delmerab el mocha mechudel e iliuekl er ngikang el chad el ngii a mlengedecheduch er ngak, e millemolem el uaisei el mo el luuta delmerab el mlo milolk el di mlo sei el di meliuekl erngii, e ngak a di mle kiu el mesa tia el le bla er erngii, el nga erngii a chelsel el di teleu el mo er bab el mo er a ianged. Ngii a ngilasech el mo er bab el di mlo el mo dibus, me a delmerab a liluut el di mlouai ngii er uchei er a llomes er babluades er a belecholt.",
            "“Ak mechiuaiu el omdasu el kirel tiang el ngodech el tekoi, el kmal mechese renguk er a dirk el dilung ngikang el kmal ngodech el oderuchel, mitia er a dirk kumdalem er a uldesuek e ak dimle kiu el mesa delmerab er ngak el luuta el mocha mellomes, e di mle uai a ta el busch mad a domelechesiu er ngii, ea osisiu el oderuchel er babluades a luuta el nga er a bita er a dukellek.",
            "“Ngulemuchel, e luutang el mo omelekl osisiu el tekoi el blael dung er a kot el odingel erngii, el dimlak a di telkib el mlo ngodech; ea le merekong, e nguluchais er ngak er a meklou el blals el merekung er a beluunlechad, el uldimukl er a klou el tellemall er a bosech, me a oles, me a mekngit el orakt; me a ikaikid el oberaod el tellemall a mei er a bluulechad er tiang el telcheroll. Ale merekong el ouchais a ikang el tekoi, e ngliluut el ngilasech el di uai a uchei.",
            "“Tiaikid el taem ea berredel a ikang el tekoi a kmal mle mesisiich er a uldesuek, me a klulaul a mla tuobed er a medak, me ak mlechiuaiu el kmal mechesei a renguk er a bla kues a mla remenges. Endi ngmlo ua ngera sebekreng er ngak er a ak luut el mesa di osisiu el oderuchel er bita er a dukellek el omelekl, me a lechub e ngluutang el melkoi a di osisiu el tekoi er a nga er a mong; e chilsisii chocherdlechel el mei er ngak el melekoi er ngak el kmo, a Satan a mo melasem el mengususeu er ngak (le blekeradel er a meringel el teletelel a chelbuul er a telungalek er a demak) el mo melai ngii el tibereberk el klalo el mo uchul a mo merau. Ngullekebai er ngak e dilung, ngdiak le kirel nga erngii a ngodech el uldasu el kubang el mo melai ngii el tibereberk el klalo, ngdi kirel mo oldanges er a Dios, e diak el kirek el mo mechetakl er a ngii di uldasu el ngodech er a okedecherul a Rengedel; le lak eng diak el sebechek el mo ngmai.",
            "“A uriul er a ongedei el odingel, engii a liluut el ngmasech el mo er a ianged el di uai a uchei, e ngak a liluut kung el di mlo ngak el omdasu el kirel tiang el ngodech el dirke blokmerek el nga erngii; e kmal dirke mlo merek ruriul er a oderuchel er babluades er a le ngasech er a ongedei el taem ea malk a mlerros me ak mlo medengei el kmo ngmocha tutau, me aleuaisei e tiang el cheldechedemam a ngiluu tia el tang el kesus.",
            "“Ngdi mle telkib ruriul er ak bekiis er a dukellek, e di uai a bek el sils ak mlo meruul a ruoll el ureor er tia el sils; endi bo kuureor el di uai a bebil er a taem, e ak mlo metik a klisiichek el kmal ngesonges me ngdi mlo diak rolel er ngak. A demak el ulureor el obengkek a mlo metik el kmo nga er ngii a telemall, mengdilung er ngak me kbo er a blai. Ak morolang el nga er ngii er a renguk a mo er a blai; endi bo kulasem el mlo oleong er a slers el mo tuobed er a sers el ki bla er ngii, e ngdi mlo diak a klisiichek me ak di mlo moat er a chutem, e mlo er ngii a taem el kmal mlo diak kulchesuar a ngii di le ngerang.",
            "“A mle kot el tekoi el blo kudengelii a mle ngor el melekoi er ngak, el omekedong er a ngklek. Ak ulemes el mo er bab e milsa osisiu el oderuchel el dechor er bab er a bteluk el iliuekl er a llomes el di uai a uchei. E solang liluut el omelekl el mei er ngak a rokui el lulemelekl el mei er ngak er a kesus, e dilung er ngak me kbo er a demak e kesebedii er a ues me a llach el bla kngai.",
            "“Ak mlo oltirakl; Ak liluut el mo er a demak er a sers e uluchais a rokui el tekoi el mo er ngii. Ngulenger er ngak el kmo ngmla er a Dios, e dilu er ngak me kbo el mo meruul a le dilu er ngak oderuchel. Ak tilobed er a sers e mlo er a basio el oderuchel a dilung er ngak el kmo a tibereberk el klalo a delekull; ngii el mle bleketakl a ues el kulsang el kirel, me ak di mle medengelii a basio er ak boerngii.",
            "“A di kmeed er a kekerei el beluu er a Manchester el nga er a kiklou el beluu er a Ontario, el nga er a New York, a dechor a kiklou el ked, el kot el kedidai er a rokui el ked er a chelsel tia el kekerei el delengchokl. A mo bedul Ngebard er tiang el ked, el diak el cheroid er bebul, er a cheungel a kiklou el bad, a medechel ngii el tibereberk el klalo, el nga er a chelsel a kahol el bad. Tiang el bad a mle okroker bebul, e omulk a belngel e meliliut a mo bedul a ulebengelel, me a belngel a di mle chemolt er bebul a chutem, endi ulebengelel meliuekl a mle delekull er a chutem.",
            "“Ak kurrekork a chutem e ngiluu ongimer el otungii er cheungel a ulebengelel tia el bad edi mle mekokak e mekisii. A kulemes er a chesel, a merang el miles a tibereberk el klalo, me a Urim me a Thummim, me a mo er a ulud el deel el diuai a tikingel oderuchel. A kahol el le bla er ngii a merruul el longades a bad er a chesel a ko er a sement. A btil tia el kahol a mla er ngii a teblong el bad el delbard er a chelsel. Ea bebul a ikang el bad a mla er ngii a tibereberek el klalo me a lmuut el bebil er a klalo el ulebengkel.",
            "“A leko eak mo melai el oltobed, endi ak mlokebai er a oderuchel, e liluut el muchais el kmo a temel el mo mengai a dirkak el le mei, me a lechub e le mei, el di merekmo rekil euang el rak er sei el taem, endi ngii a dilung er ngak el kmo, ng kirek el mei er sei el basio er a melemalt el ta el rak er seikid el taem, e ngii a mo mesekak erisei, e kirek el mo melemolem el mo uaisei el di merekmo bole temel bokulai ngii el tibereberk el klalo.",
            "“Ngotireklel a mle tekoi el mlei er ngak, me ak mlong er a ulebengelel a bek el rak; me a bek el taem eak milsa osisiu el oderuchel erisei, me ak ngilai osisechakl me a llomes erngii er a bek el kibong el mo kasoes, el kirel a bo loruul a Rubak, me a mo uangerang, e mo mekerang a mo teletelel a urerel a Rengedel er a uriul el klebesei.",
            "“A klemengetel a taem a meremang el mo ngeiuul ngii el tibereberk el klalo, me a Urim me a Thummim, me a mo er a ulud el tibereberk el klalo. A lluich me a erung el kebesengil Ongetiu el Buil er a ta el telael me a eiai el dart me a lluich me a euid, el kurael mong el diosisiu er a rekil a bek el rak el mong er tiang el basio el lengaer ngii, ea osisiu el oderuchel er babluades a ngilai el meskak, e ulterekokl el kmo: Ngak a mo oungerachel el kirel; me a lsekum e ngak a mo meterekakl me ng remiid, me a lechub engdi mo beot a renguk, eak mo medort; endi a lesekum eak mo er a rokui el sebechek el mengedmokl, el di merekmo ngii el oderuchel a mo oker el kirel, e ngmo keldmokl.",
            "“Ak di mle mereched el mo medengelii a uchul me ngak a mlei er ngak a meringel ngerachel el mo klekar el kirel, me a uchul a oderuchel a dilung el kmo sei el ngak a merekong a mle kirek el meruul, e ngii a mo oker el kirel. Ng dimlak le meketeket er a bolodengei el kmo ngak a merekong a mle kirek el meruul, e ngii a mo oker el kirel. Ng dimlak le meketeket er a bolodengei el kmo ngak olab, ea oberaod el klishiich a mlo er ngii el melai er ngak. A rokui el teletael el sebechel mudasu a blo lousbech el kirel sei el uldasu. A odechelakl a mirrael el momeringel e lmuut el mesisiich er a uchei, me a rechad a di mle blechoel el melachel er ngak e melai a blo el sebechir. Endi a llemesel a Dios a uchul meng di mlo medechel el keldmok er a chimak, el di merrekmo le merekong a usbechek er ngii el kirel a kirek el meruul. E solae oltirakl er a telbiil ea oderuchel a uleker el kirel; ak ngilai el msang, me ngolab el ngerchelel el me lmuut er chelechang el sils, el ngii erung el kebesengil Ongeim el Buil, er a ta el telael me eiai el dart me a okedei me eiai.”",
            "A ngesechel a cherechar er a irechar el mlengai el mla er a chutem el ngerir a rechad el mengedecheduch el nga er a chebechab, e mloiuid el mo beches el tekoi el oeak a sengk me a klisiichel a Dios el mla moterekokl el oeak a kengei er a kel Dios, e mle kot el meluches el tekoi er a English el mo er a beluulechad er a rak er a tal tellael me a eiai dart me a okedei."
        ]
    },
    {
        "url": "https://www.lds.org/scriptures/bofm/explanation?lang=pau",
        "id": "explanation",
        "full_localized_name": "A Kekedeb El Omesodel A Babier Er A Mormon",
        "has_chapters": false,
        "chapters": null,
        "summary": null,
        "text": [
            "A Babier er a Mormon a edaol ngesechel a cherechar er a rechad er a Merikel er a irechar, e ulebotk er bebul a tibereberk el deel. Euang el bedengel a tibereberk el deel el rekord a losaod er a chelsel ngii el babier:",
            "Tibereberk el deel er a Nephi, el erung el bedengel: a Mekekerei el Tibereberk el Deel me a Meklou el Tibereberk el Deel. A kot a mlo ileakl el meltutk el kirel a tekoi er a klechelid me a urerir me a osisecheklir a re milkingel a Dios, ea uriul a mla erngii oumesind el reksi er a di klechad er a rechad el nga erngii (1 Nephi 9:2–4). Endi omuchel er a temel a Mosiah ea meklou el tibereberk el deel a direk el uldimukl a tekoi el kirel a meklou ultutuelel el tekoi er a klechelid.",
            "Tibereberk el Deel er a Mormon, el nga erngii a uldkial a urerel a Mormon el mla er a Meklou el Tibereberk el Deel er a Nephi el obengkel a betok el di tekingel. A ikang el tibereberk el deel a nga erngii a ongingil a reksi el lulluches erngii a Mormon me a lmuut el bebil lulluches a ngelekel er a Moroni.",
            "Tibereberk el Deel er a Ether, el ngii ochotii a reksi er a rechedal a Jared. Tiang el rekord a lulechir a Moroni, el lulsiseb a di cheldechedechal e uldak ngii el rekord el mo obengkel a di reksi el nga er cheungel a dai el “Babier er a Ether.”",
            "A Tibereberk el Sintsiu el le ngilai a rechedal a Lehi er a Jerusalem er a ellolem el dart el rak er a uchei er a Kristo. A ikang a nga er ngii “a eim el babier er a Moses,…. Me a direk el rekord er a re Jews er a uchul el mo lmuut er a uchelel omerrederel a Sedikia el king er a Judah; me a direk el ulochir a rechedaol melkingel a Dios” (1 Nephi 5:11–13). Ng betok el nga er a ikang el tibereberk el klalo, el melekoi er a Isaia me a rebebil er a nga er a Biblia me a diak el nga er a Biblia el melkingel a Dios a nga er ngii er a Babier er a Mormon.",
            "A Babier er a Mormon a uldimukl er a truich me a eim el meklou el rechelel me a lechub eng bliongel el dodedengei, endi tang a diak dedung el kmo ng babier. A dertang a nga erngii a ngklel ngikei el btelul omelechesel. A kot el bingel (a kot el elolem el babier el mo er a ulebengelel a Omni) a mloiuid er a Mekekerei el Tibereberk el deel er a Nephi. A delongelel a babier er a Omni me a Mosiah a ulsiseb, a domekedong er ngii e kmo Tekingel a Mormon. Tiang el ulsiseb a bechil a rekord el blotk er a Mekekerei el Tibereberk el Klalo, el obengkel a uldekial a urerel a Mormon er a Meklou el Tibereberk el Klalo.",
            "A kot el kekemangel bingel el nga er a Mosiah el mo er a Mormon el uldimukl er a euid el meklou el bliongel a oidel a uldekial a urerel a Mormon er a Meklou el Tibereberk el Deel er a Nephi. A ulebongel bingel, el nga er a Mormon er a eiai el klou el bliongel el mo er a ulebongel cherrengelel, a ulebotk er a ngelekel Mormon el Moroni, el uriul er a rrekir a rekord er a klengar er a demal, a rirellii a uldekial a urerel a rekord er a rechedal a Jared (el Babier er a Ether) e uldak er uriul a bebil erngii el dodengei el Babier er a Moroni.",
            "Chelsel me a lechub e ngkmeed er a rak er a Eual dart me a lluich me a tang er a le mad a Kristo, ea Moroni, el mlo uriul chedal a Nephi el milkingel a Dios e meluches a reksi, a silemosem ngii el edaol rekord e milart el mo er a Rubak, el mo chemolt er uriul klebesei el di mla medung er a ngerel a Dios el oeak a remilkingel er a irechar. Chelsel a Uriul er a Kodellel a Kristo er a rak er a tal telall ma eiai dart me a lluich me a edei, e ngikang el diosisiu el Moroni el mla mekiis er a kodall el ngar, a mlo oldingel er a melkingel a Dios el Jospeh Smith, ea uriul eng milsa a blotk el tibereberk el klalo."
        ]
    },
    {
        "url": "https://www.lds.org/scriptures/bofm/1-ne?lang=pau",
        "id": "1-ne",
        "full_localized_name": "1 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/1-ne/1?lang=pau",
                "number": 1,
                "name": "1 Bliongel",
                "summary": [
                    "A Nephi omuchel er a rekord er a rechedal – A Lehi a mesa ues er a klou el ngau, e menguiu er a babier er a ulaoch – Ngii oldanges er a Dios, e omlaoch er a le mei a Messiah, e omlaoch er a telemellel a Jerusalem – A re chiJews omekcharm er ngii."
                ],
                "verses": [
                    "Ngak el Nephi el mlo ngelkel a kedung el chad me a bechil, me ak siluub er a demak a betok lungil tekoi. E dirrek el mla mes er a klengar er ngak a betok el meringel tekoi; endi Dios a mlo ungil a rengul er ngak meng milskak a mui el klemedngei er a rolel a ungil tekoi me a berrotel tekingel a Dios. Seia uchul me ak mocha meluches a rekord er a teletelel a klengar re ngak er a temek.",
                    "Oi, ak rekord lousbech a tekingel a demak, el ngii a uldekial a osisechakl er a re chiJews me a tekoi er a Egipten.",
                    "Me a kmal medengei el kmo, a ikang el rekord el kuluches a klemerang; meng kmal chimak a milluches, e kildmokl lokiu a klemedengei er ngak.",
                    "A ta er a klebesei er a uchelel a kot el rak lorredel a Sedekia el King er a Judah (a demak el Lehi a mlechell e mlu keroul er a Jerusalem) e tia el osisiu el rak e te mle betok el profet a ulemlaoch el mo er a rechad el kmo, alsekum eng diak bo louuchel a rengrir er a kenterir, e tial mesisiich el beluu er a Jerusalem a mo er a klou el kerrior el mo metruud.",
                    "Me a ikel klebsei ea demak el Lehi a kmal mle blak a rengul el meluluuch el mo er a Rubak er a rengul er rokir el kirel a re bebil er ngii.",
                    "A ta er a klebesei er a loluluuch el mora Rubal eng mla er ngii a klou el ngau el mlei er bebul a bad er medal; me ng miles e ri renges, a betok el tekoi. A ikei el tekoi lules me a le rirengs a rirellii meng mlo imis lomritel e mlo uedikl a rengul.",
                    "Mitiang, mocha er a blil er a Jerusalem el di mlo el mechoit er a dukellel, leng kmal mle misisiich Edaol Reng el ngar er ngii me a ikei tekoi el lules.",
                    "Itia el lemui er a Edaol Reng eng mlo chemolt er ngii a ues, meng milsa babluades el mlengai a chesmerel ea rengul eng milsa Dios el dengchokel er a kingellel, liiliuekl er a rubdois el anghel mengitakl e choldanges er a Dios er tir.",
                    "E mla er ngii a ta el lilsang el mle metengel er a babeluades el didiichel me a klebkellel a nga ruchei er a didichel a sils.",
                    "E dirrek el milsterir a re teruich me a terung lokiuellel, el didiichir a mle imong er a didiichel a btuch er a ianged.",
                    "Me te mle metengel el mei er a beluulechad, ngikang el mle kot a mlo dechor er a medal a demak e milsa babier e dilu, el kmo, monguiu.",
                    "Mitia er a bocha longuiu er ngii eng mlo mui er a Edaol Reng er a Rubak.",
                    "Meng mle nguiu el kmo, alii alii e Jerusalem, ak mla mes a delngerengerem! Oi, ngbetok el tekoi a lechiluiu a demak el kirel a Jerusalem el kmo ngmo metemall ngii me a rechad er ngii. Te betok a mo mad er a saider, me a remo mengai el mo kelebus er a Babilon.",
                    "Me a demak er a le ues e le chuiu a ika el betok el meklou e mengasireng el tekoi, eng mlo ouetkeu er a Dios el kmo, Rubak lolab a rokuil klisiich, a urerem a meklou e chodongesall, me a kingellem a ngar bab el ngar babeluades, me a klisiichem me a klungiolel a rengum, me a klechubchub er kau a rokui el nga er a beluulechad. Ngklechubechub er kau a uchul meng diak o bechititrir tirkei el osiik er kau me bo el riid.",
                    "Tiaikid a mle teletelel me a tekingel a dmak er a loldanges er a Dios er ngii; ngmlo mui er a deoureng, el kirel aike el lulmes; oi, aike el Rubak a ullecholt er ngii.",
                    "Elecha ngak el Nephi a diak kuuchais aike el rokui el liluches a demak, ele demak a liluches a betok el tekoi el kirel a ues el mlo chemolt er ngii, me a berrous. Ng dirrek el liluches a betok lulaoch, me a tekingel mo er a re ngelekel, el ngii a diak bo kuuchais er rokui.",
                    "Ak bai di mo meluches a ikei el dilubech er sei el temek. Ak mo oldak a ikei el rekord er a demak er a ikei el tibereberk e klalo el ngii a ngak a mirruul. E sei el bok merek el loldak a record er a demak e ngak a mochu ouchais a chisel a klengar er ngak.",
                    "Me a le uaisei ngsoak chobo modengei el kmo a uriul er a Rubak er a locholt a betok longasireng el tekoi el mo er a demak el Lehi el kirel a telmellel a Jerusalem, eng mlo merael lomlaoch e ouchais er tir a ikei el blal ues me a blal renges.",
                    "Meng mlo uaisei, endi a re chiJews a bai millenguul er ngii el kirel a ika el tekoi louchais er tir; leng di mle beches el melkoi a delngerngerir me a kentrir; ngullecholt er tir aikei lules me a rirenges, me a ikei el le chiliu er a babier el mle bleketakl melekoi el kirel osobel el Messiah el Osoblel a beluulechad.",
                    "Me sei er a rrenges a re chiJews eng ngilasech a rengrir er ngii el diuaia re profet er a nga er a mong el mlodik er a beluu, e ulebetech er a bad, e mlo er ra kodall. E dirrek el mlo melib er a kodellel. Endi ngak el Nephi a soak louchais er a klechubechub er a Rubak el mo er tirke el bla lolilt er tir leng mesisiich a klaumerang er tir, meng diak a ngera el sebechel el metemall er ngii."
                ]
            },
            {
                "url": "https://www.lds.org/scriptures/bofm/1-ne/2?lang=pau",
                "number": 2,
                "name": "2 Bliongel",
                "summary": [
                    "A Lehi a ngiluu a telungalek er ngii el mo er a chereomel er a bita er ra Bekerkard el Daob. Te mileche kloklir. A Lehi a mirruul a uldars el mo er a Dios, e olisechakel er a re ngelekel moltirakel a llechul a Dios – a Laman me a Lemuel a milngeremrum er a demerir – A Nephi a mle kedung meng milluluuch loba klaumerang; me a Rubak a mlengedecheduch er ngii e ngileltii el mo merreder er a rubekul."
                ],
                "verses": [
                    "A ta er a klebesei ea Rubak a mlengedecheduch er a demak er a chelsel a berrous, e dilu er ngii el kmo: ke ngeltengat e Lehi er a ike el rokui el chobla moruul, me kulerrenges a llechuk e dilur er a rechad aike el kdilu er kau, me elechang mlo sorir el melai er a klengar re kau.",
                    "A ta er a klebsei ea Rubak a dilu er a demak er a chelsel a berrous el kmo, mnguu a telungalek er kau e mchiis el mo er a oreomel.",
                    "Me a bocha le uai sei endi mlo oltirakl a ikei el le dilu er ngii a Rubak. Meng riruul a ike el Rubak a dilu er ngii.",
                    "A ta er a klebesei eng riieda el mocha er a oreomel, e mlo iikrii a blil, me a chetemel, me a kloklel me a ududel kolt me a silber, me a meringel chad el kloklel, ngii el rokui el di mlo medechel. Ng di ngiluu a telungalek er ngii, me a kall me a tento e remiid el mora oreomel.",
                    "Ng mle metengel mei er bita er a Bekerkard el Daob, e mirrael er a chelsel tia el oreomel er bita er a Bekerekard el Daob ngii me a telungalek er ngii, el mlarngii a delak el Sariah me a rubekuk el mle, Laman me a Lemuel me a Sam.",
                    "Meng milrael el edei el klebesei er a chelsel oreomel e mocha mekedecherur a tento er ngii er a delongelel a ked er bita er a omoachel.",
                    "A ta er a klebesei e ngilai a bad el mei meng chodsii a altar, e mlo meruul a uldars el mo er a Rubak e uluureng a sulel a Rubak el Dios er kid.",
                    "A ta er a klebsei eng milengeklii tia el omoachel el Laman, el mirrael mo tuobed er a Bekerekard el Daob, tia el blel tobed er ngii, a nga er a delongelel a ked.",
                    "Me a demak er a lesa tia el ralm er a omoachel merael mo tuobed er a Bekerekard el Daob, eng millekoi er a Laman el kmo, chulkum meke mo mesisiich el uai tia el omoachel el di merael mo er a madedok er a rokui el melemalt el tekoi.",
                    "E dirrek el millekoi el mo er a Lemuel kmo, chulkum kemo uai tia el delongelel a ika el ked, el mesisiich el ka longitektik er a rolel chotireklel a llechul a Rubak.",
                    "Elcha uchul meng mlo melekoi el uaisei, a Laman me a Lemuel a mle mechitechut a rengrir me te di mengiremrum er a demerir er a di mle ues eng mla ngoititrir el tuobed er a Jerusalem, e chemoit a chetemir me a kloklir el kolt me a silber me a meringel chad el ngodech el klalo, e llocha tir a di mo mad er a oreomel, el klebelngul a demerir a uchul, a ikaia mle omelkingir.",
                    "Ma ikaia mle teletelir tirka el teru el obekuk el Laman me a Lemuel el di mle blechoel mengiremrum er a demerir. Me te mlengiremrum leng dimlak lodenge a urelel a Dios lulmeob er tir.",
                    "Ng dirrek el dimlak loumerang el kmo a Jerusalem, tia el mesiich el beluu a mo metemall el ua ike el dilu a reprofet. Te di mle uai tirkei re chiJews el mla er a Jerusalem el mle sorir el melai er a klengar er a demak.",
                    "A ta er a klebesei er tia el basio er a Lemuel, ea demak a mle mui er a Reng e mlellach er tir me tedi mlo omritel, el di mlolmuk e dikea el loutoketok e mocha oltirakl a tikingel.",
                    "Me a demak a kiliei er a tento.",
                    "A ta er a klebesei e ngak el Nephi er a dirke kekerei, engdi mle meklou a bedengek, eng mle semeriar a renguk el mo medenge berrotel tikingel a Dios, me a klilangel el mo er a Rubak, meng mlei el domedemkii a renguk, me ak mlo oumerang a ikei el tikingel a demak; meng dimlak bo kumtok er ngii el uai a rubekuk.",
                    "Me ak milngedecheduch er a Sam e ullecholt er ngii a ikei el tekoi el Rubak a ullecholt er ngak lokiu Edaol Reng er Ngii. Mi tiang mlo umerang a tikingek.",
                    "Endi a Laman me a Lemuel a dimlak el bo loumerang a tikingek; meng kmal mlo mekngit a renguk er a delechercherel a rengrir, me a klilangel el mo er a Rubak el kirir.",
                    "Me a ta er a klebesei ea Rubak a dilu er ngak el kmo: ke ngeltengat e Nephi leng klemera er kau a uchul me kedi blechoel losiik er ngak loba kle ngariou el reng.",
                    "Ea lsekum ke moltirakl a llechuk eng moungil besum, me ngak a mo omekrael er kau el mo er a beluu er a telbiil. Oi, tiang a beluu el ngak a di mla kudmeklii el kirem; Oi, tia el beluu a ngaruchei lungil er a rokui el beluu.",
                    "Endi alsekum a rubekum a di melemolm lomtok er kau, e te mo medort e mo cheroid er medal a Dios.",
                    "Ea lsekum kau a di melmolem loltirakl a llechul a Dios, eng kau a mo merreder e olisechakl er a rubekum.",
                    "Ak subedau el kmo, sei sils el bo lomtok er ngak, e ak mo melbeakl er tir loba klou el dellebeakl, me a re ngelekir a diak el sebechir el mo mesisiich er a re ngelekem, endi mo diak alsekum a rengelekem a dirrek el mo omtok er ngak.",
                    "Me a lsekum ea ta er a klebsei e tir a mo omtok er ngak, e te mo cherreuir a rengelekem, meng mo uchul eng mo sebechir el lelmuut el mo dobedebekak."
                ]
            },
            {
                "url": "https://www.lds.org/scriptures/bofm/1-ne/3?lang=pau",
                "number": 3,
                "name": "3 Bliongel",
                "summary": [
                    "A re ngelekel a Lehi a liluut el mo er a Jerusalem el mo melai a ikei el tibereberk el sintsyu – A Laban a dimlak el soal lomesterir – A Nephi a mengususeu e millisiich a rengrir a rubekul – A Laban a ruchorech a kloklir e melasem lomekeuad er tir – A Laman me a Lemuel cholbedii a Nephi, me a anghel a mlei loungeroel er tir."
                ],
                "verses": [
                    "A ta er a klebesei e ngak el Nephi er a bochakmerek el mengedecheduch er a Rubak, ea kluueta el mo er a tento er a demak.",
                    "Itiang, mocha mengedecheduch er ngak el kmo: kamorrenges, ak ulemerrous er a ta el berrous, er Rubak a dilu er ngak el kmo, kau me a rubekum a lmuut el mo er a Jerusalem.",
                    "Komong, le Laban olab a rekord er a re chiJews, e dirrek lolab a rekord er a redemad er a rechuodel mei, el ngii a blotk er a ikei el tibereberk el sintsyu.",
                    "Seia uchul me a Rubak a mla dmu er ngak el kmo, kau me a rubekum a kiriu el mo er a blil a Laban me komsmiik a ikei el rekord, e ngmai el mei er tia el dengarngii el oreomel.",
                    "Endi elechang ea rubekum a mengiremrum e kmo, tia el blak delii er tir a kmal meringel tekoi; endi, ndiak le ngak oldurch er tir, tiang a llechul a Rubak.",
                    "Me kau bong e rungalk, me bo lungil a rengul a Rubak er kau, le kau tia el diak mongiremrum.",
                    "Mitia el bochal temel, e ngak el Nephi a dilu er a demak el kmo: Ak mo meruul aikel tekoi el Rubak a mla meskemam a llach el kirel, le kmedengei el kmo a Rubak a diak le besterir a rengalk el chad a ngii di le llach, alsekum endiak le kedmeklii a mo rolel engmo sebechel mo motirakl a llechul.",
                    "Mitia er a renges a ika el tekoi a demak eng kmal mlo ungil a rengul, leng mlo medenge el kmo, ak mla mukngeltengat er a Rubak.",
                    "Me ngak el Nephi me a rubekuk a morolang er a chelsel oreomel lolab a tento er kemam el mo bedul a Jerusalem.",
                    "Mitia el kibocha er a Jerusalem e ngak me a rubekuk a mlo melib er a kibo mobang el tekoi.",
                    "Me a kimlo melmors el kmo ngtechang er kemam a mo soiseb er a blil a Laban. Mitiang, ea Laman a ngilmersii, meng ngii a mlo er a blil a Laban, ea lebong dengchokl me te mlo chadecheduch.",
                    "Meng mle soal melai er a Laban a ikei el rekord el blotk er a ikei el tibereberk el sintsyu el nga er ngii a cheldechedechal a kliblillel a demak er a irechar.",
                    "Mitia ulengesechii a rengul a Laban, me ngultbechii lotebedii er a blil, e dimlak lebsa rekord. Ng bai dilu er ngii el kmo kau a merchorch, me elecha ak mokodkau.",
                    "Me a Laman a chiliis el me subedemam er a teletelel a Laban. Meng kmal mlo mekngit a rengmam, me a rubekuk a mlo sorir el lmuut el mormei er a demak el nga er a oreomel.",
                    "Mitia kdula er tir el kmo: Alsekum a Rubak a ngar, me kid a ngar, endiak a rolel e dluut el mo remei er a demad el ngar oreomel, el di merekmo sei el dotirakl a ikei el llechul a Rubak el me er kid.",
                    "Me kamei me bol blak a rengud loltirakl a llechul a Rubak; Mei medebo er a belual a demad el mo er a blil, leng di milechei a kolt me a silber me a betok el meringel chad el klalo, eleng di mlo oltirakl a llechul a Rubak.",
                    "Leng mle medengei el kmo a Jerusalem a mla mo kirel metemall, le rechad a kmal mla mo dengerenger.",
                    "Le te dimlak lorrenges a tekingir a re profet. Me alsekum a demak a di kiliei er a uriul er a Rubak ra le dilung er ngii el kmo mechiis el tuobed er tia el beluu, engii meng dirrek el mad. Seia uchul meng tilobed er a beluu.",
                    "Me a le uaisei e nguldesuel a Dios a uchul meng kired el mo ngmai a ika el rekord e kudmokl el kirir a rengelked meng diak lobes a tekingir er a redemerir.",
                    "E dirrek luchul eng mo sebeched el kudmokel e mdid el mo er tir a tekoi el meldung er a ngerir a re chedaol profet, el mlong er tir lokiu a Reng me a klisiichel a Dios er a uchelel a beluulechad el me er chelcha el taem.",
                    "Mitia el kulkinga choa ika el tekoi, e te mlechitikaik a rubekuk el mo melasm el mo mlisiich a klaumerang ertir el kirel otireklel a llechul a Dios.",
                    "Me chelcha kimerola el mo er tia el belumam er a redemmam, me a kingmai a ika el kolt me a silber me a meringel chad el kloklam.",
                    "Me a kibocha merek loldekdak ngii el klalo, ea kiluuetang el mocha er a blil a Laban.",
                    "Me a kimorael tuunga el momes er a Laban, e a kidilur er ngii el kmo, alsekum eke meskemam a ike el rekord el blotk er a ike el tibereberk el sintsyu, ea kimeskau ika el kolt me a silber me a rokui el meringel chad el kloklam.",
                    "Chelcha Laban er a le ues a ika el mle betok el klalo el kimullab, eng kmal mlo soal meng nguleldik er kemam me aki tobedang. Ko er a kimorael engii choderchetrir a remesiungel el me omekeuad er kemam, e melai a kloklam el mo kloklel.",
                    "Mitia kichiliis er a remesiungel a Laban e chiloit a ika el kloklam meng dimlo er a chimal a Laban.",
                    "Me a kichiliis el mo er a chelsel oreomel, e ulemart er kemam er a kerriu el bad, meng dimlak le betik er kemam.",
                    "Chelcha Laman a mla mo kesib a rengul er ngak me a demak; me a Lemuel meng dirrek el kesib a rengul, leng di milchetakl er a ngerel a Laman. Me chelcha Laman me a Lemuel a mocha melkoi a betok el meringel tekoi el me er kemam el lochellir, e dirrek el mlo mengelebed er kemam loba rechelel a kerrekar.",
                    "Mitia er a longelebed er kemam loba rechelel a kerrekar, ea anghel er a Rubak a mlo dechor er mederir e millekoi er tir el kmo: ngerang me komengelebed er a re mekerei er kemiu loba kerrekar? Ng diak modenge el kmo a Rubak a mla tutkii a Nephi el mo merreder er kemiu, leng kngtemiu auchul? Morrenges, ko lmuut el mo er a Jerusalem le Rubak a morolii a Laban el mora chimomiu.",
                    "A uriul er a longedecheduch er kemam a anghel eng mlo dibus.",
                    "A uriul er a lorola anghel, ea Laman me a Lemuel a luutal mocha mengiremrum e melkoi el kmo: Ng mekera sebechel a Rubak el nguu a Laban el orolii el mo er a chimad? Chobo ngikal mesisiich el chad, el sebechel oderdeterir ar rokeim el chad, e dirrek el sebechel mekodetrir a rokeim; ngmekerang e diak lokotkid?"
                ]
            },
            {
                "url": "https://www.lds.org/scriptures/bofm/1-ne/4?lang=pau",
                "number": 4,
                "name": "4 Bliongel",
                "summary": [
                    "A Rubak a dmu er a Nephi meng mokodir a Laban, eng mai a ikei el tibereberk el sintsyu – A Zoram a mo soal mobengekel a telungalek er a Lehi el ngar oreomel."
                ],
                "verses": [
                    "Mi tiaikid, e ak mocha melkoi er a rubekuk el kmo: mei medorael mo er a Jerusalem, e bole mesisiich a klaumerang er kid loltirakl a llechul a Rubak; le ngii a kuk mesisiich er a beluulechad er rokui, me a le uaisei eng mekerae diak le mesisiich er a Laban me a rokeim el chedal, me a lechub el truich el telael chedal?",
                    "Me kamei me dorael mong; mei me bo de mesisiich el uaia Moses; leng di millekoi er a debel a Bekerekard el Daob, endi ulebii el mo er a bitang me a bitang, me a redemad el mle kelbus a mirrael er a medidirt el chutem el moimuul, ea re soldau er a Farao luleltoir er tir a riros er a debel a Bekerekard el Daob.",
                    "Chelcha komednge el kmo tia klemrang; e dirrek el mednge el kmo a anghel a mla mengedecheduch er kemiu; meng ngera komdakt er ngii? Mei medorael mong; a Rubak a sebechel sobecheklid el diuar demad, e dirrek el tomellii a Laban el diuaia rechad er a Egipten.",
                    "Chelcha bochakmerek el melkoi a ika el tekoi, endirke kesib a rengrir, e dirke mengiremrum; endi tedi ulekiuellek er a kimorael; me a kimerema er a ikrel a euatel er a beluu er a Jerusalem.",
                    "Meng mocha milkelkang me ak dilur tir me bol berrotel er a ikrel a euatel. Mitiael bochal berrotl e ngak el Nephi a mocha mkekokak el mo er a chelsel a beluu e morola el mobedul a blil a Laban.",
                    "Chelchang di Edaol Reng omekrael er ngak meng diak kudenge el kmo akmo mekerang.",
                    "Endi akdi mirrael, me ak bocha er a blil a Laban, ea kmesa chad el mlo moiit er a chutem er medak el chetelaol er a bino.",
                    "Ma keda er ngii, ea kdongchii el Laban.",
                    "E milsa saider re ngii me a kmocha orkedii e ngimersii lotebdii er a blil; a ordemlel a mle kolt e kmal mle ungil a teletelel, me a medal er a kisang eng mle meringel chad el deel.",
                    "Engak amlo melchesiu er a Edaol Reng el kmo, mokodir a Laban; endi a di ngara renguk a kmo; ng dirkak a tal kutobed a resechel a chad. Me a kmlo medakt e mlo diak el soak lomkeuad er ngii.",
                    "Endi Edaol Reng a luuta el dmur ngak el kmo: Kamosang a Rubak a mla nguu el loia er a chimam. Oi, a kmedengei el kmo ngika dirrek el mlo soal melai er a klengar re ngak; oi, e dirrek el dimlak lorrenges a llechul a Rubak; e dirrek el rirechorch a kloklam.",
                    "Chelcha Edaol Reng a liluut el melekoi er ngak el kmo: mokodir, leng Rubak a mla loia er a chelsel a chimam.",
                    "Kamomdasu, a Rubak omekouad er a redengerenger meng mo sebechel mekedmokl a uldesuel kirel a llemalt. Ng bai ungil a lemad a dital chad, er a chimo el beluu a lebo lengemed ellak loumerang.",
                    "Chelcha ngak el Nephi er a krenges a ikal tekoi, ea kmlo lematk a tikingel a Rubak el me erngak er a ekngar oreomel kmo: alsekum a re ngelekem a mo oltirakl a llechuk eng moungil beserir er a beluu er a telbiil.",
                    "Oi, akmocha omdasu el kmo. Ng diak el sebecherir el mo oltirakl a llechul a Rubak el lebilsa Moses alsekum eng diak lengai a llach.",
                    "Ak dirrek el mle medenge el kmo, a llach a blotk er bebul a ikel tibereberk el sintsyu.",
                    "Ng luutael mocha bleketakl er a renguk el kmo, a Rubak a mla nguu a Laban el loia er a chelsel a chimak el kirel a kmo, ngmosebechek el mo otirakl a llechul eng mai a rekord.",
                    "Tiaikid ea kmocha oltirakl er a ngerel Edaol Reng, me a kmocha choreked a chiiul, e kimdii a chiklel loba olsengel.",
                    "A uriul er ak kimdii a chiklel loba olesengel, ea kngilai a bilel lotuu er ngak; ngii er rokui; e nguu a kaba el loiang.",
                    "Chelcha bochakmerek, ea kmorolang el mo bedul a blil a ududel a Laban. Mitia er a kurael el mong e ak milsa tara mesiungel a Laban loba kisel ngii el blil a udoud. Me a kukor e omkedong er ngii elle aleko ngak a Laban, me le mei me kimdak el mo er a blil a udoud.",
                    "Meng ka mlousbech el kmo ngak a merredelel el Laban, leng miles a bilel a Laban me a olsengel el blak ngai el lochang.",
                    "Meng millekoi er ngak el kirir ar rubak er a chiJews, lleng medengei el kmo, a merredel er ngii el Laban a mle teloi er tir er a kekesus.",
                    "Mak milngedecheduch er ngii el diuai ak Laban.",
                    "Ak dirrek el millekoi er ngii el kmo ngkirek el melai ikel blotk el tibereberk el sintsyu el mora rubekuk el ngara aikrel a euatel.",
                    "Ak dirrek el millekoi er ngii me lokiuellek.",
                    "Me ngka mlousbech el kmo ak millekoi er a rodam er a ikelesia, me ngak ngikal Laban el bla kukodir; meng mocha okiuellek.",
                    "Ng mle betok el taem el lolekoi er ngak el kirir ar rubak er a chiJews er tial kurael mo er a rubekuk el ngara ikrel a euatel.",
                    "Elcha kimkedang me lesekak a Laman eng kmal mlo medakt, me a Lemuel me a Sam me te dirrek el mlo medakt. Tirka chiliis le tuluusbech el kmo, ng Laban el mla mekotkak, e merma melai a klengar er tir.",
                    "Me a kmocha omkedong er tir, me te rirngesak meng dikea lechiis.",
                    "Chelchang ngikal mesiungel a Laban er a losetrir a rubekuk eng mlo omritel; e lekong chiisueng el mo er a Jerusalem.",
                    "Chelcha ngak el Nephi a mle mokoar, e dirrek el Rubak a milskak a klou el klisiich, me a kurrekedii ngikal mesiungel a Laban meng mlo diak lechiis.",
                    "Mak diluer ngii el kmo, alsekum eng mo remenges a tikingek, eng Rubak a medngei, me ngak me a kmedengei el kmo, a bo lolab a tikingam eng diak kibo momekeuad er ngii.",
                    "Me ak millekoi el mlor ngii ra mesisiich el telbiil, me llak el medakt; Ng di mouai kemam el mimokl el chad alsekum eng mo obengkemam el mo er a chereomel.",
                    "Ak dirrek el dulaer ngii el kmo: A Rubak a uldurech er kemam el me meruul a ikang; kid ng diak le kired el mo blak a rengud el moltirakl a llechul a Rubak? Me chelecha lsekum ke mo o bengkemam el mo er a demak el nga er a chereomel, eng morngii a delengcheklem lobengkemam.",
                    "Chelcha Zoram a mocha klou a rengul er a ikael tikingek; A Zoram a mle ngklel ngikael mle mesiungel a Laban; Ng kilngei el lobengkemam el mo er a demmam el nga er a chereomel. Ng dirrek el mloak a mesisiich el telbiil er a delongelam el kmo, ng di merekoel mo ta er kemam.",
                    "Chelcha kemam a uchul meng mle somam a bol ta erkemam, aki mle bekikel er a re chiJews a bo lodengei el kmo aki ngar a oreomel, me bolosiik er kemam el melemall er kemam.",
                    "Mitiael lle kengei ku Zoram er tiael mesisiich el telbiil el kmo ngmo ta er kemam, eng mlo diak ki bekikl el kirel.",
                    "Me a ki ngoura ikael tibereberk el sintsyu me a mesiungel a Laban a morolael mo er a chereomel el mirrael mo bedul a tento er a demak."
                ]
            },
            {
                "url": "https://www.lds.org/scriptures/bofm/1-ne/5?lang=pau",
                "number": 5,
                "name": "5 Bliongel",
                "summary": [
                    "A Sariah outektok er a Lehi – Toldeu a rengrir er a luut er a rengelekir – Te mlo oldars – Aikel tibereberk el sintsyu a ngar ngii a llecheklel a Moses me a reprofets – Ngulchotii Lehi el kmo, ng ngara kliblillel a Josef – A Lehi omlaoch el kirel a rengelekel me a okedmeklel aikel tibereberk el sintsyu."
                ],
                "verses": [
                    "Tial kimerema er a oreomel el me er a demmam, engii me a delak er a Sariah a kmal mlo ungil a rengrir, le delemam a kmal mlo llemangel el kemam a uchul.",
                    "Leng mlousbech el kmo; aki mlamad er a chelsel oreomel, meng mlo outektok er a dmak el kmo; alko ngomes a ues el mla mouchul e kede mla chemoit a chetmed me a blid, me a rengelekek a mla mo dibus, me kid a di mo medei kung er a chelsel oreomel.",
                    "Aikaia mle tekingel a delak er a louteketok er a demak.",
                    "Mitiang ea demak a mocha melekoi er ngii el kmo, Ak medengei el kmo ngak omes a ues; alsekum eng dimlak kumes er a ues aikel tikingel a Dios lemei, eng dimlak bo kudengelii a klungiolel a tekingel a Dios, me akdi kiliei er a Jerusalem e mad ngak me a rebebil er ngak.",
                    "Endi akmla nguu a beluu er a telbiil meng ngungil a renguk; Oi, ak medenge el kmo a Rubak a mo mesebechakl er a rengelekek er a chimal a Laban, e ngoititerir el mer kid er a chereomel.",
                    "Aikang a mle tekingel a demak el Lehi er a loruul er a rengul a delak er a Sariah el kiram, er a kimorael er a chelsel oreomel mo er a Jerusalem el mo mlai a rekord er a re chiJews.",
                    "A lletam me kimerema er a tento er a demak, eng kmal mlo ungil a rengerir me a delak a mesemechekla rengul.",
                    "Meng mocha melekoi el kmo; elecha kmla mo medngei el kmo a Rubak a dilu er a bechik mel chiis el mo er a chereomel; oi ak dirrek el mla mo medengei el kmo a Rubak a milengkar er a rengelekek, e milsebechakl er tir er a chimal a Laban, e milsterir a klisiichir meng mlo sebechir lotirakl a llechul a Rubak ele bilsterir. Aika a mle teletelel a tekingel.",
                    "Mitiaikid eng mlorngii a klou el deuelreng er tir, me te mlo melnget e millul a uldars el mo er a Rubak; e ulureng a sulel a Dios er a Israel.",
                    "Me a uriul er a bole merek loureng a sulel a Dios er a Israel, ea demak el Lehi a ngilai akel rekord el mle lluches er a ikel tibereberk el sintsyu e mocha muchel mesuub er a kot luchul.",
                    "E mlo metik el kmo, ngar ngii aikel kleim el hong er a Moses, e louchais a teletelel a bluuelchad er a lobeob, me a Adam me a Eva el tir a mle kot el demad me a delad.",
                    "Me a dirrek el rekord er a re chiJews er a kot luuchul me lmuut er a uchelel omerreder er a Sedekia e king er a Judah;",
                    "E dirrek el mlar ngii a ulochir ar chedaol profet, er a kot luuchul me lmuut er a uchelel chomerreder er a Sedekia, me a betok luulaoch el tilobed er a ngerel a Jeremia.",
                    "Itiakid, ea demak el Lehi a miltik er a chelsel tia el tibereberk el sintsyu a blechebechel a telungalek er a remle demal er a irechar; mi sei eng mlo medengei el kmo, ngmla er a telungalek er a Josef; Oi, ngikal Josef el ngelekel a Jakob el mlotrau el mo er a Egipten, e silobel er a chimal a Rubak, meng mlo sebechel loseblii a demal er a Jakob, me a blil er rokui meng diak le ngemed er a bosech.",
                    "Te dirrek el mlukrael tuobed er a kelbus, me a beluu er a Egipten er a klisiichel a diosisiu el Dios el meketeketang lometebechel er tir.",
                    "Me a demak el Lehi a mlo metik kung a belechebechel a telungalek er a redemal. A Laban meng mlara telungalek er a Josef miseia uchul engii me a demal a ullab a ikal rekord.",
                    "Elcha demak er a leues a ikael rokui el tekoi, eng mlo mui er a Edaol Rerg, meng mlo omlaoch el kirel a rengelekel–",
                    "Kmo, me a ikael tibereberk el sintsyu le bora rokui el beluu, me a klebliil, me a tekoi, me a rechad el tir a mo ngelekel.",
                    "Ng diluel kmo, aikel tibereberk el sintsyu a diak el kirel remiid; me a lechub e bolengemed er a klemengetel a taem. E ulemlaoch a betok el tekoi el kirir ar ngelekel.",
                    "Meng mo lmuut er chelechang, e ngak me a demak a mla tirakl a rokui el llechul a Dios el bla le beskemam.",
                    "Me a kimla ngmai aikel rekord el dilu Dios er kemam, el mla moungil mesuub el mo medengei el kmo, aika ungil e kmal meklou a ututelel mer kemam, meng kiram el mo kudmokl a llechul a Dios el me er a rengelekam.",
                    "Meng klemedngei er a Rubak a uchul meng kiram el diolab er tiael lomrolam er a chereomel el mochu er a beluu er a telbiil."
                ]
            },
            {
                "url": "https://www.lds.org/scriptures/bofm/1-ne/6?lang=pau",
                "number": 6,
                "name": "6 Bliongel",
                "summary": [
                    "A Nephi a meluches a tekingel a Dios – Nguldesuel soal mengususeu er a rechad el mei er a Dios er a Abraham me boelsobel."
                ],
                "verses": [
                    "Chelcha ngak el Nephi a diak bo kuluches a blechebechel a telungalek er a redemak er tial el rekord er ngak; me a lechub e ngii dil tara taem e bo kuluches er a ikael mliliut a llel el kuluches er chelchang; le ikei a keldmokl el nga er a record el olab a demak, meng diak bo kuluches er a ikael kuruul.",
                    "Me ngungiang a di kduel kmo, kemam a ngelekel a Josef.",
                    "Mengdiak a belkul bo kuluches a ikel rokui el lurruul a demak, leng diak el sebechel mo meluches er a ikal tibereberk el klalo leng soak a le boerngii a basio meng mo sebechek e lelmuches a tekingel a Dios.",
                    "Lesel kmal luldesuek a kmo, boel sebechek el mengususeu er a rechad el me er a Dios er a Abraham, el Dios er a Isak, el Dios er a Jakob, me boel sobel.",
                    "Me chelchang e ng diak bo kuluches a ikel tekoi el mo ungil er a beluu lechad, ng bai mo ikel tekoi el ngii a mo ungil er a Dios me tirkel tir a diak loltak a rengrir er a tekingel a bluulechad.",
                    "Me chelecha kmo mesterir a llach a remongelekek er a ta er a klebesei meng diak bo lomekseked a ikael tibereberk el klalo er a ikel tekoi el diak a ultutulel mo er a rengelekel a chad."
                ]
            },
            {
                "url": "https://www.lds.org/scriptures/bofm/1-ne/7?lang=pau",
                "number": 7,
                "name": "7 Bliongel",
                "summary": [
                    "A rengelekel a Lehi a liluut el mo er a Jerusalem el mlo melai er a Ishmael me a telungalk er ngii el mobenterir – A Laman me a re bebil a mlekiis el momtok – A Nephi a mlengususeu er a rubekul mo oumerang er a Rubak – Te lilechetii er a ekil e mlo melib a kodelled – Ng klisiichel a klemeraer ngii eng mlengubet – A rubekul olngit a er ngii me lousubes – A Lehi me a rechedal a mlo melenget, e mellul a uldars."
                ],
                "verses": [
                    "Chelchang soak chobo modengel kmo, a uriul er a demak e rael bocha le merek e lomlaoch el kirel a remo ngelekel er a uriul klebesei, ea Rubak a liluut el melekoei ngii el kmo, ng diak elungil a dil ngii me a telungalek er ngii el ngar oreomel; a rengelekel a kirir el mo siik er a redil mo becherir, meng morngii a remo ngelekel a Rubak er a beluu er a telbiil.",
                    "Chelecha Rubak a diluer ngii el kmo, ngak el Nephi me a rubekuk a kiram el lelmuut el mo er a Jerusalem, e nguu a Ishmael me a telungalek er ngii el mera oreomel.",
                    "Me chelcha ngak el Nephi me a rodam er ngak, a luueta el merola er a chereomel el mo er a Jerusalem.",
                    "Elecha kimerolael mo er a blil a Ishmael, e ngii a kora kmal di mloungil a rengul, meng mlo sebechemam el dmu tikingel a Rubak el mor ngii.",
                    "Chelcha Rubak a dilmedmekii a rengul a Ishmael me a telungalek er ngii, meng mlo sebechel lobengekel el lelmuut el mo er a chereomel er a tento er a demmam.",
                    "Chelecha tiael lomrolam er a chelsel oreomel, ea Laman me a Lemuel, me a reteru er a rengelekel a Ishmael redil me a reteruel ngelekel a Ishmael el sechal me a retelungalek er tir, a mlekiis el mo omtok er kemam; oi, omtok er ngak el Nephi me a Sam, me a demerir er a Ishmael, me a bechil me a re tedei el ngelekel redil.",
                    "Chelcha tirka mlo omtok leng mle sorir lelmuut el mo er a beluu er a Jerusalem.",
                    "Me chelcha bochael uaisei e ngak el Nephi er a kentil a renguk er a dercherecherel a rengerir, a mocha melekoi er ngii el Laman me a Lemuel kmo: kamosang, kemiu a meklou er ngak, endi ng ngera meng kmal medecherecher a rengmiu, e milkolk a uldesuiu, meng ngak el kekrei lochelliu e mocha mellach er kemiu e omekrael er kemiu.",
                    "Ngera meng diak bo morrenges a tikingel a Rubak?",
                    "Komla obes el kmo kemiu a mla mesa anghel er a Rubak?",
                    "Ea, kemiu komla bes a betok el meklou el tekoi el blal ruul a Rubak el kired, meng silbecheklid er a chimal a Laban, me a uchul me kede ngilai a rekord?",
                    "Ea, komla bes el kmo a Rubak, a sebechel remuul a rokui el tekoi el di moltirakl er a uldesuel kirir a rengalek el chad, alsekum eng mo mesisiich a klemraer tir er ngii.",
                    "Ea lsekum e leuaisei me bodoumerang er ngii e kede moubeluu er a beluu er a telbiil; me kemiu a dirrek el mo medengei el kmo, a ngar medad el klebsei, ea tekingel a Rubak el kirel a telmellel a Jerusalem a di mo tmaut; le rokui el tekoi el kirel a telmellel a Jerusalem a kmal di mo tmaut.",
                    "Ele, a Reng er a Rubak a di kmeed kung mo cheroid er tir; leng diak lorrenges er a re profet, me a Jeremia bla le chesmerii er a kelebus. E mle sorir el melai er a klengar er a demak, mete mlatirii lotebedii er a beluu.",
                    "Mak subedemiu el kmo, alsekum kolmuut el mo er a Jerusalem, e komnguemed lobenterir. Me sel lungil er kemiu e bong, ngi di bomlatk a ikel bla kulekoi el kmo, chobong e komo nguemed; a Reng er a Rubak el loldurech er ngak me ak mengedecheduch.",
                    "Chelecha ngak el Nephi, er a bochakmerek el melkoi er a rubekuk a ikael tekoi, eng mlo kesib a rengerir re ngak. Tirka kmal mlo kesib a rengerir, me te mildechemak e ngmai lechet el lochetak, el leko te mo mlai er a klengar re ngak, e mengoit er ngak el mo kelel a teblik el charm er a oreomel.",
                    "Endi, ak milluluuch el mo er a Rubak el kmo: Rubak a kultuir er a klemra re ngak er kau, e olengit me mesebecheklak er a ra chimorir a rubekuk, e beskak a klisiichek me boel sebechek el lmoched a ikael llechetek.",
                    "Tiael bochaek merek el melkoi a ikael tekoi, ea ikael lechet a di mlekedoked er a chimak, me ak mlekiis el mo dechor re medrir tir elobekuk e luutael mocha melekoi er tir.",
                    "Chelchang luutael kesbengei rengrir rengak, me a leko temo oldechelakl er ngak endi a ta er a rengelekel a Ishmael redil, me a delal, me a ta er a rengelekel a Ishmael sechal, a mocha mengeluch er a rubekuk, meng mlo chelellakl a rengrir, meng dikeael sorir el melai er a klengar rengak.",
                    "Mitiang kmal mlo mekngit a rengrir er a mekngit lomerellir, me temlo riou losus er ngak, e olengit er ngak me kusubes er tir er a omerellir el mer ngak.",
                    "Chelcha kmerael mlo ousubes er tir er a ikei el riruul mer ngak, e mlengususeu er tir me bo loluluuch el mo er a Rubak el Dios er tir me bo lousubes. Me chelecha temlo meluluuch. Ea uriul er a bo lemerek el meluluuch el mo er a Rubak, ea kiluutael er a omerolam el mo er a tento er a demak.",
                    "Chelechang ngomrolam el me er a tento er a demmam. Me a kimerema ngak me a rubekuk me a telungalk er a Ishmael me er a tento er a demak, e temlo ureng a sulel a Rubak el Dios er tir, me te millenget e mellul a uldars el mo er ngii."
                ]
            },
            {
                "url": "https://www.lds.org/scriptures/bofm/1-ne/16?lang=pau",
                "number": 16,
                "name": "16 Bliongel",
                "summary": [
                    "A re dengerenger a meringel er tir a klemerang – A re ngelekel a Lehi el sechal a mlo becherir a rengelekel a Ishmael el redil – A Liahona omekrael er tir er a chelsel oreomel – A tekingel a Rubak a me tuobed el lechukl er a bebul a Liahona er a taem el mo er a taem – A kodellel a Ishmael; a retelungalk er ngii a milngeremerum er a betok el ringel el mla mer tir."
                ],
                "verses": [
                    "Chelecha tara klebesei, e ngak el Nephi er a bochakmerek el mengedecheduch er a rubekuk, e tedilure ngak el kmo: aikael tekoi el molkoi, a kmal mo meringel er kemam el diak rolel e kimotekangel.",
                    "Mitiang ak dula er tir el kmo, ak medengei el kmo ak mla dmu meringel tekoi el mo er a redengerenger loltirakl er a klemerang; ea remekedung a bla duledaes er tir, e ouchais el kmo, tir a mo mengai el moer bab ruriul klebesei; seia uchul ma rengara mekngit a meringel er tir a rengesii a klemerang le ngii el kmal di mo meliud er tir er a belngel.",
                    "Me elechang e rodam, er ngak, alsekum e komlara llemalt, eng mlo somiu a klemrang, e mlo oltirakl, eng mlo sebechiu el dechor er a medal a Dios, e diak mongiremrum el kirel a klemerang emdu, a ikal molekoi el tekoi a kmal meringel er kemam.",
                    "Mitia eng ngak el Nephi a kmal mlo mengedechuul e mengususeu er a rubekuk me bo loltirakel a llechul a Rubak.",
                    "Mitia tengilai a rengrir moriou er medal a Rubak; meng mlo klou a renguk el kmo telocha mo merael er a rael er a llemalt.",
                    "Elecha ikael rokui el tekoi el mildung, a mleketmokl er a demak er a le kiei er a tento er a delongelel a tebloel ked el lulmekedong er ngii el kmo Lemuel.",
                    "A uriul er tiang e ngak el Nephi a ngiluu a tara ngelekel a Ishmael mo bechik, me a rudam me te dirrek el mlo becherir a rengelekel a Ishmael, me a Zoram a mlo bechil ngikel kot el klou el ngelekel a Ishmael.",
                    "Elcha demak a mla otirakl aikel rokui tekingel a Dios le diluer ngii. Ngak me ak dirrek el kmal mlo ngeltengat er a Dios.",
                    "A tara klebesei ea ngerel a Rubak a mle er a demak er a ta el kesus, e diluer ngii el kmo: a klukuk e kemerael el mo er a chelsel oreomel.",
                    "Tia el tutau ea demak a mlekiis e mirrael mo er a medal a tentoerngii, e mlo mechas a rengul er a losa chaibibeob el klalo el ngodech a rellel el ngara chutem; tia mirruul er a ikel meduch el sintsyu. Ea chelsel tiael mechibeob a mlar ngii cherung el techetechel; ea chimong a millutk el bedul tiael kiram el merael mo er ngii er a chereomel.",
                    "Elcha kimocha odekedak a rokui el klalo el kiram lolab el merael mo er chereomel, meng dimlak a mo medechel er a ikel lle bilskemam a Dios; ng mlar ngii a betok el bedngel a tane el kimngilai el mo er a chereomel.",
                    "Me a kimocha ngmai a tento rekemam e morolael mo imuul er a omoachel el ngklel a Laman, el mo bedul chelsel oreomel.",
                    "Elcha kimirrael leual klebesei, el mo bedul a dimes el mo er a dims ungos, e mocha o mekedechor a tento erkemam, e ulemekedo er tiael basio el kmo, Shazer.",
                    "Elcha tara klebesei ea kimngilai a belecham me a medal a belecham, e mlo er a chereomel mo siik a kelir a re telungalk er kemam. Me a kimlo metik me a ki mlekoad e ngilael mera telungalek er kemam er a oreomel er tiael basio er a Shazer. Elecha kililuut el melemolm er a omrolam, loltirakl er a bekerredechel chutem el ngar bita er a Bekerekard el Daob.",
                    "Elecha kimirrael betok el klebesei, e chousebech a balech me a kelel a balech me a balech, me a bad, losiik a kelam.",
                    "Me a kidi ultirakl er tiael lolutk er ngii tiael mechibeob el klalo, me a kidi mirrael er tiael bekerredechel chutem er a chelsel choreomel.",
                    "A uriul er a mle betok el klebesei el kimorael, ea kimocha mekedecherur a tento er kemam, e mocha olengull e osiik a bo longa telungalek er kemam.",
                    "A tara klebesei e ngak el Nephi a mirrael mo malech a mo odimam, e chomur a belechek el mirruul er a ikel mesisiich el deel; tia er a le metemall a belechek, ea rubekuk a mlo kesib a rengerir, leng dikeael sebecham el smiik a mo odimam.",
                    "Elecha kimluuta el meremang, engdiak a kall el kimolab el me er a tlungalek er kemam. Elechang saul er a klemngetel omrael el mo modak er a diak a kall, a mlo uchul a klou el klengerenger.",
                    "Elecha bocha el uaitia teletael, ea Laman me a Lemuel me a re ngelekel a Ishmael el sechal a mocha mesisiich el mengiremrum el kirel tia el longarm el mla morengii er a chelsel oreomel; me a demak meng dirrek el mlo mengiremrum er a Rubak el Dios er ngii, me tir rokui a mlo imis el kesib a rengrir, el mlo el mocha mengiremrum er a Rubak.",
                    "Me chelecha ngak el Nephi a kmal mlo chuarm er a tekoi me a ngerroel er a rubekuk, le belchir a ririid a ukerelel, meng meral mlo meringel a kimosiik a mo kelam.",
                    "Me chelcha e ngak el Nephi a mle betok el tekoi a kullekoi el mo er a rubekuk, le teliluut el docherecher a rengrir me te luutang el mocha kesib a rengrir e ouuchel er a Rubak el Dios er tir.",
                    "Chelcha ngak el Nephi ngiluu a di kerrekar el mei me ak rullii a belechek, me a tama er ngii meng di mle melemalt el kerrekar; me ngi kaikid, me a balech er a bad ak ngilai e mlo oker er a demak el kmo, ngarker ak bo kulai a bodongang er ngii?",
                    "Mitia eng mocha ker er a Rubak, le temla ngmai a rengrir el meriou, er a ika el betok el tekoi el kullekoi er tir, lek meral millekoi er tir aikel mlara chelsel a renguk.",
                    "Elecha tara klebesei ea ngerel a Rubak a mle er a demak; el mlo ungil loterkii a rengul kirel omengiremrum er ngii el mo er a Rubak, meng kmal mlo mekngit e mlo ouuchel a rengul.",
                    "Me a ngerel a Rubak a mle er ngii el kmo: momes er tia el mechibeob el klalo e monguiu a ike el lelluches er ngii.",
                    "Ma demak er a leues a ike el mle lluches er bebul tia el mechibeob el klalo, eng mlo omritel er a dakt ngii me a rubekuk, me a re ngelekel a Ishmael el sechal me a re bechemam.",
                    "Me chelecha ngak el Nephi er a kumes ea ika el techetechel tia el mechibeob el klalo, a ika oureor loltirakl a klaumerang er kid me a blechoel ulekerreu.",
                    "Me a ike el llechukl meng moe kuk mo ngodech. Ng mle beot a donguiu, e mle bleketakl lochotii er kid a rolel a Rubak; me a llechukl meng di moe mo ngodech el di ultuil er a klaumerang er kau me a rengum loltirakl a ike el ngar ngii. Me kamesang, a mekekere el tekoi er a Rubak, a klou al rellii el me er kid.",
                    "Me chelecha ngak el Nephi a mirrael mo er bebul a rois, el di oltirakl aika el tekoi lelluches er bebul tia el mechibeob el klalo.",
                    "Mak milalech a bebil er a teblik el charm e ngilai meng mlo kelir a re telungalek er kemam.",
                    "Me chelecha kurola el mo er a tento er kemam el chellungel aika el charm el bla kukeuad, me leskak eng kmal mlo ungil a rengrir, e liluut el monguu a ngariou e uldechomel reng er medal a Rubak e mlo oureng a sulel.",
                    "Me a rekil tiang ea kiluuta el mocha melemolem er a omrolam el dirrek el kora di omdid er a diosisiu el rael; ea uriul er a betok el klebesei ea kimocha mekedecherur a tento er kemam e mlo kiei el telkib e olengull.",
                    "A tara klebesei ea Ishmael a mlad, me a kidileklii er a Nahom.",
                    "Me a re ngelekel a Ishmael redil a mlora klou el klengit el reng, e lilangel kirel a kodellel a demerir. Me a ika el sal chorma er ngii er a chelsel oreomel; e te mle ngiremrum er a demak el kmo ng ngii a uchul me te tilobed er a Jerusalem e mle er a oreomel el di merorael diak lultebechel a lebor ngii. Meng kmal betok el ringel me a klengrenger me a ched el reng me a saul a blal bo er ngii. Me chelecha tedi uaisei el mol nguemed er a chelsel oreomel er a klengerenger.",
                    "Me a ikaia mle tekingir er a longiremrum er a demak me ngak, e mle sorir a lmuut el mo er a Jerusalem.",
                    "Chelecha Laman a mocha melkoi er a Lemuel me a re ngelekel a Ishmael el sechal el kmo: mei me dokodir a demmam me a ochellam er a Nephi, el di ngii el mla rullii el lekong merreder e sensei er kid el lelmuut el meklou er ngii.",
                    "Meng dilul kmo a Rubak a mle ngedecheduch er ngii, me a re anghel alko te mla mei me tolisechakl er ngii. Endi kid a medengei el kmo ngomulak er kid, e ouchais er kid a betok el tekoi, e dirrek el meduch el mengeblad meng rullid el mo oumerang er ngii, e uchul eng mla ngoikid el mo er a mesechesechel choreomel e rullii el mo king e merreder er kid me bol sebechel mor er sel soal er kid. Aikai a mle omerellel obekuk er a Laman er a longitikaik er tir el mo kesib a rengrir.",
                    "E ndi Rubak a ulebengkemam me a ngerel a Rubak a millekoi a betok el tekoi el mo er tir el kmal mlo meringel loungeroel er tir; tia ral rengesii a ngerel a Rubak el mellach er tir, eng mlo diak el kesib a rengrir, e mlo mekngit a rengrir el kirel a kenterir, me a Rubak a luuta el mocha omekngeltengat er tir er a kall, meng mlo diak kim ngemed."
                ]
            },
            {
                "url": "https://www.lds.org/scriptures/bofm/1-ne/17?lang=pau",
                "number": 17,
                "name": "17 Bliongel",
                "summary": [
                    "A Nephi a mlo modurech el mo meruul er a diall – A rubekul a mlomtok er ngii – Ng mlo melasm el meledaes a rengerir meng mlo ouchais chisel a teletelel a Dios el mo er a rechad er a Israel – Ng mlo mui er a klisiichel a Dios – A rubekul a dimlak el kirir el merutech er ngii lel retechii e tedi mo merat el uaia chudel."
                ],
                "verses": [
                    "Chelecha kiluuta el mocha merael er a chelsel oreomel; lomrolam a di merkong el kora di bedul ongos. Meng mle betok a metacher besul me a ringel el kiblo er ngii er a chelsel oreomel me a re bechemam a mlo mechell er a rengalk er a chelsel oreomel.",
                    "Endi ng mle klou a klengeltengat er a Rubak el mle er kemam, me a tech a dimle chemadech ea kimengang, endi re bechemam a mle betok chosechel a detrir meng dimlak le bol sengrenger a rengalk, me tir a mle msisiich el mle uaia re sechal, meng mlo sebecham el tal lomrael e dimlak longiremerum.",
                    "Mi seia uchul meng kired el moltirakl a llechul a Dios. Ele alsekum ea re ngalek el chad a mo oltirakl a llechul a Dios, e ngii a mo mekelid, e smisichid, e kudmeklii a rolel eng mo sebeched el mo lomolm a ikel llechul elle beskid; miseia uchul eng milskemam aikel ki muluusbech er se el taem er a kim kiei er a oreomel.",
                    "Le tia el delengcheklam er a chelsel oreomel a mlo kekemangel leng mlor ngii eiai el rak el kiblara oreomel.",
                    "Elecha kimle er a beluu el kimulmekedong er ngii el kmo, Brikt le ngii el mle betok a rodech me a ilotel a chalakngikl, el ngii el rokui a le kildmokl a Rubak meng diaki mad er a kall. E dirrek el milsa daob, me a ki mulmekedong er ngii el kmo Irreantum, el belkul a kmo betok almel.",
                    "Me chelcha, kimocha mekedecherur a tento er kemam er bitara daob. Oi, alta eng mera el mle betok ongarm el mle er kemam me a kerrior meng diak el sebechemam el lemuches er rokui, endi ng mlo er ngii a klou el deuelreng er a kimei er bita er a daob, me a ki milngeklii el kmo Brikt leng mle betok a rodech er ngii.",
                    "A tara klebesei er a kimngara beluu er a Brikt el mla mo betok el klebsei, ea ngerel a Rubak a mle er ngak el kmo: Bekiis e morael mo er a rois. Mak mlekiis e mirrael mor bebul a rois e lilangel lomkedong er a Rubak.",
                    "Chelcha Rubak a mocha melkoi er ngak el kmo: kemo melasech er a bilas, loltirakl a teletael bo kulecholt er kau, meng mo sebechek el ngoi titrir a re bebil er kau el mo imuul er tia el daob.",
                    "Mak dula el kmo; Rubak, ak mo ngmai a deel er ker el bo kulngoes e ousbech el meruul a dongu el bo kuusbech el melasech er a diall loltirakl er a teletael el bla mochotii er ngak?",
                    "Me a Rubak a ulochotii a basio el ngar ngii a deel meng mlo sebechek el remuul a dongu el bo kuusbech.",
                    "Chelchae ngak el Nephi a rirellii oruoru lousbech a budel a charm, el bo kuusbech er ngii el meruoru er a ngau. Elcha bochak merek eak ngilai cherul bad el meluis meng mlo sebechel chumlii a ngau.",
                    "A Rubak a dimlak el soal aki monguml a ngau er a kimorael er a chelsel oreomel, meng dilu el kmo, ak remuul a keliu el moungil a telemetemul meng mo diak a belkul molengoes;",
                    "Ak dirrek el mo llemesiu er a chelsel oreomel, e mo meledaes er a roliu alsekum ko moltirakl a llechuk, me se el bo moltirakl a llechuk e ak mo omekrael mo er kemiu el mobedul a beluu er a telbiil, me komo medenge el kmo, ngak omekrael er kemiu.",
                    "Oi, a Rubak a dirrek el dilung el kmo: Se el chobora beluu er a telbiil, e ko momedenge el kmo, ngak el Rubak a ngak a Dios; meng ngak el Rubak a millubet er kemiu er a tellemall, e ngilikemiu loltobed er kemiu er a Jerusalem.",
                    "Me ngak el Nephi a mle blechoel loba blakelreng loltirakl a llechul a Rubak, e ulurrimel er a rubekuk el kirel a mesisiich el klaumerang me a blakelreng.",
                    "Ta er a klebesei, e ak mocha remuul a dongu el deel el kullengoes loltobed er a bad.",
                    "Chelcha rubekuk er a losekak el mocha omuchel el mo melasch er a diall, e temlo mengiremerum er ngak el kmo: A ochelled a mla mo kebelung me ngomdasu el kmo ng mo meruul er a diall, e lekong sebechel ngar ngii el mo imuul er tia el klou el daob.",
                    "Mai kaia mle teletelir a rubekuk, er a lomtok er ngak leng dimlak el sorir el mo oureor, e dimlak loumerang el kmo, ng sebechek el dosechii a diall; e dirrek el dimlak loumerang el kmo, ak mla mechedereder er a Rubak.",
                    "Elcha tia rirellak ngak el Nephi meng kmal mlo mekngit a renguk er a delcherecherel a rengrir; elcha lomes er ngak melsal mekngit a renguk, eng bai mlo ungil a rengrir, mete dulang el kmo, a kimedenge el kmo ngdiak el sebechem el doschii a diall, le kimedenge el kmo kau a telkib el ngesonges er a uldasu el diak a rolel e mrellii choa klungel tiang lurreor.",
                    "Me kau a diuaia demad el dimle kleblung el urungulel a rengul; e mla choteklid me kede mla choitii a beluad er a Jerusalem, e mei me kede merorael er a chereomel el kma el beteknga el rak, me a re bechid al dioll e te meringel loureor, e dirrek lomechell er a chelsel oreomel, e betok el ringel a le blo er ngii eldi ta el kodall a dimlak, meng bai ungil a lemlad er a uchei ral tobed er a Jerusalem mellak le bora ika el betok el ringel.",
                    "Me a ikal betok el rak el dechilarm er a chelsel a chereomel eng mle sebeched el ngara deuelreng lousbech a klokled, el ngara chetemed me a blid, el loldeu a rengud.",
                    "Me kemam a medenge el kmo, tirikel chad el kiei er a Jerusalem a melemalt el chad; le tultirakl a llach me a uldesuel a Rubak, me a rokui el tikingel, loltirakl a llechul a Moses; me kedemedenge el kmo te melemalt el chad; ea demad a mle medakt er tir, me kede milrrael le kede mlo orrenges a tikingel, me a ochelled a diuai ngii. Ai kaikid a mle teletelel chomilkingir se el longiremrum e lomtok er kemam.",
                    "Mi tiae ngak el Nephi a mocha mengedecheduch er tir el kmo: Ko moumerang el kmo, a re demad el mle ngelekel a Israel ngmlo sebechir el tuobed er a chimorir a rechad er a Egipten alsekum eng mlo diak lorrenges a tikingel a Rubak.",
                    "E kemiu komomdasu el kmo, ngmlo sebechir el tuobed er a klsibai, alsekum a Rubak a dimlak el du er a Moses me blo loltobed er tir me blo lak el sibai?",
                    "Chelcha komedenge el kmo, a re ngelekel a Israel a mle sibai; kom dirrek el medenge el kmo a urrelir a kmal mlo obraod er tir mete kma el mle chuarm er ngii, meng mlo uchul a klungiolir er a le mengubet er a kelsibai.",
                    "Elcha komedenge el kmo, a Moses a mlodurch er a Rubak el mo meruul er tia el klou lurreor; kom dirrek el medenge el kmo, ngdi mle tekoi er a ngerel, ea debel a Bekerekard el Daob a di ulebii er a belengel, me tedi mlo merael er a medidirt el chutem.",
                    "Endi kemiu a medenge el kmo, a rechad er a Egipten riros er a chelsel a Bekerkard el Daob a mle soldau er a Pharaoh.",
                    "E kom dirrek el medenge el kmo, te milenga Manna er a le ngara lekes el beluu.",
                    "Oi, me kemiu a dirrek el medenge el kmo, a Moses a dimle tekoi er a ngerel lokiu a klisiichel a Dios el mlar ngii, eng chillebedii a bad, meng tilobed a ralm me a re ngelekel a Israel a mlo diak el meched ku rengrir.",
                    "Me chelechang Rubak el Dios er tir, e chosebelir a ulemekrael er tir, loiak medrir a le mellomes, e omesterir a llomes a le klebesei, e meruul mor tir a rokui lungil lomruul mo er a rechad, endi tir a mle medecherecher a rengrir, e milkolk a uldesuir, me te mlo omtok er a Moses me a ngar el Dios.",
                    "Me chelecha eng dimle tekoi er a ngerel e te ngilemed; e mle tekoi er a ngerel omekrael er tir, e di mle tekoi er a ngerel e riruul a betok el tekoi el mor tir, e dimlak a ngii di le ngerang el milkedmokl a le mlak el tekoi er a ngerel.",
                    "E sera bo liuul er a omoachel er a Jordan eng milsterir a klisiichir me te ulechiisterir a re ngalk er se el beluu, e ulemriid er tir me tedi ngilemed.",
                    "Chelcha chomomdasu e tirke el ngalek er tia el beluu, el kiliei er tiael beluu er a telbiil el mlodechelakl rar demad, chomomedasu e temle melemalt el chad? Ak dmu er kemiu el kmo ng diak.",
                    "Chomomdasu ear demad te kuk mla er bab er tir alsekum te mle melemalt. Bo modenge el kmo, ng kmal diak.",
                    "Kamesang, a rokui el tech a diosisiu er a rengul a Rubak; endi ngike el kedung, a moruchei er a rengul a Dios. Kamosang tireka el chad a mla chotngakl a rokui el tekingel a Dios, me te kmal mla mo imis er a delengerenger, me a ngesechel a rengul a Rubak a mla mo imis el kirir; me a Rubak a millebeakl er a beluu el kirir, e miltelat er ngii el kirir a re demad; Oi, ng millebeakl er ngii meng mo uchul a telmellir, e meltelat er ngii el mo er a re demad me te mlo mesisiich e ngiluu.",
                    "Kamosang, a Dios a milebii a beluulechad el kirel morngii a delengchokl, e milebid kid el ngelekel kired el mo kiei er ngii.",
                    "E chomekedelad a ike el melemalt el beluu, e millemall er a re mekngit el beluu.",
                    "E chomekrael er a re melemalt el mo er a ike el lungil beluu, e ar e dengerenger a lolekngemed er tir, e dobeklii a beluu el kirir.",
                    "Ngii a merreder er a babeluades er rokir eleng kingellel, me tia el beluulechad a kongel ochil.",
                    "E klou a beltikelreng er ngii el mo er tirke el nguu meng mo Dios er tir. Kamosang, ng mle betik a rengul er a redemad, meng mirrenged a telbilir Ngii me a Abraham, me a Isak me a Jakob; e dimlak lobes er a telbilir, meng mlo ngoititerir loltobed er tir er a beluu er a Egipten.",
                    "E ulemeklemalt er tir loba chelebed er a le ngara lekes el beluu; leng mlo medecherecher a rengrir el diuai kemiu; me a Rubak a mlo mesmechokl er tir er a delngerengerir. Me nguldurokl a suebek el bersoech el metebetobed a ngau er ngii el mlo er tir, ea uriul er a lobangech e ngulchotii er tir a teletelel e te moungil; e tia el teletael a kmal mle e ungil kmal mle beot, leng mle kirir el di mo omes er se el kirir lomes er ngii; endi betengel tia el teletael, el kmal mle beot, me te mle betok a ngilemed.",
                    "Me te mlo medecherecher a rengrir er a tara taem el mo er a tara taem, me te mlekiis el mo omtok er a Moses, e dirrek el mlo omtok er a Dios; endi komedenge el kmo, ngdi ulemekrael er tir er a diak el mochit el klisichel me temlo soiseb er a beluu er a telbiil.",
                    "Elecha uriul er a ika el betok el tekoi, e te mla lmuut el mo medecheduch er a klengit, meng diak kudenge el kmo ngoingerang, endi kmedenge el kmo ngdi kmeed ku temo nguemed; a kmal lungil medenge el kmo ng ngarngii a sils el tir a di mo nguemed el di mo medechel a re di mekesai el mo mengai el mo mekelebus.",
                    "Mi sei auchul me a Rubak a dilu er a demak el kmo, mtobed el mo er a chereomel; me a re chiJews a dirrek lulsiik er ngii el melai er a klengar re ngii, oi, me kemiu meng dirrek el somiu el melai er a klengar er ngii; me kemiu omekeuad er a rechad leng ngar ngii er a rengmiu me kom diuai tir.",
                    "Kemiu a mereched a rengmiu el mo rullii a mekngit, e meoud el mo lotkii a Rubak el Dios er kemiu. Kemiu a mla mesa anghel, meng mla mengedecheduch er kemiu; oi, komla rongesii a le bebil er a taem el mengululau leko er kemiu el kekree ngerel, endi kemiu a mla mo diak molechesuar, meng dikea el sebechiu el mo melechesiu a tekingel; misei a uchul meng mocha mengedecheduch er kemiu el uaia ngerel a drumk, meng di mo melmesim a beluulechad el leko dile metiud.",
                    "Kom dirrek el medengel kmo, ngdi klisiichel a tekoi er a ngerel, el ngii a kot el ngar bab, ea beluulechad a sebechel mo dibus; oi, kom dirrek el medengel kmo, ngdi tekoi er a ngerel, eng sebechel di mo moded a betok el risois, me a moded a di metemall. Me a le uaisei, eng mekerae kmal di medecherecher a ika el rengmiu?",
                    "Kamesa klechad er ngak el mla metiud er a klengit el reng el kiriu, me a ringel a ngar er a renguk, le kbekikl kmo, kele bom mriid el mo cherchar. Elechang eak mui er a Reng er a Dios, me a bedengek a diak a klisiichel.",
                    "Elecha bochak merek el melkoi a ika el tekoi, eng mlo kesib a rengrir er ngak, me a leko tobekak lomidokl er ngak er a dmolech el daob; mi tia el leko te me omdechem er ngak, ea kmocha melekoi er tir el kmo: a kuba ngklel a Dios lolab a bekel klisiich, eak dmu er kemiu el kmo, lako morutech er ngak, ele ngak a mui er a klisiichel a Dios, me a rokui el bedengek a di mui er ngii, me ngke el nguu a chimal me er ngak a di mechimetemet el di mouaia merat el chudel, me ngii a dimo diak el ngerang al taut er ngii a klisiichel a Dios.",
                    "Me tiaikid e ngak el Nephi a dilu er tir el kmo, chelchang dikea el luut el mengiremrum er a demrir, me a lechub el chetirir lolengeseu er ngak, le Dios a mla dmu er ngak el kmo, molasech er a diall.",
                    "Mak dilur tir el kmo, a ike el rokui el le du er ngak a Dios el kmo bo moruul a di mo sebechek el remuul. Mal sekum eng dmu er ngak el kmo, mdur tia el ralm me bo el beluu, eng kirel mo beluu, le lsekum ak dulii, eng mo mekedmokl.",
                    "Me elechang alsekum a Rubak a mera el ngar ngii a klou el klisiichel, meng meruul a betok longasireng el mo er a rengelkel, eng mekera e diak el sebechel losisecheklak el mo sebechek el dosechii a diall.",
                    "Chelecha ngak el Nephi a mle betok el tekoi ak dilu el mo er a rubekuk el mle mesisiich me tedi mlo teleu a ngerir e mlo diak el sebechir lomtok er ngak, me a lechub e ka lullasm el me merutech er ngak el mlo betok el klebesei; lel rirtechak ea chad a di mo merat er medak. A Reng er a Dios a kmal mle mesisiich meng mlor ngii a rengel mor tir!",
                    "A tara klebesei ea Rubak a dilur ngak el kmo: modersii a chimam el mo er a rubekum, ng diak le mekesakl, ak diosebek a rengrir, a Rubak a dilung, me bo lodenge el kmo ngak a Rubak el Dios er tir.",
                    "Me a kuldersii a chimak el mo er a rubekuk, eng dimlak el bole merat er medak, ng bai di ulsebek a rengrir de tedi mlo omritel, el di mlo mad er a ike el tekoi el Ngii a dilung.",
                    "Me chelecha te dula el kmo: aki mla mo ungil medenge el kmo, Rubak obengkem, le kimla mo medengelii a klisiichel a Rubak el mle er kemam me a kidi mlo omritel. Me tirka di mlo moat er medak el leko te mochu mengull er ngak: me ak dula er tir el kmo, ng diak, ngak a ta er kemiu, e kekerei lochelliu; me moluluuch er a Rubak el Dios er kemiu, e mongull er a demmiu me a delmiu, me bol kemangel a klengar er kemiu er a beluu el Rubak el Dios er kau a mo meskau."
                ]
            },
            {
                "url": "https://www.lds.org/scriptures/bofm/1-ne/18?lang=pau",
                "number": 18,
                "name": "18 Bliongel",
                "summary": [
                    "A diall a merkong – chisel a cherellel a Jakob me a Josef – tia el cheldebechel a tobeda el mo bedul a beluu er a telbiil – A re ngelekel a Ishmael me a re becherir a mlo benterir el mlo omtok – A Nephi a millechet, me a diall a mlo luut er a klou el ses el iolt – A Nephi a le kedekedii, me a nglunguchel cholleklii a ses el iolt – Te merema er a beluu er a telbiil."
                ],
                "verses": [
                    "Elcha el taem e temlo mengull er a Rubak, e mlo obengkek me a kidilak loureor lousbech aika el kerrekar el kmal ngodech a teletael er a ureor el kimngar ngii. Ea Rubak a di mle blechoel lolecholt er ngak er a teletelel a kerrekar a doruul el mo diall.",
                    "Elcha ngak el Nephi a dimlak kulasech a ika el kerrekar el uaia teletelel a loruul a rechad, me a dimlak kuruul er a diall el uaia ikel loruul a rechad; Ak mirruul er ngii loltirakl er a teletael lolecholt er ngak a Rubak, meng dimlak el uaia teletelel a urelir a rechad.",
                    "Me ngak el Nephi a mle blechoel mo er a rois, e melluluuch el blechoel mo er a Rubak; miseia uchul ea Rubak a ullecholt er ngak a betok el mengasireng el tekoi.",
                    "Me a tara klebesei er a bochak merek er a diall el di mlotirakl a tekingel a Rubak, me a rubekuk er a lesa klungiolel, me a ureor el mlorngii el kmal mle meringel chad, e teliluut el ngmai a rengrir el meriou er medal a Rubak.",
                    "A tara klebseei ea ngerel a Rubak a mle er a demak el kmo, ng kiram el mekiis e merael mo soiseb er a diall.",
                    "A bochal klukuk er a uriul er a kiblam kedmokl a rokui el klalo, me a betok el rodech me a techel a charm er a chereomel, me a betok lilaout, me a klalo el Rubak a dilu mngai, ea kimocha soiseb er a diall lolab a telchellam, me a tane er kemam, me a ikel kloklam el kimngilai, a remekekrei el mo er a remeklou, e morolael mo er a chelsel a diall lobetetrir a rebechemam me a rengelekam.",
                    "Elecha demak a mlamor ngii a re terung el ngelekel sechal el mlechell er a oreomel; a Jakob a mle ngklel a klou, ea Josef a mle kekerei.",
                    "Elchang mla mongmasech a rokui el telechull, me a klalo el le dilu Rubak me a kingmai, me a kimocha metengel mo er a diall e mocha omekall loltirakl er a iolt el mo bedul a beluu er a telbiil.",
                    "Elcha uriul er aki momekall loltirakl er a yolt el mle betok el klebsei, ea rubekuk me a re rengelekel a Ishmael me a rebecherir a mocha meruul er a ungil klebesei, me te mocha meloik, e mengitakl, e melkoi a mekngit el teletelel a cheldecheduch, e ulebes el kmo, ng klisiichel techang a uchul me te ngar tiang, e mirrael mo imong el mekngit omerellir.",
                    "Elecha ngak el Nephi a kmal medektang, le kumdasu el kmo, a Rubak a mo kesib a rengul er kemam, e melsemam el kirel a kentemam me a kimol ruchorech el mo er a dilochel er a daob; me chelecha ngak el Nephi a mocha melkoi er tir a klemerang; endi tir a mlo kesib a rengerir rengak e dilung el kmo: kemam a diak el somam a kekre lochellam a bo lorredel er kemam.",
                    "Elcha Laman me a Lemuel a mlekiis el ngmai lechet el lochetak e ulemekcharm er ngak, endi Rubak a mlechititerir leng mle soal mo chotii a klisiichel el di moltirakl a ikel tekingel kirir a re dengerenger.",
                    "Elecha bochal merek el lochetak meng mlo diak kungitentik, e tia el kombas el le kildmeklii a Rubak a mlo diak loureor.",
                    "Meng mlo diak lodengei el kmo, tomsiuel er a diall el mo er ker, e lmuut kung meng mlor ngii a klou el mekngit el ianged, Oi e mlorngii a klou el ses el yolt, meng mlorngii edei el klebesei el ki moubetetelluut me te kmal mlo medakt le rengreir e tedi mo remos er a daob; endi dimlak el kedekedak.",
                    "A uriul er a ongeua el klebesei el ki moubetetelluut, ea ses el iolt a liluut el mo meringel.",
                    "Elecha kemam a rengmam a kidi mo remiid er a dilochel. Ea ongewa er a klebesei er a kimoluut, ea rubekuk a kol mocha omdesuael kmo, a chimal a Rubak a mla me ertir, me chelcha tedi monguemed alsekum ngdiak bo louuchel a rengerir er a kenterir; me te mermang me te mocha kudoked a lechetel a chimak, el merael mla mo oburk, me a ochik meng dirrek el kmal mla mo oburk, meng merael mle meringel.",
                    "Endi akdi millanges el mo er a Dios, e uleldanges er ngii el tial sils, e dimlak kungiremerum lomtok er a Rubak el kirel a betok el ringel el mle erngak.",
                    "Elecha demak el Lehi a mle betok lolekoi er tir, me a rengelkel a Ishmael el sechal, endi tirka mlo melkoi a chelbedel a ngii dilechad el mlo mesebechakl er ngak; ea demak me a delak el kmal chudelang, e dirrek el kmal chormang er a uldesuir er a rengelekir a dimlo mechiuaiu el diuaia le silecher.",
                    "Elecha klou el klengit el reng me a lengelir el kirel a kenterir er a rubekuk, a mlo uchul le kiloe temo mesa Dios er tir, me a cheball er a beterrir a kilong moriou el mo mechiuaiu er a chebechab; Oi ng di kilo temo mechoit lobengkel a klengit el reng el mou debull er a daob.",
                    "Me a Jakob me a Josef el kmal dirke mle mekekerei me tuluusbech er a delemam lomka ertir a dirrek el mlo chuarm le ringel el mlo er a derrir, me a bechik me a iuosech er a medal me a nglunguchel, me a rengelekek a dimlak el demedemek a rengrir er a rubekuk mel kedekedak.",
                    "Ng dimlak a ngodech, ng dimle klisiichel a Dios el kilo te metemall er ngii, a dilemedemek a rengerir, me tia ra bocha lodngei el kmo, temo remiid er a dilochel, e te mocha ouuchel a rengerir er a omerellir me te mocha kodekedak.",
                    "Elecha le kedekedak, e ak mocha nguu a kombas, ea knguu e ngoureor loltirakl er sel soak. Mak mocha meluluuch el mo er a Rubak; ea uriul er a kululuuch, eng mlo diak a iolt, me a yanged a mlo ungil, e mlorngii a klou el iusech.",
                    "Elecha eng ngak el Nephi a mlo omekall er a diall, me a kiluutael mocha omekall el mo bedul a beluu er a telbiil.",
                    "Ng mlo betok el klebesei el ki momekall e kol meremae er a beluu er a telbiil; me a kimlo er a bluu me a ki mekedechor a tentoer kemam, e mengeklii el kmo beluu er a telbiil.",
                    "Elecha kimocha meruul a sers, e melalem a tane, me a ki dilalm a rokui el tane er kamam el kimngilai er a Jerusalem el mei. Ea uriul eng dilubech el kmal mlo bekerredechel, meng mlo klou a klengeltengat el me er kemam.",
                    "Elecha kimlo metik el ngarngii er a beluu er a telbiil, er tiael kimorael er a chereomel, a betok el bedengel a charm, a kerbou me a ox, me a roba, me a uos, me a kaming, me a teblik el kaming, me a betok el charm el kirel dousbech a rechad. E miltik a betok el bedengel a deel, me a kolt me a silber me a bekerekard el deel."
                ]
            }
        ],
        "summary": [
            "Cheldechedechal a Lehi me a bechil er a Sariah me a teuang el ngelekel sechal (el omuchel er a kot el klou) el Laman, eng mo Lemuel, eng mo Sam me a Nephi. A Rubak a cholchelechel er a Lehi me le tobed er a Jerusalem, le ngii a ulemlaoch el mo er a rechad el kirel a keuterir, me te mlo osiik el melemall er a klengar er ngii. Ng mirrael el edei el klebesei el obengkel a telungalk er ngii el mo er a oreomel. A Nephi a ngoititerir a rodam er ngii e lmuut er mo er a Jerusalem el kirel a rekord er a re chiJews. Chisel a chebulir. Te ngoititerir a rengelekel a Ishmael redil el mo becherir. Te ngoititerir a retelungalek er tir er tuobel el mo er a oreomel. A chelbulir me a ringel er a chelsel oreomel. A teletelel omerolir. Te mei er a klou el daob. A rodam er a Nephi a mlo omtok er ngii. Ng chemas a rengrir e dosechii a diall. Tomekedong er a ngklel a basio el kmo Kekeuii. Te dobechii a klou el daob el mo er a beluu er a telbiil me a lmuut el bebil. Tiang a oltirakl a chedechedechal a Nephi, me a lechub, e ngak el Nephi a milluches er tiang el rekord."
        ],
        "text": null
    },
    {
        "url": "https://www.lds.org/scriptures/bofm/2-ne?lang=pau",
        "id": "2-ne",
        "full_localized_name": "2 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/2-ne/1?lang=pau",
                "number": 1,
                "name": "1 Bliongel",
                "summary": [
                    "A Lehi omlaoch el kirel a beluu er a telbiil – A remo ngelekel ruriul klebesei a mo obriid e modechelakl alsekum e temo otngeklii a Ditang el Edaol er a Israel – Ngorrimel er a rengelekel me bo lia bilel a llemalt."
                ],
                "verses": [
                    "Elecha tara klebesei e ngak el Nephi er a bochak merek el lolsisechakl er a rebebil er ngak, ea demmam el Lehi a dirrek el milngedecheduch a bebil er a tekoi el mo er tir, e ulemeklatk er tir er a meklou el tekoi el Rubak a mla remuul el mortir, er a loltobed er tir er a beluu er a Jerusalem.",
                    "E dirrek el millekoi er tir er a ultekengir er a kimngara daob, me a klechubechub er a Dios mete silobel, el dimlak el le ngemed er a daob.",
                    "E dirrek el millekoi er tir el kirel a beluu er a telbiil el bla lenguu, ng meral chubechub chad a Dios el di mla mesubed er kemam, me a kitilobed er a beluu er a Jerusalem.",
                    "Ng dilul el kmo, kamosang akmla mesa er a ues me ak medengei el kmo, a Jerusalem a mla meriou, malsekum e kerdi mlar ngii, e kid a di mlo nguemed.",
                    "Meng merael betok el ringel a deblo erngii, endi kid tial mla mei er a beluu er a telbiil el ngii a ngaruchei er a rokui el beluu; ng beluu el ngii a Rubak el Dios a dilur ngak el kmo ng mo blurrir a rengelekek. Oi, a Rubak a mla meskak ngak me a rengelekek tial beluu el mo cherechar, e dirrek el mor tirkel Rubak a mo omekrael er tir er a ngodech el beluu el mei.",
                    "Misei e ngak el Lehi omlaoch ele a Reng el ngar ngak a kmo, ng diak a ngodech el me er tial beluu, e ndi merekmoel tirkel chimal a Dios a mo omekrael er tir el mei.",
                    "Me chelechang e tial beluu, a mla mechedaol mo er ngikel ngii a nguu el mei. Eal sekum temo mesiou er ngii loltirakl a llechul el bla lebesterir, eng mo beluu er a budech el mo ertir; meng diak le bol sibai, meng di mo kenterir a mo ngodechii, le alsekum temo dengrenger ea beluu a mo medebeakl el kirir, ea bo le mekedung eng mo mukngeltengat el diak a ulebengelel.",
                    "E chelchang bleketakl el kmo tial beluu a diak le kirel mo mocholt er mo er a bebil er a beluu, ele betok el beluu a lemei ete sokedii, meng mo diak a blingeled.",
                    "Me chelcha e ngak el Lehi me a Dios a bla kimrengedii a telbilam el kmo, alsekum tirkel ngii a mellai er tir er a Jerusalem a mo oltirakl a llechul eng mo ungil beserir er tial beluu, e diak a ngodech el beluu el mei, me tia kmal di mo belurrir el ditir el tang. Eael sekum temo oltirakl a llechul, e temo ngeltengat er tial beluu, e diak a me oldechelakl er tir, me a lechub e bo lorribech a kloklir, me temo kiei el ngara budech el mo cherechar.",
                    "Endi chelchael sekum ea tara klebsei e te merael mo diak loumerang, e obes aikel meklou el klengeltengat el mla er a chimal a Rubak – me te mla mo medengelii a uchelel a beluulechad; me a rechad, ma klemedengei er a meklou e mengasireng el urerel a Rubak er a uchelel a blebelel a beluulechad, e mla nguu a klisiich el meruul a betok el tekoi loba klemrang; e cholab a rokui le llach el mlara kot luchul, e mlechetakel er a diak a ulebengelel klungiolel a rengul el mer tial meringel chad el beluu er a telbiil, e elechang ak subedemiu el kmo, alsekum ea tara klebesei e temo chotngeklii a Ditael Edaol er a Israel, el Merael losobel, el Ngii Osobelir e Dios er tir, e seia mo uchul ea olbedabel er a ngii el melmalt a mo obengkangek er bebrir.",
                    "Oi, ngmo ngmai el mei a ngodech el beluu, e mesterir a klisiich, e ngemai er tir aikel ngii a chetemir, me temo obriid e modechelakl.",
                    "Oi, sel el ngara tang el mo er a tara cheroll, eng mo erngii a rasech el mo mechoit, me a ongarm a mer tir; miseia uchul me ak melekoi er kemiu e rengelkei, me llak mobes e bom moltirakl a tikingek.",
                    "Mei me bekiis; bekiis er tiael lobraod el cheliuaiu el mngar ngii, Oi, el ngii a cheliuaiu er a ilkolk, e mngubet a ikal bombatel el ngii omak er kemiu, el ngii el bombatel omak er a rengalk el chad, me te mekurs el mo chelsimer er a diak a ulebengeled deliobech er a ringel me a kodall.",
                    "Bekiis, bekiis er a chutem e merenges a tekingel a mechitechetong el delmiu, el di kmedung mo er a debull, el ngii a diak a mong el lemuut er ngii; ngdi kesai kuel klebesei e ak mo er a chutem.",
                    "Kamosang, a Rubak a mlasebelii a delbengek er a beluu er a ringel; Ak mla mesa klebkellel, me a chimal a beltik el reng er ngii a mengeluolu er ngak.",
                    "Meng soak chobo molatk e moltirakl a llechul me a uldesuel a Rubak; tiaikid sel luuchul a kentil a renguk er a uchei el mei.",
                    "Meng di blechoel ngar ngii a mekngit er a renguk, le kdi bekikl el kmo, a delcherecherel a rengemiu a mo uchul ea Rubak a mochoitii a ngesechel a rengul mer kemiu me komo medort e chobriid el mo cherechar.",
                    "Me a lechub ea dellebeakl a mer kemiu el mo er a betok el cheroll; kom di mo blechoel losiuek a saider me a bosech a meldingel, me kemiu a mo cheraro er a re betok, el le bo longetakel er kemiu a diablong el moer sel soal le komla mo sibil.",
                    "Rengelkei, cholkum a ikael tekoi a diak le mer kemiu, e bai le borngii a beltik el reng er a Rubak el mer kemiu, e bom ngellitel er a rengul. Endi sel uldesuel a mo mekedmokl; le omrellel a melemalt el mo cherchar.",
                    "E ngii a mla dmuel kmo: Alsekum e komoltirakl a llechuk, eng mo ungil besemiu er tial bluu; endi alsekum eng diak bo moltirakl a llechuk e komo er cheroid er medak.",
                    "Elecha ditael rolel eng mo er ngii a budech me a deuel reng er ngak el kiriu er a uchei er a bo kikrii tial bluulechad, meng diak bora debull el ngara klengit el reng, alsekum komekiis er a chutem el mo chad, e bo lultebechel a rengmiu el mo tael luldasu, e ta rengemiu er a rokui el tekoi, meng diak obom sibai.",
                    "Mellak leko er kemiu a klou el dellebeakl; e dirrek el lak mongesechii a rengul a melemalt el Dios, me le bo luuchul a telmelliu, Oi, sel diak a ulebengelel tellemall el mo er a delbenged me a bedenged.",
                    "Ka bekiis e rengelkei; e mnguu a bilel a llemalt el nguu el loiang. Mkedoked a bombatel el melechet er kemiu, e mem tobed er a ilekolk, e bekiis er a chebechab.",
                    "Klem mluut lomtok er a ochelliu, el ungil a uldesuel, e ultirakl a llechul a Dios er a detobed er a Jerusalem el mer chelchang, el Dios ousbech er ngii el chimal lobekid el mera beluu er a telbiil, ele le mlak ngii e kede mlad er a kall er a chelsel choreomel; e kemiu chokor e leko ko momekewad er ngii; Oi, ng kmal betok el ringel me a chelbuul a le bloerngii el kemiu a uchul.",
                    "Me a kumritel er a dakt el bekikl le komo le lemuut lodelcheklii; kemiu tial loltelechakl er ngii el kmo ngosiik a klisiich e soal mo merreder er kemiu; endi ngak a medengel kmo, ng diak losiik a klisiich me a omerreder, ng bai osiik odanges el mo er a Dios, me a mo cherechar el klungioliu.",
                    "E kemiu a mengiremerum leng ngii el di beches el melekoi er kemiu. Kom kmuel kmo ng kmal meringel a tikingel, e mlo kesib a rengul; endi a meringel el tekoi a rengelel a klisiichel a tekingel a Dios el mla er ngii, me a ngasech reng el molekoi er ngii a klemrang, el ngii a ngara Dios, meng dimlak el sebechel lorkedii, meng mle chemolt er kemiu el kirel a kentemiu.",
                    "Meng meral ngar ngii a klisiichel a Dios lobang, me a uchul sel lollach eng kiriu lorrenges. Meng diak le ngii, ng Reng er a Rubak lobengekel a mekngii a ngerel e melekoi meng diak el sebechel di lmuk.",
                    "Elecha kimiu el ngelkek er a Laman me a Lemuel me a Sam me a rengelekek el ngelekel a Ishmael el sechal, alsekum e komorrenges a tikingel a Nephi, endiak bom ngemed. Alsekum ko morrenges er ngii e ak mo meskemiu sel kot el klengeltengat el kubang.",
                    "Ealesekum eng diak bo morrenges er ngii, eak nguu sel kot el klengeltengat el kubang el msang.",
                    "Elecha kau el Zoram, a kulekoi er kau; kau a mesiungel a Laban, endi kau a tilobed er a Jerusalem el mei, me a kmedengei el kmo kau a meral sechelil a ngelkek er a Nephi el mor medad.",
                    "Me kau tial mle mesisiich a klaumera er kau, me a rengelekem a mo ngmai a klengeltengat ngii me a rengelekel meng mo ungil a klengar er tir er tial beluu, ngdi mo kenterir a mouchul eng mo remiid a klungiolel a delengcheklir er tial beluu el mo cherchar.",
                    "Mal sekum e ko moltirakl a llechul a Rubak, ea Rubak a mla choterkeklii tial beluu el blurir a rengelkem tir me a rengelekir a re ngelekek."
                ]
            },
            {
                "url": "https://www.lds.org/scriptures/bofm/2-ne/2?lang=pau",
                "number": 2,
                "name": "2 Bliongel",
                "summary": [
                    "A Edaol Messiah a ngii a doiak ngii el mo suobel – A mimokl el rengud el mo mlilt a klou a ultutelel kirel a klengar me a terebel er a klechad – A Adam a rirebet meng mo sebeched el me ngar – A rechad a mimokl el ngiltii a budech me a diak a ulebengelel klengar."
                ],
                "verses": [
                    "Elecha kmelkoi er kau el Jakob. Kau a mle kot el kulchellau er a ikel sils el blok arm er a chelsel oreomel. Me sera chomkekrei eng mle betok longarm me a klengit el reng chobloer ngii, le rubekmiu el mlo mekngit a teletelir.",
                    "Endi chelechang e Jakob, kau el kot e kulchellau er a dengar oreomel, a ungil medngelii a klisiichel a Dios; me a ongarm el bloer ngii a mouchul a klisiichem.",
                    "Me chelchang a reng er kau a mo ngeltengat, e mo kiei el ngara budech lobengkel obkum er a Nephi; Ea klengar re kau a mo mechoit el mesiou er a Dios er kau. Seia uchul ea kmedengei el kmo, ke mla suobel, lokiu a melmalt el Oseblem; le kelma mesang er sel le terka temel a rokui el tekoi, e ngii a mei el mo olsobel er a rokui el chad.",
                    "E kau er sera chomkekrei, e ke milsa klebkellel; me ke ngeltengat el diuai tirkel el tir a momesang er a tech el ngii a mo olsisechakl er tir; ele Reng a diosisiu er chelii, me chelechang, me a mo cherechar. Me a rael a mla mekedmokl, er sera rebet er a chad, a rolel e kede mo suobel a mo er a ngii dilechad.",
                    "Ea rokui el chad, a di ngar ngii a klaodengei er tir el sebechir el medengelii a ungil me a mekngit. Ea llach a mla mei er a chad. Me a bo doba llach en diak a chad el klikiid; me a lechub e kede kmo, a llach a uchul ea chad a ngii a chelsimer. Oi, me a bo doba llach er a klechad e te mil chesimer; me a dirrek el bo doba llach er a reng, me te dirrek el diak boltab er a ngarngii a klungiaol, e mo remiid el mo er a klengit el reng el mo cherechar.",
                    "Me chelcha roled el mo suobel a mei loiak a Edaol Messiah el ngii a mui er a klisiichel a Dios lolsobel me a klemerang.",
                    "Kamosang, ngii a di mle ngii el mlo melenget el kirel a klengit, meng mo mekekad aikel el mo metemall el llach, el kirir tirkel mo llmangel a rengerir, e ouchel a rengerir; e diak a ngodech el mekekad a belsel kirel a meltemall el llach.",
                    "Miseia uchul meng mera el klou a ultutlel bo lodengei ika el tekoi a rechad er a bluuelchad er rokir, e bo lodengei el kmo, ng diak a tech el sebechel mo er medal a Dios, el diak lultuil er a omerellel, me a kle chelbechub er ngii, me a ngesuil a Edaol Messiah, el mo tongetengii a klengar rengii er a tech, e liluut el nguu loba klisiichel a Reng, meng mo sebechel mo erngii okiis er a kodall, el ngii a mo kot el mo mekiis.",
                    "Meng ngii a kot el rodech el mo er a Dios, meng mo kudmeklii a ungi delwill el mo er a rokui el ngalk el chad, me tirkel moumerang er ngii a mo suobel.",
                    "Meng tiaikid lungil deluill a uchul me a rokui el chad a sebechir el mo er a Dios; seia uchul me temo dechor re medal, el ngii a mo oukerrekriil er tir loba klemrang me a kle chedaol el ngar er ngii. Miseia uchul me a ulebengelel a rokui le llach el le bilskid a Ditang el Edaol, a ngar ngii a telkael belsel, e tial blals el telkael, a dita berredel ngii me a deuelreng el telkael ngara bitang, el ngii ochotii a belkul a tngakireng.",
                    "Ng kirel ngar ngii erbitang el kautok er a rokui el tekoi. Alsekum engdiak, e kot el kulchellii er akngara oreomel, en diak el sebechel ngar ngii a ungil tekoi, me a lechub eng mekngit, me a lechub eng chedaol me a lechub el chelbuul, me a ungil me a lechub el mekngit. Me a rokui el tekoi a di mo tang; Malsekum eng ngar ngii a ditang el bedenged, eng kirel lulkeuad, leng diak a klengar me a kodall el diak a uldikel me a budech, me a deuelreng me a klengit el reng me a omelechesiu me a lechub en diak domelchesiu.",
                    "Me a leuaisei e ngulbeob el diak a belkul; meng dimlak a uldasu el kirel a uchul e ngulbeob. Me a leuaisei eng tomellii a llemesel a Dios me a uldesuel kirel a diak a ulebengelel, me a klisiichel me a klechubechub er ngii me a llemeltel.",
                    "Me a lsekum e ke kmo ng diak a llach, eng kirem el mocha kmo ng diak a klengit. Me a lsekum e ke kmo ng diak a klengit, eng mocha kirem el kmo ng diak a llemalt. Elelak a llemalt e ng diak a deuelreng. Ea lsekum eng diak a llemalt me a deuelreng, e ng diak a blals me a lechub eng klengitelreng. Ea Isekum eng diak a ika el tekoi eng diak a Dios. Ea Isekum eng diak a Dios, e kid me kede dibus, me a beluulchad meng diak; leng dimlak lobeob a ngii di le klalo, me a lechub eng ngomruul tekoi, me a lechup eng tekoi el doruul el kirel; me a le uaisei eng locha di mlo diak a ngii dile ngerang.",
                    "Elecha rungalk, ak melkoi er kau aikang el lorellem e sublem; ele Dios a mera el ngar ngii, e Ngii a mleob a rokui el tekoi, me a ianged me a chutem, me a rokui el tekoi el ngar er a chelsel, luldekial a tekoi el kid a meruul, me a tekoi el doruul kirel.",
                    "Meng mo sebechel mekedmokl a uldesuel kirel a mo cherchar el klengar er a chad, me a uriul er a le bebii a kot el demad me a delad me a charm er a ked, me a suebek el charm er a mlidiul, me a uldekial a rokui klalo el lulbeob, eng kirel mocharngii a chomtok; me a blul rodech lomtok er a kerrekar er a klengar; a tang a merkos me a chimong a mechuuached.",
                    "Miseia uchul a Rubak el Dios a milchere chad meng dingii el melilt a loruul. Me a chad a diak el sebechel melilt alsekum eng diak a ngara bitang me a bitang e mengususeu er ngii.",
                    "E ngak el Lehi, lultuil er a ikel blak chuiu, a mlo medengel kmo a anghel er a Dios, a ngar ngii, leng ngelluches el kmo, ng rirebet er a ianged e mlo diablong, leng mirruul a ikel mekngit er medal a Dios.",
                    "Ng rebetel er a ianged auchul meng mlo mekngit el mo cherechar, meng mle soal a rokui el chad a bo le mekngit. Me ng kaikid el chuodel bersoech, el diablong, el demal a rokui el blulak, a dilu er a Eva elkmo: a chom kelii tia el blul rodech en diak o mad, ke bai mo uaia Dios el medengelii a ungil me a mekngit.",
                    "Me a Adam me a Eva er a le kelii a blul rodech e te mlodik er a sers er a Eden, e mlo oureor er a chutem.",
                    "Me chelecha te mlo oungalek el mlo uchul a telungalk er a bluulechad.",
                    "Me a klengar er a rengelekel a chad a mlo mekekmanget leng mle soal a Dios a bo el sebechir el mo ouuchel a rengrir er a kentrir er a dirkel chad; mitia mlo techall el le bilsterir a Dios meng kilmanget a klengar er tir, leng mle llach el Rubak el Dios a milsterir a re chad. Leng mlar ngii a llechul kmo, a rokui el chad a kirir el mo ouuchel a rengrir er a kenterir, leng ngulchotii er a rokui el chad el kmo, te ririid leng kentil a kot el Edam me a Edil.",
                    "Egndi chelechang alsekum a Adam a dimlak el temellii a llach eng dimlak el rebet, meng di kiliei er a sers er a Eden. Me a rokui el tekoi lulbeob a dimlo uai ngii er a le kot lobeob; e di uaisei el mo cherchar el diak a ulebengelel.",
                    "Meng dimlak bo loungalk, e dimle uaisei el mekedung, e diak bol deu a rengrir, leng diak lodengelii a klengit el reng; el diak loruul a ungil leng diak lodngelii a mekngit.",
                    "Endi, a rokui el tekoi a mla mekedmokl er a llemesel ngikei el medengei a rokui el tekoi.",
                    "A Adam a rirebet meng mo sebechel mor ngii a chad; ea chad a ngar, meng mo sebechel mor ngii a deuelreng er a rengul.",
                    "Me a lemei Messiah er se el bochale temel a rokui el tekoi, el mo olsobel er a re chad er a rebetir. Misei el le seblang er a rebet er tir, eng mla mo sebechir el ditir er chelcha el mor medad le temla mo medngelii a ungil me a mekngit; meng di tir el melilt a loruul, el diak omesterir a chelngelir; ng di merekmo le blals el mor ngii er a uriul klebesei el kirel a miltemall el llach el bla le beskid a Dios.",
                    "Sei a uchul me a chad a di ngar se el lungil er ngii a reng er a tech, le ike el kirel mor ngii a di bla lengai. Mal seual eng ngiltii a budech me a diak a ulebengelel klengar lokiu a klou el meruul a deluill el kirir a rokui el chad, me a lechub e te ngiltii a klsibai me a kodall, le te mechetakl er a klisiichel a Diablong; leng di blechoel mengesuseu er a rechad me le bora ringel el di uai ngii.",
                    "Me chelcha e rungalk ea kuureng me momes el mo er a klou el meruul a deluill, e bo moltirakl a meklou a ultutelel el llechul e bo moumerang a tikingel e mngiltii a diak a ulebengelel klengar loltirakl er a Reng er Ngii el Edaol;",
                    "Ea llak bom ngiltii a kodall el diak a ulebengelel, loltirakl er a soal a tech me a mekngit el ngar ngii, el msa klisiichel a reng er a diablong me ngorkedau e ngoikau el mo er a beluu er a ngau meng mo merreder er kau el nga er a cheungel a rengedel.",
                    "Akmla dmu ika el sesel tekoi leko er kemiu er rokui el ngelekek er a ika el luriul klebesei er a kle kekrongel el tedeb el temek; el blak ngiltii a ungil er ngii le kmlo oltirakl a tekingir a re profet. Meng diak a ngodech el kusiik er ngii, ng di ta el diak a ulebengelel klungiaol mo er a delbengiu. Boluaisei."
                ]
            },
            {
                "url": "https://www.lds.org/scriptures/bofm/2-ne/3?lang=pau",
                "number": 3,
                "name": "3 Bliongel",
                "summary": [
                    "A Josef er a le ngar er a Egipten, eng milsa ues el mle chemolt a rechedal a Nephi – Ngulemlaoch el kirel a Joseph Smith el ngii a uriul klebesei el chad er a ulaoch; me a Moses el ngii a mo oltobed er a rechad er a Israel; me a le beleoholt a Babier er a Mormon."
                ],
                "verses": [
                    "Elecha kmelekoi er kau e Josef el kemril a ngikel. Kau a mlechell er a chereomel er sera blek chebuul; oi, aikel sils er a kngara klou el klengitelreng ea delam a milchellau.",
                    "Me a Rubak lomekngeltengat er tia el beluu leko er kau, el ngii a meringel chad el beluu, el mo beluam e mo blurrir a remo ngeleker me a rubekum, ngmo delengchekliu el mo cherechar, alsekum komoltirakl a llechul a Ditang el Edaol er a Israel.",
                    "Me chelechang e Josef el kemril a ngikel el kulba el tuobed er a chereomel me a ringel, a kulengit er a Rubak me lomekngeltengat er kau el mo cherchar, me a remo ngelkem a diak di bolngemed er rokui.",
                    "Kau a rodech el mlar ngak, me ngak a uchuk ngikei el Josef el mle ngai el mo kelbus er a Egipten. Ng mle meklou a telbiil merrenged ra delongelel a Rubak me a Josef.",
                    "Me a Josef a milsa tia el taem el de kiei er ngii. Meng ngiluu a ulterkokl tekingel a Rubak el kmo, a remo redechel a delem a mo uchul ea Rubak el Dios a mo chokisii a kedung el rachel el mo er a blai er a Israel; ng diak el Messiah, tia el rachel a mo mecham endi diak le bo el mechoit er a telbilel a Rubak meng Messiah a mo chemolt er tir er a uriul klebsei, er a reng er a klisiich, el moltobed er tir er a iilkolk el me ra llomes – Oi, te mo tuobed er a berrotel liilkolk me a kelebus el mo diak le rrengodel.",
                    "Le Josef a mera el dilu el kmo: A chad er a ulaoch a bo lokedbechii a Rubak el Dios er Ngak el ngii a mo ngaruchei el chad er a ulaoch er a remo redechel a delek.",
                    "Oi, a Josef a meral dilung: A Rubak a dilu er ngak el kmo: A ngellitel chad er a ulaoch a bo kukisii er a redechel a delem: me a redechel a delem er rokui a mo melanges er ngii. E ak mo msa llach el kmo, ng moureor el mo er a redechel a delem, el bebir re ngii, meng mo klou a ultutlel kirir, leng mo omeklatk er tir er a telbiil er ngak me a re demam er a irechar.",
                    "Akmo msa llach meng diak a ngodech lurreor el bo moruul er ngii, ngdi se el urreor el blak delii er ngii. Mak rullii meng mo chetngakl er medak; leng mo oureor a urellek.",
                    "Meng ngii a mo merael a chisel uaia Moses, el ngii a kdilu el kmo, a kmo chokisii leko er kau el mo melubet er a re chedak, el Blai er a Israel.",
                    "Ng Moses a bo kukisii el moltobed er a re chedam er a beluu er a Egipten.",
                    "Endi a chad er a ulaoch a bo kukisii er a redechel a delem; e er a momsa klisiich meng mo ngmai a tekingek el mo er a redechel a delem – ng diak di lolab a tekingek el mong, a Rubak a dilung, ng dirrek el mo mult a rengrir lolab a tikingek, el ngii a dimla mong er a delongelir.",
                    "Me chelcha redechel a delem a mo meluches; me a redechel a delel a Judah me temo meluches; ea ike el mo meluches er a redechel a delem, me a ike el mo meluches er a redechel a delel a Judah a mo dmak e merael mo meklou, e tomall a ike el blulak losisechakl, e osarech a klautok, e rullii a budech er a dlongelir a redechel a delem, e ngoititrir el mo er a klemedngei er a redemrir er a uriul klebsei, me a klemedngei er a telbilek, a Rubak a dilung.",
                    "Me a klitechetul a rullii meng mo mesisiich, er sel sils el lurerek a momuchel er a delonglir a re chedak, el mo lutau er a kotem, e kau el blai er a Israel, leng dula Rubak.",
                    "Me a Josef a ulemlaoch el kmo: Kamosang, a Rubak a mo omekngeltengat er ngike el mo omlaoch, me tirke el mo melkoi a kodellel a dimo mechusm; le tial telbiil el bla knguu er a Rubak, el kirir a re dechel a delek el di mo tmaut. A kungil medngelii el di mo tmaut tial telbiil;",
                    "Me a ngklel a di mo uaia ngklek; el mo uaia ngklel a demal. Me ngii a di mo uai ngak; le tekoi el Rubak a mousbech er a chimal meruul, a klisiichel a Rubak a mouchul ea re chedak a mo suobel.",
                    "Oi, ngulemlaoch a Josef: A kungil medngelii tial tekoi el diuaia kudengelii a eltbiil er a Moses; le Rubak a mla dmu er ngak el kmo, akmo omtebechel er a remo ngelekem el mo cherchar.",
                    "Me a Rubak a dilung el kmo: A kukisii a Moses; e nguu a klisiich el msang er a chelsel a skors; e msa llach el llechukl. Endi diak kedekedii a chural me bol chad er a cheldecheduch, ngdiak rellii me bol meduch er a cheldecheduch. Endi a kmo msang a llechuk, el cheltngelel a a chimak a milluches; e a mo rullii melkingel.",
                    "A Rubak a dirrek el dilu er ngak el kmo: ak mokisii er a redechel a delem; e rullii el mo er ngii a chad er a omelkoi. Me ngak, oi ng ngak a mo msa klisiichel meng mo meluches a llecheklir a re dechel a delem el mo er a redechel a delem, ea chad er a omlekoi er a redechel a delem a ngmai el mouchais.",
                    "Me a tekoi el bo loluches, a ike el tekoi el kumdasu e ngkirel mo er a redechel a delem. Meng di mouaia le redechel a delem a llilangel mo er tir el mlara chebechab; le kmedenge klaumerang er tir.",
                    "Me te mo lmangel el ngara chebechab el mei; el melekoi er a re bebil er tir me bo louuchel a rengrir er a kngterir, endi tirka betok el cheroll a mla mo er ngii er a delongelir. Me a uriul klebesei ea lengelir a mo morenges, el di uaia ike el beot el di tekingir.",
                    "Ng klaumerang er tir a uchul me a tekingir a mo tuobed er a ngerek el mo er a rodam er tir el tir a redechel a delem; me a chelitechetul a tikingir ak rellii meng mo klisiichel a klaumerang er tir, me temo lotkii a telbiilek el krirelli el mo er a redemmiu.",
                    "E elecha rungalek er a Josef, aikaia mle teletelel a ulochel a demak er a lechuodel.",
                    "Me chelcha eng tial telbiil a uchul me ke ngeltengat; le re mo ngelekem a diak bo le ngemed le temo orrenges a tekoi el ngar tial babier.",
                    "E mo er ngii a tang er a delongelir el mo mekiis el mo mesisiich, el nga er ngii a betok el ungil bol ruul, el mo ungil a tekingel me a omrellel, e mo oderchelel a Dios, e kmal mo mesisiich a klemrang er ngii, meng mo meruul a meklou el tekoi, el sel ngii a kmal soal a Dios el tekoi, e mouchul eng mo mesmechokl a betok el tekoi el mo er a blai er a Israel, me a re ngelekir a re bebil er kau.",
                    "E elecha ke mo ngeltengat e Josef. Kau tia el dirke kekrei, me bo morrenges a tekingel obkum er a Nephi, me di le bol taut a ikel rokui el bla kulkoi er kau. Bom latk a tekingel a medkung el demam. Boluaisei."
                ]
            },
            {
                "url": "https://www.lds.org/scriptures/bofm/2-ne/4?lang=pau",
                "number": 4,
                "name": "4 Bliongel",
                "summary": [
                    "A Lehi a mellach e omekngeltengat er a re ngelekel – Ng medei me te doklii – A Nephi ouuetkeu er a kle chubechub er a Dios el mo er ngii – A Nephi a mo oumera er a Rubak el mo cherchar."
                ],
                "verses": [
                    "Me chelchang, e ngak el Nephi a mo ouchais a ulaoch el lullekoi a demak el kirel a Josef el mlengai el mo er a Egipten.",
                    "Meng merang lulemlaoch el kirir a remo ngelekel. Me a ike el lulaoch el liluches lulemlaoch a diak el betok a meklou a belkul uai ngii. Me ngulemlaoch el kiram, me a mo ngar medad el cheroll; aika di lluches er a ike el tibereberk el sintsyu.",
                    "Elecha demak er a bocha le merek el louchais a lulemlaoch a Josef, e ngulmekedong er a re ngelkel a Laman el sechal me a redil e dula er tir el kmo: Rengelkei el ngelkel a kot el kulchellii, ng soak chobo mrenges a ika el tekingek.",
                    "Le Rubak el Dios a mla dmung: Alsekum e ko moltirakl a llechuk eng mo ungil besmiu er tial beluu; endi bo llak moltirakl a llechuk, e ko medort el mo er cheroid er medak.",
                    "Me kamosang e re ngelkei, ngdiak el sebechek el mo er a debull e lak beskemiu a klengeltengat; ele kmedenge el kmo, alsekum e ko mukerour loeak sel kiriu loeak ngii, eng diak mobes er ngii.",
                    "Me a lsekum eng ngar ngii a dellebeakl, ea kmeskemiu a klengeltengat, me le mengai er kemiu a dellebeakl e le meked er bebul a bterrir a rulemechell.",
                    "Me tial klengeltengat a mo uchul ea Rubak el Dios a mo diak le bechikemiu mem ngemed; meng mo chubekemiu me a re ngelkiu el mo cherchar.",
                    "Elecha bocha le merek a demak el melkoi er a rengelkel a Laman el sechal me a redil, e ngulmekedong er a rengelkel a Lemuel sechal me a redil me leme er medal.",
                    "E mocha melkoi er tir el kmo: Rengelkei, el ngelkel ongerul ngelkek el sechal; ak meskemiu osisiu el klengeltengat el kbilsterir a re ngelekel a Laman; meng diak di bom ngemed er rokui; ea uriul ea remo ngelekiu a mo ngeltengat.",
                    "Me a uriul er a demak er a bocha le merek el mengedecheduch er tir, eng mlo mengedecheduch er a re ngelkel a Ishmael el sechal, itir el rokui el blai.",
                    "A bocha le merek el melekoi er tir, eng mle ngedecheduch er a Sam el kmo: ke ngeltengat kau me a re ngelkem; le ko mo oubeluu er a beluu el ua obekum er a Nephi. Me a rengelekem a mo dmak tir me a rengelekel; e kau a di mouaia obekum, me a re ngelekem a di mouaia rengelekel, me kau a mo ngeltengat er a rokui el sils er kau.",
                    "Elecha uriul er a demak el Lehi er a le merkong el mengedecheduch er a telungalk er ngii, er a ikel ngara rengul, me a Reng er a Rubak el mlar ngii, eng kmal chudlang, me a le merma temel eng medei me te mocha doklii.",
                    "Elecha ngdiak le betok el klebsei er a uriul er a kodellel, ea Laman me a Lemuel me a re ngelekel a Ishmael sechal a mlo kesib a rengrir re ngak er a ngerrelel a Rubak.",
                    "Le ngak el Nephi el mlo durech el mo melkoi er tir a tekingel, me a kdilu er tir a betok el tekoi; me a demak meng dirrek er a uchei er a le mad; meng betok er ngii el tekoi a lluches er a ike el bebil er a tibereberk el klalo; le klou er a ngeschel a cherechar a lluches er a ike el bebil er a tibereberk el kloklek.",
                    "Ea ikang a kuluches a ikel tekoi el kmal ngar ngii er a renguk, me a betok er a tekingel a Rubak el blotk er a tibereberk el sintsyu,. Le tekingel a Dios a deoureng el mei er a delbengek, me a renguk chomdasu el kirel, me a kmeluches el mo sublir me a klungiolir a rengelkek.",
                    "Kamosang, a klou el deoureng a me er a delbengek el kirel a tekingel a Rubak; me a renguk a blechoel lomdasu el kirel a tekingel a Rubak el blak ues me a blak renges.",
                    "Meng meral ngar ngii a klou el klungiolel a rengul a Dios meng mla cholt er ngak a meklou e mengasireng el urrerel, me a renguk a kmo: olkoi, ngak a meral mengelengalk el chad! Oi, ng mekngit a renguk le tial bedengek er a tech; me a delbengek a mengubechub le kngtik a uchul.",
                    "Ak mla meiengel er a ongitikaik, me a klengit a di mereched el soibes er ngak.",
                    "Me sel kusiik a ungil reng, ea renguk a lmangel le kngtik a uchul; endi kmedngel kmo ngtecha kuumera er ngii.",
                    "A Dios er ngak oltekau er ngak; e ulemekrael er ngak er a chelbulek er a kngar er a oreomel; e ulemes er ngak er a kngar er a daob loleong a toachel.",
                    "Ng mla tal bok mui er a beltikelreng er ngii, el di mlo mechitechut a bedngek.",
                    "Ng mla torekelterir a re cherreoek, me te mlomritel er medak.",
                    "Kamosang, ng mla remenges a lengelek a le mellomes, e meskak a klemedengei lokiu a ues a le klebesei.",
                    "Me a le mellomes e nguldalem a renguk, e mesisiich el meluluuch er medal, me a tekingek a tuobed el melemalt el mo er bab; me a re anghel a mla me metengel el me mengedecheduch er ngak.",
                    "Me a bebul osebkel a Reng er ngii, a bla le borngii a bedengek el mor bebul a kedidai el rois. Me a medak a mla mes a imong el meklou el tekoi, el diak le kirel moes er a chad; mi sei a uchul eng mlo mekull er ngak meng dimlak kuluches.",
                    "Me chelcha llsekum a kmla mes a meral meklou el tekoi, me alsekum ea Rubak a dimle ngii el nguu a rengul meriou, el di moa chad, e mle ldingel loba klou el klechubechub el reng eng ngera belkul llangel a renguk, me a delbengek le ngara klou el klengit el reng, me a techel a bedengek bo le mechoit, me a klisiichek bo le ngemed, leng chelitechetuk a uchul?",
                    "Meng ngera belkul bokmechitechut er a klengit el bedengek a uchul? Oi, ng mo ngeral bo kmechitechut er a ongitikaik, me ngikei el luuchul a mekngit a mei meng soiseb er a renguk el tomellii a budech er ngak e chomekringel er a delebengek? Ngera uchul meng kesib a renguk el kirel a cherroek?",
                    "Bekiis e delebngek! E lako di mchebecheb leng klengit a uchul. Moldanges e renguk, e lako bsa techall a cherreoel a delbengek.",
                    "Lak bo le kesib a rengum er a cherroek. E lak molas a klisiichek el kirel a ringel el mer ngak.",
                    "Moldanges e renguk, e mlangel mo er a Rubak e mdu: Rubak, akuldanges er kau el mo cherechar; Oi, a delbengek a oldanges er kau el Dios er ngak, e beduk luchul a kmo suobel.",
                    "Rubak, ngsebechem loseblii a delbengek? Ng sebechem el sobecheklak er a chimal a cherroek? Ng sebechem el ngosukak me ak chemoit a rokui el teletelel a klengit?",
                    "Me a chesmerel a beluu er a ngau le mechesimer er medak, le renguk a telemall me a reng er ngak a mengubechub! Rubak lako mchismerii a tungelel a llemalt er medak, me bol sebechek el merael er a ngariou el delongelel a ked, me di kngara blektakl rael.",
                    "Rubak, al sebechel e bilak er a bilel a llemeltem! E Rubak, mrellii a rolek mek chiis er a re cherroek. Al sebechel e mlemeltii a rael er medak! Ellako molecha olibsongel er medak e mededesii a rael bo kueak ngii, e llako molenget er ngak, e bai molenget er a re cherroek.",
                    "Rubak akdi mla oumrang er kau, e oumrang er kau el mo cherchar. Ng diak bok nguu a klaumera er ngak el loia er a chim er a tech. Oi, ng delbeakl ngikei el mo oumrang er a chad, me a lechub eng moultuil er a di klisiichel a bedngel er a tech.",
                    "Oi, ak mednge el kmo, a Dios a bkururau el mo er a ngii di le chad lolengit. Oi, a Dios er ngak a mo meskak a ikel kulngit el ngii a melmalt; e mo blechoel el mengedecheduch lekor er kau. Oi, ak mo lmangel lekor kau, e Dios er ngak, el beduk er a llemalt. Ng uaisei, a ngerek a di mo merael mor bab lekor kau, el beduk, e diak a ulebngelel Dios er ngak. Boluaisei."
                ]
            },
            {
                "url": "https://www.lds.org/scriptures/bofm/2-ne/5?lang=pau",
                "number": 5,
                "name": "5 Bliongel",
                "summary": [
                    "A rechadal a Nephi a meleakl er tir er a rechadal a Laman, e oltirakl a llechul a Moses, e mkedecherur a templo, a rechedal a Laman a dimlak a klaumerang er tir me tir me te milldebeakl, meng mlo mechedelekelk a bedengir, e mlo chereuir a rechedal a Nephi."
                ],
                "verses": [
                    "Kamosang, a tara klebsei e ngak el Nephi a lilangel mo er a Rubak el Dios er ngak, el kirir a rubekuk el mlo kesib a rengrir.",
                    "A klsbengel a rengrir a di mirrael mo el mocha sorir el melai er a klengar re ngak.",
                    "Oi, te mlengiremrum er ngak el kmo: a kekrei lochelled alkong mo merreder er kid; ngii a uchul a betok el ringel el bla debo er ngii; mei me dokodir e kede kmal chormang er a omelkingel. Ng diak a rolel e bo lorredel er kid; kid a meklou meng kired el merreder er tirka el chad.",
                    "Chelechang diak bo kuluches er a ikal tibereberk el klalo a ikel rokui el tekingir a longiremrum er ngak. Ngdi soak el kmo ng mlo sorir el melai er a klengar re ngak.",
                    "Me a tara klebesei ea Rubak a dilu er ngak el Nephi el kmo, mchiis er tir kau me tirke el rokui el sorir lobengkem.",
                    "A tara klebesei e ngak el Nephi a ngiluu a telungalk er ngak, me a Zoram me a telungalk er ngii, me a Sam el lobekuk me a telungalk er ngii, me a Jakob me a Josef el mekekrel lochellek, me a rochedak me tirkel mlo sorir lobengkek. Tirkel mlo sorir lobengkek tirkel tir a mlo oumerang a tekingel me a chocholt er a Dios, me te mlo orrenges a tikingek.",
                    "Me a kimocha ngmai a tento er kemam me a ikel rokui el kloklam el mle sebechemam el ngmai, e mirrael betok el klebsei e mo er cheroid loreomel. A uriul er a betok el klebsei el ki morael ea ki mocha omkedechor a tento er kemam.",
                    "Ea re chedak a mle sorir aki momekedong er tial basio el kmo Nephi; me aki mlo omekedong er ngii el Nephi.",
                    "Me tirkel rokui lulebengkek a mlo ditir lomekedong er tir el kmo, chad er a Nephi.",
                    "Me a kimlo kerkikl loltirakl a telbiil, me a llach me a tekingel a Rubak er a rokui el tekoi, loltirakl a llechul a Moses.",
                    "Me a Rubak a ulebengkemam, me a kimirael kmal mlo ungil besemam; le ki millalem e meritm el mle obdois. E mlo omkeroul a suebek el charm, me a merael er a chutem el charm me a betok el bedengel a charm.",
                    "E ngak el Nephi a dirrek el ngilai a ike el rekord el blotk er a ikel tibereberk el sintsyu; me sel mechibeob el klalo el kombas, el chimal a Rubak a kildmeklii el mo er a demak, el mo oltirakl a ikel le lluches er ngii.",
                    "Meng di mirrael kmal mlo ungil besmam me a rechad a mirrael mo obdois er a beluu.",
                    "Chelcha ngak el Nephi a ngiluu sel saider er a Laban el mei, e riruul a betok el saider el di uai ngii; le kimlo bekikl er a rechad el rechedal a Laman a ngklir a le mei el tomellemam; le kmedngei a ngesechel a renegrir el kirek ngak me a rengelekek me tirkel lomekedong er tir el kmo te chedak.",
                    "Ak mlo olisechakl er a rechedak el lomkedechor a blai, me a betok el teletelel a ureor er a kerrekar, me a deel, me a bekerekard el deel, me a sintsyu, me a dorot el deel me a kolt me a silber, me a betok el meringel chad el klalo el kmal mle betok.",
                    "Me ngak el Nephi a milkedecherur a templo; ak mirruul er ngii el uaia teletelel a templo er a Solomon; endi dimlak el sal betok el meringel chad el klalou a mlar ngii, leng dimlak kibetik er tial beluu, me a uchul eng dimlak bole uaia templo er a Solomon. Endi teletelel a waia templo er a Solomon, me a urelel a mle okedeldaol meng merael mle meringel chad.",
                    "Ngak el Nephi, a ulerrimel er a rechedak me boel meses, e loureor lousbech a chimorir.",
                    "Elechang mlo sorir ngak a bo king er tir. Endi ngak el Nephi a dimlak el soak a le borngii a king; endi ak mloer sel sebechek lolengeseu er tir.",
                    "Elecha tekingel a Rubak a mla tmaut el le dilung el mo er a rubekuk el kirir el kmo el ngak a mo merreder e mo olisechakl er tir. Meng tekingel a Rubak a uchul me a kmlo merreder e olisechakl er tir el molmuut er sel taem er a bloel sorir el mlai er a klengar rengak.",
                    "Me a tekingel a Rubak a dimlo tmaut el le diluer ngak el kmo; alsekum eng modiak lorrenges a tekingem, etemo modik er medal a Rubak. Miseia uchul e te mlo dik er medal."
                ]
            },
            {
                "url": "https://www.lds.org/scriptures/bofm/2-ne/9?lang=pau",
                "number": 9,
                "name": "9 Bliongel",
                "summary": [
                    "A re chiJews a lmuut el mo mechudel er a blurir er a telbiil – A tngakireng a kokedir a belsel a chad – A bedengir er a remla mad a mekiis er a debull, me a delbengir er a beluu er a ringel me a baradis – Te mo er a kerrekriil – A tngakireng oseblid er a kodall, me a beluu er a ringel, me a diablong me a diak a ulebengelel el ringel – A re melmalt a mo soiseb er a rengedel a Dios – A blals el kirel a klengit a moterkokl – Ngii el tael Edaol er a Israel a mengkar er a siseball."
                ],
                "verses": [
                    "Me chelchae betik er a renguk lodam er ngak, a kmla chemiu aikang me komo medngei telbilel a Rubak el bla le kedmokl ngii me a rokui el chad er a blai er a Israel.",
                    "Meng mla melekoi el mo er a re chiJews lokiu a ngerir er a reprofet, er a kot luchul el nga er a tara cheroll el mo er a tara cheroll el mo er sel taem el tir a lmuut el mo modak er a merang el ikelesia el longiil er a Dios; Misei etemo mechudel er a blurir me a merael chetmir, e mo merkoel kiei er a blurir er a beluu er a telbiil.",
                    "Ka morrenges e betik er a renguk lodam er ngak, ak melekoi er kemiu a ikael tekoi me bo lungil a rengemiu, e mokiis a btelmiu el mo cherchar, le Rubak a mo omekngeltengat er a rengelkiu.",
                    "Ak medngel kmo te betok er er kemiu a mla siik el blak a rengmiu el mo mednge tekoi el merkung; me a kmedngei el kmo kemiu a medngei el kmo, a techel a bedenged a mo mechut e mad; endi kede molab a bedenged e mo mesa Dios.",
                    "Oi, ak medngei el kmo, komedenglii el kmo, ng mor ngii a bedngel e mo chemolt er tirkel ngara Jerusalem, el ngii a kiblarngii el mei; me tiang a kirel mo uaisei, meng mo teloi er tir; leng diungil er a mesisiich lulemeob, meng kilngei el mo chuarm e mlo chederdall er a chad, er a bedengel er a tech, e mlad el kirir a rokui el chad, meng mouchul ea rokui el chad a mo chederdall er ngii.",
                    "Le kodall el mo er a rokui el chad, meng mo sebechel moureor a uldesuel me a kle chubechub er a ngar bab lulmeob, ngkirel mor ngii a klisiich er okiis er a kodall, me a okiis er a kodall a mei er a chad, le ngii el mlo ruebet; me a rebet a dilubech leng mlor ngii a klengit; me a chad a rirebet er a klengit, mi seia uchul me te mlengai el mo cheroid er medal a Rubak.",
                    "Me chelchang kirel morngii a kot el klou el tngakireng ele llak boel kot el klou el tngaki reng, e tiael mo mechut a diak el sebechel mo diak bol mechut. Me a le uaisei e sel mle kot el belsel a chad a dimlo uaisei el mlo diak a ulebengelel. Ea blo leuaisei, e tial tech sel lebo ra chutem, eng dimo braom el mo mechut er a delal chutem, e dikeael lluut el mekiis.",
                    "Ea, ngellemsel a Dios, ng kle chubechub me a reng el Dios er ngii! Me kamesang, alsekum ea bedenged er a tech a dikeael lluut el mekiis, ea delbenged a mocha chederdall er ngikei el anghel mlodik er medal a diak a ulebngelel Dios, meng mlo diablong, el dikeael lluut el mekiis.",
                    "Me a delbenged a mo uai ngii, me kede mo diablong, mo anghel er a diablong, el mo modik er medal a Dios er kid, me kede mobengkel a demal a blulak, e ngara ringel diuai ngii; Oi ngikei el ngii a ulumulak er a kot el demad me a delad, el rirellii el lekong anghel er a llomes, e oldurech er a rengalk el chad me temo meruul a berrotel telbiil lomkeuad er a rechad, me a betok el teletelel a berrotel el tekoi er a ilkolk.",
                    "Ea, ng merael klou a klungiolel a Dios, el mla kudmeklii a rolel eng mo sebeched el chemiis er a chimal ngikael kengaol mengelengalk; Oi ngikael kengaol mengelengalk, e kodall, e beluu er a ringel, el ngii a kumekedong er ngii el kmo, kodellel a bedenged, e dirrek el kodellel a delbenged.",
                    "Endi ng rolel a ngelsuil a Dios er kid, el Ditang el Edaol er a Israel, me tiael kodall el kulkoi er ngii, el di teluk a temel a mo olluut er a remlamad er a kodall er a debull.",
                    "Me tial kodall el kulkoi er ngii el ngii el kodellel a delbenged, a mo olluut er tirkel mlad er ngii; el ngii el kodellel a delbenged a beluu er a ringel; me a uchul me a kodall me a beluu er a ringel a kirel olekiis er a ulekodellir, me a bluu er a ringel a kirel loltobed er a re chelsimer el deleb, me a debull a kirel loltobed er a re chelsimer el tech, misei a bedenged me a delbenged a llmuut el mo dmak, tiaikid a klisiichel okiis er a kodall er a Ditang el Edaol er a Israel.",
                    "Ngar bab el lungil a uldesuel a Dios er kid! Le sel bitang ea baradis er a Dios a mo cholluut a delbengir a remekedung; me a debull a mo cholluut a bedengir a re mekedung; me a delbenged me a bednged a llmuut el mo dmak, me a rokui el chad a dikeael lluut el mo mechut er a chutem, me a kale mad, e merokoel ngar, el di uaikid er a ungil klemedengei er kid er chelchael le ngarngii a bednged, endi a klemedengei er kid a llmuut el kmal mo mellomes.",
                    "Misel e kede kmal moungil medenge telmelled, me a klikingeled me a klemeau er kid; me a re melmalt a kmal mo ungil medngelii a deu el reng er tir, me a lemeltir el mo bliull er a klikiid, oi, el ngii a bail er a llemalt.",
                    "Me chelcha rokui el chad sel lengelakl er a kot el kodall el mo er a klengar, meng dikeael lluut el mad, eng kirir el mo dechor er medal a kingall er a kerrekriil er a Ditang el Edaol er a Israel; eng mochu tmaut a kerrekriil, me temo mukerrekriil el loltirakl er a edaol kerrekriil er a Dios.",
                    "Me ngulterkokl, el diua Rubak el ngar; a diak a ulebengelel tekingel a Rubak el Dios a diak bo lengemed, el ledilung: tirkel melmalt adi melmalt, me a re kikiongel adi kikiongel; me tirkel kikiongel a diablong me a reanghel erngii; me temo er a diak a ulebengelel ringel; el mlekedmokl el kirir; me a ringel mortir a uaia diosch el ngau me a mekeald el bad el nguil a di kmard el mo cherchar el diak a ulebengelel.",
                    "Ng merael klou a lemeltel a Dios er kid! Leng di motirakel a rokui el tekingel, leng mla tuobed er a ngerel, me a llechul a kirel di motmaut.",
                    "Endi chelchang e tirkel melmalt, a re santo er a Ditang el Edaol er a Israel, tirkel mlamourang er a Ditang el Edaol er a Israel, tirkel mla outekangel er a berredel a krus er a beluulechad, e dimlak le merur rengii, tirkel mo soiseb er a rengedel a Dios, el di mla mekedmokl el kirir er a uchelel a bluulechad, me a deuelreng ertir a mo cherrungel mo cherchar.",
                    "Ng merael klou a klechubechub er a Dios er kid, el Ditang el Edaol er a Israel! Leng mla sobecheklterir a re santo rengii er a kengaol mengelengalk el diablong, me a kodall, me a beluu er a ringel, me a diosch ngau, me a mekeald el bad, er a diak a ulebengelel ringel.",
                    "Ng merael klou el Edaol a Dios er kid. Leng di medenge rokui el tekoi, ngdiak a ditael tekoi el ngar ngii el diak lodengelii.",
                    "Meng mlei er a bluulechad el me olsobel er a rokui el chad alsekum te morrengs er a ngerel; leng mlo chuarm a ringelir a rokui el chad, oi, a ringelir a rokui el ngar, a sechal me a redil, me a rengalk el ngara telungalk er a Adam.",
                    "Ng mlo chuarm er chowai tiang meng mo sebechel okiis er a kodall el mo er a rokui el chad, me a rokui el chad a mo sebecherir el mo dechor remedal er sel klou el kerrekriil sils.",
                    "Meng milsterir a llach a rokui el chad meng kirir el mo ouuchel a rengrir er a kentrir, e mo metecholb er a ngeklel, e ngar ngii a mesisiich el klemrang er tir er a Ditang el Edaol er a Israel, le llak endiak el sebechir el mo suobel er a rengedel a Dios.",
                    "Ea lsekum eng diak bolouuchel a rengrir er a kelntrir, e loumrang er a ngklel, e bole metecholb er a ngklel, e loutekangel mo er a ulebongel, e temo delbeakl; ele Rubak el Dios el Ditang el Edaol er a Israel a mla melekoi.",
                    "Seia uchul meng mla meskid a llach; le llak a llach eng diak a kelbus, ea llak a kelbus, en diak a blals, ea llak a blals, ea kle chubechub er a Ditang el Edaol er a Israel a ngoititrir lokiu a tengakireng; me temo suobel leng klisiichel a uchul.",
                    "Le tngakireng a mo sumecheklii sel longerechir er ngii a llemeltel kirir tirkei el dimlak lenguu a llach, me te mla mengubet er a mengelngalk e kengaol kodall me a beluu er a ringel, me a diablong me a diosch el ngau, me a mekeald el bad, er a diak a ulebngelel ringel; e lmuut er a smechir er a Dios el milstrir a klengar, el Ngii el Ditang el Edaol er a Israel.",
                    "Endi alii er ngikei el nguu a llach, Oi, meng mla ngmai a rokui el llechul a Dios el uai kid, e mo tomall, meng di mengesensang eng mo merek a temel er a klengar, ng mo kengaol teletael a leboerngii.",
                    "Ng merael meduch el mengeblad ngikei el chad er a klengit! Ea, ng kldidai el reng me a mechechetakl, me a klebelngul a chad. Sel lengar ngii a skulir e tousbech el kmo te merael melloms, meng mo diak lorrenges a tekingel a Dios, me te ngmai locheuekl le tousbech el kmo tedi medngei rokui, misei auchul me a llemsir a kleblung meng diak a ngerael rellii el mo er tir. Me tedi mo nguemed.",
                    "A le ngarngii a skulir e ngungil alsekum toltirakl a tekingel a Dios.",
                    "Alii er tirkel merau, el merau er a klalo er a bluulechad. Me tir el merau a uchul me te mekngit er a remechebuul, e mengelbus er a rengariou a rengrir, me a rengrir a di ngara ungil kloklir; me a kloklir a mla mo Dios er tir. Endi tir me a kloklir a di monguemed.",
                    "Alii el mo er a remechad el diak bo lorrenges, le temo nguemed.",
                    "Alii el mo er a remikou el diak lomes, le te dirrek el mo nguemed.",
                    "Alii er tirkei el chelsimer a rengrir, le klaodngei er tir er a kentrir a mo chelebed el mortir er a ulebongel sils.",
                    "Alii er ngikei el bulak, leng mo modubech el mo eriou er a beluu er a ringel.",
                    "Alii er ngikei el ngar ngii er a rengul e omekoad, leng mo er a kodall.",
                    "Alii e tirkei el meruul a delboes el tekoi, le temo modubech el mo eriou er a beluu er a ringel.",
                    "Alii er tirkei el mengull a bleob, leng ngikei el merreder er a rediablong a kmal lungil a rengul er tir.",
                    "A domketakl er ngii eng kmo, alii el mor tirkel el ngar ngii a kentrir e mad; le te lmuut el mo er a Dios, e mesa medal e dingar er a kentrir.",
                    "Betik er a renguk lodam rengak, ka momdasu er a kentil sel de temellii a rengul a Edaol Dios, me a kentil sel de mechitikaik er a omngususeu er ngikei el cheblad. Lak mobes el kmo, a ngibesreng er a beluulechad a kodall, ea reng er a kle chelid a diak a ulebngelel klengar.",
                    "Betik er a renguk lodam rengak, merenges a tekingek. Lako mobes er a klisiichel a Ditang el Edaol er a Israel. Lako meduel kmo, ngak a meringel a tekingek lekoer kemiu; le lsekum kom uaisei e ko momtok er a klemrang; le ngak a melkoi a tekingel a ulemeob er kemiu. Ak medengei el kmo, a tekoi er a klemrang a meringel el mo er tirkei el diak el klikiid; endi remelmalt a diak le medakt, leng sorir a klemrang meng diak lomritel.",
                    "Me a leuaisei e betik er a renguk lodam er ngak, mei er a Rubak, el Ditael Edaol. Lak mobes el kmo, a rolel a melmalt. Kamosang, a rael bo lorael er ngii a chad a kmal kekrei, endi ng melmalt el rael ngar medal, e ngikel mengkar ra tuangel a Ditang el Edaol er a Israel; el diak lousbech er a mesiungel mengkar; e diak a ngodech el rael mong, ng di seikid el tungelel; meng diak el sebechel mecheblad, leng Rubak el Dios a ngklel.",
                    "E ngikel melengod a le nguu a chesimer el kirel; ea re mellomes, me a remedengei, me tirkel merau, meng re ngar bab a rengrir leng ngarngii a skulir, me a llemsir me a iiltetir, oi, tirka tirkel tir ochedechudel er a rengul; me a lsekum eng diak lechoit a ikael lomrellir, e lebo lodngei el kmo, kemam a mekeblung er medal a Dios, ele bolnguu a demolech el ngariouel reng, eng mo diak le nguu a chesimer el kirir.",
                    "Me a tekoi er a re mellomes me a re mekdung a mo obart er tir el mo cherchar – Oi, sel deuel reng el mla mekedmokl el kirir a re santo.",
                    "Ea betik er a renguk lodam er ngak, mdebedebek aika el tekingek. Ak ngmai a bilek el sirars er medemiu; E meluluuch er a Dios loseblek, me loriik loba medal diak a iimiu er ngii; me bo modngei er a uriul klebesei, sel le boel dechor a rokui el chad er a kerrekriil el kirel omrellir, e bo lodenglii a Dios er a Israel a milsekak er a kurrars a kentmiu er a delbengek, me boel sebechek el dechor el beches er medal, e diak chelsechusm er a resechiu.",
                    "Ea betik er a renguk el lodam er ngak, bo bechei a kentmiu; mkedoked a bombatel er ngikel soal lorreched el melechet er kemiu; e mei er a Dios el ngii a omkedechraol luuchul le kemo suobel.",
                    "Mongedmokl a delbengiu el kirel a medidiich el sils, el llemalt a mo modars el mo er a re melemalt er a sils er a kerrekriil, me llak bo muldechomel er a klou el dakt; me llak bom debedebek a rokui el kentim er a bleketeklel, e bo morimel el melekoi el kmo: Ng chedaol el chedaol a lemeltem, e Rubak el Dios lolab a rokui el klisiich – endi ngak a medengei kentik; Ak tilmall a llechum, me a kentik a ngar ngak; me a diablong a mla mdechemak, me ak mla mo cheldil el mor tial klou el klengit el reng.",
                    "Endi chelchang e rodam er ngak, cho momdasu eng kirek louchais er kemiu a merael tletelel a ikael kengaol tekoi? Choaikang sebechel rullau el mo medakt alsekum kau a klikiid a uldesuem? Cho momdasu eak kmal mo mesaod cho aikang el mo aisei alsekum kemiu a klikiid er a klengit.",
                    "Kamesang, alsekum komle chedaol, ea kmellekoi er kemiu chedaol tekoi; endi kemiu a diak kom mechedaol, e somiu a kulisechakl er kemiu, me a uchul eng kirek lolisechakl er kemiu er a mo redechel a klengit.",
                    "A delebengek a kmal chetil a klengit, ea renguk a dmeu el kirel a llemalt, me ak mo oldangs er a chedaol ngklel a Dios er ngak.",
                    "Kamei e rodam er ngak, le mei ngikei el meched a rengul, lemei er a ralm; me ngkel diak a ududel, mei me lomechar e longang; Oi, mei me momechar a bilong, me a milk el diak mousbech a udoud, ng diak a cheral.",
                    "Me llak mongoit a udoud el mo er a diak a ultutelel, me a lechub e mongoit a suliu el mo er a diak el rellii a rengum. Kamei me morrenges er ngak, e mlatk a ikel tekoi el blakdung, e memkeed er a Ditang el Edaol er a Israel, e monga ikel diak le bo lengemed, me a kabo lemechut me boel lungil a rengul a delbengem er a keldelebuu.",
                    "Kamomes e betik er a renguk lodam er ngak, mlatk a tikingel a Dios er kemiu; moluluuch el morengii el blechoel er a bekel sils, e moureng a sulel loba chedaol ngeklel er a bek el kebesengei. E bo lungil a rengum.",
                    "Me kamomes a ikel meklou el telbilel a Rubak, meng ngarbab e ngilanget el me tabesul ngii me a re ngalk el chad; meng klisiichel, me a ungial a rengul me a kle chubechub er ngii, meng mla kongei er a telbiil kmo, a re mo ngeleked a diak dibo lengemed er rokui a bedngir. Ngbai mo mengedmokl er tir, me a tara klebesei er a ngar medad el chroll, e tir a mo mekdung el ta er a rechelel a blai er a Israel.",
                    "E elchang e rodam eng dirke soak el mengedecheduch er kemiu, me a klukuk ea kmo dmu rekil a cheldechedechak. Boluaisei."
                ]
            },
            {
                "url": "https://www.lds.org/scriptures/bofm/2-ne/29?lang=pau",
                "number": 29,
                "name": "29 Bliongel",
                "summary": [
                    "Te betok el isentael a diak bo loumrang er a Babier er a Mormon – Te mo kmuel wase: Ng diak dousbech er a lmuut el ta er a Biblia – A Rubak a melkoi el mo er a betok el beluu – Ng mo oukerrekriil er a bluulechad lousbech a ikel babier el mla meluches."
                ],
                "verses": [
                    "Ka momes, temo betok a ngar ngii er sel sils, el bo kuruul a mengasi reng lurreor er a delongelir lotireklii sel telbilek el mlor ngii ra delongelek ngak me a rengalk el chad, me a kelmuut el mo tometii a chimak el mong me ngongerung el taem el bocha kungudel er a rechedak, el tir a ngara blai er a Israel;",
                    "E dirrek el mo lotkii a tilbilek kau me ngak e Nephi, me a dirrek el mo er a demam el kmo, ng diakubes er a remo ngelkem, me a tikingir a rengelekem a mo tuobed er a ngerek el mo er a remo ngelekem; me a tekingek a mo bekrurt el remurt el mo er a ulebengelel a bluuelchad er rokir el mo olkael mo er a rechedak, el chad er a blai er a Israel.",
                    "Me a tekingek el mo bekerurt el remurt a mouchul me a reisentael a mo melkoi el kmo: A Biblia! A Biblia! A Biblia dobang, meng diak el sebechel lmuut el mo er ngii a bebil er a Biblia.",
                    "Endi chelchang tiakid a tekingel a Rubak el Dios: Ake el mekeblung, a Biblia bole nguu; ng mo ngara re chiJews el mei, el tir a chedak er a telbiil er a irechar. Me to ureng a sulir a re chiJews, e luuchul a tir choba Biblia? Oi, ng ngera belkul a tekingir a re Isentael? Te mednge chelebed me a ureor me a ringel el le blar ngii a re chiJews, me a omngull er tir el mer ngak, meng nguuchul eng ngar ngii chosobel el mo er a re Isentael?",
                    "E kemiu el Isentael, komla melbedebek er a re chiJews, el chedak er a chuodel telbiil? Ng diak, ko bai mla melebeakl er tir, e ksib a rengmiu er tir, e dirkak molasm el mo mengudel er tir. Engdi chelcha, ak ngmai ikang er rokui el locha er bebul a btelmiu; le ngak el Rubak a dirkak kubes er a re chedak.",
                    "Ke keblung, kau el kmo: A Biblia ki mobang, meng diak ki mousbech a lmuut el bebil er a Biblia! Ng dimlak el chad er a chiJews a uchul me ko mobang a Biblia?",
                    "Ng diak modenge el kmo ng ngarngii a betok el kakrous el beluu, el diak dil tang? Ng diak modenge el kmo, Ngak el Rubak el Dios er kemiu a ulemeob er a rokui el chad me ak medengelterir tir kel ngara iuns er a cheroid el daob; me ngak a merreder er a ianged el ngar bab me a beluulechad el ngariou; me ak merous a tekingek el mora re chad. Oi, ng mo er a rokui el beluu er a beluulechad?",
                    "Meng ngera ko mengiremrum er ngii, komuaisei le kemiu el mo ngmai a lmuut el bebil er a tekingek? Ng diak modengel kmo, cheldechedechal cherul beluu a sioning lekor kemiu el kmo ngak a Dios, meng diak kubes er a tang me a ta er a beluu? Me sel kulekoi el mo er a tara beluu, osisiu el tekoi a kulkoi el mo er a tang. Me sel bol dak el merael ngii lerul beluu, me a tekingir meng mo dmak el merael.",
                    "Ak meruul er tiang me bo lodenge re betok el kmo, Ngak osisiu er chelii, me chelechang, me a diak a ulebengelel; me a tekingek el kulekoi a di ngar sel lungil er ngak. Me sel kdelii a tal tekoi, e lak mousbech el kmo ng dikeal sebechek el lmuut el dulii a chimong. A urrelek a dirkak le bol merek; me a diak le boel merek er a ulebongel er a re chad, me a lechub e bol merek er sel taem el mo cherechar.",
                    "Me a Biblia el mobang a diak luchul me bo mousbech el kmo, a rokui el tekingek a ngara chelsel; me a lechub e mousbech el kmo, ng dikea kbo kuldurch me bol meluches a lemuut el bebil.",
                    "Le ngak oldurch er a rokui el chad, ar ngar ongos me a ngebard, me a diluches me a dims, me a iuns er a cheroid el daob, me temo meluches a ikel bo kulkoi er tir; le ikel babier el mo meluches a bo kukerrekeriil er a beluulechad, el di mo chad me a omrellel lultuil er a ikel le lluches.",
                    "Kamosang, ak mo melkoi ea re chiJews a mo meluches; ak klmuut el mo melkoi ea rechedal a Nephi a mo llmuches, ak dirrek el mo melkoi el mo er tir kel bebil er a kebliil er a blai er a Israel el kulrrael er tir el mor cheroid, e temo meluches, e dirrek el mo melkoi el mo er a rokui el beluu er a beluulechad temo lmuches.",
                    "Ea tara klebsei ea rechad er a Jews a mo ngmai a tekingir a rechedal a Nephi, me a rechedal a Nephi a mo ngmai a tekingir er a re chiJews; me a rechedal a Nephi me a re chiJews a mo ngmai a tekingir tirkel ririid el kebliil er a Israel, me a ririid el kebliil er a Israel a mo ngmai a tekingir er a rechedal a Nephi me a re chiJews.",
                    "Ea tara klebsei, ea rechedak el chad er a blai er a Israel, a lmuut el mo mechudel e mo remei er a blurrir el kloklir, me a tekingek meng mo mechudel mo ditang. E ngak a mochotii el mo er tirkel loldechelakl e lomtok a tekingek e chomtok er a rechedak, el tir a chad er a blai er a Israel, Ngak a Dios, el kildmeklii a telbiil ngak me a Abraham el kmo ngdiak kubes er a remo ngelkel el mo cherechar."
                ]
            },
            {
                "url": "https://www.lds.org/scriptures/bofm/2-ne/31?lang=pau",
                "number": 31,
                "name": "31 Bliongel",
                "summary": [
                    "A Nephi ouchais el kmo ngera uchul me a Kristo mlo metecholb – A re chad a kirir el moltirakl er a Kristo el mo metecholb e nguu a Edaol Reng e outekangel mo er a ulebongel e mochu suobel – A uuchel reng el kirel a klengit me a techolb a tuangel mo er a melmalt e chibutek el rael – A diak a ulebengelel klengar a mo er tir kel mo oltirakl a llach er a uriul er a techolb."
                ],
                "verses": [
                    "Elchang e tiaikid a ulebongel er ngak el Nephi el lomlaoch lekor kemiu el betik er a renguk lodam er ngak. Ng sebechek lelmuches a di mekesai el tekoi el kudengel kmo ngmo duubech er a ngar medad, e dirrek el di mekesai er a tekingel a ochellek er a Jakob a sebechek lelmuches.",
                    "Me chelcha ikel bla kluches a ungiang er ngak, ng di ngar ngii a mekesai el tekoi el kirek el melkoi el kirel osisecheklel a Kristo; me chelchang ea kmo melkoi el bleketakl lekor kemiu, loltirakl er a bleketakl teletelel sel kulekoi a ulaoch.",
                    "A delbengek a soal a blektakl: le tiaikid a teletelel a Rubak el Dios a loruul a urelel mo er a re ngelkel a chad. Le Rubak el Dios a omeskid a llomes er a klemedengei; meng melkoi el mo er a re chad a tekoi er a blurir me temo medengei.",
                    "Me chelechang eng soak a omlatk a ikel kullekoi er kemiu el kirel ngikei el profet lulechotii er ngak a Rubak, el mo melecholb er a Sib er a Dios el mo melubet a kngtil a beluulechad.",
                    "Me chelcha lsekum a Sib er a Rubak el chedaol, a mo metecholb el moltirakl er a llemalt, e kid el diak de chedaol a lmuut el kmal kired el mo metecholb, oi el mo er a ralm!",
                    "Chelechang soak loker re kemiu el betik er a renguk lodam er ngak, ngerael llemalt a blo lotireklii a Sib er a Dios a bol metecholb er a ralm?",
                    "Ngdiak modengel kmo ngii a mle Chedaol? Meng mle Chedaol, endi ngulechotii el mo er a re chad el kmo, ng ngiluu a bedengel er a tech el lochotii a klengariou er reng el mo er a Edam, e ulochotii el mo er a Edam el kmo, ng mo chorrenges a tekingel e oltirakl a llechul.",
                    "Me chelcha bocha le merek el metecholb er a ralm, ea Edaol Reng a mle metengel mer bebul el oba teletelel a belochel.",
                    "Tiang a liluut lochotii el mo er a re chad a lemeltel a rael me a chibutek el tuangel, el kirir el mo soiseb er ngii, el Ngii a mla chotii a teletael el mo er tir.",
                    "Meng dilu ra rengalk el chad el kmo: moltirakl er ngak. Me chelechang e betik er a renguk lodam er ngak, ng sebeched el moltirakl er a Jesus, e lak el soad el moltirakl a llechul a Edam?",
                    "Me a Edam a dilung el kmo: Bo mo uuchel a rengmiu er a kngtmiu, e bo metecholb er a ngeklel a betik er a renguk el ngelkek.",
                    "Me a ngerel a ngelkel er sei er a lemei er ngak eng kmo: ngikel mo metecholb er a ngklek, a Edam a mo msang a Edaol Reng el di uai ngak, me bo moltirakl er ngak e moruul a ikel mulsekak el meruul.",
                    "Me chelcha betik er a renguk lodam er ngak, ak medengel kmo, alsekum ko moltirakl er a Ngelkel Sechal, loba blakelreng, el diak el kakrous a ikrel me a chelsel a rengemiu, e lak moruul a blulak er medal a Dios, e meral mo somiu el mo mekngit a rengmiu er a kngtemiu, me ko mochotii el mo er a Edam el kmo, ng somiu el mo oungakl er a ngklel a Kristo lokiu a techolb, oi me kemo oltirakl er a Rubak el Ngii oseblem el mo metengel mo er a chelsel a ralm, loltirakl a tikingel, sei kid e kau a monguu a Edaol Reng; e ngii a merku techolb er a ngau me a Edaol Reng; e ngii a mochu sebechem el melkoi el uaia re anghel, loldiu odanges el mo er a Ditang el Edaol er a Israel.",
                    "Me kamomes e betik er a renguk lodam er ngak, a ngerel a Ngelkel Sechal a mler ngak el kmo: Sel bla bo le mekngit a rengum er a kngtim, e mochotii el mo er a Edam el kmo kau a ngar ngii er a rengum a mo oltirakl a llechuk, lokiu a techolb er a ralm, e mla nguu a techolb er a ngau me a Edaol Reng, meng mla mo sebechem el melkoi loba beches el ngor, oi e dirrek el melkoi a tekingir er a re anghel, ea uriul er tiang e kau a kmo, ng diak modengelkak, eng bai ungil a le mlak bo modengelkak.",
                    "Me a krirngesii a ngerel a Edam el kmo: Oi, a tekingel a betik er a renguk a klemerang e diak le mengodech. Ngikei el moutekangel mo er a ulebongel a mo suobel.",
                    "Elechae betik er a renguk lodam er ngak, ak medengelii tiang el kmo, alsekum a chad a diak bo loutekangel mo er a ulebongel, loltirakl omrellel a Ngelkel a ngar el Dios, eng diak el sebechel mo suobel.",
                    "Me bo moruul a ikel tekoi el bla kdu er kemiu el kmo, ak mla mesang a Rubak er kemiu e osebliu a mo meruul, le tiaikid a uchul eng mlo mocholt er ngak meng mo sebechiu el mo medengelii a siseball el bom siseb er ngii. Le sel siseball el bom siseb er ngii a ouuchel reng el kirel a klengit, me a techolb er a ralm; e ngii a mochu mengubet a kentemiu, er a ngau me a Edaol Reng.",
                    "E sei kid e kau a mla soiseb er a melemalt e chibutek el rael, el ngii a merael mo er a diak a ulebengelel klengar; oi kemla soiseb er a tuangel, kemla otirakl a llechul a Edam me a Ngalk, me kau a mla nguu a Edaol Reng, el sioning er a Edam me a ngalk, el mo lomolem a telbiil me a ikel le dilul kmo ke mongmai chobom siseb er a rael – chobo mngai.",
                    "Me chelechang e betik er a renguk lodam er ngak, e ke mla soiseb er a melmalt e chibutek el rael; Ng soak loker el kmo ngmla moungil a rokui, ngdiak; ele ng dimlak komei er cho uaitiang a le mlak a tekingel a Kristo me a mesisiich el klaumerang er kau el mo er ngii, meng di mlo ultuir re ngii el ngarngii a klisiichel lolsobel.",
                    "Misei a uchul eng kiriu el loutekangel di merael mo ruchei el mla tibir a rengum el kirel a Kristo, e bleketakl ongilem, me a beltikelreng el mo er a rokui el chad. Mal sekum e ko moutekangel merael mo ruchei el di urrekodel er a tekingel a Kristo, e outkangel mo er a ulebongel, ea Edam a dilung el kmo: ko mo nguu a diak a ulebengelel klengar.",
                    "E chelchang e betik er a renguk lodam er ngak, tiai kid a rael; ng diak a ngodech el rael me a lechub eng ngakl ngarngii er cheungel babeluades, el mo uchul ea chad a sebechel mo suobel er a rengedel a Dios. Me chelechang e morrenges, tiai kid osisecheklel a Kristo, el ngii a ditang el klemrang losisecheklel a Edam, me a Ngalk me a Edaol Reng, el ngii a dital Dios el diak a ulebengelel. Boluaisei."
                ]
            },
            {
                "url": "https://www.lds.org/scriptures/bofm/2-ne/32?lang=pau",
                "number": 32,
                "name": "32 Bliongel",
                "summary": [
                    "A re anghel a mengedecheduch loba klisiichel a Edaol Reng – A chad a kirel meluluuch meng mo sebechel el ngmai a klemdengei er a Edaol Reng."
                ],
                "verses": [
                    "E chelchang e momes e betik er a renguk lodam er ngak, alta ko momdasu er a rengmiu el kirel a kmo, ko mo mekerang ruriul er chobla mtuu er a siseball. Endi ngerang me ko momdasu el uai sei er a rengmiu el kirel a ikal tekoi?",
                    "Ko mla bes er a kdu er kemiu el kmo uriul er a chom nguu Edaol Reng eng sebechiu el melkoi el uaia re anghel? E chelecha ko mekerae melkoi el uaia re anghel al dibus Edaol Reng?",
                    "A re anghel a mengedecheduch loba klisiichel Edaol Reng; me a uchul me te melkoi a tekingel a Kristo. Mi sei a uchul ak melkoi el kmo, bo medinges er a tekingel a Kristo; le tekingel a Kristo molecholt er kemiu a ikel kiriu el meruul.",
                    "Me chelcha lsekum ak momerek el melekoi a ika el tekoi, e kemiu a di diak modengei, eng belkul a kmo, ng dirkak molengit, me a lechub e molngod; mi sei a uchul eng dirkak bom siseb er a llomes, e bai mo remiid er a iilkolk.",
                    "Ka morrenges, ak lmuut el dmu er kemiu el kmo, sel chomsiseb er a siseball e menguu Edaol Reng, e ngii a molecholt er kemiu a ikel kiriu el meruul.",
                    "Morrenges, tiai kid osisecheklel a Kristo, meng dikea lmuut losisechakl el mo er ngii, ng di merekmo sel le belcholt er kemiu er a tech. E sel le belcholt er kemiu er a tech, ea ikel tekoi el bo lolekoi er kemiu a kiriu el moltirakl.",
                    "E chelchang e ngak el Nephi a dikea kulekoi le Edaol Reng a mla dueb a tekingek, meng di ngaku el lmangel leng diak oumerang, e klou a delngerenger, me a bleot el reng, me a keldidai el reng er a rechad; meng diak losiik me bo lodengei, me a diak bo lomtab a meklou el mellomes el tekoi a le mechedreder el mor sel kmal beot lomsodel.",
                    "Elchang e betik er a renguk lodam er ngak, ak umdasu e komdirke rrau a rengmiu, meng mekngit a renguk leng kirek el lemuut el mo melkoi el kirel tial tekoi. Alsekum ko morrenges er a Reng el ngii olisechakl er a rechad er a omeluluuch; e ko momdenge el kmo, ng kmal kiriu el meluluuch; le mekngit el chelid, a diak lolisechakl er a chad el kmo moluluuch, ng bai olisechakl er tir el kmo ng diak le kiriu el meluluuch.",
                    "Ka morrenges e kulekoi, ng kmal kiriu el mo blechoel meluluuch, e diak o mesaik; me a ngii di le ngerang el moruul mo er a Rubak, a kot eng kmal kiriu el meluluuch el mo er a Edam loba ngklel a Kristo, meng mo chemedolii a urelem lekor kau, me ngii lurrelem a mouchul a klungiolel a delbengem."
                ]
            },
            {
                "url": "https://www.lds.org/scriptures/bofm/2-ne/33?lang=pau",
                "number": 33,
                "name": "33 Bliongel",
                "summary": [
                    "A tikingel a Nephi a klemrang – Ng melkoi el kirel a Kristo – Tirke el loumerang er a Kristo oumrang a tekingel a Nephi – Tir a mo dechor el mo sioning er a medal a tebel er a kerrekriil."
                ],
                "verses": [
                    "Elechang e ngak el Nephi a diak el sebechek el lmuches a ikel rokui el tekoi el kullisechakl el mo er a re chedak; ng dirrek el diak meduch el meluches el uaia kungedecheduch; le chad sel longedechedach loba klisichel a Edaol Reng, ea klisiichel Edaol Reng a ngmai ikel tekoi el mo er a rengrir a re chad.",
                    "Endi te ngar ngii a re betok el mo medecherecher a rengrir lomtok er a Edaol Reng, meng mo diak le borngii er tir; Seia uchul me te chemoit a betok el tekoi le lluches el lekong diak a ultutlel.",
                    "Endi ngak el Nephi a mla lmuches a ikel bla kluches, el kudngel meklou a ultutelel, oumesind el mo er a rechedak. Leng rokui el sils el kululuuch el kirir, me a le klebsei ea chillek a di mo dkims er a iuechel a medak el kirir. Akuba klaumerang e lmangel mo er a Dios, me a kmedngel kmo, ng mo remenges a nglunguchek.",
                    "Me a kmedngel kmo a Rubak el Dios a mo chemedaol a nglunguchek meng mo bedochel el kirir a rechedak. Me a ikel tekoi el kliluches er a telitur re ngak a mo msisiich el mor tir; leng mengususeu er tir el mo meruul a ungil tekoi; ngouchais er tir er a redemerir er a irechar; e melkoi el kirel a Jesus, e mengususeu er tir el mo oumerang er Ngii, e outekangel mo er a ulebongel el ngii a diak a ulebngelel klengar.",
                    "E mesisiich el melkoi lomtok a klengit, loltirakl er a bleketakl el klemrang; meng diak a chad el mo kesib a rengul er a ikel kulluches, ngdi merekmo ngikel loba a chedul a diablong.",
                    "A kuetkeu er a beot e blektakl; a kuetkeu er a klemrang; a kuetkeu er a Jesus, leng mlaseblii a delbengek er a beluu er a ringel.",
                    "Ng ngarngii a klechubechub er ngak el kirir a rechedak, me a klou el klaumerang re ngak er a Kristo el kmo, ak momes er a rebetok el klikiid el ngar er medal a kingellel er a kerrekriil.",
                    "Ng ngarngii a klechubechub er ngak el mo er a re chiJew – Ak melekoi el kmo rechi Jew, el kirir tir kel ngar sei el kiblar ngii el mei.",
                    "Ng dirrek el ngarngii a klechubechub er ngak el mo er a re Isentael. Endi diak er tirkang a mo er a klungiaol alsekum eng diak bo loldak er tir el mor a Kristo, el siseb er a chelsel a chibutek el siseball, e lomdid er a melmalt el rael mo er a klengar, e lolemolm er a rael mor sel lulebongel sils er tia el telkael klengar.",
                    "Elechang e betik er a renguk lodam er ngak, me a re chiJews, me kemiu el beluulechad er rokui, morrenges a ika el tekingek me bo moumrang er a Kristo; Alsekum eng diak moumrang a ika el tekoi, bo moumrang er a Kristo. Ea lsekum ko moumrang er a Kristo, e ko moumrang a ika el tekoi, le ikang a tekingel a Kristo eng milskak; a ikang olisechakl er a rokui el chad el mo meruul a ungil tekoi.",
                    "Alsekum ke kmo a ika diak el tekingel a Kristo, e tia di kau kung er a uldesuem, le Kristo mochotii er kau loba klisiich me a klou el klebkall el kmo ngii a tekingel er a uriul klebesei; me kau me ngak a mo dechor el chachuchau er medal a teblel, me komo medenge el kmo ngak a mlo durech er ngii el mo meluches a ika el tekoi, e mlar ngii a chelitechetuk.",
                    "Me a kmeluluuch el mo er a Edam loba ngklel a Kristo, me bole betok er kid, alsekum ngdiak el kid er rokui a mo suobel er a rengedel er sel luriul e klou el sils.",
                    "Elcha e betik er a renguk lodam er ngak, me tirkel rokui el chad er a blai er a Israel, me kemiu el beluulechad er rokir, ak melkoi er kemiu el uaia ngerel a lmangel ngara chebechab: Mechikung me sel le merkung sel klou el uriul sils.",
                    "Elcha kau el diak el soam el ngmai a klungiolel a Dios, me ka mongull a tekingir are chiJews, me a tekingek, me a tekoi el ngii a mo tuobed er a ngerel a Sib er a Dios, elecha kmelmesumech el mo cherechar, le a ika el tekoi a mo melbeakl er kemiu er a uriul klebsei.",
                    "Le ikel ngak a remenged er a beluulechad a mo chomtok er kemiu er a tebel er a kerrekriil; le aikang a Rubak a diluer ngak meng kirek el mo oltirakl. Boluaisei."
                ]
            }
        ],
        "summary": [
            "Cheldechedechal a kodellel a Lehi – A rubekul a Nephi a mlekiis el mo omtok er ngii – A Rubak a dmu er a Nephi meng mirrael mo er a chelsel a ereomel – A chomerolel er a chelsel oreomel me a kukdi bebil er a chisel."
        ],
        "text": null
    },
    {
        "url": "https://www.lds.org/scriptures/bofm/enos/1?lang=pau",
        "id": "enos",
        "full_localized_name": "Enos",
        "has_chapters": true,
        "chapters": [
            {
                "url": "https://www.lds.org/scriptures/bofm/enos/1?lang=pau",
                "number": 1,
                "name": "Bliongel 1",
                "summary": [
                    "A Enos a milluluuch el kmal mle blak a rengul, meng mlengubet a kngtil – A ngerel a Rubak a mlei er a uldesuel el rullii a telbiil el kmo a rechedal a Laman a mo suobel er a ngar medad el klebsei – A rechedal a Nephi a millasm el moldak er tir me a rechedal er a Laman er sel temir – A Enos oldanges er a Oseblel."
                ],
                "verses": [
                    "Elecha tara klebsei, e ngak el Enos, a medengel kmo, a demak a mle melmalt el chad, le ngulsischeklak er a tekingel, e dirrek el milkurulak er a llechul a Rubak – meng ngeltengat a ngklel a Dios er ngak el kirel–",
                    "Me chelcha kmouchais er kemiu er a berraod el kblar ngii er medal a Dios ruchei er a mlengubet kung a kngtik.",
                    "Elcha kmirrael momalech a charm er a chelsel oreomel, ea tekoi el blek blechoel lorrenges er a demak el melkoi el kirel a diak a ulebngelel klengar, me a deoureng er a re santo, a mle soiseb el mo er a elsel a renguk.",
                    "Me a delbengek a mlo songerenger; me a kmlo outubaruach er medal a milebak, e lilangel mor ngii er a mesisiich el nglunguuch me a ongit el kirel a delbengek; meng tal sils el klilangel mor ngii; ea bocha le kebesengei ea kdirrek luldersii a ngerek meng mlo er a babeluades.",
                    "E mlar ngii a ngor el mler ngak el kmo: Enos, a kngtim a mla mengubet, me kau a mo ngeltengat.",
                    "Ngak el Enos a medngel kmo, a Dios a diak lomulak; me a berredel a kngtik a mlo dibus.",
                    "Mak dilung: Rubak, ng mekerang e mo uaisei?",
                    "Meng dilur ngak el kmo: Ng uaisei leng klaumerang re kau er a Kristo, el dirkak o mrengsii malchub e mesang. Meng betok el rak er medad e ngii a merkung el mochotii a bedengel er a tech; me morael ea klaumerang re kau a mla rullau el mo cherrungel.",
                    "Metia er a krenges a ikal tekoi, eng mocha soak el olngeseu er a rudam er ngak er a rechedal a Nephi; me a kuldersii a delbengek er rokir el mo er a Dios el kirir.",
                    "Me chelcha tial kuruul er a ongit er a renguk, ea negrel a Rubak a liluut el mlei er a uldesuek el kmo: Ak moldingel er a rodam er kau alsekum tir a mo oltirakl a llechuk. Ak mla mesterir tiael beluu el ngii chedaol beluu; meng diak bol delbeakl ng dimerekmo le bol rebet er a klengit; me ak moldingel er a rodam er kau el diuai i kel blak dung, ea kentrir a bo kngai lodak er a chelbuul e ngmai el kmed er bebul a beterrir.",
                    "Me a uriul er a krenges a ikael tekoi, e ngak el Enos a kmal mlo mesisiich a klemra rengak er a Rubak; me a kmiluluuch el morngii a betok el mekekmangel longit el kirir er a rodam er ngak er a rechedal a Laman.",
                    "A tara klebesei er a uriul er a nglunguchek me a urelek el kmal mle blak a renguk, ea Rubak a dilur ngak el kmo: Ak mo meskau a ikel soam leng klaumerang er kau a uchul.",
                    "Me chelecha tiakid sel mle soak lolengit er ngii el kmo, alsekum ar chedak er a rechedal a Nephi a mo ruebet er a klengit, me temo nguemed, ea rechadal a Laman a diak bol ngemed, ea Rubak le kedmokl a rekord er a rechedak er a rechedal a Nephi, me a bo le klisiichel a chedaol chimal endi ungil, ngii di bol sebechel er a tara klebesei el mo er a rechedal a Laman, me altae ngmo sebchir el mo suobel.",
                    "Le chelchal taem ea kimla mo er a ikel sebechemam lolluut er tir el mo er a klemrang. E tirka millekoi lolengasech a rengrir e kmo, al sekum ng sebechir ete tomall a rekord e omkeuad er kemam me a siukang er a redemmam er a irechar.",
                    "Me chelchal kudengei el kmo, a Rubak el Dios a mo sebechel kudmokl a ikel rekord er kemam, ea klilangel mor ngii el meketekt el taem, leng dilur ngak el kmo: Ngii dil ngerang el molengit loba klemrang, e oumrang el kmo kemo nguu loba ngklel a Kristo, e kau a mo nguu.",
                    "Ng mlarngii a klemra rengak, me a klilangel mo er a Dios me le kedmokl a rekord; e ngii a kilengei el kmo, ngmo ngmai el mo er a rechedal a Laman sel lebo lungil temel.",
                    "Me ngak el Enos a mlo medngei el kmo, ngoltirakl er a telbiil el mlor ngii; meng mlo chelellakl a renguk.",
                    "A Rubak a dilur ngak: A redemmiu a dirrek el mlengerechir er ngak er a osisiu el tekoi; meng mo mekedmokl el moltirakl er a klemra er tir; le klemrang er tir a diua klemera er kau.",
                    "Me chelecha tara klebesei, e ngak el Enos a mirrael mo er a rechadal a Nephi, me a kumlaoch el kirel a tekoi el merkung, e ouchais er tir a ikel blakrenges me a bla kues.",
                    "Me a kuuchais me lebora rekord el kmo, a rechedal a Nephi a millasm el mesmechokl er a rechedal a Laman el mo er a merang el klemerang er a Dios. Endi urelam a dimlo diak a belkul; le reng er tir er a klaucheraro a mle mesisiich, me te dioltirakl kung er a chelimimiil reng, me te mlo teblik, e bekeu, el sorir a merserasech, e mengull a bleob me a kle kikiongel, el di menga techel a charm; edi kiei a tento edi meloaoch er a chereomel, el ousaker er a kekedeb el budel a charm, e telamk a bterrir; e mle meduch er a balech me a oles me a chotilech. E betok er tir a di mlenga chemadech el techel a charm; e dimlak lolengull losiik a uchul a kodellam.",
                    "Me tiaikid ea rechad er a Nephi a mirruul a sers, e omkeroul a betok el bedengel a mungi, me a rodech, me a betok el charm me a betok el bedengel a kerebou me a kaming me a teblik el kaming me a betok el uos.",
                    "E kmal mle betok a re profet er a delongelam. A rechad a mle mekididai a rengerir mete mle meringel er tir a mo mosisechakl el medengei a tekoi.",
                    "Meng dimlak a ngodech el mlar ngii, ng di mirrael a meringel tekoi, me a ulaoch er a mekemad, me a klautok, me a tellemall, e blechoel lulmeklatk er tir er a kodall, me a klemengetel a diak a ulebngelel, me a kerrekriil me a klisiichel a Dios, me a betok el uai kaikid el tekoi el meruul er tir me bol blechoel ngar ngii a dakt er tir el kirel a Rubak. Mak melkoi el kmo, ng dimlak er a ikel kimullekoi a mle beot er a ikang, ng dimle beches e blektakl el tekoi a mle sebechel ngosuterir meng diak di loldenglengel mo er a klou el dellebeakl. Me tiaikid a teletelek er a kuluches a blekerdelir.",
                    "Ak miles a mekmad er a delongelir a rechedal a Nephi me a rechedal a Laman er sel temek.",
                    "Me a tara klebsei er ak chudelang, e mla mo chuib a dart me a okeuid me a etiu el rak er a taem er a demmam er a Lehi ral tobed er a Jerusalem.",
                    "A kumes er ngak engdi kmeed ku ak mo er a debull, ng klisiiched a Dios a uchul meng kirek lolisechakl e omlaoch el mo er tir ka el chad, e melkoi a tekoi loltirakl a klemrang el ngara Kristo. Meng bekel sils er a klengar rengak el kullekoi er ngii meng liluut el mo dmeu a renguk el kirel er a tekingel a bluulechad.",
                    "Meng di kmeed ku kmora blil a ulengellek, lobengkel Oseblek, le kmedngei el kmo ngii a mo ulengellek. Meng dmeu a renguk el kirel sel sils el tiael mo mad el bedengek a mo nguu sel diak le bol mad, e mo dechor re medal; e mo ungil a renguk el mesa medal, me ngii a mo melkoi er ngak el kmo: Mei er ngak e kau el ngeltengat, ng ngarngii a mla mekedmokl el kirem er a meringel chad el blil a Demak. Boluaisei."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/mosiah?lang=pau",
        "id": "mosiah",
        "full_localized_name": "Mosiah",
        "has_chapters": true,
        "chapters": [
            {
                "url": "https://www.lds.org/scriptures/bofm/mosiah/2?lang=pau",
                "number": 2,
                "name": "2 Bliongel",
                "summary": [
                    "A King Benjamin a mengedecheduch er a rechedal – Ngouchais a klemrang me a llemalt me a klemedengei er a tekingel a Dios er a chelsel omerrederel – Ng mellach er tir me bo losiou er a King er tir er a babluades – Tirkel momtok er a Dios a mo chuarm er a ringel el uaia diak el mad el ngau."
                ],
                "verses": [
                    "A tara klebesei er a uriul er a Mosiah er a blal ruul a ikel dilur ngii a demal, meng mla mesubed el mo er a beluu er rokui, me a rechad a mermang el mlar ker me ker er a bek el beluu el mo er a templo el morrenges a tekoi el King Benjamin a mo melekoi er tir.",
                    "Me temerael mle betok, mle betok meng dimlak lomechur retir; le temle obdois e mesisiich el beluu.",
                    "Te dirrek el lullab a kot el ngelkel a chermir, el mo melnget e mo melul a uldars loltirakl a llechul a Moses.",
                    "E dirrek el mo sebechir el moureng a sulel a Rubak el Dios er tir, el ngilititrir loltobed er tir er a beluu er a Jerusalem, e millubet er tir er a chimorir er a cherreuir, e millilt er a remelemalt el chad el mo sensei er tir, me a dirrek el melmalt el chad el mo King er tir, el mla merkii a budech er a beluu er a Zarahemla, e ullisechakl er tir me bol loltirakl a llechul a Dios, me bo lungil a rengrir, e bol mui er a beltik el reng el mo er a Dios me a rokui el chad.",
                    "Mal merma tial sils ete mlei er a templo, te milkedechor er a tento ertir el mliuekl, el chad me a telungalk er ngii, el bechil me a re ngelkel sechal, me a re redil, me a rengelkir el sechal me a reredil, lomuchel er a kot el klou el mo er a kot el kekerei, me a rokui el telungalk a mle blibii.",
                    "Me te milkedechor a tento er tir el mliuekl er a templo; a chad me a tento rengii el teunglel a mle bedul a templo meng mo sebechir el di ngara tento er tir e remenges a tekingel a King Benjamin el bo lolkoi el mor tir.",
                    "Me a iildois a kmal mle klou me a King Benjamin a dimlak el sebechel mengedecheduch er tir rokui er a chelsel a templo, meng ngdilu er a rechedal me bo lomekedechor er a metongakl el kora tarikrab, me bol sebecherir arechad el remenges a tekoi el bololekoi.",
                    "Me chelchang mocha dechor er a tarikrab e mengedecheduch er a rechedal; Ng dimlak el sebecherir el remenges a tekingel rokui leng kmal mle betok a rechad; meng dilu er a rechedal me bo lluches a ikel lolekoi e lorous er tirkel cheroid el diak el sebechir el rongesii a ngerel me bol sebechir el dirrek mo medngei tekingel.",
                    "Me a ikakid ngii el tekoi lullekoi e dilung me bol meluches, el kmo: Rodam er ngak, kemiu el mla me mekideb er tiaer rokui, kemiu el sebechemiu el remenges a ikel bo kulekoi er kmiu er chelechael sils; ngdimlak kulai er kemiu el mei loba beot el reng el kirel a ikael tekoi el bo kulekoi, ka bo moltirakl er ngak, ebok a dingemiu me bom renges, me a rengemiu me bol sebechemiu el mo medengei, me a uldesuiu me bol sebechel a berrotel tekingel a Dios el mo chemolt er kmiu.",
                    "Ngak a dimlak kuleker er kemiu el kiriu el medakt er ngak, me a lechub e ko momdasu el kmo ngak a lemuut el ngarbab el diak uaia re chad.",
                    "Endi ngak a kmal diuai kemiu e betok el tekoi el ak mechitchut er ngii er a bedengek me a uldesuek; endi tirkael chad a ngileltak me a demak a chiledolak, e mloltirakl er a chimal a Rubak el ngileltak el mo merreder e King er tirkael chad; me a ktelutk e keldmokl er a diak el mochit el klisiichel, kirek el mo mesiou er kemiu lolab a rokui el klisiich me a uldasu me a duch el reng el Rubak a mla meskak.",
                    "Ak mesubed er kemiu el kmo, sera kmetutk el mo mesiou er kemiu er a rokui el sils er a klengar rengak, el melmuut er chelechal taem, eng dirkak a tael kungerchir a kolt me a silber me a lechub eng ngii dil ngerang lungil klalo er kmiu.",
                    "E dirrek el dirkak bechikmiu me bom chelsimer er a kelbus er a chelsel a chutem, me a lechub e bo mousibai er a tang me a tang, me a lechub e momekeuad, me a lechub e moumekmad, me a lechub e morechorch, me a lechub e bora laok reng; me a lechub e blak bechikmiu me moruul a betok el mekngit el tekoi, Ak bai olisechakl er kemiu el moltirakl a llechul a Rubak er a rokui el tekoi el blal dung er kemiu.",
                    "Me ngak me a kuureor er a chimak meng mo sebechek el ngosukmiu me llak bo lolai a oleng er kemiu, me llak le boerngii obraod el tekoi el merkemiu – a ikael tekoi el kulkoi a di kemiu el medengei le ko momes er chelechael sils.",
                    "Rodam er ngak, ng diak kulkoi el kor olecholt, me a lechub e kulekoi el loltelechakl er kemiu; Ak melkoi a ikael tekoi me bo modngei el kmo, ng sebechek longer el kmo ng klikiid a renguk er medal a Dios er chelechal sils.",
                    "Ka morrenges, chelcha sel kduel kmo, ak melsiou er kmiu el bek el sils, eng diak le belkul a kmo kulecholt, le klemrang ea kmilsiou er a Dios.",
                    "Elechang ea kmelkoi er er kemiu aikang me ko mo suebii a klemrang el kmo; sel mosiou el kirel a ngii dil chad e kau, e kau a merang el mesiou er a Dios er kau.",
                    "Kamesang elceha ko momkedong er ngak el kmo ak King er kemiu; me a lesekum engak el momkedong el kmo, King er kmiu a choureor el olengeseu er kemiu, eng ngera meng diak moureor lolengeseu er a tang me a tang.",
                    "Me chelchael sekum ngak el momekedong el kmo King er kemiu a betok el rak el kusiou er kemiu, el ngii omesiou el mo er a Dios, a morngii er a rengmiu loureng a sulek, engkol uangera el kiriu el mo oureng a sulel a King er kemiu er a babeluades.",
                    "Ak melkoi er kemiu e rodam er ngak, alsekum e ke kmal moureng a sulel e oldanges el moer sel sebechel a rengum er rokir el mo er a Dios el milebau e mengedmokl e omtebechel er kau, e mla rullii meng sebechel demeu rengum, e mla nguu a budech el loia er a delengecheklir er a derta er kemiu.",
                    "Ak dmur kemiu el kmo, alsekum komesiou er ngikei el lulmeob er kmiu er a kot luchul, e omes er kemiu er a rokui el klebesei, e meskemiu chomouteliil, meng mo sebechemiu el mengitentik e meruul a ikel somiu, e dirrek loltekau erkemiu er a bek el bung – Akmul uase alsekum ko mo mesiou er ngii loba rengemiu er rokir, e kom dirrek el dimo ulechrangel meterekakl el sibai.",
                    "Kamosang, a ditael longerchir rengii er kemiu a kmo, bo moltirakl a llechul; e ngii a mla kongei el kmo chobo moltirakl a llechul eng moungil besmiu er tial beluu; e diak el sebechel mo ngodech aikel lolekoi; me a lsekum ko morrenges a llechul eng mo mekngeltengat er kemiu e melisiich er kemiu.",
                    "Elecha kot eng mla omeob er kemiu, e meskemiu a klengar er kemiu, me ko mla mo blals el kirel.",
                    "Ea ongerung, e ngolterkokl el kmo, ngkiriu el mo oltirakl a llechul; ea cho bomuaisei eng di mereched el lomekngeltengat er kemiu; me a leuaisei eng mla mengkad er kemiu. Me kom dirk belsel, er chelechang me a mor medal el di blechoel; meng ngera ko menglou a ngeriu er ngii?",
                    "Me chelcha kuker, ngerang sebechiu el dmung el kiriu? Ak subedmiu el kmo, ng diak a ngerang. Ng diak el sebechemiu el kmo, kemam a ngarbab er a klungiolel a chebechab er a chutem; le kmiu a ulebeob er a chebechab er a chutem; el ngii a kloklel ngikei el lulmeob er kemiu.",
                    "Me ngak, ngak el momekedong er ngak el kmo King er kemiu a diak ngarbab er kemiu; le ngak a dirrek el chebechab. Kemiu tial lomes el kmo, Akmla mo chuodel, meng di kmedung lolutii tiael bedengek er a klechad el mo er a delal chutem.",
                    "Me chelecha aikel kullekoi el kmo, ak milsiou er kmiu, e mirrael el mededaes a uldesuek er medal a Dios, me a kulmekedong er kemiu el me keldibel, me bol sebechek el diak motelechakl, me a resechiu bo llak el merngak sel bokedechor er a kerrekriil er a Dios er a aikel tekoi el lulterkokl er ngak el kiriu.",
                    "Ak dilung el kmo, a kulmekdong er kemiu el me keldibel meng mo sebechel mo diak el chelsechusm a bilek er a resechiu er chelchael taem el di kmeedku kmora debull, me bolsebechek el mong el ngara budech, me a diak el mad el delbengek a mo sebechel mo teloi er a rechad er a chelitakl er serbab el mengitakl chodanges el mo er a melemalt el Dios.",
                    "E lmuut kung, me ak subedemiu el kmo, ak millai er kmiu el me keldibel, meng mo sebechek louchais er kmiu el kmo, ng dikeal sebechek el sensei me a lechub e King er kmiu;",
                    "Le chelechang el taem el kungedcheduch er kemiu e ngomritl a bedengek; endi Dios olengeseu er ngak me a uchul meng sebechek el mengedecheduch er kemiu, e mla dmuer ngak me ak mouchais er kmiu er chelchael sils el kmo, a ngelkek el Mosiah a King e merredel er kemiu.",
                    "Me chelechang e rodam er ngak, eng soak chobo moruul aikel choblar ngii er a ngara mong, kemiu tiael lulerrenges a llechuk me a llechul a demak meng mlo ungil besmiu el dimlak obom mechitechut er a recherreuiu, me kom dirrek el mo uaisei chobo moltirakl a llechul a ngelkek, me a lechub eng llechul a Dios el bo le beskemiu e ko mo ungil besmiu er tiael beluu me a re cherreuiu a diak bol mesisiich er kemiu.",
                    "Endi morrenges e kemiu el chedak, bom kerkikl eng mol morngii a kalutok er a delongliu, me ko moltirakl er a mekngit el chelid el lullekoi er ngii a demak er a Mosiah.",
                    "Morrenges, ng morngii a dellebeakl el mo er ngikei el mo oltirakl er ngikel chelid; le lesekum eng moltirakl er ngii e medei el dirke chelsechusm er a kentil, eng diua le ngilmii omkodall el mo er a delbengel, meng monguu a blingelel diak a ulebengelel le kelebus, leng mlo omtok er a klaodengei er ngii e tomellii a llechul a Dios.",
                    "Ak mesubed er kemiu el kmo, tedi tirkel mekekerei el ngelkiu a dirkak el mosisechakl, engii e kemiu el rokui a mla mesuub a ikael tekoi, me komdi medngei el kmo, ng diak a ulebengelel di belsel a Demmiu er Babeluades, me modars el mo erngii a rokui el molab, me a di klengar er kemiu; e dirrek el mla suub a ikel rekord el ngarngii a ulaoch el lullekoi ar chedaol profet el mera taem er a demad er a Lehi rale tobed er a Jerusalem.",
                    "Me a ikel rokui el mla medung er a redemad el mer chelechang. Me a ikel lullekoi al diluer tir a Rubak meng melemalt e klemrang.",
                    "Me chelechang eak melekoi er kemiu e rodam er ngak, a uriul er a chobla mosuub e bla musisechakl aikael rokui el tekoi, ea lesekum kau a mo melemall e mo omtok a ikel mla medung, me ke choridau er a Reng er a Rubak, meng mo diak el ngar kau lomekrael er kau er a rolel a mellomes luldasu, me bom ngeltengat, e boel ungil besum e mkeldmokl–",
                    "Ak subedemiu el kmo, ngikei el mo uaisei, a mo chemolt lomtok er a Dios; meng mla kongei el mo mengull er a mekngit el chelid, meng mo omtok a rokui el melemalt, me a Rubak a mo diak lobengkel, leng diak el sebechel kie diak el chedaol templo.",
                    "Mal sekum ngikel chad a diak bol mekngit a rengul er a kentil, meng di cherreuel a Dios e mo er a kodall, e sel klisiichel a lemeltel a Dios a mo okisii a delbengel e ochotii a klungel a uluchulel me a berredel a rokui el kentil, meng di mo merat er medal a Dios, e mo mui a rengul er a klengit el reng, me a ringel me a dmoelch el dakt el di uaia ngau el diak el mad a ngeuil, el di kmard el mo cherechar.",
                    "Bomodengei el kmo, a klechubechub a dikeael sebechel ngoseuir ngikael chad; me a le uaisei, ea ulebongel kerrior el mo er ngii a mo melemolem el mo cherechar er a diak a ulebengelel ringel.",
                    "Morrenges e kemiu el meklou el chad, me kemiu el mekekrei el chad, me kemiu el mekekrei el ngalk el sebechiu el mo medengei a tikingek, le cheldechedechak a blektakl meng sebechiu el mo medengei, ak meluluuch me bol sebechiu el mekiis e bom letkii a tletael le borngii tirkel mla ruebet er a klengit.",
                    "E lmuut el soak chomomdasu el kirel a klengeltengat me a klungiaol ngarngii tirkel loltirakl a llechul a Dios. Mosterir, te ngeltengat er a tekoi er a klechad me a tekingel a Dios; ea loutekangel loumerang el mo er a ulebongel e te mengai el mor babluades el mo kiei lobengkel a Dios er a diak a ulebngelel deuelreng. Bomlatk el kmo, aikael tekoi a klemrang; le Rubak el Dios a mla dmung."
                ]
            },
            {
                "url": "https://www.lds.org/scriptures/bofm/mosiah/3?lang=pau",
                "number": 3,
                "name": "3 Bliongel",
                "summary": [
                    "A King Benjamin a melmolem er a cheldechedechal – A Rubak lolab a bekl klisiich a mei el molisechakl er a rechad el bliull er a cheklechel chutem – Ng mo tuobed a kelsbengel rasech sel bololubet a kentil a Bluulechad – A ngklel a ditael ngakl el ngii a uchul e kid a mo suobel – A chad a sebechel mecherei a tekoi er a klechad er ngii, e mo Santo lokiu a tngakireng – A ringel el boerngii a re dengrenger a mo uaia diosch el ngau me a mekeald el bad."
                ],
                "verses": [
                    "E lmuut kung e rodam er ngak, ng soak chomorrenges, leng dirk ngarngii a tekoi el bo kulkoi er kemiu; kamosang, ngarngii a tekoi el bo kulkoi er kmiu el kirel a mo duubech er a ngarmedad el klebesei.",
                    "Ea ikel tekoi el bo kulkoi er kemiu, ak blokudengei loiak a Anghel er a Dios. Ng dilur ngak el kmo: Bekiis; me ak milkiis e milsang el dilechor er a medak.",
                    "E diluer ngak el kmo: Bekiis e merenges a tekoi el bo kulkoi er kau; Ak mei louchais er kau a ungil chais el kirel a tekoi er a klou el deuelreng.",
                    "Le Rubak a mla remenges a nglunguchem e mla mo metik er kau el melmalt el chad, meng mladerechak el me subedau el kmo, boelungil a rengum; e sebechem el mesubed er a rechedam mel dirrek el mo mui er a deuel reng.",
                    "Elechang merkung el diak le cheroid, loba klisiichel, ea Rubak lolab a bek el klisiich el ngii omtebechel, el dimla ngar, el dimla ngarngii e diak a ulebengelel, a me metengel er a babeluades el me teloi er a rengalk el chad, e mo nguu a cheklechel chutem, e mo merael er a delonglir er a rechad el meruul a meklou longasireng e lomekungil er a resmecher, e cholkiis er a rechad er a kodall, e meruul er a remechitchut el mo merael, me a remiko a momes, me a remechad a morrenges, e omkungil a betok el bedengel a secher.",
                    "Engii a mo choltobed a diablong me a mekngit el chelid el kiei er a rengrir er a rerengalk el chad.",
                    "Ng mo chuarm er a ongitikaik, me a ringel er a bedenged, me a klengrenger, me a chedelreng me a saul el diak a chad el sebechel mo erngii, ng ditael kodall; leng di mlo merael a kelesbengel rasech, ng kmal mo klou el ringel al boerngii el kirel a kentrir me a klikingelir ar chedal.",
                    "Ea ngklel a mo Jesus Kristo, el Ngelkel a Dios, el Demal er a ianged me a bluuelchad, el ngii a ulemeob a rokui el tekoi er a kot luuchul; ea Delal a mo ngklel a Maria.",
                    "E ngii a me teloi er a rebebil er ngii, meng mo sebechir el mo suobel a rengalk el chad a bo loumrang er a ngklel; ea uriul er a ikang ete mousbech el kmo ngdi uaia dichad, e mo kmo ng ngarngii a diablong er ngii, me temo cholbedii, e mo mekodir.",
                    "Ea uriul er a ongedei el klebsei eng mekiis er a kodall; e Ngii a mo oukerrekriil er a Bluulechad; chelcha ikael tekoi a mo meketmokl el uaisei meng mo sebechel mo erngii a melmalt el kerrekriil el le boerngii a rengalk el chad.",
                    "Me chelchang ea resechel a mo nguubet a kentrir tirkel rirebet leng kentil a Adam a uchul, me te mlora kodall el dimlak lodengelii a uldesuel a Dios el kirir, me a lechub e te remuul a klengit e diak lodengei.",
                    "Endi alii, alii, er ngikel medengei el kmo ngomtok er a Dios! Le ditael role ea chad a mo suobel a mouuchel a rengul er a kentil e oumrang er a Jesus Kristo.",
                    "Me a Rubak el Dios a mla oldurech er a rechedaol Profet erngii el mo er a delonglir er a rengalk el chad el louchais chouaikael tekoi el mo er a rokui el chad, me a rokui el beluu, me a bek el tekoi er a ngor, me tirkei el moumrang el kmo Kristo mei, tirkeia mo sebechel mengubet a ketrir e mo oldeu a rengrir er a klou el deuelreng el di uaia blal mei er a delongelir.",
                    "Endi Rubak el Dios a ulemes er a rechedal kmo, te mle medecherecher er a rengrir meng milsterir a llach el mle llechul a Moses.",
                    "E betok lolangech me a ongasireng me a kora betok el ngodech el tekoi a ngii a ullecholt er tir lolchotel sel le merkung; me a rechedaol Profet a millekoi el kmo ng mei; endi tir a mle medecherecher er a rengerir meng dimlak lodngei el kmo, a llechul a Moses a diak a belkul alsekum ng dimlak a tngakireng er a resechel.",
                    "Me cholkum eng mlo sebechir a remekekrel ngalk el meruul a klengit, eng mo diak el sebechir el suobel; endi ak subedemiu el kmo te ngeltengat; le ngulkiu a Adam, me a lechub eng klechad, e tir a rirebet, me chelechang eng resechel a Kristo mla melubet a kenterir.",
                    "Me a kelmuut el subedemiu el kmo, ng diak a ngodech el ngakl me a rael me a lechub engii dil ngerang el mouchul ea osobel a mei er a rengalk el chad, a ditang el rael a ngklel a Kristo el Rubak lolab a bekl klisiich.",
                    "Me kamosang, Ngii a mo oukerrekriil, e melmalt a loukerrekriil, me a re tolechoi a diak el bora ringel alsekum tedi mekekrei e mad; ar meklou el chad a bai melim a dellebeakl el mo er a delbengir alsekum eng diak el ngai a renegrir el moriou e boel uaia remekekrei el ngalk, e loumrang er a osobel er a ngara mong, me chelechang, me a ngar medad, loeak a tngakireng er a resechel a Kristo el Rubak lolab a bekl klisiich.",
                    "Ele a di klechad er a tech a cheraro el mo er a Dios, el di mla uaisei er a rebetel a Adam el mei, me a mormedad el diak a ulebengelel, ng di merekmo bo loltirakl er a okedongel Edaol Reng, e bol becherei adi klechad e bol santo, lokiu a tngakireng er a Kristo el Rubak, e mo uaia ngalk el bekongesengs, e medemdemk, e ngariou, e klou a rengul, e mui er a beltik el reng, el di ungil er a rengul a rokui el tekoi el Rubak a omsang el di uaia ngalk el lorrenges er a demal.",
                    "Ng soak lelmuut el dmur kemiu el kmo, a taem a merkung el klaodengei er a Osobel a mo oberk el mo er a rokui el beluu, me a klebliil me a rosisiu a tikingir me a di rechad.",
                    "Me chelcha sel lemei sel taem, eng diak a sebechel mo er medal a Dios e kmo, ng dimlak a ngerang lodengei, tedi mekekrei el ngalk, ngdi ouuchel reng el kirel a kentid, me a klaumerang er a ngklel a Rubak el Dios lolab a rokui el klilsiich.",
                    "Me chelechael taem el bla molisechakl er a rebebil er kemiu, a ikel tekoi el Rubak el Dios a mla mellach er kemiu, eng dirrek el dirke diak el sebecherir el mor medal a Dios e kmo tir a klikiid, ndi otireklel aikel tekoi el blak dung er kemiu.",
                    "Me chelechang ea kmla dmung a ikel tekoi el Rubak el Dios a diluer ngak me kulkoi.",
                    "Me a Rubak a dilul kmo: ng mo dechor e sioning lomtok er tirkael chad er a kerrekriil sils; me temo er a kerrekriil el chad me a ikel lurruul el kmo ng mle ungil ng mle mekngit.",
                    "Malsekum temlo dengrenger, eng mo mocholt er tir a klikinglel a berrotel kenterir, e mouchul ete kmal di mo merat er medal a Rubak, el ngii a teletael er a ringel el diak a ulebengelel a rengelel, el boer ngii eng dikeael lluut el tobed; me a uchul eng kmo te mla nguim a dellebeakl el mo er a delbengir.",
                    "Me chelcha temla ngilmii a kob er a ngesechel a rengul a Dios, me a llemalt a dikeael sebechel lochebir a medal, el diuaia Adam el mlo kirel ruebet ral kelii a blul rodech; misei a uchul, ea klechubechub a dikeael sebechel ngosuterir el mo er a diak a ulebengelel.",
                    "Me a ringel le boer ngii a uaia le ngara diosch ngau me a mekeald el bad, el ngeuil a diak el mad, me a chetul a di merael moer bab el diak a ulebengelel. Me a ikaia mle llechul a Rubak el mler ngak. Boluaisei."
                ]
            },
            {
                "url": "https://www.lds.org/scriptures/bofm/mosiah/4?lang=pau",
                "number": 4,
                "name": "4 Bliongel",
                "summary": [
                    "A King Benjamin a melemolem er a cheldechedechal – A rolel a mo suobel a ngarngii leng tngakireng a uchul – Klaumera er a Dios cholsobel – Mnguu a ngebetel a kentemiu lokiu a el klaumerang – Al ngarngi er kau, e mngesuir er a chebulang – Moruul a rokui el tekoi loltirakl er a llomes me a delodau el blekradel."
                ],
                "verses": [
                    "Elecha King Benjamin er a bochael merek el melkoi a tekoi el anghel er a Rubak a diluer ngii, e ngulmerk er a chosengel mor tia el lildois er a rechad, ea lomes e tedi mla mo blengkangk er a chutem le dakt er a Rubak a mla moertir.",
                    "Me te mlo ungil mes a teletelel a klechad er tir, el lelmuut el ngariou er a chebechab er a chutem. Me telilangel mle ngerir el kmo: Ea bom chebkemam e beskemam a tngakireng er a resechel a Kristo, me bol sebechel mengubet a kentemam, me a rengmam bol beches; le kimoumerang er a Jesus Kristo el Ngelkel a Dios el milebii babeluads me a bluulechad, me a rokui el tekoi; el ngii a me metengel me teloi er a rengalk el chad.",
                    "Me chelecha bochal merek el melkoi a ikael tekoi, ea Reng er a Rubak a mle ertir, me te mlo mui er a deuel reng, e mla nguu a ngebetel a kentrir, meng mlorngii a budech er a rengrir, leng mle mesisiiech a klemra er tir er a Jesus Kristo el dirke mei el diuaia ikel tekoi el King Benjamin a diluer tir.",
                    "Me a King Benjamin a luutael mekngii a ngerel e mocha melekoi er tir el kmo: kemiu el sechelik me a rodam er ngak, me a rechedak me a rechad er a beluak, ngesoak lomeklatk er kemiu el kmo; merengs ebo modengei a ulebongel el tekoi el bo kulkoi er kemiu.",
                    "Kamomes, alsekum a klemedengei er kemiu er a klungiolel a Dios a mlamok a medemiu me bocha modengei el kmo, ng diak komngrang, e diak a belkmiu, e uaitia klikingliu–",
                    "Ak subedmiu el kmo, alsekum komla mo medngelii a klungiolel a rengul a Dios, me a diak el mochit el klisiichel, me a llemesel me a klungel a rengul, me a ulserechakl reng er Ngii el kirir a rengalek el chad; me a dirrek el tngakireng er ngii el milketmokl er a uchelel a bluulechad, me bol sebechel osobel mor ngikei el moumerang er a Rubak, meng mo blak a rengul loltirakl a llechul, e melmolem er a klemrang el mo er a ulubengelel a klengar rengii, ak melkoi er a klengar er tial bedenged–",
                    "Ak melkoi el kmo, ng kaikid ngikel el chad el monguu osobel, loeak a tngakireng el dimla mekedmokl er a uchelel a bluulechad el mo er a rechad, lulmuchel er a rebetel a Adam, me a rengar er chelechang, me a redirk mo ngar el mo lmuut er a ulebengelel a bluulechad.",
                    "Me tiaikid a teletael el luuchul eng ngarngii chosobel. Ng diak a ngodech el teletael eng mo sebeched el mo suobel, ng di tiakid el mla medung; e diak a ngodech el teletael mouchul a chad a sebechel mo suobel, ngdi ikaikid el blekradl blak dung er kemiu.",
                    "Moumerang er a Dios; moumerang el kmo ng ngarngii, e Ngii a mileob a rokui el tekoi el ngara babeluades me a ngara bluulechad; moumerang el kmo, ngii olab a rokui le llomes, me a rokui el klisiich er babluades me a bluulechad; bo moumreang el kmo, a chad a diak lodengei a rokui el tekoi el Rubak a sebechel medengei.",
                    "E mluut el moumerang el kmo, ng kirem el mo mekngit a rengum er a kentim e diak komluut el mong, e nguu a rengum el moriou er medal a Dios; e olengit er Ngii loba blak el reng me lousubes er kau; e chelecha lsekum koumra ikal rokui el tekoi e bo moltirakl.",
                    "E elcha ngak a lmuut el melkoi a ikel bla kulkoi el kmo, elecha el bocha modengelii a klebkellel a Dios, me a lechub e bla bo modengelii a klungiolel, e bla mechermii a beltkil a rengul, me blam nguu a ngbetel a kentim, el mouchul a klou el deuel reng er a delbengiu, me a uchul meng soak, a llak mobes, e blechoel dobedebekii a klou el klisiichel a Dios, me kemiu el diako mngerang, me a klungiolel me a kellou el reng er Ngii el kiriu ar diak a belkmiu, mengai a rengmiu el meriou el mo er a berteklel a kle ngariou el reng, e momkedong er a ngklel a Rubak er a bekel sils, em dechor el delalm er a klemerang el kirel a ikel tekoi el mo duubech el mildung er a ngerel a Anghel.",
                    "Kamomes, ak subedemiu el kmo, chobom uaisei eng mo blechoel ngarngii er kemiu a deuel reng, me ko momui er a beltikelreng er a Dios, me a kentmiu choblechoel nguu e ngubet el kirel, me kemiu a mo mengerngird er a klemedengei me a klebkellel ngike el lulemeob er kemiu, me a lechub eng klemedengei er a llemalt me a klemerang.",
                    "E mo diak er a uldesuiu a melmall er a tara chad, e mo kiei el ngara budech, e mo mesa ngii dile chad a melmalt lomeruul leng mlo kirel.",
                    "E diako bechititerir ar ngelkiu me bol sengrenger, me a lechub el bol meau; me a lechub e bechititerir me lolmall a llechul a Dios, ele kakeoad el kauteketok er a delongelir, e losiou er a diablong el ngii a merreder er a klengit, me a lechub eng mekngit el chelid el lullekoi er ngii ar demad er a ngara mong el cheraro er a rokui lungil tekoi.",
                    "Ko bai molisechakl er tir el mo merael er a rael er a klemrang me a ulserchakl reng, ko molisechakl er tir me bol kaubeltik el reng, el kaingeseu.",
                    "Me kemiu a dirrek el mo olngeseu er tirkel mousbech a ngeseu er kemiu; ko momsa chad a ikel ngii a lousbech el ngarngii er kemiu; e diako molutii a chebuul al mer kau el me olengit a ngeseu me modikii me bol metacherbesul.",
                    "Alta te kmo, bo bechirei eng di mle ngii lochudii a chelbulel meng diak bo kulengeseu er ngii, ka bok bsa kall, me a lechub engii dil ngerang er a rolel a ngeseu, le tiaia kuk mlo kirel belsel–",
                    "Ak subedau e kau el chad el kmo, ngikel mo uaisei a kmal klou urelel kirel mo ouuchel a rengul er a kentil; lel sekum eng diak bol mekngit a rengul kirel omrellel, eng mo remiid el mo cherechar leng diak a blingelel er a Rengedel a Dios.",
                    "Ka momes, kid ng diak de rokui el di mechebuul me dultuil er a diosisiu el Dios, el ngii a uchul a rokui el ngarngii er kid; al kall me a le bail me a le kolt me a le silber, me a ngii dil ngerang el kid a ungil besud er ngii.",
                    "Ka mosang, chelchal taem e kemiu tia er a cho momekedong er a ngklel, lolengit er ngii er a ngebetel a kentmiu. Meng mlekerang, ng mlo diak a belkul ontemiu? Ng diak, ngbai ulecheblii a Reng er Ngii lekoer kemiu, e riruul a rengmiu meng mlo mui er a klungiaol me a ngeriu a mlo diak el sebechel tuobed a tekoi er ngii, le deuel reng el mle er kemiu a kmal mlo imong.",
                    "Me chelechang, alsekum ea Dios el Ngii a ulemeob er kemiu, me ko multuil er ngii er a klengar rekemiu, me a rokui el ngar ngii er kemiu luuchul me kom ngar, e dirrek el meskemiu a rokui el molengit e lokiu a llemalt, me a klaumerang loumerang el kmo ng mo meskemiu; alsekum eng uaisei, eng locha kmal kiriu kuel merous el mo er a tang me a tang.",
                    "Alsekum ea chad el kmal metechrebesul meng melengit a ngeseu, e kau a mo oukerrekriil er ngii e otubii, e kau a merang el mo melmalt sel bo mobals, le kau a mekreos a ngarngii er kau, el merang eng diak le kloklem leng kloklel a Dios el dirrek el merreder er a klengar er kau; e diak molengit er ngii, me a lechub e mouchel a rengum er a omrellem.",
                    "Ak subedemiu el kmo alii er ngke el chad el mo uaisei, le ngii me a kloklel a di mo nguemed; elecha ikael tekoi a kulkoi el mor tirkel merau er a kloklel a bluulechad.",
                    "E elechang ak lmuut el melkoi el mo er a re mechebuul, kemiu el diak a kmal ngerang er kemiu, endi ngarngii a sebechel mousbech er a bek el sils; ak melkoi er kemiu el kotoar er a chebuul leng diak a ngerang er kemiu; ng soak chomdu er a rengmiu el kmo, ng diak kulngeseu leng diak er ngak, olko ngarngii, eakmsang.",
                    "Elechang ealsekum ke medengelii er a rengum chouaitiakid eng diak le kentim, ealsekum eng diak, e kau a mla medebeakl; ea dellebeklem a melmalt eleng nguibs a rengum er a dirkak lekoer kau.",
                    "E chelechang ea mo kirel aikel tekoi el blak dung er kemiu – a kmo, a mo rolel eng mo sebechel mengubet a kentmiu er a bek el sils, meng mo sebechiu el merael klikiid er medal a Dios – a kuureng me komo merous a ngarngii er kemiu el mo er a remechebuul. A chad me sel ngarngii er ngii, e bo mokelii a songeranger, e milii a dimeau, e oldingel er a re smecher e omesterir aikel lousbech el kirel a tekoi er a delbengir me a bedengir el loltirakl a lengesonges er ngii.",
                    "E bom kerkikl aikal tekoi me lemekedmokl loeak a llomes me a klebechel lomeruul, leng diak a mengerchir er a chad el mo bekerurt er a klisiichel. Endi ng kmal kirel mo blak a rengul meng mo sebechel nguu a ngkedel; le rokui el tekoi a kirel moltirakl er a melemalt el blechebechel.",
                    "Meng soak a llak mobes el kmo ngikei el llongir a kloklel a ta er ngii a kirel lolutii sel lilengir loltirakl er a telbiil, le llak eng mla mo kentim; me a llak e kau a mouchul ea tar kau a morullii a klengit.",
                    "E chelechang diak el sebechek el subdemiu er a rokui el teletelel omruul klengit, leng betok a rael me a teletael diak el sebeched el masech.",
                    "Ndi ikakid a sebechek el dmuer kemiu, alsekum eng mo diak bo mkerkikl el kiriu me a uldesuiu, me a tekoi er a ngeriu, me a omerelliu, e moltirakl a llechul a Dios, e molemolm loumerang aikel bla mrenges el kirel sel lemei a Rubak, e sel lulebongel er a klengar er kemiu e ko kmal di mo remiid. E chelechae kau el chad, mlatk me llak bomriid."
                ]
            },
            {
                "url": "https://www.lds.org/scriptures/bofm/mosiah/5?lang=pau",
                "number": 5,
                "name": "5 Bliongel",
                "summary": [
                    "A re santo el sachal me a redil a mo ngelekel a Kristo loeak a klaumerang – Tir a mo okodongall er a ngklel a Kristo – A King Benjamin orrimel er tir el mo ultebechel e mesisiich er a ungil lurreor."
                ],
                "verses": [
                    "Me chelcha King Benjamin er a bocha le merek el melekoi el mo er a rechedal, e nguleldurch el mloker el kmo temlo oumerang a tikingel mo ertir.",
                    "Meng dimlo ta ngerir loldiu el kmo: Oi, aki oumerang a rokui el tekoi el blamdung el mer kemam; a kidirrek el mla mo medengei el bleketakl e klemerang, leng reng er a Rubak lolab a bek el klisiich a mla rullemam el morngii a klou el ngodech er kemam, me a lechub eng chelsel a rengmam, meng mla mo diak er a uldesuam a mo meruul a mekngit, e bai di mo blechoel meruul a ungil.",
                    "E dirrek el kemam lultuil er a diak bol ngemed el klungiolel a Dios, me a Reng er Ngii el mla mei er kemam, me a kimla moungil mes a tekoi er a ngar medad; me a cholkung mlo kirel, eng mlo sebecham lomlaoch el kirel a rokui el tekoi.",
                    "Ng klemerang er kemam el kirel a ikel tekoi el King er kemam a mla dmung er kemam me a uchul eng mla mei er kemam tiael klou el llomes, meng nguuchul ea kioldeu loba kmal klou el deuelreng.",
                    "Me a kim kongei el mo soiseb er a telbiil kemam me a Dios er kemam el mo meruul a soal, e mo omkerreu a llechul er a rokui el tekoi el bo lollach er kemam, er a ikel medechel klebesei er a klengar er kemam, meng mo diak dilkemam lochudii a diak a ulebengelel ringel, el diuaia le dillii a anghel, me bollak kimolim er a kob er a ngasch reng er a Dios.",
                    "Elecha ikaikid aikel tekoi el King Benjamin a mle soal lorrengs; meng dula ertir: Kemiu a mla dmu soak lorrengs el tekoi; me a telbiil el blam ketmokl a melmalt el telbiil.",
                    "Me chelechang ngokiu a telbiil blam ketmokl e komo okedongall el ngelekel a Kristo, el sechal me a redil, le kamomes, chelechal sils e komla mechell el mo er ngii er a reng; le kemiu tiael kmo, ng klaumerang er kemiu er a ngklel a uchul ea rengmiu a mla mo ngodech; miseia uchul eng mla omechell er kemiu me komla mo ngelkel sechal me a redil.",
                    "Me ngoeak tiaikid el deluill e komo ngara ilmokl, leng diak a ngodech el deluill el mouchul e komo mimokl. Ng diak a ngodech el ngakl el ngarngii el mo uchul eng mei osobel; seia uchul meng soak chom nguu a ngklel a Kristo kemiu er rokui el mla soiseb er a telbiil lobengkel a Dios, el kiriu el mo mekedung el mo lmuut er a ulebengelel a klengar er kemiu.",
                    "Ea uriul klebesei eng mo chemolt me ngikei el mo choltirakl er tiang a mo moues er a klisiichel a chimal a Dios, leng mo medengelii a ngklel sel le mokedong; leng mo mokedong er a ngklel a Kristo.",
                    "Chelechang mo chemolt er a uriul klebesei el kmo ngikei el diak el nguu a ngklel a Kristo, a mo mokedong er a ngodech el ngakl; misei eng mo metik er ngii el dengchokl er a katrul a Dios.",
                    "Meng soak a llak mobes el kmo tiaikid sel ngakl, el ngak a diluel kmo, ak mo meskemiu el diak le kirel mo mesuld, endi merekmo rebet er a klengit; me bom kerkikl el diak kobora klengit, mellak bol mesuld a ngakl er a rengmiu.",
                    "Ak subedemiu, a kuureng me molatk lorreked er a ngakl me di lellechukl er a rengmiu, me llak obetik er kemiu el ngara klitechetul a chimal a Dios, ebo mrengesii e modengelii a ngor el momekedong er kemiu, me a ngakl el bo lomekedong er kau.",
                    "Ele a chad ng mekerae mo medengelii a merredelel el dirkak losiou er ngii, meng ngodech el chad a losang, e cheroid er a uldesuel me a beltik el reng er ngii.",
                    "E lmuut kung, a chad ng sebechel kuk dimong meng nguu a chermel obliil el roba el mei me ngomekeroul er ngii? Ak subedemiu el kmo, ng diak; ng dirrek el diak le kengei me longang lobengkel a chermel, e bai orikii, lotebedii. Ak subedemiu el kmo chouaitiang a morngii er a delongeliu alsekum kau a diak modengelii a ngakl el bo lomekedong er kau.",
                    "Misei a kureng me bo mesisiich el diak komesim, el blechoel meruul a ungil ureor, me a Kristo el Rubak el Dios lolab a bek el klisiich bol ngiltau me bom tara mor babluads el ngara mo cherechar lulengull me a diak a ulebngelel klengar, lultuil er a llemesel, me a klisiichel me a llemeltel me a klechubechub er Ngii el mileob a rokui el tekoi el ngara ianged me a bluulechad, el Ngii a Dios el nga er bab er a rokui. Boluaisei."
                ]
            },
            {
                "url": "https://www.lds.org/scriptures/bofm/mosiah/17?lang=pau",
                "number": 17,
                "name": "17 Bliongel",
                "summary": [
                    "A Alma moumerang e lmuches a tikingel a Abinadi – A Abinadi a mlo chuarm e mad er a ngau – Ngomlaoch a rakt me a kodall er a ngau el mor tirkel mo mekodir."
                ],
                "verses": [
                    "Elecha bocha le merek a Abinadi el melekoi aikael tekoi, ea King a dilu er a re priest me lenguu el mo er a kodall.",
                    "Endi ng mlarngii a tael mle teloi er tir el ngklel a mle Alma, el tara mle ulechell el mo er a Nephi. Ngika mle kekrei el chad; ng mloumerang a tikingel a Abinadi, leng mle medengei aikel mekngit lullekoi a Abinadi el omtok er tir. Mitia eng mocha meluluuch er a King me bollak le kesib a rengul er a Abinadi, ele becherei me lorael ngara budech.",
                    "Endi King a bai ngilasch a rengul meng nguldikii a Alma er a delongelir, e dilu er a re mesiungel me lotirii el mekodir.",
                    "Endi ngii a chiliis el mo mertii meng mlo diak le betik er ngii. Tiaikid lomart er ngii el betok el klebesei, eng liluches aike el rokui el mle tekingel a Abinadi.",
                    "A tara klebesei ea King a dilu er a remesiungel me bo lodechemii a Abinadi. Te mildechemii e lochetii e ngiluu lotungii er a kelbus.",
                    "A uriul er a edei el klebesei eng merekong el kaumiting ngii me a re priest er ngii, meng dilur tir me lenguu el mer medal.",
                    "Mitiang diluer ngii: Abinadi aki mla metik er a uchul a telmellem meng kirem el mo er a kodall.",
                    "Kau a diluel kmo a Dios a Ngii a me metengel me teloi er a rengalk el chad; meng tiaia uchul me ke mo er a kodall, endi ke mo suobel alsekum kelmuut el ngmai a ikel mekngit el tikingem el kirek ngak me a rechedak.",
                    "Me chelecha Abinadi a dulaer ngii, ng diak kulluut aikel blakduer kau me tirkael chad, leng ngii a klemerang; me bomungil medengei el kmo ng klemerang, me a uchul me a kmilchikemiu me komdechemak.",
                    "Oi, ak mo chuarm el mo er a kodall, e diak bo kulluut a tikingek, meng mo dechor el mo sioning lomtok er kemiu. Ea lsekum ke mokodkak e kau a mo mengoit a klikiid el rasch, meng tiaia dirrek el mo sioning lomtok er kau er a uriul klebesei.",
                    "Me chelchang ea King Noah mlo soal mengedoked er ngii leng medektang er a ikael tikingel; ng medektang el kirel a kerrekeriil er a Dios a leme er ngii.",
                    "Endi tirkal priest a mlo mesisiich el melkoi lomtok er ngii, e mocha oltelechakl er ngii el kmo: Ng mla otubii a King. Tiaia ulengeschii a rengul a King er ngii, meng kilngei meng mocha kirel mo okodall.",
                    "Elecha te ngourael mo lochetii e mengelebed er ngii loba chelebed el kor chekil meng dimlo cherur a kodall.",
                    "Elecha le klunga ngau el mocha melul er ngii, eng lilangel mor tir el kmo:",
                    "Momes er tiaikid lomrelliu el me er ngak, a tara klebesei ea rengelekiu a mouchul ete betok el chad a mor tiaikid el ringel el kngarngii, el mo er a rengelel a kodall er a ngau; tia mo uaisei letir loumerang er a ulengull el le bol besterir a Rubak e Dios er tir.",
                    "Ea tara klebesei e komo chuarm er a betok el bedengel a rakt leng kentmiu a uchul.",
                    "Oi, me a chimomiu a mo mechechelebed, me kemiu a mo modik, e obriid el mor tiei me tiei el diuaia delebechel charm el blal tuu er ngii a teblik e kengaol charm.",
                    "E seikid el sils e kau a mo siokel, me a chimal a cherroem a mo ngoikau, le seikid e kau a mo er a ringel el diuai tial rengelek, el rengelel a kodall er a ngau.",
                    "Misei a Dios otaut omlaitechei er tirkel lolekngemed er a rechedal. Dios mnguu a delbengek.",
                    "Elecha Abinadi ral delang aikael tekoi eng mlechiir el medei er a kodall er a ngau; oi ng mlora kodall leng dimlak lebor cheroid er a llechul a Dios, meng mlo saing er a klemrang er a tikingel loba kodellel."
                ]
            },
            {
                "url": "https://www.lds.org/scriptures/bofm/mosiah/18?lang=pau",
                "number": 18,
                "name": "18 Bliongel",
                "summary": [
                    "A Alma berrotel e olsisechakl – Ng kudmokl a telbiil er a techolb e melcholb er a ralm er a Mormon – Ng mechelii a chelechad er a Ikelesia er a Jesus Kristo e mengedaol er a re priest – Ng di tir el mesiou er tir e olsisechakl er a rechad – A Alma me a rechedal a chemiis er a King Noah el mo er a chelsel oreomel."
                ],
                "verses": [
                    "Chelecha tara klebesei ea Alma er a lechiis er a rechedal a King Noah, eng mlo mekngit a rengul kirel a kentil me a telmellel, meng dimlo ngii el tang el mo er a beluu e mocha olisechakl er a rechad a tikingel a Abinadi–",
                    "Oi, el kirel a tekoi er a ngar medad el mei, me a kirel okiis er a kodall er a remlamad, me a osobel mei er a rokui el chad, el mo sebechel morngii loeak a klisiichel, me a rengelel me a kodellel a Kristo, me a le bekiis er a kodall, me a ngesechel mo er babluads.",
                    "Me tirkel mlo sorir lorrenges a tikingel a blo lolsisechakl ertir. Ng mle berrotel e olisechakl ertir me llak bo lodenge King. Me temle betok a mloumerang a tikingel.",
                    "Me chelecha ea tara klebesei e tirkel lildois el mloumerang er ngii a mlo er a basio el Mormon a ngklel, el lulngeklii a King, leng mla er a ulebengelel a beluu el sel bebil e bol temel, eng kmal mo betok a teblik el charm el ngarngii.",
                    "Chelecha chelsel tiael Mormon eng mlarngii a madedok el mle mechellins a lmel, me a Alma mlong, le bita er a ralm a mlarngii choreomel di mle mekekrei el kerrekar, mesel lemellomes eng ngara chelsel lomart er ngii er a rechedal a King.",
                    "Ea uriul e tirkei el mlo oumerang er ngii a mloer itiang el morrenges a osisecheklel.",
                    "Ea tara taem er a mla mo cheuib a betok el klebesei, ete beteknga a remle mechudel er tial basio el Mormon el me orrenges osisecheklel a Alma. Oi, tirkei el rokui loumerang a tikingel a mle mechudel el merrenges er ngii. Me ngullisechakl er tir e milsaod er tir a uuchel reng el kirel a klengit, me a mo suobel, me a klaumerang er a Rubak.",
                    "Me a tara klebesei eng dula ertir: Kamomes, tiakid a ralm er a Mormon (tiaia mle ngklel) e chelecha kemiu tiael somiu el mei er a chelechad er a Dios, e mo mokedong el chedal, e somiu el mo ngosuir a tang me a tang er a chelngelel me bol kebekakl;",
                    "Oi, e mla kongei el mo lmangel lobenterir a re ngara klengit el reng; oi, e mengelaod er a rengara klengit el reng, e mo dechor el sioning er a Dios er a rokui el taem me a rokui el tekoi, me a ngii dile basio, el di merekmo kodall, me bol sebechem el mosobel er a Dios, me bo mulcherangel lobenterir tirkel mo ngara kot lokiis er a kodall, me bom nguu a diak a ulebengelel klengar.",
                    "Elecha ksubedemiu alsekum tiaikid sel soal a rengmiu, ng diak el somiu el mo metecholb er a ngklel a Rubak, e lolchotel morngii el kmo komla soiseb er a telbiil kemiu me Ngii el kmo, komo mesiou er Ngii e oltirakl a llechul, me bol sebechel meskemiu el klou lomaoch a Reng er Ngii el mei er kemiu?",
                    "Elecha rechad ral rengesa ikael tekoi e tulemrotech a chimorir er a deuelreng e dilung: Tiaikid a soal a rengmam.",
                    "Elecha Alma ngiluu a Helam lengii el mle tara kot, el mo dechor er a chelsel a ralm, e mlo klou a ngerel kmo: E Rubak, beskemam el mo maoch a Reng er Kau el mera mesiungem me bol sebechel kudmeklii tiael ureor loba chedaol el reng.",
                    "Me tiael ledelang aikael tekoi, ea Reng er a Rubak a mlei er ngii meng dulang: Helam, ak melecholb er kau, le kuba ngerachel mlara Dios lolab a bek el klisiich, el lolchotel kmo kau a mla soiseb er a chelsel a telbiil el mo mesiou er ngii el di merekmo le mermang er kau a kodall, el kodall er a bedengem me bol sebechel mo omaoch a Reng er a Rubak el mer kau; e bol sebechel meskau a diak a ulebengelel klengar, lokiu a klisiichel a Kristo el olsobel el Ngii a di mla mekedmokl er a uchelel a bluuelchad.",
                    "A uriul er a Alma er a le dela ikael tekoi, e ngii el Alma me a Helam a ngilbeet er a ralm, e mle dum er a ralm loldeu le temle mui er a Reng.",
                    "A Alma liluut el nguu a tang el liluut er a ongeruel taem el mo er a ralm, e tilchelbii el diuaia kot, endi ngii a dimlak el bol ngebeet ra ralm.",
                    "Tiaikid a mle teletelel er a lolecholb er tirkel rokui el mlei er tiael basio el Mormon; el mlar ngii a bekord eruel dart me a teoang el ngar; oi, me te miltecholb er a ralm er a Mormon me temlo mui er a budech er a Dios.",
                    "Me temlo kodongall el ikelesia er a Dios e dirrek el ikelesia er a Kristo er tiaikid el sils el mong. Ea uriul e ngii dile chad el miltecholb lokiu a klisiich me a ngerachel er a Dios a mlo chad er a ikelesia er ngii.",
                    "Elecha tara klebesei ea Alma lultuil er a ngerachel er a Dios a mlengedaol er a remlo priest; a tang el priest a mle chedaol mo olisechakl er a rokeim el chad el kirel a tikingel a Dios.",
                    "E ulechelechel ertir meng diak lolsisechakl a ngodech, ndi ikel tekoi el ngii a mla olsisechakl, me a tilobed er a ngerir a re profet.",
                    "Oi, e dirrek el milellach er tir el kmo, ng diak lolsisechakl a ngodech ndi uuchel reng me a klemerang er a Rubak el mla olsobel er a rechedal.",
                    "E milellach er tir el kmo ngdiak le kirel morngii a klautok er a tang me a tang, e bai kirir lomes el di mo tang el moruchei, loba ditael klemerang me a ditang el techolb, me a reng er tir a mo dmak el di mo tang er a beltik el reng el mo er a tang me a tang.",
                    "Me chelchang dulaer tir el kmo bo molisechakl. Misei ete mlo ngelkel a Dios.",
                    "E milellach er tir el kmo bo moltirakl er a ulengull el sils, em kellii leng chedaol, me a mo bek el sils el loureng a sulel a Rubak el Dios er tir.",
                    "E dirrek el milellach er tir el kmo tirkei el priest el ngii a milngedaol er tir, a kirir el mo choureor lolab a chimorir el kirel a delengcheklir.",
                    "E mlarngii a tael sils er a chelsel a tael sandei el meltutk el kirir el mo mengideb er tir el mo dmak el mo olisechakl er a rechad, e mo mengull er a Rubak el Dios er tir, e dirrek el mle mekudem el mle keldibel alsekum eng mlo sebechir.",
                    "Me a re priest a dimlak le kirir el mo ultuir er a rechad el kirel a siungel a delengcheklir, le ngurelir a mo uchul eng mo ertir a klechubechub er a Dios, meng mo sebechir el mo mesisiich er a Reng, el medengelii a Dios, meng mo sebechir lolsisechakl loba klisiich me a ngerachel er a Dios.",
                    "A Alma liluut el mellach el kmo, a rechad er a ikelesia kirir el mo olengeseu lolab a kloklir, el mo ultuir er sel ngarngii er a chad; ale betok a ngarngii er ngii eng kirel klou a ngesuil; ea di mekesai a kloklel a kirel di mo telkib a ngesuil; e ngikei el diak a ngerang er ngii a dengesuir.",
                    "Me chelechang kirir lolengeseu er a ikel ngarngii er tir loba mededaes el reng me a ungil reng el mo er a Dios, el mor tirkei el priest el ousbech a ngesu, oi, me a ngii di lechad el chebulang e di meau.",
                    "Me a ikang ale diluer tir, ele llechul a Dios el mler ngii; mete mirrael melemalt er medal a Dios, el kaingeseu el momui er a tekoi er a klechad me a tikingel a Dios er a ikel lousbech me a ike el sorir.",
                    "Elechang ea ikang a dilubech er a chelsel a Mormon, Oi, er bita er a ralm er a Mormon, er a chelsel oreomel er bita er a ralm er a Mormon; oi, tiael chutem er a Mormon, tiael diosch er a Mormon, tiael chereomel er a Mormon, ng merael klebokel mor chosengir tirkel mle er ngii e mlochu medengelii Osobelir; oi, te merang el ngeltengat, lete mo mengitakl loldanges er ngii el diak a ulebengelel.",
                    "Me a ikang el tekoi a dilubech er a oliochel er a beluu, me llak bo lodengei a king.",
                    "Endi chelechang ea tara klebesei ea king a mlo metik er a kora ngodech lomerael er a delongelir a re chad, meng dilu er a re mesiungel mete mlo omdikm er tir. Mitiael sils er a bol mekideb el morrenges a tikingel a Rubak, ea King a miltik er tir.",
                    "Me chelecha King a dulang, a Alma choldubech er a rechad el mo omtok erngii; tia mlo uchul e nguleldurch er a resoldau er ngii el mo chomekeuad er tir.",
                    "Elechang ea Alma me a rechedal a Rubak a rirenges chisel omrolir a resoldau er a King; me te ngilai a tento ertir me a telungalek er tir e chiliis el mo er a chelsel oreomel.",
                    "Ea ildisir a bekord mlar euang el dart me a okeim el ngar."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/alma?lang=pau",
        "id": "alma",
        "full_localized_name": "Alma",
        "has_chapters": true,
        "chapters": [
            {
                "url": "https://www.lds.org/scriptures/bofm/alma/5?lang=pau",
                "number": 5,
                "name": "5 Bliongel",
                "summary": [
                    "A uchei er a bol sobel, ea chad a kirel mo mekngit a rengul kirel a kentil, e lmuut el mechell, e mengikiid a bilir loeak a resechel a Kristo, mo nguu a ngariou el reng, e choroid ertir a keldidai el reng me a chelechei, e mo meruul a ureor er a llemalt – A Ungil chad er a Sib omkedong er a rechedal – Tirkel meruul a mekngit elurreor a ngelekel a diablong – A Alma ouchais el kmo, chosisecheklel a klemrang a mellach er a rechad me bol mekngit a rengrir el kirel a kenterir – A ngeklir a re mekedung a mo meluches er a babier er a klengar."
                ],
                "verses": [
                    "Elecha tara klebesei ea Alma mocha omuchel louchais a tikingel a Dios el mo er a rechad, a kot er a chelsel a beluu er a Zarahemla, e mlarisei el mo er a rokui el beluu el meliuekl.",
                    "Me a ikakid a tikingel lullekoi el mo er a rechad er a ikelesia el mla er a beluu er a Zarahemla, me a mla er a rekord er ngii a dilung:",
                    "Ngak el Alma el milchedaol er a demak el Alma el mo Ngarbab el Priest er a ikelesia er a Dios, ngii a mlarngii a ngerachel lobang el mla er a Dios el meruul aikang el tekoi, me a kuuchais er kemiu el kmo, ng mlomuchel er a ikelesia er a beluu el mlaer bita er a oliochel er a Nephi; oi, tiael beluu lulmekedong erngii el kmo beluu er a Mormon; oi, ng millecholb er a re bebil er ngii er a diosch er a Mormon.",
                    "Me a kuuchais er kemiu, ng klechubechub me a klisichel a Dios a uchul mete silobel er a chimal a King Noah me a re chedal.",
                    "E elechang ea uriul risei ete mlengai er a chimorir a rechedal a Laman el mo kelebus er a chelsel oreomel; oi, te mlo mechesimer, ea Rubak a liluut el ngosuterir mete mlengubet er a klisiichel a tekingel; me a kimeremang eri tiael beluu, mitia kiblo momuchel er a ikelesia er a Dios erngii.",
                    "Me kamomes, chelechang ak subdemiu lodam er ngak, kemiu el chad er tiael ikelesia, kom dirk ungil medengelii sera lekelebus a re demmiu? Oi, kom dirk ungil medengelii a kle chubechub me a kellou el reng er ngii el kirir? Ea lmuut el ngaruchei, kom dirk ungil medengei er a losobel a delbengir er a beluu er a ringel?",
                    "Kamosang, ng ngilodech a rengrir; oi, ngullekiis er tir er a obraod el cheliuaiu, mete mlekiis el mo chemau a Dios. Oi, te mla er a chelsel a ilkolk; endi a chelsel a rengrir a mlo melloms er a didiichel a diak a ullebengelel el tekoi; oi, te mle rrengodel er a rengedel a kodall me a bombatel er a beluu er a ringel, me a diak a ulebengelel tellemall a mengiil er tir.",
                    "Me chelecha kuker re kemiu lodam er ngak, ngarngii a tellemall el mle er tir? Mrengs, ak subedemiu el kmo ng diak, ng dimlak.",
                    "Elecha klmuut loker, a rengedel a kodall ng melloched, me a bombatel er a beluu er a ringel el mle lechetir ng mlengubet? Ak subedemiu, Oi, ng mlengubet, me a delbengir a mlo duoseb, me te mlengitakl el soblang er a beltikelreng. Mak subdemiu el kmo, te mla suobel.",
                    "Me chelecha kuker re kemiu, ngera uchul me te silobel? Oi, ngera rilleterir me te mlosiik el kirel osobel? Ngera uchul me te mlengubet er a rengedel a kodall, oi, me a bombatel er a beluu er a ringel?",
                    "Ka morrenges ek sebedmiu – a demak el Alma ng dimlak bo loumerang a ikel tekoi el tilobed er a ngerel a Abinadi? E ngii ng dimlak el chedaol profet? Ng dimlak lolekoi a tikingel a Dios me a demak el Alma mloumerang?",
                    "Meng klaumerang er ngii a mlo uchul meng mlorngii a kmal klou el mlo ngodech er a rengul. Ak subedemiu el kmo; aika errokui a di klemerang.",
                    "Me kamosang, ngii a ullisechakl a tekoi mo er a re demmiu, meng kmal klou a mlo ngodech er a chelsel a rengrir, me tengilai a rengrir el mei er iou, e ngilai a klaumerang er tir el mo ultuil er a merang e ngar el Dios. Me bo modengei, te mle misisiich loumerang el mo er a ulebongel; me a uchul ete silobel.",
                    "E elecha mrenges, a kuker re kemiu lodam er ngak er a ikelesia, komla mechell er a reng el mo er a Dios? Komla nguu a teletelel meng mo teleteliu? Ko mla mo melchesuar tial klou el mo ngodech er a chelsel a rengmiu?",
                    "Kemiu komousbech er a klaumerang er kemiu er a klisiichel ngikei lulmeob er kemiu lolsobel? Ko mla mes el mo er a ngarmedad loba mad er a klaumerang, e mesa tial mo chutem el bedengiu el mekiis e dikea lluut el mad, mitial mo braom e mo mekiis el dikeael lluut el mo mechut, e mo dechor er a medal a Dios e mukerrekeriil er a chomrellel er a dirkel ngar tial mo mad el bedengiu?",
                    "Ak dmur kemiu, ng sebechemiu lomdasu el leko ko morrenges er a ngerel a Rubak el melekoi er kemiu er isel sils el kmo: Meier ngak kemiu el ngeltengat, ea ikakid a ureliu el mle ureor er a llemalt er bebul a bluulechad?",
                    "Me a lechub e kele momdasu el kmo ng sebechem el mo omulak er a Rubak erisel sils, el kmo – Rubak, a urreram a mle ureor er a llemalt er bebul a klengar er a bluulechad – meng mo olsobel er kemiu?",
                    "Me a lechub, eng sebechemiu lomelchesiu er kemiu el mo dechor er medal a kerrekeriil er a Dios ea delbengiu obraod er a klengit el reng el kirel a kentmiu, me ko kmal mouuchel, leko mla mo lmatk a rokui el berredel a kentmiu, oi, a bleketakl lomelatk el kirel a rokui el mekngit lomrelliu, oi, a omelatk el kmo, ko beches el mlo omtok a llechul a Dios?",
                    "Ak melekoi er kemiu, ng sebechiu el mo er medal a Dios erisel sils el klikiid a rengmiu e beches a chimomiu? Ak melekoi er kemiu, ng sebechiu el momes el mo erbab el ngarngii osengel a Dios el llechukl er a medemiu?",
                    "Ak melekoi er kemiu, ng sebechiu lomdasu el kmo komo suobel sel chobla mkengei el mo chederdall er a Diablong?",
                    "Ak mesubed er kemiu, komo medengei eri sel sils el kmo, ng diak bom sobel; leng diak a chad el mo suobel ng di merekmo bol mesilk el mo becheleleu a bilel; oi, a bilel a kirel kmal mo klikiid el mo diak a di telkib el cheiisech el ngarngii, lokiu a resechel ngikei el lullekoi el kirel a redemad er a ngara mong el kmo, ng mei el me melubet a kenterir a rechedal.",
                    "Me chelecha kuker re kemiu el ta erngak, ng moangera rengmiu sel bom dechor er medal a kerrekeriil er a Dios ea biliu le merserasch ele chelsechusm er a betok el kikyongel? Chelechang ea ikang ngerang mo cholt el omtok er kemiu?",
                    "Chelechang diak likaikid a mo ouchais el kmo, kemiu omkeuad er a rechad, oi, e dirrek el ngaer a klengit, a betok el teletael er a mekngit el tekoi?",
                    "Ka morrenges kemiu el taer ngak, chomomdasu chouaisei el chad ng ngarngii a kingellel er a rengedel a Dios, lobengkel a Abraham, lobengkel a Isak, e obengkel a Jakob me a rokui el chedaol profet el bilir a selilk el kmal beches e iimong el becheleleu?",
                    "Ak subedemiu el kmo, ng diak; ngdi merekmo chomduel kmo, a ulemeob adi mla bulak er a kot luchul, me a lechub eke momdasu el kmo ngii a di mla bulak er a kot luchul, eng diak el sebechem el kmo chouai tirkei ng sebechel ngarngii a kingellir er a rengedel babeluades; tir a bai mo obidokl errikl le tir a ngalek er a rengedel a diablong.",
                    "Me chelchang eka momes, ak mesubed er kemiu el tar ngak, alsekum e komla mo melchesiu er a bult reng, komla mo melchesiu er kemiu el somiu el mengitakl er a cheliteklel a beltik el reng er a Osobel, meng soak loker, komo melchesiu re ngii er chelechang?",
                    "Ko blechoel merael, lomeklemalt er kemiu er medal a Dios? Chomkoe kechelbangel er a kodall er chelechal taem, ng sebechel mesubed a rengum el kmo, kau a merael ngariou a rengum? Me a bilem a mla mesilk el mo becheleleu lokiu a resechel a Kristo, el ngii a mei el mo olsobel er a rechedal er a kenterir?",
                    "Ka mrenges, kau ke mla nguu a rengum el mei riou? Alsekum eng diak, eng dirkak bom keltmokl el mo er medal a Dios. Ng kirem el mereched el kudmeklau, le rengedel babeluades a di kmeedkung, le remouaisei a diak bol nguu a diak a ulebengelel klengar.",
                    "Kamrenges, ak melekoi, ng ngarngii er a delongeliu a dirkak lenguu a chelechei el reng lotebedii er a rengul? Ak subedemiu el kmo ngikei a dirkak le meketmokl; me a kureng, cholkum eng mereched el kudmeklii, le temel a di kmedkung, e diak lodengelii el kmo ngoingerang mei; ngikei a diak bo de betik er ngii el klikiid.",
                    "Ak lmuut el melekoi er kemiu, ng ngarngii er a delongeliu a oltuub er a odam er ngii me a lechub e ngomekcharm er ngii?",
                    "Alii er ngikei el mo uaisei, le ngikei a diak le keldmokl, ea temel a kmedang el kirel mo ouuchel er a rengul a kentil me a lechub eng diak bol sobel!",
                    "Oi, alii el dirrek el mo er kemiu el rokui el chad er a ureor el kirel a mekngit; bo mouchel er a rengum a kentim, bo mouchel er a rengum a kentim, ele Rubak el Dios a mla dmung.",
                    "Ka morrenges, ng mla tebedii a subed el mo er a rokui el chad, le chim er a klechubechub a mla modars el mo er tir, ng mla dmung: bo mouuchel er a rengmiu a kentmiu me bok ngikemiu.",
                    "Oi, ng dilung: mei er ngak me mkelii a redechel a kerrekar er a klengar; oi, ke mo kolii e ngilmii a blauang me a ralm er a klengar el diak locheraol.",
                    "Oi, mei er ngak e mocholt a ureor er a llemalt, me llako bo metermokl e mobidokl el mo er a ngau.",
                    "Ka morrenges, a taem a kmedung, me ngikei el diak locholt a ungil rodech, me a diak loruul a ureor er a llemalt, a ngii a mo erngii a uchul eng mo lmangel el nga er a klengit el reng.",
                    "Ea, kemiu el chad er a ureor er a klengit; el mla medorm er a bechachau el tikingel a bluulechad, kemiu el kmo komedengei a klemerang el tekoi ea lechub e ko mengibirukel, el di uaia sib el diak a mengkar, ea lechub ea mengkar a sib a meketeketang er a lomekedong, e dirk omekedong er kemiu, endi kemiu a diak el somiu lorrenges er a ngerel.",
                    "Ka morrenges e kduer kemiu, a ungil loucharm a sib omkedong er kemiu; oi, ngoba merang el ngklel lomekedong er kemiu, el ngii a ngklel a Kristo; me a lsekum eng diak bo morrenges er a ngerel a ungil mengkar a sib, me a ngakl el ngii a lomekedong er kau, eng kmo kau a diakom sib er a ungil mengkar a sib.",
                    "Me chelechang ea lsekum ng diakom sib er a ungil mengkar a sib, e komo sib er techang? Ka morrenges e ksbedemiu, a diablong a mengkerengiu, me kom ngara ongriul er ngii; chelechang techa sebechel kmo ng diak? Ka morrenges e ksbedemiu, ngikei el diak eloumerang er tiang a bulak, e ngelekel a diablong.",
                    "Ak mesubed er kemiu el kmo ngii di le ngerang lungil a ngar er a Dios el mei, me a ngii di le ngerang el mekngit a ngar er a diablong el mei.",
                    "Me a leuaisei, ea lsekum a chad a meruul a ungil lurreor e ngorrenges a tikingel a ungil klekerengel a sibe oltirakl er ngii. E ngikei el meruul a mekngit el urreor a mo ngelekel a diablong, le ngorrenges er a ngerel e oltirakl er ngii.",
                    "E ngikei el mo uaisei a kirel mo uduudl er ngii; me a mo ududel a mo kodall el kirel a tekoi er a llemalt, leng ngika ulekeuad el kirel a rokui lungil el urreor.",
                    "Me chelecha rodam er ngak, ngsoak chomrengesak, lek melekoi loba klissiich el ngara chaidireng; me chelehang ea kmla mengedecheduch er kemiu el bleketakl meng diako mecheuid, e dirrek el mla mengedecheduch er kemiu loltirakl a llechul a Dios.",
                    "Le ngak a mlukedong el me mengedecheduch el uaisei, loltirakl er a chedaol deruchall er a Dios, el ngar er a Jesus Kristo; Oi, ngak a mla modurech el mo dechor e mengedecheduch el moer tiaikid el chelechad a ikel tekoi el lullekoi are demad el kirel a tekoi er a ngarmedad.",
                    "E diak di likaikid el merekong. Chomomdasu e ngak ngdiak kudengei a ikal tekoi? Ea, akmal louchais er kemiu el kmo, ak ungil medengei el kmo a ikal tekoi el blak dung a klemerang. Chomomdasu ea kmekerang e mo medengei el kmo ng klemerang?",
                    "Ka morrenges, ak subedemiu, aikang a mlo chemolt el mer ngak er a Edaol Reng er a Dios. Ka mosang, ak mlo olsengerenger e melluluuch el betok el klebesei, me bol sebechek el mo medengei a ikal tekoi. Me chelechang ea kmal medengei el kmo ng klemerang; le Rubak el Dios a mla cholt er ngak loeak Edaol Reng er Ngii me tiaia reng er a ocholt er ngar re ngak.",
                    "Mak lemuut el melekoi er kemiu el kmo, ng mla me chemolt el mei er ngak el kmo, aikei el tekoi el lullekoi a re demad a klemerang el diuaia ikei el ngar er a reng er a ulaoch el ngar ngak, el ngii a dirrek lolchotel a Reng er a Dios.",
                    "Ak uchais er kemiu el kmo, ngak a medengei el kmo, a ikel bo kulekoi er kemiu el kirel a ngar re medad a klemerang; me ak melekoi er kemiu el kmo ak medengei el kmo a Jesus Kristo a mei, oi, a ngalk el Sechal, el Ditang el Ngelekel a Edam, el mui er a klungiaol, me a kle chubechub me a klemerang. Me kamosang, Ngii ngikei el mei el me melubet a kngtil a beluulechad, oi, a kngterir a rokui el chad el mo mesisiich el oumerang er a Ngklel.",
                    "Me chelechang eak subedemiu el kmo, tiaikid lurreor a uchul me ak ngaritiang, oi, el molisechakl er a rodam er ngak el betik er a renguk, oi me a ngii di le chad el ngara beluu, oi el molisechakl el mo er a rokui, a re mekekrei me a re meklou, a le sibai me a re mimokl el chad, oi, ak melekoi er kemiu el mechuodel me a re meklungang, me a redirke merael mei el cheroll, oi, el mo llmangel mo er tir el kmo, ng kmal kirir el mo ouuchel a rengrir er a kenterir e lmuut el mo mechell.",
                    "Oi, a Reng a kmo: bo mouuchel er a rengmiu er a kngtemiu e beluulechad er rokir, er a ulebongel mo er a ulebongel, e le rengedel babluades a di kmeed kung; oi, a Ngelekel a Dios a mei el ngara klebkellel, el ngara deruchellel me a iiltetel a klisiichel, me a cherrengelel omengederderel. Oi, e betik er a renguk lodam er ngak, ak subedemiu, a Reng a kmo: Kamosa klebkellel a King er a beluulechad er rokir; e dirrek el King er a babluades a di kmeed kung mo melidiich el teloi er a rengelekel a chad.",
                    "E dirrek el Reng a dilur ngak el kmo, Oi, ng lilangel me er ngak el mle mesisiich a ngerel kmo: Kabong e molekoi el mor tirkal chad el kmo – Bo mouuchel a rengmiu er a kngtmiu. A llak bo mouchel a rengmiu er a kngtemiu eng diak a rolel e bomsiseb er a rengedel babluades.",
                    "Mak lmuut el subedau, a Reng a dilung: kamosang, a otilech a mla mo er a uchul a kerrekar; me a ngii di le kerrekar el diak le bor ngii a ungil redechel a mo muukel e obidokl el mo er a ngau, Oi, a ngau el ngii a diak le mad, ma ka bol ngemed el ngau. Me alii mletkii Ditang el Edaol el mla dulii.",
                    "Me chelecha e betik er a renguk lodam er ngak, ng sebechemiu el menglou a rengmiu el kirel a ikang el tekoi; oi, ng sebechemiu el mocheuekl a ikang el tekoi, e mo merderd er a Ditang el Edaol er cheungel ochemiu; oi, ng sebechiu el mo olsorech er kemiu er a keldidai el reng; oi, ko moutekangel di omesiich er kemiu er a meringel a cheral bail, e oltak a rengmiu er a bechachau el tekoi er a beluulechad, er a iltetem?",
                    "Oi, kemiu amo melemolm lomdasu el kmo kau a lmuut el ngarbab er a tara chad; oi, kemiu amo melemolm lomekcharm er a rodam er kemiu, el mla ngmai a rengrir el meriou e merael loltirakl er a chedaol lokedongel a Dios, me a uchul e te mla mo chad er tiang el ikelesia, el mla mechedaol er a Edaol Reng, me a omerellir olecholt el kmo te mla mo mekngit a rengrir er a kngterir.",
                    "Oi, kemiu amo melemolm el mo ikrii a chebulang, me a redikea ngerang er tir, e mengreos a klokliu er tir?",
                    "E chelecha e kemiu el loutekangel melemolm a mekngit lomerelliu, ak melekoi er kemiu el kmo, kemiu tirke el mo muukel me eriou e obidokl el mo er a ngau, a llak el mereched el mo ouuchel er a rengmiu a kngtemiu.",
                    "Me chelechang ak melekoi er kemiu er rokui el somiu el moltirakl er a ngerel a ungil chad er a sib, mei me mtobed er a delongelir a re dengerenger, e bomileakl, e lak bo morutech a mekngit el kloklir; e le kamosang, a ngklir a mo mesuld, le ngklir a re dengerenger a diak bo le ngara ulecherangel lobengkel a ngklir a re mekedung, me bo le motaut a tikingel a Dios el dilung: a ngklir a re dengerenger a diak bo luldak ngii me a ngklir a re chedak.",
                    "Le ngklir a re mekedung a mo meluches er a chelsel a babier er a klengar, le tir a bok besterir a blingelir el ngara kadekmel a chimak. Me chelecha e rodam er ngak, ngera ultekengiu el kirel itiang? Ak subedemiu el kmo, alsekum ko melekoi lomtok er ngii eng diak a belkul le tikingel a Dios a di mo er a urebetellel.",
                    "Ng techang er kemiu el chad er a sib, a ngarngii a betok el chermel el sib e diak longkar, me llak el siseb a okami e lekang a chermel? Me chelechang e alsekum a okami soiseb er a ongriul eng diak lotirii lotebedii? Oi, ea uriul alsekum eng sebechel eng mokodir.",
                    "Me chelechang ak subedemiu el kmo a ungil mengkar a sib omekedong er kemiu; me a lsekum kom rongesii a ngerel eng ngoikemiu el mei er ongriul er ngii, me ko mo sib er ngii; meng mellach er kemiu el kmo ng diako mkengei a songerenger el okami mel siseb er a delongeliu, me llak o metemall.",
                    "Me chelechang e ngak el Alma a mellach er kemiu er a tekingel ngikei el mla mellach er ngak el kmo, bo momtab a ikel tekoi el blakdung er kemiu.",
                    "Ak melekoi lokiu a llach el mer kemiu el chad er a ikeleseia; me tirkei el diak le chad er a ikelesia ak mengedecheduch el mengemedaol el kmo: Mei me bo metecholb er a uuchel reng el kirel a klengit, me bom ta er a re mengib er a redechel a kerrekar er a klengar."
                ]
            },
            {
                "url": "https://www.lds.org/scriptures/bofm/alma/11?lang=pau",
                "number": 11,
                "name": "11 Bliongel",
                "summary": [
                    "Omesodel a ududir a rechedal a Nephi – A Amulek a mo omtok er a Zeezrom – A Kristo diak bo lolsobel er a rechad el ngar er a kngterir – ngdi tirkel mo soiseb er a rengedel babeluades a mo suobel – A rokui el chad a mo mekiis e dikea lluut el mo er a kodall – Eng dikea kodall a uriul er a okiis."
                ],
                "verses": [
                    "Elechang eng mlarngii er a llechul a Mosiah el kmo, ngii di le chad el mle chad er a kerrekeriil er a llach, me a lechub e tirkei el meltutk el mo oukerrekeriil a mo uduudel er a ikel temir el loureor loukerrekeriil er tirkel mei e mukerrekeriil er mederir.",
                    "Elechang ea lsekum a chad a mle belsel a tang, e diak longkad er ngii er a belsel, meng mlo oltutakl er a chad er a kerrekeriil, me a oukerrekeriil a mlo oba klisiichel e oldurch er a rechad er a llach meng mengai a chad el mer medal; me ngoukerrekeriil er a chad loltirakl er a llach me a mlo chemolt el teletael el melutk el kirel, e a chad a motaut el kirel mo mengkad a belsel, me a lechub eng mechelebed, me a lechub eng modik er a beluu el mengubs e merechorech.",
                    "Ea oukerrekeriil a mo uduudel er a ikel temel – el senaen er a kolt er a tal sils me a lechub eng senum er a silber el ngii a di uaia tal senaen er a kolt; tiaikid a mle teletael loltirakl er a llach.",
                    "Elechang a ikakid a ngklel a ikel kakerous el meklungel a kolt er tir me a silber er tir, loltirakl a ngescheklel. Aikang a ngklel er a rechedal a Nephi, leng kuk dimlak loltirakl er a teletelir a re chiJews el mlara Jerusalem, me a dimlak lolebodeb el uaia re chiJews; te ngilodech a teletelir me a omelebodeb er tir loltirakl er a uldesuir me a delengcheklir a rechad er a kakerous el taem el melmuut er a omerreder er a roukerrekeriil el milkedmokl er a King Mosiah.",
                    "Me a mle teletelel a uai tiang, a senain er a kolt, me a seon er a kolt, sham er a kolt me a limna er a kolt.",
                    "A senum er a silber, me a amnor er a silber, me a esrom er a silber me a ontai er a silber.",
                    "A senum er a silber a orkemel a tal senain er a kolt me a lechub eng mecherar a telkael a iiul mungi me a lechub eng telkael a iiul choa bek el bedengel mungi.",
                    "Elechang ea ildisel a tal seon er a kolt a orkemel erung el sinain.",
                    "Ea tal sham er a kolt orkemel erung el sean.",
                    "Ea tang el limna er a kolt orkemel er rokui.",
                    "Ea tal amnor er a silber a diuaia erung el senums.",
                    "Ea tal esrom er a silber a uaia klungel eoang el senums.",
                    "Ea tang el ontai a uaia meklungel er rokui.",
                    "Elechang e tiakid a meklungel a ikel mekekrei lochur el lulusbech.",
                    "A siblon a tedobech er a senum; meng tang el siblon a kirel a tedobech el blil a mungi.",
                    "A siblum a tedobech er a siblon.",
                    "Ea tang el lia a tedobech er a siblum.",
                    "Chelechang a ikaikid a ikei el ochur er tir loltirakl a teletelir.",
                    "Chelechang ea tang el antion er a kolt a uaia klungel a edei el siblons.",
                    "Me chelecha ng diomengerker a uchul, e tirkang a di uduudel sel loureor, me a uchul me te mlo olderiar er a rechad meng mlorngii a klautok, me a uldikel me a delngerenger meng mo uchul a betok lurreor, me bol sebechir el melai a udoud el kirel a ultutakl el mer mederir; te mlo olderiar er a rechad el mo omtok er a Alma me a Amulek.",
                    "Me ngikal Zeezrom a mocha oker er a Amulek el kmo: Ng sebechem longer re ngak a mekesai el ker el bo kuker re kau? Chelechang ea Zeezrom a chad el mle chellimosk er a tikingel a diablong, me ngosiik a telemellel a ikel ungil tekoi.",
                    "Me a Amulek a dula er ngii el kmo, oi, alsekum eng di moungil er a Reng er a Rubak el ngar ngak; leng diak el sebechek el melekoi a ngii di le ngerang lomtok er a Reng er a Rubak. Me a Zeezrom a dula er ngii el kmo, ka mues a ikang el elolem el ontis er a silber, a ikang er rokui ak beskau alsekum, kodngeklii ngike el Ngar Lolab a Bek el Klisiich.",
                    "Chelechang ea Amulek a dulang el kmo, olkoi, kau el ngalk er a beluu er a ngau, ngerang me ke mengetikaik er ngak? Ng diak modengei el kmo a re melemalt a diak le kengei chouailechang el ongitikaik?",
                    "Kau koumerang el kmo ng diak a Dios? Ak subedau, ngdiak, kau a medengei el kmo ngarngii a Dios, engdi rengum er a ilteet a lmuut el ngaruchei er a rengum er ngii.",
                    "E chelechang e kau tiang el mla mulak er medal a Dios el me er ngak. Kau a dilung er ngak el kmo – ka mues a ikang el kellolem el ontais el kmal klou ludoud, ak mo meskau, engdi dimlak er a rengum el omeskak; ng di mle soam ak dul kmo ngdiak el merang el ngar a Dios, mel bor ngii a uchul em temellak. Me chelechang eng tiaikid el klou el mekngit a mouchul e ke mo nguu a blingelem.",
                    "Me a Zeezrom a dula er ngii el kmo, kau ke kmo ngarngii a merang e ngar el Dios?",
                    "Me a Amulek a dilur ngii el kmo, oi ngarngii a merang e ngar el Dios.",
                    "Me a Zeezrom a dulang er ngii el kmo, te ngarngii a re betok el Dios?",
                    "Me ngulenger el kmo, ng diak.",
                    "Me a Zeezrom a liluut el dmu er ngii el kmo, ke kemekera e mo medengei a ikael tekoi?",
                    "Meng dilul kmo, a anghel a mla ocholt el mer ngak.",
                    "Me a Zeezrom a liluut el loker el kmo, ng techang ngikei el dirk mei? Ngelekel a Dios?",
                    "Meng diluer ngii el kmo oi.",
                    "Me a Zeezrom a liluut el loker el kmo, ng mo olsobel er a re chedal el ngar er a kngterir? Me a Amulek a ulenger e dilung er ngii el kmo ak subedau el kmo ng diak, leng diak el sebechel mo omtok a tikingel.",
                    "Me chelechang ea Zeezrom a dilung er a re chad el kmo, momtab me lak mobes a ikal tekoi; ngikakid el diluel kmo ngarngii a ditang el Dios; e dirrek el dilung el kmo a Ngelekel a Dios a dirke mei, engdi diak bo lolsobel er a re chedal, el diuaia le ngarngii a klisiichel loldurech er a Dios.",
                    "Elechang ea Amulek a luutang el dula er ngii el kmo, chelechang e kau tiang el mla omulak, kau tiang louchais el kmo, ak mengedecheduch el uaia le ngarngii a klisiichek el oldurech er a Dios le ngak el dilung el kmo ng diak bo lolsobel er a re chedal el ngar er a kngterir.",
                    "Ak lmuut el subedau el kmo ng diak el sebechel mo olsobel er tir a lengar er a kngterir; leng diak el sebechek el lodngeklii a tikingel, e Ngii a mla dmung el kmo, ng diak a kikiongel tekoi el mo soiseb er a rengedel babeluades; me ke mekerae mo suobel a llak obomsiseb er a rengedel babeluades? Mi seia uchul meng diak el sebechem el mo suobel el ngar er a kngtim.",
                    "Me a Zeezrom a dulaer ngii: A Ngelekel a Dios ng ngii a Diak a Uebengelel Edam?",
                    "Me a Amulek a diluer ngii el kmo; oi, ngii ngikei el Diak a Ulebengelel Edam er a ianged me a chutem, me a rokui el tekoi el ngar ngii; ngii a uchelel e ulebongel, e kot e uriul;",
                    "Me ngii a mei er a beluuelchad el mo olsobel er a re chedal; e mongmai a kngterir tirkei el mo oumerang er a ngklel; me tirkaikid tirkei el mo nguu a diak a ulebengelel klengar, e diak a ngodech el mo suobel.",
                    "Me chelechang ea re dengerenger a mo medechel, el diuaia le mlak le ngar ngii a rael mo suobel, a ditang el mortir a ngbetel a rengedel a kodall; le kamosang, a sils a mei el rokui el chad a mo mekiis er a kodall e mo dechor er medal a Dios e mo er a kerrekeriil kirel omerellir.",
                    "Chelechang e ngarngii a kodall el ngklel a kodall er a tech; me a kodellel a Kristo a mo kodoked a lechetel tiaikid el kodall er a tech, me a rokui a mo mekiis eri tiang el kodall er a tech.",
                    "A reng me a tech a lmuut el mo dmak el kmal cherrungel; a rokui el klekedellel me a omechelel a lmuut el mo ruebet er a olsechelel, el di uai kid er chelechang el taem; e solae kid a mengai el mo dechor er medal a Dios, el di uaia klemedengei er kid er chelechang, e kmal moungil mo lmatk aikei el rokui el kngtid.",
                    "Chelechang e tiang loltel a rokui a mei a re mechuodel me a re ngeask, a re sibai me a mimokl, me a re sechal me a redil, me a re dengerenger me a re mekedung; e dirrek el diak a ditang el chui er a btelud el mo remiid; le rokui a molmuut er a smechel cherrungel, el uai chelechang er a chelsel a bedenged, e mo mengai el mo dechor er medal a Kristo el Ngalek, me a Dios el Edam me a Edaol Reng el ditang el Diak a Ulebengelel Dios el mo er a kerrekeriil kirel a omerellir el kmo ngungil, ng mekngit.",
                    "Chelechang e kamomes, ak mla melekoi er kemiu el kirel a kodellel a bedenged er a tech, me a dirrek el kirel okiis er a bedenged er a tech. Ak uchais er kemiu el kmo, tiaikid el mo er a kodall el bedenged a mo mekiis el mo diak le mad el bedenged, er a dikea kodall, meng ngara kot el kodall el mo er a klengar, el dikeael luut el mad; me a reng er tir a mo dmak ngii me a bedengir, e dikea el luut el mo kakeakl; me a cherrengelel a mo reng el lobengkel a dikeael lluut el mad el bedenged, meng dikeael luut el mo mechut.",
                    "Elecha bocha le merek el melekoi a ika el tekoi a Amulek, ea rechad a liluut el mo mechas a rengrir, me a Zeezrom a dirrek el mlo omritel. Tia mlo ulebongel er a tikingel a Amulek, ng di mlo ikaikid ak liluches."
                ]
            },
            {
                "url": "https://www.lds.org/scriptures/bofm/alma/12?lang=pau",
                "number": 12,
                "name": "12 Bliongel",
                "summary": [
                    "A Alma mlo omtok er a Zeezrom – A berrotel tikingel a Dios a sebechel mo chemolt er tirkei el oumerang – A rechad a mo mukerrekeriil kirel a uldesuir, me a klaumerang er tir me a tekingir, me a omerellir – A re dengerenger a mo chuarm er a kodall er a reng – Tiang el klengar a temel omengedmokl el de ngar er ngii – A rolel e kid a mo suobel, ochotii okiis er a kodall, me a klemerang a mouchul a ngbetel a klengit – A mo mekngit a rengul er a kngtil a monguu a klechubechub lokiu a Ditang el Ngelekel a Dios."
                ],
                "verses": [
                    "Me chelecha Alma er a lomes er a Zeezrom el di lmukung er a tikingel a Amulek, le Amulek el mla mdechemii er a blulekngel me a chelbeldil soal melemall er ngii, me a lomes er ngii el mocha omritel el kirel a klemedengei er a kngtil, eng mocha mekengii a ngerel mengedecheduch er ngii, el melisiich a tikingel a Amulek, el mo mesaod el muut el mong, el mo lecholt a ngara llechukl el muut el ngar bab er a lulsaod a Amulek.",
                    "Elecha tikingel a Alma el mo er a Zeezrom a mlorengs er a rechad el mle kmeed, meng mle klou a seked er a lolekoi el kmo:",
                    "Zeezrom, chelecha e kau tia el mla mo chemolt er a blulekngem me a omerellem, le kau a dimlak di le chad cho momulak er ngii, e ke dirrek el mla omulak er a Dios. Kamosang, ngdi medengei a uldesuem, me kau tiang el medengei el kmo a uldesuem a mo chemolt er kemam lokiu a Reng er ngii.",
                    "E kau tia lomes el kmo a kimedengei el kmo a uldesuem a kmal mle ungil delechall, lokiu a kldachelbai er a diablong, el omulak e mengeblad er tirkal chad el mo olengasech a rengrir er kemam el mo outoketok e oldik er kemam.",
                    "Elecha e tiakid a mle uldesuel a cherroem, meng mlo er ngii a klisiichel er kau. Chelechang eng soak chobo modengei el kmo a ikel kulekoi er kau a kulekoi el mo er a rokui.",
                    "Me chelechang eak mesubed er kemiu er rokui el kmo tiang a mle bedeklel a cheraro, el milkedmokl lomedikl er tirkal chad, meng mo sebechel ngoikemiu el mo chederdall er ngii, me bol sebechel melechet er kemiu er a bombatel er ngii, me bol sebechel mengurs er kemiu el mo metengel er a diak a ulebengelel tellemall loeak a klisichel a klebsengel.",
                    "Chelecha Alma er a bocha le merek el melekoi a ika el tekoi, ea Zeezrom a kmal mocha klou lomritel, le ngomerolel mocha ungil medengelii a klisiichel a Dios; e dirrek el mocha medengei el kmo Alma me a Amulek a mle medengelii, e mlo medenge el kmo te medenge uldesuel me a ngara rengul; le klisiich a mlo er tir meng mo sebechir el mo medengei a ika el tekoi loeak a reng er a ulaoch.",
                    "Me a Zeezrom a mocha blak a rengul loker er tir el kirel a klemedengei er a rengedel a Dios. Meng millekoi er a Alma el kmo: ngera belkul a tikingel a Amulek el kirel a okiis er a re mla mad, me a rokui el chad a mo mekiis er a kodall, a re mekedung me a re dengerenger, el mo dechor er a medal a Dios e mo kerioll el kirel omerellir?",
                    "Me chelechang ea Alma mocha omeketakl a ika el tekoi el mo er ngii el kmo: Te betok el chad a mo mocholt el mor tir a betok el berrotel tikingel a Dios; engdi ngarngii a meringel llach el mo er tir el kmo, te di mo olecholt a ikel tikingel ngikei el Ngii a kongei el kmo ng mong er a chad, el di mo ultuil er a omengull me a ulekerreu er tir el mo er Ngii.",
                    "Me chelechae ngikei el mo melcherecher er a rengul, a di merael mo mekesai el tekoi a mo er ngii, e ngikei el diak bo lolecherecher er a rengul a di merael mo betok el tikingel a mo chemolt er ngii, me a lmuut el betok el berrotel tikingel a Dios a bo lodengei er rokui.",
                    "E tirkei el mo melcherecher a rengrir, a di merael mo mekesai el tikingel a mo er tir, me alluut eng dikea ngerang lodengei el kirel a berrotel tikingel; e solae tobdechem er a klisiichel a diablong, meng mo oba rengul lorrurt er tir el kirel a klou el tellemall. Tiaikid a belkul sel tekoi el kmo bombatel er a beluu er a ringel.",
                    "Me a Amulek a millekoi el bleketakl el kirel a kodall, me a okisel tial mo mad el bedenged el mo diak el luut el mad, me a mor medal a kerrekeriil er a Dios el mo kerioll el kirel omerelled.",
                    "Endi alsekum a rengud a mlo medecherecher, oi, alsekum kede mla dochercherii a rengud el kirel a tikingel, meng mo diak lemesiik er a chelsel a rengud, a leuaisei e kid a ngara metacherbesul, leng mocha kired el mo medebeakl.",
                    "Le tekoi er a ngered a mo omtok er kid, oi, me a chomerelled meng mo omtok erkid; ng modiak de mucholt el klikiid; le uldesued meng mo omtok er kid; me a bocha leuaisei e kede mekerae ongeng a medal a Dios er kid; kede bai moureng el kmo, omko ng sebeched lokedong a bad me a risois me lemei lotelechid me bolak dosang.",
                    "Endi diak a rolel; kid a kired el me dechor er medal er a didiichel, me a klisiichel, me a siich er ngii me a klebkall elle ngarngii, me a omerreder, e kongei el kirel a diak a ulebengelel rur er kid el kmo, a kelulul a melemalt; me Ngii a melemalt er a rokui lurrerel, e dirrek el klou a klechubechub er Ngii el mo er a rengalk el chad, e dirrek lolab a rokui el klisiich el mo olsobel er a ngii dilechad el mo oumerang er a ngklel, e mo nguu a rodech el mo kirel a uuchel reng er a klengit.",
                    "Chelechang eka morrenges e kulekoi er kemiu, e solae ngii a meremang a kodall, a ongerung el kodall, el ngii a kodall er a reng; tiakid sel taem el ngikei el mad e ngar er a kentil er a tekoi er a kodall er a tech, a dirrek el mo mad er a kodall er a reng; oi, ng mo ulekeuad el kirel a tekoi er a llemalt.",
                    "Tiaikid sel time el ringel el mo ertir adi mouaia le ngara diosch el ngau me a mekeald el bad, el ngeuil a di kmard el diak a ulebngelel mo cherechar; tiaikid sel taem el bo le melechet er a bombatel e mo er a diak a ulebengelel tellemall, loltirakl er a klisiichel me a kellebsengel a Satan, lengii a mla mo oungerachel ertir lokiu sel soal.",
                    "E solae kuchais er kemiu, a teletael mo er tir adi mo waia lemlak le meketmokl a rolel a mo suobel; leng dikeael sebechir el mo suobel loltirakl er a llemalt er a Dios; e dikeael sebechir el mad, leng mla mo diak a ngerang el mo mechut.",
                    "Chelechang e tia er a bocha lemerek a Alma el melekoi a ikael tekoi, ea rechad a kmal mlo mechas a rengerir;",
                    "Endi ng mlarngii a tang el Antionah el mle ngarbab el merreder er tir, el mlei e millekoi er ngii: Ngera tiang el molekoi er ngii el kmo a chad a mo mekiis er a kodall, e tiang el mo er a kodall el bedengel a mo ngodech el mo diak el luut el mad, e kmo reng a diak lemad?",
                    "Ngera belkul sel ngara llechukl el kmo, a Dios a ngiluu a cherubim me a ngau el saider el loia er a ongos er a ngeaol er a Eden, le llak ea kot el edam me a edil a moelsoiseb el kolii a redechel a kerrekar er a klengar e mo ngar el diak a ulebengelel? Me chelechang e kid a medengei el kmo, ng dimlak a rolel el sebechir el ngar el mo cherechar.",
                    "Chelecha Alma dula erngii: Tiaikid sel tekoi el bochu kusaod er ngii. Chelechang e kid a medengei el kmo, a Adam a rirebet leng killii a blul rodech, el oltirakl a tikingel a Dios; me chelechae kede medengei el kmo, a rebetel a Adam a uchul me a rokui el chad a ririid e mlo urrebet el chad.",
                    "Chelecha kamomes e kuuchais er kemiu el kmo, alsekum eng mlo sebechel a Adam el mlo kolii a redechel a kerrekar er a klengar er sel taem, eng mlo diak a kodall, me a tikingel a Dios adi mlo mechoit, meng uaia bo lebulak a Dios, leng dilung: Alsekum eke mo kolii e ke moer a kodall.",
                    "Mekid tiael omes el kmo kodall a mei er a rokui el chad, oi, a kodall el ullekoi er ngii a Amulek a ngii a kodall er a tech; endi ngarngii a techall el modars el mo er a chad me bol sebechel mouuchel a rengul er a kentil; misei auchul e tiael klengar a mlo temed el dime ultab; e mengetmokl er kid el momes er a Dios; ng temed el mengetmokl er kid el kirel a diak a ulebengelel el blaki molekoi er ngii, el ngii a uriul er a lebekiis er a kodall a remlamad.",
                    "Chelecha lsekum eng mlo diak a rolel e kid a mo suobel, el di mla mekedmokl er a uchelel a bluulechad, eng mlo diak lebor ngii okiis er a kodall er a remla mad; endi ng mla erngii a rolel a mo suobel milkedmokl, el ngii a mo uchul okiis er a kodall er a remla mad, el mla mesaod.",
                    "Chelecha lsekum eng mlo sebechel, me a mle kot el demad me a delad a mlo sebechir el kolii a redechel a kerrekar er a klengar, ete mlo er a chelbuul diak a ulebngelel, leng mlo diak a temir el mengedmokl ertir; me a leuaisei ea uldasu er a rolel osobel a mlo diak loureor, me a tekingel a Dios a mlo mechoit el mlo diak a belkul, e diak a rellii.",
                    "Endi ka mosang, ng dimlak boel uaisei; ng bai meltutk el mo er a chad el kmo tir a mo er a kodall; ea uriul er a kodall, eng kirir el mo er a kerrekriil, el ngii sel kerrekriil el dullekoi er ngii, el ulebongel.",
                    "Me a uriul er a Dios er a loterkokl aikang el kmo ngmo er a chad, eng mlo mesa el kmo ng kirir a rechad el mo medengei aikael tekoi el mla metutk el mortir;",
                    "Miseia uchul e nguleldurch er a reanghel mo mengedecheduch er tir, el mlo uchul ea chad a mlo sebechel mesang a klebkellel.",
                    "Miseikid e temlo omuchel lomekedong er a ngklel a Dios; me a Dios a mlengedecheduch er a rechad, e ulochotii er tir a rolel e tir a mo suobel, el dimla mekedmokl er a uchelel a bluulechad; e tiang a mlo chemolt er tir el oltirakl er a klaumerang er tir, me a bole mekngit a rengrir er a kenterir, me a chedaol urerir.",
                    "Misei ng ngilai a llach el mesterir a rechad, le tir el di mle uchul e te tomellii a kot el llach el kirel a tekoi er a klechad, mete mlo uaia Dios el medengelii a ungil me a mekngit, meng mla mo sebechir el meruul a tekoi loltirakl a uldesuir me a sorir el kmo temo er a mekngit me a lechub e ngungil–",
                    "Miseia uchul a Dios a milsterir a llach er a uriul er a lochotii er tir a rolel a mo suobel, el kmo, ng diak bo loruul a mekngit, le blals ongerung el kodall, el ngii a diak a ulebengelel kodall er a kuk kirel a tekoi er a llemalt; me a bocha leuaisei, ea uldasu er a rolel a mo suobel a dikea klisiichel, le urerel a llemalt a diak el sebechel metemall, loltirakl er a ngarbab el klungiolel a Dios.",
                    "Endi a Dios a ulemkedong er a rechad loba ngeklel a Ngelekel kmo: Alsekum komo chouuchel er a rengemiu a kentmiu, e diak bol medecherecher a rengemiu, eak mo chubechub el chad el kiriu, lokiu a Ditang el Ngelekek.",
                    "Misei a uchul e ngikei el mo mekngit a rengul er a kentil, e diak lolcherecher er a rengul, ngikei a morngii a lemeltel kirel a kle chubechub er ngak lokiu a Ditang el Ngelekek, meng mo mengubet a kentil; tirkaikid a mo soiseb er a ulengellek.",
                    "Ea ngii dile chad el mo melcherecher er a rengul el di mo meruul a mekngit, kalbong, me kdung el ngesechel a renguk el kmo, ng diak bolsiseb er a ulengellek.",
                    "E chelechang e rodam er ngak, ka merengesak e kdur kemiu el kmo, chobo molcherecher a rengmiu eng diak bo msiseb er a ulengellel a Rubak; le kentmiu a mla ongesechii a rengul meng mla odureklii a dellebeakl el mer kemiu el di uaia kot el ngasch reng. Oi, el di oltirakl a tikingel er a mlo merek el ngasech reng el di uaia kot, el mo er a diak a ulebengelel telemellel a delbengiu; meng di mo oltirakl a tikingel kirel a uriul kodall, el di uaia kot.",
                    "Me chelechang e rodam er ngak, e kid el mla mo medengei el kmo, aikael tekoi a klemerang, mei me bo denguu a uuchel reng el kirel a kentid, e llak dolecherecher a rengud, me do ngesechii a rengul a Rubak el Dios er kid, me lotengelii a dellebeklel mer kid er a ikael ongerung le llechul el bla lebeskid; bai mei me bo desiseb er a ulengellel a Dios el mla mekedmokl loltirakl a tikingel."
                ]
            },
            {
                "url": "https://www.lds.org/scriptures/bofm/alma/32?lang=pau",
                "number": 32,
                "name": "32 Bliongel",
                "summary": [
                    "A Alma olisechakl er a remechebuul el chelbulir a mla ngmai a rengrir el moriou – A klaumerang a omengiil er kid el kirel a diak dosang el klemerang – A Alma ouchais el kmo, a reanghel olsisechakl er a resechal me a redil me a rengalk – A Alma omkesiu er a tekoi me a tane – Ng kirel mo medalm e mo erngii a klekerkikl el omesiou – E sola eng mo klou el kerrekar el bo dongib a rodech er a diak a ulebngelel klengar."
                ],
                "verses": [
                    "Me chelecha ta er a klebesei ete mirrael melemolm lolsisechakl a tikingel a Dios el mo er a re chad, el mlo soiseb er a chelsel a ikelesia er tir, me a chelsel a blirir; oi, te dirrek el mlo olsisechakl aika el tekoi er a rael er a blurir.",
                    "Me a ta er a klebesei er a uriul er a klou el blak el reng er a ureor er a delongelir, eng mocha rengii a ungil lurreor er a delongelir a remechebuul, le tirkang a mlodik er a ikelesia leng mle mechut a bilir.",
                    "Me a uchul eng dimlak le kengei er tir el mo soiseb er a ikelesia el mo mengull er a Dios, le tulusbech el kmo temle kikiongel; le te mle chebuul; oi, a rodam er tir a ulusbech el kmo temle kermechut; le te mle mechebuul er a kloklel a bluulechad; e dirrek el mle mechebuul er a reng.",
                    "Me chelecha Alma er a lolsisechakl e longedecheduch er a rechad er bebul a ked er a Onidah, ea klou lildois a mle erngii, el tirkael dullekoi er tir, el mle mechebuul a rengrir le tir el mle mechebuul er a klalo er a bluulechad.",
                    "Mete merema er a Alma; e ngikei el kora mle merreder er tir a dilur ngii: te mo mekerang tirkael bebilrengak, el diak a chad el sorir le te chebuul, oi, oumesind ea re priest; itir a mladikemam er a ikelesia er kemam el kiblo meringel loureor a chimomam lomekedechor er ngii; e tir a mla chodikemam le kemam el kmal chebuul, meng diak a kiboerngii el mo mengull er a Dios er kemam; me a kimo mekerang?",
                    "Me chelecha Alma ral rengesa ikang, eng mle mereched el meltii el mo chemau ngii, e kmal mlo dmeu a rengul er a lomes; leng mle medengei el kmo a ringel el mloertir a uchul meng mla moriou a rengrir, meng mla mo sebechir el mo rongesii a klumech.",
                    "Mitia eng dimlak el luut el melekoi el mo er tia el seked; e bai milerk a chimal e uleldiu el mo er tirkael lulemes er tir, el mle chou mekikngit el reng, e dulang er tir:",
                    "A kumes e kom ngara klengariou el reng; me a le uaisei e kom ngeltengat.",
                    "A rodam er kemiu a mla dmung, me a kimekerang, le kemam tia el bla loldik er kemam er a ikelesia, meng diak el sebechemam el mengull er a Dios er kemam.",
                    "Kamrenges e kulekoi, cho momdasu eng diak el sebechemiu el mengull er a Dios, el di merekmo chom nga er a chelsel a ikelesia er kemiu?",
                    "Ak lmuut, el soak loker, cho momdasu eng diak el sebechemiu el mengull er a Dios, di merekmo tang er a chelsel a tael sandei?",
                    "Ak mesubed er kemiu, ng bai ungil meko mla modik er a ikelesia er kemiu, me le boriou a rengmiu, me bomsubii a melemalt luldasu; leng klou a ultutlel me bomsubii a melemalt luldasu; leng kemiu el mla modik, el mla mo chetirir a rodam er kemiu le kom kmal chebuul, meng uchul eng mla meriou a rengmiu; leng mlo kirel mengai a rengmiu el meriou.",
                    "Me chelechang el blamorimel moriou a rengmiu eng klengeltengat chom ngarngii, le chad a lebebil e le morimel mo riou a rengul, eng mo mekngit a rengul er a kentil, e chelechang eng diak leiit el ngikel mo mekngit a rengul er a kentil a mo metik er a klechubechub; e ngikei el metik er a klechubechub e outekangel mo er a ulebongel, ngikei a mo suobel.",
                    "Me chelechang eng di uaikei el kullekoi er kemiu, ko mlo morimel mo nguu a klengariou el reng me kom mlo ngeltengat, chomomdasu eng diak el luut el ngeltengat tirkei el ditir el ngmai a rengrir el meriou leng tekingel a Dios a uchul?",
                    "Oi, ngikei merang el di ngii el nguu a rengul el me riou, e mo mekngit a rengul er a kentil, e outekangel mo er a ulebongel, ngikei a mo ngeltengat, oi, lmuut el ngeltengat er tirkel mo morimel moeriou a rengrir le te mo chebuul.",
                    "Misei a uchul ete ngeltengat tirkei el ditir el moeriou a rengrir, meng diak bo le morimel moe riou a rengrir; me a lechub eng kmo ngeltengat ngikei el mo oumerang a tikingel a Dios, meng mo metecholb el diak longididai er a rengul, oi, meng diak le bole morimel el mo medengelii a tikingel a Dios, me a lechub e bole morimel el mo medengei er a uchei er a bo loumerang.",
                    "Oi, te betok a melekoi el kmo: alsekum e kochotii olangch el mla er a ianged, ea ki moungil medengei me a kimochu oumerang.",
                    "Me chelechang e kuker, tiang klaumerang? Merenges e kulekoi, ng diak; le lsekum a chad a medengelii a tekoi, eng diak a belkul loumerang leng medengelii.",
                    "Me chelecha e nguangera kllungel el dellebeakl a mo er ngikei el medengelii a soal a Dios e diak loltirakl er ngii, er ngikei el loumerang me a lechub eng di melsim el mo oumerang e ruebet el mo er a klengit?",
                    "Chelechang e tiaikid sel kiriu lomdasu er ngii. Kamosang, ak subedemiu el kmo, aikei el mo duubech er bitang el chimam a di moesisiu ngii me a mo er a bitang; le a ikei el mo er a chad a di mo ultuil er a chomerellel.",
                    "Elechang ea ku kirel aikei el kullekoi el kirel a klaumerang – a klaumerang a diak le cherrungel klemedengei er a tekoi; me a lsekum e ngarngii a klaumerang er kau, e kau a oureng el kirel a tekoi el diak le moes, eng di klemerang.",
                    "Me chelechang, e mrengesak e kuuchais er kemiu, ng soak chomlatk a kmo, a Dios a kmal chubechub el mo er tirkei er rokui el oumerang er a ngklel, misei a uchul eng soal a dile kot e bo mo eumerang, oi, er a di tikingel.",
                    "Me chelechang ea tikingel a le besterir a reanghel el mo er a resechal, oi, ng diak dile sechal me a redil me te dirrek. Chelechang eng diak dil tirkang; a rengalk meng dirrek el mla mo er tir a tekoi el mla mo betok el taem, meng mo rrau a rengrir a re mellomes a rengrir me a re ngarngii a skulir.",
                    "Me chelecha e betik er a renguk lodam er ngak, kemiu tiang el somiu el mo medengei el kmo ngera tekingek el kiriu el kmo, komo mekerang le ko mla mo chuarm e modik – me chelecha eng diak el soak chobo mousbech el kmo ak oukerrekeriil er kemiu, le ak di mo oltirakl er a klemerang.",
                    "Me a belkul a tikingek a diak el dul kmo, kemiu er rokui a mlo morimel el mo nguu a kle ngariou el reng; le kmal oumerang el kmo te ngarngii er a delongeliu a di mlo tir el ngmai a rengrir el meriou, me di le boer sel teletael le ngarngii.",
                    "Me chelechang aikel kdilung el kirel a klaumerang el kmo, ng diak le cherrungel klemedengei – el di uaia ikang el tikingek. Ng diak bo modengelii a bleketeklel ruchei el mo cherrungel, el di uaia klaumerang el ngii a diak le cherrungel klemedengei.",
                    "Endi kamrenges, alsekum komekiis, e cholekar a uldesuiu el mo melasm a tikingek, e mo ousbech er a di telkib er a klaumerang, oi, me a lechub e di le boerngii a di klemeriar reng er kau el mo eumerang, e mkengei er tiai kid el klemeriar me bo loureor er a chelsel a rengum, me bo moumerang el sokom el demedesii a rengum el kirel a bebil er a tekingek.",
                    "Chelechang e kid a mo omkesiu er a tekoi me a tane. Chelechang ea lsekum kemsa basio er a tane meng duubech er a chelsel a rengum, chelechang alsekum ngii a merang me a lechub e ngii a ungil tane, meng diako mchitii leng mo diak moeumerang, me bo momtok er a Reng er a Rubak, mosang e lorael mo klou er a chelsel a ulum; e sel mo melchesiu er a kllungel meremang, e ke mo melekoi er a rengum – tia locha ungil tane, me a lechub a tekoi a ungil, le tiakid el mla rullii a reng er ngak el mo klou; oi, ngomechelang el mocha mellomes a uldesuek, oi ngomerolel mocha deuel reng el merngak.",
                    "Me chelechang, tiang diak le kilungii a klaumerang er kau? Ak subedau Oi; endi tiang a dirkak lorael mo klou el mo cherrungel klemedengei.",
                    "Endi kamerenges; a omerolel a tane el mo klou, el me melum leng klungang, eng kirem el mocha kmo a tane ungil; leng mla chomkuuk, el mla melum, el omechelang el mocha klou. Me ka mrenges, tiang diak le sisichii a klaumerang er kau? Oi, ng mo smisichii a klaumerang er kau: le kau el mo kmo, ak medengei el kmo tiang a ungil tane; le tiakid el mla melum e morolang el moklou.",
                    "Me chelechang eka momtab, kau ke kmal medengei el kmo tiang a until tane? Ak subedau el kmo, Oi; a rokui el tane a mo mekdebechii a diuaingii.",
                    "Me chelechang ea lesekum a tane a merael el mo klou eng ungil, ea llak bole klou eng mekngit, meng mo mechoit.",
                    "Me chelecha e kamosang, ng kau el mlo melasm, e mlo dolmii a tane, meng mlo omkuuk e mle melum e mirrael mo klou, meke mlo medengei el kmo a tane ungil.",
                    "Me chelechang, tia el klemedengei er kau ng cherrungel? Oi, a klemedengei er kau a cherrungel el kirel sel tekoi, me a klaumerang er kau a mla mo chelellakl; le kau el mla mo medengei, ke mla mo medengei el kmo a tekoi a mla mkukii a rengum, me kau a mlo medengei el kmo ngmle melum, me a klemedengei er kau a mirrael mo mellomes, me a uldesuem a mirrael mo klou.",
                    "Me a leuaisei, e tiang diak le klemerang? Ak subdemiu, Oi, le ngii le llomes; ea ngii di le llomes a ungil, leng sebeched el mo medengelii, misei a uchul eke mla mo medengelii el kmo ng ungil; me chelechang e kamrenges, a uriul er chobla mecheremii a llomes, a klemedengei er kau ng cherrungel?",
                    "Ak mesubed er kemiu el kmo, Ng diak; me a kele moridii kung a klaumerang er kemiu, le kemiu a di mlo ousbech er a klaumerang er kemiu e mlo dolmii a tane el di mlo melasm losiik el kmo kele ngungil tane.",
                    "Me chelecha lorael a dellomel mo klou, eke kmo: mei mebo dungil mengedmokl er ngii, mel dubech a risel, me lorael mo klou ebo lomeskid a rodech. Me chelechang, chobomungil mengedmokl e mosiou er ngii, eng moduubech a risel, e mo klou, e mo meskau a rodech.",
                    "Endi chobo mekngit er a dellomel, me llak bo momdasu omengedmeklel, eng diak le borngii a risel, me a kleldelel a sils a lemei eng durur, leng diak a risel meng mo merat, me komedelii e nguu el choitii.",
                    "Elechang e tia diak le belkul a kmo a tane dimlak lungil, me a lechub a redechel a diak bol soad; tiang a mo uaisei le chetemem a cheliliik, me kau a diak mongedmokl er a dellomel me a uchul eng diak bo mongib a rodech.",
                    "Chelechang ea lsekum eng diak mongoeas a tikingel a Dios, lomes el mo er medad loba mad er a klaumerang el kirel a rodech, eng diak el sebechem el mo mengib a redechel a kerrekar er a klengar.",
                    "Engdi alsekum e kau a mo mongoeas a tikingel a Dios, oi, mo mongoeas er a dellomel sel lorael mo klou, loba klaumerang er kau me a klou el ulekerreu, me a klou el reng el omes el mo er medad el kirel er a rodech, eng mo merael a risel el mo klou el kerrekar el mo er a diak a ulebengelel klengar.",
                    "Meng blakelreng er kemiu me a klaumerang er kemiu me a kellou el reng er kemiu el kirel a tikingel a Dios el mongoeas er ngii, meng mo sebechel mo melalm a risel er a rengum, me chelecha ta er a klebesei e kau a mo mengib a redechel, el kmal meringel chad el merekos er a rokui el merekos, el becheleleu er a rokui el becheleleu. Oi, e bliochel er a rokui el bliochel; me ke mo kolii tia el rodech e mo medinges, meng diak bom sengerenger, me a ka bo le meched a rengum.",
                    "E solae odam er ngak, ke mo mengib a omuksullel a klaumerang er kau, me a blakelreng er kau, me a kllou el reng er kau, me a klteket er a ringel, el mengiil er a dellomel mo meskau a rodech."
                ]
            },
            {
                "url": "https://www.lds.org/scriptures/bofm/alma/34?lang=pau",
                "number": 34,
                "name": "34 Bliongel",
                "summary": [
                    "A Amulek ouchais el kmo a tekoi a ngara Kristo el kirel a mo suobel – A llak le bor ngii a tngakireng ea rokui el chad a di mo nguemed – A rokui el llach er a Moses a di melutk el kirel a odars er a Ngelekel a Dios – A diak a ulebngelel uldasue er a rolel a mo suobel a ultuil er a klaumerang, me a mo mekngit a rengud el kirel a kngtid – Nglunguuch el kirel a klengeltengat el kirel a siungel a bedenged me a siungel a reng er kid – Tiang el klengar a taem el kirir a rechad el mengedmokl er tir el mo omes er a Dios – Moureor el kirel cho bomsobel loba dakt me a britel."
                ],
                "verses": [
                    "Me chelechang er a Alma er a bocha le merek el melekoi a ikal tekoi el mo er tir eng mlo dengchokl er a chutem, ea Amulek a mekisang e mocha olisechakl er tir el kmo:",
                    "Odam er ngak, akumdasu eng diak el sebechemiu el ku kmal di mo diak momekerreu el kirel a ikel tekoi el mla medung el kirel a lemei a Kristo, el kemam a ulisechakl el kmo ngii a Ngelekel a Dios; oi, ak medengei el kmo a ikang el tekoi a mle klou osisecheklel leko er kemiu e ruchei er a choblo mongeroid er kemiu er kemam.",
                    "E kemiu tial somiu a betikerarenguk el ta er ngak a bo lolecholt er kemiu a kiriu el mo meruul, le ringel blabo er ngii; meng mla mengedecheduch er kemiu el mengedmokl a uldesuiu; oi, meng mla orrimel er kemiu el kirel a klaumerang me a kllouelreng–",
                    "Oi, meng mo sebechemiu el mo kora oumerang me ko mo dolmii a tekoi er a chelsel a rengmiu, el mo melasm a klungiolel.",
                    "E kemam tial mla mo metik el kmo a klou el ker el ngar er a uldesuiu a kmo, a tekoi ng kirel a Ngelekel a Dios, me a lechub e kele llak a Kristo.",
                    "E kemiu tial dirrek el mla mo medengei el kmo odam er ngak a mla mo betok lochotii er kemiu el kmo a tekoi a mo er a Kristo el kirel a mo suobel.",
                    "A odam er ngak a mla dmu tikingel a Zenos, el kmo, a rolel a mo suobel a mei loiak a Ngelekel a Dios, me a tikingel a Zenok meng dirrek; e dirrek el mla mo dulii a Moses, el mo olecholt el kmo a ika el tekoi a klemerang.",
                    "Me chelechang e morrenges e kuchais er kemiu el kmo, a ikal tekoi a klemerang. Mesang, e kuchais er kemiu el kmo, ak medengei el kmo, a Kristo mei el me teloi er a rengalk el chad, e mo chemol a telemellir a re chedal, me ngii a mo kokad a kngtil a beluulechad; le Rubak el Dios a mla dmung.",
                    "Leng kmal kirel mo er ngii omengkad ra klengit; le bo doltirakl er a diak le medangs luldesuel a Diak a Ulebngelel Dios, eng kirel mo er ngii a tngakireng, le lak, ea rokui el chad a di mo remiid; oi, a rokui a di medecherecher a rengrir; oi, a rokui a di mla ruebet el mla remiid, meng kirir el di mo nguemed a lak le bor ngii a tngakireng el ngii a kmal kirel mo er ngii.",
                    "Leng kmal kirel mo er ngii a klou e ulebongel tenget; oi, el diak el tenget el chad, me a lechub el charm, me a lechub e ngii dil suebek el charm; ng diak el chad a mo metenget el kirel mo diak a ulebengelel el mo cherechar el tenget.",
                    "Chelechang eng diak a ngii di le chad el sebechel mo tonget a resechel el mo kokad a kngtil a tang. Chelechang ea lsekum a chad omkeuad, ea llechud el ngii a melemalt, ng monguu a klengar er a odam er ngii? Ak subdemiu el kmo ngdiak.",
                    "Engdi a llach a mengerchir er a klengar er ngikei el mlamekeuad; mi seia uchul eng diak el ngii di le ngerang el mo ngesonges er a diak a ulebengelel tngakireng, a mo ungil besul er a mo kirel a kngtil a beluulechad.",
                    "Sei kid a uchul meng kirel mo er ngii a klou e uriul lomelenget, e ngii a mochu er ngii kung me a lechub eng kirel mo er ngii a ulebongel er a omengitel a rasch; mi seia llechul a Moses a mocha er a ulebengelel; oi, ng kirel di mo tmaut er rokui, a tang el tekoi me a tang el dimech, e diak a di mo remiid.",
                    "Kamorrenges, tiai kid a cherrengelel a belkul a llach, a dertang er a mekekerei el melutk el kirel a klou eluriul lomelenget; me sei el klou e uriul lomelenget a mo Ngelekel a Dios, oi, ng diak a ulebengelel e mo cherechar.",
                    "Me a le uaisei eng mo kudmeklii a rolel a mo suobel el mong er tir kei er rokui el mo oumerang er a ngklel; tia ikid a uldasu el kirel tia el luriul lomelenget, el mo olechau er a reng er a klechubechub, me bo le mesisiich er a llemalt, me bo luchul ea rechad bo loumerang e bo le mekngit a rengrir er a kngterir.",
                    "Me a le uaisei ea klechubechub a mo sebechel lomelemii a omengerchir er a llemalt, e ngoititerir er a chim er a budech, endi ngikei el diak bo lousbech er a klaumerang el mo mekngit a rengul er a kngtil, a mo motaut er a cherrengelel a llach el longerechir er ngii a llemalt; meng di ngikei el mo oumerang meng mo mekngit a rengul er a kngtil a mo bedochel tia el klou e diak a ulebengelel rolel a osobel.",
                    "Me chelechae bol sebechel a Dios el kongei er kemiu a rodam er ngak, me bo momuchel mousbech er a klaumerang el mo mekngit a rengmiu er a kngtemiu, me bo momekedong er a chedaol ngklel me bo le mekngit a rengul er kemiu;",
                    "Oi, mlangel mo er ngii el kirel a kle chubechub; le ngii a mereched el mo olsobel.",
                    "Oi, mngai a rengmiu el moriou, e bo blechoel meluluuch er Ngii.",
                    "Mlangel mo er ngii chomngara sersiu, oi, el kirel a cheremiu.",
                    "Mlangel mo er ngii ra chelsel a blimiu, oi, el kirel a rechad er a blimiu, er a tutau me a suelb me a kebesengei.",
                    "Oi, mlangel mo er ngii lomtok a klisiichel a cherroem.",
                    "Oi, mlangel mo er ngii lomtok er a diablong, el ngii a cheraro er a rokui el melemalt.",
                    "Mlangel mo er ngii el kirel a dellomel er a sersem, me bo lungil besum er ngii.",
                    "Mlangel kirel a chermem el ngara ked, me bo le betok.",
                    "Endi diak dil ikang e le merekong; ng kirem lochotii a rengum er a chelsel a blil a bail, me a berrotel basio el chobo er ngii, me a chelsel a cherremeliu.",
                    "Oi, e sel lako mlangel mo er a Rubak, ea rengmiu bo le mui, el di ngar er a nglunguuch el mo er ngii el kirel a delengchekliu me a delengcheklir a re ngar er a bita er kemiu.",
                    "Me chelechae morrenges e betik er a renguk lodam er ngak e kdu er kemiu, lako mousbech el kmo a ikang a ungiang; le uriul er a chobla motirakl a ikang er rokui, ea lsekum kodikii a ousbech a ngeseu, me a di meau, e diak moldingel er a re smecher me a re ngar a ringel, e morous a kloklem a le ngarngii er kau el mo er a re ngesonges – ak subedemiu el kmo, alsekum eng diak bo moruul a bebil er a ikang el tekoi, ea nglunguchem a bechachau, meng diak a ngerang el rellii er kau, me kau a di chad er a ngor lomtok er tial klaumerang.",
                    "Me chelechang ea lsekum eng diako bo bekelatk el mo chubechubchad, e kau a uaia uleokel, el le choit a romiich meng mo merderd er a rechad.",
                    "E elechang e rodam er ngak, eng soak el kmo, a uriul er a chobla mngai a betok locholt, e medengei el kmo chedaol llechukl ouchais a ika el tekoi. Ka mei me le bo er ngii a rodech er a uuchelreng el kirel a klengit.",
                    "Oi, ng soak cho mei e lak mongemangel el melcherecher a rengmiu; le ka mosang, elechang a belsechel e kelsel a osobeliu; me chelechang ea lsekum ko mo mekngit a rengmiu el kirel a kentmiu e diak molcherecher a rengmiu, eng di mereched ea klou el tekoi er a rolel a osobeliu a mei er kemiu.",
                    "Le tia ikid el klengar a belsechel kirir a rechad el mengedmokl er tir el mo omes er a Dios; Oi, ng uaisei, a kebesengil tia el klengar a belsechel kirir a rechad el meruul a urerir.",
                    "Me chelecha engdi uaia ike el kullekoi er kemiu er a ngara mong, ng mla mei er kemiu a betok locholt, me a uchul ea kurrimel er kemiu me lak mongeteket er a sils er a uuchel reng el mo er a ulebongel; le uriul er tial temel a klengar, el le beskid el mo mengedmokl el kirel a diak a ulebngelel, le kamosang, a isekum eng diak kede ketmeklid er a temed er tiang el klengar e solae ngii a mei a klebesei er a ilkolk, meng mo diak el sebeched el mengedmokl a ureor.",
                    "Ng diak el sebechem sel cho bochang er sel metacher besul teletael e mdu, ak mo mekngit a renguk el kirel a kngtik, e obult el mo er a Dios er ngak. Ng diak, ng diak el sebechem el mo dulii tiang; le sel osisiu el reng loba bedengem sel chomtobed er tiael klengar, a osisiu el reng a mo er ngii a klisiichel er a bedengem er a chelsel a diak a ulebengelel beluulechad.",
                    "Ka morrenges, alsekum e kau a mo mengeteket er a sils er a uuchel reng mo er a kodall, e kau a mla mo er cheungel a klisiichel a reng er a diablong, meng mo oterkeklau el chedal; le Reng er a Rubak a mla ngoseklii er kau, meng diak a basio er ngii er a rengum, me a diablong olab a rokui el klisiich el kirem; me tia ikid a mo uriul teletelir a re dengerenger.",
                    "E tiang a kudengelii le Rubak a mla dmung, ng diak le kiei er a chelsel a diak el chedaol templo, ng di chelsel a rengrir a re melemalt a bo le kiei; oi, e dirrek el mla dmung el kmo a re melemalt a mo dengchokl lobengkel er a rengedel, el diak el lluut el mo tuobed; engdi a bilir a kirel mo mesilk el mo becheleleu loiak a resechel a Sib.",
                    "E elechang e betik er a renguk lodam er ngak, ng soak obom latk a ikang el tekoi, meng kiriu el mo oureor el kirel chobo msobel loba dakt el kirel a Dios, e dikea mluut el mo kmo ng diak le mei a Kristo;",
                    "Meng mo diak mluut lomtok er a Edaol Reng, meng bai mei er kemiu, me ko mo oungakl er a ngklel a Kristo; e mo ngmai a rengmiu el meriou el di mo uaia chebechab, e mongull er a Dios, er a ngii di le ker el chom ngarngii, el ngar er a reng me a klemerang; me ko mo kiei el ngar er a omereng el saul er a bek el sils, el kirel a betok el chubechub me a klengeltengat el lomeskemiu.",
                    "Oi, me a kurrimel er kemiu e chodam er ngak, me bom kerekikl meluluuch el blechoel, me lako mechetakl er a ongitikaik er a diablong, me lak bo le mesisiich er kau, me lak bom chederdall er ngii er a uriul klebesei; le ka mosang, ng diak a ngerang lungil el bo le beskau.",
                    "Me chelechang e betik er a renguk lodam er ngak, a kurrimel er kemiu me bo mnguu a kllou el reng, e moutekangel a rokui el teletael er a ringel; e lak moutokotok er tir kei loldik er kemiu le ko kmal mechebuul, melak bom nga er a klengit el uai tir;",
                    "E bai bo mnguu a kllou el reng e moutekangel a ikel ringel, el mesisiich el mengiil kmo, a ta er a klebesei e kau a mo olengull er a rokui el ringelem."
                ]
            },
            {
                "url": "https://www.lds.org/scriptures/bofm/alma/39?lang=pau",
                "number": 39,
                "name": "39 Bliongel",
                "summary": [
                    "A klengit er a laok reng a mengelengalk – A kngtil a Corianton a uchul me a rechedal a Zoram a diak el rengesii a tekoi – A klisiichel a Kristo lolsobel a mo lmuut er tir kel mekedung el mla ruchei er ngii."
                ],
                "verses": [
                    "Me chelecha e rungalek, ngarngii a lmuut el betok el bo kulekoi er kau, el bla kdung el mo er obekum; le kau ng dirrkak mosang a klisiichel obekum, me a klaumerang er ngii, me a blak el reng er ngii loltirakl a llechul a Dios? Ng dirkak lochotii a ungil teletael el mo er kau?",
                    "Le kau a dimlak bo motirakl a tekingek el uai obekum, er a delongelir a rechedal a Zoram. Chelechang e tia ikid a ultekengek el kirem; kau a mlong el mo olecholt a klisiichem me a llemesem.",
                    "E diak di le tiang e le merekong e rungalk. Kau a mlo e rullii sel kot el mlo obraod el mer ngak; le kau a chilitii osisechakl, e mlo er a beluu er a Siron er bita er a oleochel er a re rechedal a Laman, el mlo osiik er a mengol dil el Isabel.",
                    "Oi, ngii a ngilai a rengrir a rebetok; engdi tia diak lungil luchul e rungalk. Ng mle kirem el di omtebechel er a osisechakl el mloterkokl er kau.",
                    "Ke medengei ng diak e rungalk el kmo, a ikang el tekoi a mengelengalk er medal a Rubak? Oi, ngelmuut el mengelengalk er a rokui el klengit, el di mo ongerung er a omengoit el resechel a klikiid el chad me a lechub eng otngeklel a Edaol Reng.",
                    "Le chelechang e kau a omtok er a Edaol Reng e ruriul er a bla le be le kiei er a rengum, me ke medengei el kmo komtok er ngii, olekoi, tia ikid el klengit a diak le mengubet; oi, me ngikei lomekeuad lomtok er a llomes me a klemedengei er a Dios, ng diak di bo le beot e le mengubet. Choi, ak melekoi er kau el ngelekek el sechal, ng diak dil beot er ngii el musubes.",
                    "Me chelechang e rungalk, ea kuureng er a Dios me le mlak bom temellii a kmal klou el klengit. Ng diak bo kulemolm el omasch a telemellem, el mo omekringel er a delbengem, alsekum eng diak bo luuchul a klungiolem.",
                    "Endi kamosang, ng diak el sebechem el mart a telemellem er a Dios; me a lsekum eng diak bo le mekngit a rengum el kirel a kngtim, eng mo mekiis el mo sioning lomtok er kau er a uriul klebesei.",
                    "Chelechae rungalek eng soak chobo mnguu a uuchel reng e bom cheroid er a kngtim, e lako mluut el mo oltirakl er a laok reng er a medam, e mokemetii a rengum el kirel cho uaikang el tekoi, le lako bom uaisei eng diak el sebechem el mo soiseb er a rengedel a Dios. Me bo molatk, dile kau el lorkedii a rengum el kirel a ika el tekoi.",
                    "Mak mellach er kau me di le kau el mo mengedecheduch er a rubekum el kirel chobo moruul, le kau a dirke kekerei me kousbech a ngeseu er a rubekum. Me bo morrenges a tikingir.",
                    "Lako bechikau me mechetakl er a bachachau e klebelung el tekoi; lako becherei a diablong me le nguu a rengum le lmuut e mor tir kel dengerenger el mengol. Ka morenges e rungalk, ngua klungel a ngerang el klengit chom ngiluu el mo er a rechedal a Zoram; leng sera loues omerellem eng mlo diak loumerang a tikingek.",
                    "E chelechang ea Reng er a Rubak a melekoi er ngak: Mollach er a re ngelekem me bo eloruul a ungil, le lak e te chotakl a rengrir a re betok el chad el mo er a klou el tellemall; me ak mellach er kau e rungalk, er a dakt er a Dios, me bom cheroid er a kngtim;",
                    "E mobult el mo er a Dios er a uldesuem er rokir, el mor sel ngarbab el sebechem, me a klisiichem, meng diak bo mongetakl a rengrir a ngii dile chad el mo meruul a mekngit; e bai mluut el mo er tir, e mkengei er a chelitechetum me a mekngit el mriruul.",
                    "Lako mosiik a ilteet me a bechachau el tekoi er a beluulechad; le kau morrenges, ng diak el sebechem el ng mai el obengkem.",
                    "E chelechang e rungalk, eng soak el mo melekoi er kau el kirel a le mei a Kristo. Ka morrenges e kuchais er kau, Ngii ngikei el kmal mei el mo melubet a kngtil a bluulechad; oi, ng mei el mo ouchais a ungil chais el kirel a rolel a mo suobel el mo er a re chedal.",
                    "Me chelechae rungalk, tia ikid sel losisechakl el okedong a mler kau, el mo ouchais a ika el ungil chais el mo er tir kal chad, el mo mengedmokl a uldesuir; me a lechub e bol sebechel a rolel osobel el mer tir, me bo longedmokl a uldesuir a rengelekir el mo orrenges er a tekoi er sei el temel mei.",
                    "Me chelechang ea kmo dmedesii a uldesuem el kirel tia el tekoi. Kau tiang el kor oker er a rengum el kmo, ngera belkul meng dirke cheroid ea rechad a mo medengei a ika el tekoi. Ka morrenges e kulekoi, a delbengel a chad er chelechang el taem ngdiak le klou a ultutelel mo er a Dios el di uaia delbengel a chad er sel taem el le mei?",
                    "Ng diak le klou a ultutelel me a rolel a mo suobel boel mo mocholt er tir kal chad el di uaia mo mocholt er a re ngelekir?",
                    "Ng diak di losisiu el di beot er a Rubak el mo oldurch er a re anghel er ngii, el me ouchais a ikal ungil chais el mer kid me a re ngeleked, me a lechub eng mo uriul er a le mei?"
                ]
            },
            {
                "url": "https://www.lds.org/scriptures/bofm/alma/40?lang=pau",
                "number": 40,
                "name": "40 Bliongel",
                "summary": [
                    "A Kristo mouchul okiis er a kodall el mo er a rokui el chad – A re mekedung e mad a mo er a baradis, ea re dengerenger a mo er a milkolk er rikl e mengiil er a okiis er tir er a kodall – A rokui el tekoi a di mo lmuut er a smechel me a cherrengelel a teletelel er a okiis."
                ],
                "verses": [
                    "E chelechang e rungalk, tia kid a soak el muut el dulii er kau; le kumdasu ea uldesuem a bekikl el kirel okiis er a re mla mad.",
                    "Ka mosang, ak melekoi er kau el kmo, ng diak okiis, me a lechub ak melekoi lokiu a ta er a teletael el kmo, tial mad el bedenged a diak bo le nguu sel diak le mad el bedenged, tial mo mechut a diak bo el nguu a diak bo le mechut el di merekmo uriul er a le mei a Kristo.",
                    "Kamosang, ngii a mo uchul a okiis er a re mla mad. Engdi chelechang e rungalk eng dirkak okiis er a kodall. Chelechang ea kuchotii er kau a berotel tekoi; engdi ng betok a berotel tekoi e di chelsimer, meng diak a chad el medengei, ngdi tal Dios. Engdi ngak a mochotii a tael tekoi el blek blechoel lolengit er a Rubak me bo kudengelii el tiang a kirel okiis.",
                    "Kamosang, ngarngii a taem el metutk el kirel okiis er a rokui el mla mad. Chelechang ngoingerang tial taem, ngdiak a medengei; Ngdi tal Dios a medengelii a taem el mla metutk.",
                    "Elechang ea le ngarngii a kot el taem, me a ongerung el taem, me a lechub eng ongedei el taem el rechad a mo mekiis er a kodall, a diak a belkul; le Dios a medengei a ikang er rokui el tekoi; ngungia besul er ngak el mo medengei el kmo, nguaisei el kmo ngarngii a taem el mla metutk el rokui a mo mekiis er a kodall.",
                    "Chelechang eng kirel ngarngii a taem el ngara delongelel a kodall me a okiis.",
                    "Me chelechang ea kuker el kmo, ng mo mekerang a ikel delbengir a rechad er tiang el taem er a kodall el molmuut er sel telutk el taem er a chokiis?",
                    "A le ngarngii me a lak a betok er a tal taem el mla metutk el mo er a rechad el bo le bekiis er a kodall a diak a belkul; le rokui el chad a diak di le mad er a diosisiu el taem, meng diak a belkul; a rokui a di uaia tal sils er a Dios, a taem a mlo telkael kirir a re chad.",
                    "Mi seia uchul e ngarngii a taem el mla metutk el mo er a rechad el bo le bekiis er a kodall; e ngarngii a taem er a delongelel a kodall me a okiis. Me chelechang e dolekoi el kirel tia ikid el delongelel, ngera mo duubech el mo er a delbengir a re chad, tia ikid a kulker er ngii el blechoel er a Rubak me bo kudengelii; me tia kid sel tekoi el kudengelii.",
                    "Me sel le merema temel me le bekiis a rokui, e solae tir a mo medengei el kmo a Dios a medengei a rokui el taem el mla metutk el mo er a chad.",
                    "Chelechang ea kirel a teletael le bor ngii a deleb er a delongelel a kodall me a okiis. Ka morrenges, ng mlo chemolt el mer ngak er a anghel el kmo, a reng er a rokui el chad sel le tobed er tia el mo er a kodall el bedenged, oi, a reng er a rokui el chad, a le mekedung me a lechub el dengerenger, a mengai el mo remei er ngike el Dios el milsterir a klengar.",
                    "E solae e ngii a mocha mekedmokl el kmo, a reng er tirkei el melemalt a mengai el mo er a delengchokl er a deoureng, el lomekedong er ngii el kmo baradis, el delengchokl er a ulengull, e delengchokl er a budech, me te mo nguu a ulengellir er a rokui el tellemall el mlo er tir, me a rokui el ngerchelir, me a klengitelreng.",
                    "E solae ngii a kuk mocha mekedmokl el kmo, a reng er a re mekngit, oi, tir a dengerenger meng chelechang diak a telkib me a lechub e sesei er a Reng er a Rubak el ngar er tir; le kamosang, te mlo melilt a mekngit lomeruul e chiloit a ungil; mi seia reng er a diablong a siliseb er tir, e mlo merreder er a blirir me tir kang itir a mo obidokl el mo er a milkolk er a iikrel; el mo er ngii a langel me a omengebechub, me a omengerkor el uingel, leng kngterir a uchul, me te mlorael el sibai lokiu a uldesuel a diablong.",
                    "Chelechang e tiaikid a mo teletael el mo er a delbengir a re mekngit, oi, el ngar er a chelsel a ilkolk, me a kle kengaol me a dakt, el mengiil er a mekeald el ngesechel a rengul a Dios el merekung er tir; mitia a mo teletael lengarngii, me a re mekedung a ngar er a baradis, el di merekmo sel taem er a okiis er tir.",
                    "Chelechang e ngarngii a re bebil el mlousbech el kmo, tiaikid el teletael er a deiul a reng me a teletael er a ringel er a deleb ruchei er a okiis, a kot elokiis. Oi, Ak kongei el kmo ng sebeched el kmo ngokiis, leng ngokiis er a reng me a lechub eng deleb, me a leboerngii el deiul a reng me a lechub eng klengit el reng, el di uaia ikel tekoi el mla medung.",
                    "Esola e, dirrek el mla medung el kmo, ngarngii a kot lokiis, a okiis er tirkel mla ngar, me a lechub e te ngar, me a lechub ete mongar, el mo lmuut er a taem er a okiis er a Kristo er a kodall.",
                    "Chelechang eng diak el sebeched el kmo, tiaikid el kot elokiis el dosaod er ngii el uai tiang, a sebechel mo okiis er a deleb el mo er a ulebongel blingelir er a deuel reng me a lechub eng klengit el reng. Ng diak el sebechiu el kmo tiang a uaisei a belkul.",
                    "Ka morrenges e kdung, ng diak; ng bai belkul a mo modak a delbengir me a bedengir tirkel kiliei er a taem er a Adam el mol muut er a okiis er a Kristo.",
                    "Chelechang eal ta delbengir me a bedengir tirkang el dolekoi er tir a ditael mo dmak er rokui, a re dengerenger me a remekedung, ng diak dung; ngungia blakdung el kmo, tir rokui a momekiis, me a lechub a taer omesodel a kmo, a okiis er tir a mei ruchei er a chokiis er tirkel mo mad ruriul er a okiis er a Kristo.",
                    "Chelechang e rungalk, ng diak du okiis er tir a mei er sel taem er a okiis er a Kristo; endi chelechang ea kdi mo dulii a uldesuek el kmo, a delbengir me a bedengir a remekedung a mo dmak er a okiis er a Kristo, me a ngesechel mo er a babeluades.",
                    "Endi ng mo erngii er a chokiis er Ngii, me a lechub e nguriul, a diak eldung; endi tia kid a bokedelii el kmo, ngarngii er a delongelel a kodall me a okiis er a bedenged, a taem er a delbenged el ngara deuel reng me a lechub eng klengit el reng, e mengiil er sei el taem el Dios a mla tutkii el mla mad a mo mekiis, el mo dmak a delbengel me a bedengel, e mengai el mo dechor er medal a Dios, e mo er a kerrekeriil kirel a urerel.",
                    "Oi, tiaikid sel mo kudmeklii otireklel a ikel tekoi el mla medung er a ngerir a reprofet.",
                    "A deleb a lmuut el mo er a cheklechel, me a cheklechel mo er a delbengel; me a rokui el klekedellel me a meduuelel, a lmuut el mo er a bedengel; oi, me a ditang el chui er a btelud meng diak bolriid; le rokui el klekedellel a lmuut el mo er a merang el teletelel me a cherrengelel.",
                    "E chelechang e rungalk, tiaikid sel lolletel a tekoi el meldung er a ngerir a reprofet.",
                    "E sola e, a re mekedung a mo melidiich el ngar er a chelsel a rengedel a Dios.",
                    "Endi chelechang ea kengaol kodall a mo er a re dengerenger; le tir a mo mad er a tekoi el melutk el kirel a teletael er a klungiaol; le tir a diak le beches, e diak el sebechel a diak lebeches el mo soiseb er a rengedel a Dios; me temo obidokl er rikl, e moterkokl el mo mengib a redechel a omerellir me a lechub eng urerir, el mle mekngit; mete mo melim er a rengul a mechuached el kob."
                ]
            },
            {
                "url": "https://www.lds.org/scriptures/bofm/alma/41?lang=pau",
                "number": 41,
                "name": "41 Bliongel",
                "summary": [
                    "Sel okiis er a kodall ea rechad a mekiis el mo er a diak a ulebngelel deuel reng me a lechub eng diak a ulebngelel klengit el reng – A mekngit a diak a deuel reng er ngii – A rechad el diosiik a deuel reng er a tech a diak lobengkel a Dios er a bluulechad – A rokui el chad a mo ngmai a ikel blekeradel me a teletael er a reng el lengilai er tiael klengar."
                ],
                "verses": [
                    "E chelechang e rungalek, ngarngii a soak el melekoi el kirel oltel a tekoi el mla medung; leng ngarngii a re bebil el mla chouid a llechukl me te mlamo er cheroid el tiaikid a uchul. Akumtab el kmo a uldesuem a dirrek el bekikl el kirel tia el tekoi. Endi chelechang e ngak a mo choderderii lekong er kau.",
                    "Ak subedau e rungalk el kmo, a uldasu er a oltel a tekoi a kirel lobengkel a lemeltel a Dios; leng kirel a rokui el tekoi el mo moluut er a smechel. Kamosang, ngkirel e melemalt loltirakl er a klisiichel me a okiis er a Kristo, el kmo delbengir a rechad a kirel moluut el mo er a bedengir, me a rokui el klekedellel a bedenged a mo moluut el mo erngii.",
                    "E kirel a doltirakl er a lemeltel a Dios el kmo, a rechad a mo mukerrekeriil kirel a urerir; me a lsekum a urerir a mle ungil er tia el klengar, me a soal a rengrir meng mle ungil, me a le uaisei eng kirir kung er a uriul klebesei el mo moluut el mor sel ungil.",
                    "Me a lsekum a urerir a mekngit, eng mo moluut el mo er tir el mekngit. Misei a uchul a rokui el tekoi a kirel mo moluut el mo er sel merang el teletelel rokui el mo er a smechel; a mad a mekiis el mo diak lemad; a beraom a mo diak el beraom el mekiis el mo er a diak a ulebngelel klungiaol mo soiseb er a rengedel a Dios, me a lechub eng mo er a diak a ulebngelel ringel mo soiseb er a rengedel a diablong, a ngar er a bitang a mo er a bitael chim, me a ngar er a bitang a mo er a bitang–",
                    "A tang a mekiis el mo er a deu el reng loltirakl er a soal deu el reng, me a lechub e ngungil loltirak er a soal lungil; me a tang a kuk mo er a mekngit loltirakl er sel soal mekngit; leng mle soal meruul a mekngit el tael sils, meng mo nguu omeksullel mekngit sel lemei a ilkolk.",
                    "Meng di uaia ngara bitael chim. Alsekum eng mlo mekngit a rengul er a kentil e mlo soal a llemalt el mo er a ulebongel sils er ngii, eng mo kirel mo nguu omuksullel ngar er a melemalt.",
                    "Tirkaitir, a mo suobel loeak a Rubak; oi, tir kang tir kei el mo mengai el tuobed, el mla suobel er a diak a ulebngelel lilkolk er a klebesei; me te mo dechor me a lechub e te mo ruebet; le chelechang ditir lomtebechel er tir el kmo, te mo meruul a ungil me a lechub ete mo meruul a mekngit.",
                    "Chelechang ea llechul a Dios a diak lebol ngodech; misei a uchul ea rael a mla mekedmokl, me ngikei el soal, bo lorael me boel sobel.",
                    "Me chelecha e morrenges e rungalek, lako mluut el mo kmeed er a ditang el klengit lomtok er a Dios er kau, er a ikei el choblamsuub losisechakl, el mlo uchul e kau a mlo meruul a klengit.",
                    "Kele bo mousbech el kmo ng mla mo erngii a tekoi el kirel olutel a tekoi, me ko mo moluut er a klengit el mo er a deuel reng. Ka morrenges e kulekoi er kau, a mekngit a diak el deulreng.",
                    "E chelechang e rungalk, a rokui el chad a ngar er a cheltel a klechad, me a lechub e kede kmo, reng er a klechad, mete ngar er a dmolch el mechuached, le rengodel er a klengit; ng diak a Dios er tir er a bluulechad, me te mo omtok er sel teletelel a Dios; me a uchul me tir a ngar er a teletael lomtok er a klengar er a deu el reng.",
                    "Me chelecha e ka domes er a belkul a tekoi el sumecheklii, kede nguu a klalo e ngara merang el teletelel e sumecheklii el mo er a diak el merang el teletelel, me a lechub e kede nguu el loia er a teletael lomtok er a merang el teletelel?",
                    "Olekoi e rungalk, tia diak le uaisei; a belkul a tekoi el sumecheklii a monguu a mekngit el mo er a mekngit, me a lechub eng reng er a klechad el mo er a reng er a klechad, me a lechub eng teletelel a diablong el mo er a teletelel a diablong, me a ungil mo er sel ungil; me a klemerang a mo er a klemerang; me a melemalt el mo er a melemalt; me a chubechub el mo er a chubechub.",
                    "Misei a uchul e rungalk e bo bekelatk el mo chubechub el mo er chodam er kau; bole melemalt omerellem, bole melemalt a kelulum, e moruul a ungil blechoel; ea chobo moruul er rokui, eke mo nguu omuksullem; oi, a kle chubechub a lmuut leko erkau; me a llemalt a lmuut lekoer kau; me a melemalt el kerrekeriil a lmuut lekoer kau; me a ungil a lmuut el mo omuksullem.",
                    "Le sel modureklii a lmuut el mei er kau, e mo mesmechokl; Misei a uchul me a tekoi el sumecheklii a lmuut el dobeklii a chad er a klengit, el diak le ngebetii."
                ]
            },
            {
                "url": "https://www.lds.org/scriptures/bofm/alma/42?lang=pau",
                "number": 42,
                "name": "42 Bliongel",
                "summary": [
                    "Tia el klechad er a bluulechad a dible dultab er ngii el kirel el mo sebeched el mo mekngit a rengud er a kentid e mesiou er a Dios – A rebet er a klengit a mlo uchul a kodall er a tech me a kodall er a reng el mo er a rokui el chad – A mo suobel a mei loeak a uuchel reng – A Dios ingii a mlo melngakireng a kentil a bluulechad – A kle chubechub a mo er tirkei el mo mekngit a rengrir er a kenterir – Ea rokui a di mo ruebet er a llemeltel a Dios – A kle chubechub a morngii le tngakireng a uchul – Ngdi tirkei el merang el mo mekngit a rengrir er a kenterir a mo suobel."
                ],
                "verses": [
                    "E chelechang e rungalk, ea kumdasu eng dirke ngarngii a mengesang er a uldesuem el diak el sebechem el mo medengelii el ngii a kirel a rolel a llemalt loba Dios el lomlals er a re dengerenger; le kele momdasu el kmo ng diak le melemalt er a re dengerenger a lebo le moterkokl el mo kiei er a ringel.",
                    "Chelecha e rungalk e ngak a mo smodii tia el tekoi lekor kau. Le kamomes, a uriul er a Rubak el Dios er a lotebedii a kot el demad me a delad er a sers er a Eden el mo oureor er a chutem, el ngii a le mlengai er ngii–oi, ngultebedii a chad, e ngiluu el loiang er a Ongos er a sers er a Eden a cherubim me a ngau el saider el lobult el moker me ker, el mengkar er a kerrekar er a klengar–",
                    "Chelechang e kede mla mo medengei el kmo, a chad a mla mo uaia Dios el medengelii a ungil me a mekngit; me kele bo lodersii a chimal, ele nguu er a kerreka er a klengar el kolii me bo lengar el diak a ulebengelel, me a Rubak el Dios a mlo loia cherubim me a ngau el saider, me lak lebol nguu a rodech–",
                    "Me chelechang e kid a mocha medengei el kmo, ng mloerngii a taem el mlo techall el mlo er a chad el mo mekngit a rengul er a kentil, oi, a temel kekerongel, a temel mo mekngit a rengul er a kentil e mesiou er a Dios.",
                    "Le lsekum a Adam a uldersii a chimal mle mereched, e ngiluu er a kerrekar er a klengar, eng di mo chad el diak a ulebngelel, di mo uaia le dilu Dios, el mlo diak a temel mo mekngit a rengul er a kentil; oi, me a tikingel a Dios a mlodiak a belkul, me a klou luldasu er a rolel a mo suobel a di mo mechoit.",
                    "Endi kamosang, ng meltutk el mo er a rechad el kirir el mo mad mete meldort er a kerrekar er a klengar, meng mlo kirir el medort er medal a bluulechad, me a chad a mlo cheleuid el mo cherechar, oi, ng mlo urrebet el chad.",
                    "Me chelechang eke mla mes el kmo, a kot el demad me a delad a meldort er a tekoi er a tech me a tekoi er a reng er a medal a Rubak; me chelechang e kede medengei el kmo, tiaikid a uchul me a chad a di mlo oltirakl er a uldesuel.",
                    "Me chelechaeng ng dimlak a belkul lolsobel er a chad er tia el kodall er a tech, leng mo tomellii tia el klou luldasu el kirel a deuel reng.",
                    "Me a leuaisei el deleb a diak lemad, ea rebet a ngiluu el mei er a rechad a kodall er a reng me a kodall er a tech, el belkul a kmo temlo cheroid er medal a Rubak, a mle klou a belkul me a chad a losebelii er a kodall er a reng.",
                    "Me a leuaisei e lorolang el di mocha mechesang er a tekoi er a tech, el di kmo bedengir, el mocha ko er a rengul a diablong, e tiaikid el telkib el taem er a klengar a mocha temir el mengedmokl; ng mocha taem el kirel chomengedmokl.",
                    "Lako mobes e rungalk, a le mlak luldasu er a rolel a mo suobel el uchul, e sel lemad a chad ea delbengel a kmal mo chebuul el mla medort er medal a Rubak.",
                    "Me chelechang eng diak rolel e dolsobel er a rechad er tiaikid el teletael er a rebet er tir, el chad a dimle ngii el nguu el mer ngii leng di mlo ngii loiit a tekoi.",
                    "Me a leuaisei e bo doltirakl er a llemalt, ea uldasu er a rolel a mo suobel, a mo diak loureor ngdi merekmo le boerngii a uuchel reng er a klengit er a rechad el ngar er tiaikid el kekerongel el di kedeb el taem; le lak bole motirakl a ikang el teletael, ea chubechub a mo diak el sebechel loureor leng mo el tomellii a urerel a llemalt. E chelechang eng diak el sebechel metemall a urerel a llemalt; le boleuaisei ea Dios a mo diak el Dios.",
                    "Me a leuaisei e kid omes er a rokui el chad el mla ruebet; me te mla obdechem er a chimal a llemalt; oi, a llemalt er a Dios, el ngoititerir el mo er cheroid er medal diak a ulebengelel.",
                    "Me chelechang ea uldasu er a kle chubechub a diak el sebechel mo oureor a lak a tngakireng el mo mekedmokl; misei a uchul ea Dios ingii a mlo melngakireng el kirel a kentil a bluulechad, me bol sebechel mo oureor a tekoi er a kle chubechub, el mo ngunguchii a llemalt er a longerchir er ngii, meng mo sebechel a Dios el mo cherrungel, e melemalt el Dios, e chubechub el Dios el dirrek.",
                    "E chelechang ea uuchel reng a diak el sebechel mo er ngii a lak a blals, el kirel mo diak a ulebengelel di uaia klengar er a delbenged, el mlekedmokl el biteklel a uldasu el kirel a deuel reng el dirrek el diak a ulebengelel di uaia klengar er a delbenged.",
                    "Chelechang eng mekera chad e mo ouuchel er a rengul a lak el rellii a klengit? E mekera e mo er a klengit a lak a llach. E mekera e mo erngii a llach a lak a blals?",
                    "Chelechang eng ngarngii a blals el mla mekedmokl, me a melemalt el llach el mla tuobeb, el ngii a mo uchul ea chad a mo meringel a uldesuel.",
                    "Chelechang ea lsekum eng diak a llach el mekedmokl el kmo ngikei el mo omekeuad a mo er a kodall cho momdasu eng mo medakt, le lomekeuad eng mo er a kodall?",
                    "E dirrek el lak a llach lomtok a klengit ea rechad a mo diak le medakt el meruul a klengit.",
                    "Me a lsekum eng diak a llach el tuobed, me a rechad a meruul a mekngit, eng ngerang sebechel rullii a llemalt, me a lechub eng kle chubechub, ng mo diak a klisiichir el kirel a ngii dile ngerang.",
                    "Endi ngarngii a llach el mla tuobed, me a blals el keldmokl, me a uuchel reng el mlodars; el ngii el uuchel reng a lenguu a kle chubechub; le lak ea llemalt a medechem a rokui el tekoi e mo oltaut er a llach, me a llach a me kodongii a blals; le lak, ea urerel a llemalt a metemall, me a Dios a mo diak el Dios.",
                    "Endi Dios a diak bolak el Dios, me a kle chubechub a ngoititrir a remo mekngit a rengrir, ngii el kle chubechub a moer ngii le tengakireng a uchul; me a tngakireng a uchul okiis er a kodall er a remla mad; me a chokiis er a kodall er a remla mad, a lmuut el ngoititrir a rechad el mo er medal a Dios; me a leuaisei ete mla moluut el mo er medal, el mo mukerrekeriil el kirel a urerir, loltirakl a llach me a llemalt.",
                    "Le kamosang, a llemalt oltaut a rokui el longerchir, me a kle chubechub a dirrek el mo mengerechir a rokui el a blingelel; meng di tirkei el merang el mo mekngit a rengrir a mo suobel e diak a ngodech.",
                    "Ngerang, chomomdasu ea chubechub ng sebechel mo melas er a llemalt? Ak subedau, Ng diak; ng diak er a di telkib. Le boleuaisei ea Dios a mo diak el Dios.",
                    "Me tiaikid a rolel a Dios eng mochotii tiang el klou el diak a ulebngelel luldesuel, el di mla mekedmokl er a uchelel a bluulechad. Meng uaitiang a rolel ea chad a mo metik er a rael mo suobel me a lechub eng mo er a tellemall me a chelbuul.",
                    "Me chelecha e rungalk, ngikei el soal a sebechel mei meng mo melim er a ralm er a klengar el diak locheraol; e ngikei el diak el soal mei a diak dorrimel er ngii el mei; endi a uriul klebesei eng mo moluut el mo er ngii loiak omerellel.",
                    "Alsekum eng mlo soal meruul a mekngit, e dimlak bo louuchel er a rengul er a kentil er isei el kelsel, eng mocha kirel a mekngit el mo duubech el mo er ngii, loltirakl er a smechel a tekoi er a Dios.",
                    "Me chelechang e rungalk eng soak a lak mongesang er kau el kirel a ikang el tekoi, di le kentim osengkau, loba sel tellemall el ngii a mo uchul eng mo mekngit a rengum er a kentim.",
                    "E rungalk, a kuureng me lak modngeklii a llemalt er a Dios. Lako bechei a kentim me bo mosiik a uchul mengeuid er a rengum el kmo ng diak a llemalt er a Dios; e mkengei er a llemalt er a Dios, me a chubechub er ngii, me a kllou el reng er ngii me bo le mesisiich el simengii a rengum; el ngikau el mo eriou el mo er a chebechab er a kle ngariou el reng.",
                    "Me chelecha e rungalk e kau a mla mokedong el mo olisechak er tir kael chad. Me kabong er rungalk el mo ouchais er a tekoi loba klemerang me a llomes, me bol sebechem el melai er a re betok el chad el mo ouuchel a rengrir, me a klou luldasu er a chubechub bol sebechel ngoititrir. Me a Dios bo le beskau a ikel bla kdung. Boluaisei."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/hel?lang=pau",
        "id": "hel",
        "full_localized_name": "Helaman",
        "has_chapters": true,
        "chapters": [
            {
                "url": "https://www.lds.org/scriptures/bofm/hel/13?lang=pau",
                "number": 13,
                "name": "13 Bliongel",
                "summary": [
                    "Samuel, el chedal a Laman omlaoch er a telemellir a rechedal a Nephi alsekum eng diak bol el ouuchel a rengrir er a kenterir – Tir me a iltetir a medebeakl – Te mlo oldik e ometech er a reprofet, e mloiliuekl er a rediablong el mlo osiik er a deuelreng el meruul a klengit."
                ],
                "verses": [
                    "Chelechang e tia el lemerema okai me a ongelolem er a rak, ea rechedal a Nephi a dirk nga er a klengit, oi el klou el delngerenger, ea rechedal a Laman a bai mlo blak a rengrir lomekerreu a llechul a Dios loltirakl a llechul a Moses.",
                    "A chelsel tiaikid el rak, eng mla erngii a chad el Samuel el mle chedal a Laman el mlei er a beluu er a Zarahemla e mlomuchel lolisechakl er a rechad. Meng mlo olisechakl er a rechad. Me ngullisechakl el mle betok el klebesei a uuchel reng el kirel a klengit el mo er a rechad, me tuldikii me a lekong luutang er a belual.",
                    "Endi lechub ea ngerel a Rubak a mlerngii el kmo ngkirel lmuut el mong, el mo omlaoch el mo er a rechad aikel tekoi el me soiseb er a rengul.",
                    "Endi itiang e tir a dimlak lekengei er ngii me bol siseb er a blurir; meng mocha ngmasch er bebul eoatel el mlaerngii, e ulemerk a chimal e uleldiu el mle klou a ngerel lulemlaoch el me er a rechad aikel Rubak a lilechang er a rengul.",
                    "Meng diluer tir, ngak el Samuel el chedal a Laman a melekoi el mer kemiu a tikingel a Dios el blael du er a renguk; eleng mla dmung el mei er a renguk el kmo, mdung er tirkael chad el kmo a saider er a llemalt a mla mei er bebrir; meng diak le bolchib eoang el dart el rak ea saider er a llemalt a mer tirkael chad.",
                    "Oi, a klou el tellemall a mengiil er tirkal chad, meng diak leiit el mei er tir, e diak a ngerang el sebechel ngosutrir. Ngditang el uuchelreng me a klaumerang er a Jesus Kristo, e lulterekokl el kmo ngmei er a beluulechad el mo chuarm er a betok el tekoi, e mo mad el kirir a rechedal.",
                    "Me a anghel er a Dios a mla ouchais er ngak el kirel, e ngilai a ungil chais el mei er a renguk. Miseia uchul me a kmlodurch el mei el dirrek el mo ouchais er kemiu, me bol sebechemiu el monguu a ungil chais; engdi kemiu a diak mkengei er ngak.",
                    "Me chelechang ea ikakid a tikingel a Rubak: ngdechercherel a rengrir a rechedal a Nephi a uchul, me a lsekum eng diak lebo el ouuchel a rengrir, eak nguu a tikingek er tir, e direk el nguu a Reng er ngak er tir, e modiak kulemolem er tir, e mo remuul a rengrir a rodam er tir el mo omtok er tir.",
                    "E euang el dart el rak a diak bol chib, e ngak a kudmeklii a mouchul a odechelakl el mo er tir. Oi, ak mo oldingel er tir loba oles, me a bosech me a rakt.",
                    "Oi, ak mo oldingel er tir er a meringel ngesechel a renguk, e morngii er a ongeuang el cheroll er a recherreuiu a mo mesekemiu sel chobomngemed er rokui. E tiang a merang el morngii a lak bol mekngit a rengmiu er a kngtemiu, a Rubak admung; me tirkei el ngar ongeuang el cheroll a mo mesa telemelliu.",
                    "Endi alsekum e komo ouuchel a rengmiu e lmuut el mo er a Rubak el Dios er kemiu, e ak mo chotucheklii a ngesechel a renguk er kemiu, a Rubak a dmung. Oi, a Rubak a dmung el kmo, te ngeltengat tirkei el mo ouuchel a rengrir e lmuut el mer ngak, engdi alii er ngikei el diak bo le mekngit a rengul er a kngtil.",
                    "Oi, alii er tiang el klou el beluu er a Zarahemla; tirkei el mekedung a uchul meng soblang; oi, alii er tiang el klou el beluu le kumes, a Rubak a dmung, e te betok, oi, ng klou lildois er tiael klou el beluu a mo melcherecher a rengrir el kirek, a Rubak a dmung.",
                    "Endi te ngeltengat tirkei el mo ouuchel a rengrir, leng tir a mo medechel. Engdi chelechang alsekum eng diak tirkei el mekedung el ngar tiang el klou el beluu, e chelechang e Ngak a kudmokl a ngau meng me metengel er a babeluades el tomelii.",
                    "Endi te mekedung a uchul meng soblang. Engdi a belsechel a merekung, a Rubak a dmung. Me sel bo moldik er a remekedung er a delongeliu, e solae ko merekang el kirel a tellemall; oi, alii er tial klou el beluu, le mekngit me a delngerenger a ngar er a chelsel.",
                    "Oi, alii er a beluu er a Gideon, er a mekngit me a delngerenger er ngar er ngii.",
                    "Oi, alii eng mo er a rokui el beluu el meliuekl er tiang er rokir, el ngar er a chimorir a rechedal a Nephi, le mekngit me a delngerenger el ngar er a chelsir.",
                    "Me chelechang, ea dellebeakl a mei er a beluu, ngdula Rubak er a Ildois, le teletelir a rechad el ngar er a beluu, oi, le kngterir me a delngerngerir.",
                    "Meng mo er ngii er a ta er a klebesei, ngdmu Rubak er a Ildois, oi, a mesisiich e merang el Dios a kmo, ngikei el mo mart a meringel chad el kloklel er a chelsel a chutem a mo diak le betik, leng klou a dellebeakl er a beluu, engdi merekmo melemalt el chad a lomart el mo er a Dios.",
                    "Le Dios a kmul kmo, ngsoaka bo lomart a meringelchad el kloklir lultuir er ngak; e dellebeakl el mo er ngikei el mo omart a kloklel el diak lultuir er ngak; leng diak a mo ultuil er ngak lomart a kloklir ngdi tirke el mekedung; me ngikei el diak bo lutuir er ngak e mo omart a kloklel a mo delbeakl, ngii me a meringelchad el kloklel, meng diak a mo metik le dellebeak el ngar er a beluu.",
                    "Ea sils a mei el le bo lomart a meringelchad el kloklir, le te mla oterkokl a rengrir er a iltetir; meng rengrir er a meringelchad el kloklir me te mo omart sei el lechiis er a cherreuir; e diak bo lomart lultuir er ngak, meng dellebeakl el mor tir me a meringelchad el kloklir; me seikid el sils e tir a mo modechelakl, ng dmu Rubak.",
                    "Ka momes e kemiu el chad er a klou el beluu, e mrenges a tikingek; oi, morrenges a tekoi lolekoi a Rubak; kemiu a mla medebeakl er a iltetiu, me a iltetiu meng direk el mla medebeakl le komla oterkokl a rengmiu er ngii, e dikea morrenges a tikingel ngikei el ngilai el meskemiu.",
                    "Kemiu a mla obes er a Rubak el Dios er kemiu er a klalo el Ngii a mla omekngeltengat er kemiu, engdi ko bai dimelatk a iltetiu, e diak moureng a sulel a Rubak e Dios el kirel; oi, a rengmiu a diak luldalm er a Rubak, e bai mo blekuuk er a klou el kldidai el reng, me a meklouelchais, me a kldidai el tekoi, me a chelechei, klautoketok, me a omelib el mekngit, me a omekcharm er a rechad, me a omokoad, me a betok el klengit.",
                    "Tiaikid a uchul me a Rubak el Dios a mla dmu lemei a dellebeakl er a beluu, e direk el mei er a iltetiu le kngtemiu a uchul.",
                    "Oi, alii e tirkal chad er chelechang el taem el mla mei, el moldik er a re profet, e oltuub er tir, e ometech er tir er a bad, e omekeuad er tir, e meruul a betok el mekngit el mo er tir, el diuaia mle omeruul er a ngar er a mong el taem.",
                    "E chelechang omelkingiu a kmo: Chomko kikiliei er sel temir a redemmam er a ngara mong, eng dimlaki momekeuad er a re profet; e dimlaki mometech er tir er a bad, e ki moldik er tir.",
                    "Olekoi, kemiu a lmuut el iimong el mekngit er tir; chelecha el ngar a Rubak, alsekum a profet a mei er a delongeliu el me ouchais er kemiu er a tikingel a Rubak, el mo ocholt a kngtemiu me a telemelliu, eng mo kesib a rengmiu er ngii, e oldik er ngii e osiik rolel a kodellel; oi, e mo dmung er ngii el kmo, ngikang a blulak el profet, e chad er a klengit, e chedal a diablong, le ngii louchais a mekngit lomerelliu.",
                    "Endi alsekum a chad a mei er a delongeliu e kmo: Bo er tiang eng diak le mekngit; bo er sei eng diako mekesakl; oi, ngmo kmo: bor sel soal a rengmiu; oi, bor sel soal osengiu, e di bo er a ikel soal a rengmiu; alsekum a chad a mei er a delongeliu e dmu chouaikang, e komo kongei er ngii e kmo ngikang a profet.",
                    "Oi, komo kidrii el mo er bab, e mo omsang a klokliu; komo omsang a kolt er kemiu, me a silber er kemiu, e mo milii er a meringel a cheral bail; le ngii e di melekoi er kemiu a somiu lorrenges, el kmo a rokui a diungil, seikid e kemiu a diak bo betik a kentil.",
                    "Olekoi e kemiu el mekngit el blitokl chad; kemiu el mekididai e medecherecher a rengmiu el chad, ngua klemengetel a ngerang el chomomdasu ea Rubak a mo mechikemiu? Oi, ngmoua klemengetel ngera el bo becherei a kebelung e mikou me ngomekrael er kemiu? Oi, ngmo oingerang el di molilt er a ilkolk el choitii a llomes?",
                    "Oi, a ngesechel a rengul a Rubak a mla mo mekeald el kiriu; kamosang, ng mla dobeklii a beluu leng kentmiu a uchul.",
                    "Me chelechang di kmeed kung dobeakl a iltetiu, meng mo diak le moreked, meng mo diak el sebechemiu el momtebechel; me sel bo mchebulang eng mo diak el sebechemiu loreked.",
                    "Me sei el taem el bocha mechebuul e komo lmangel mo er a Rubak; e di modiak a belkul a lengeliu, le klou el tellemall el mer kemiu a mocha temel kiriu, me a kerrior el mei er kemiu a mla mo moterkokl; me ko molmangel el mengebechub eri sei el sils, ngdmu Rubak er a Ildois. Misei e ko molmangel kmo:",
                    "Oleku meng mlo mekngit a renguk er a kngtik, e dimlak kumekeuad er a re profet, e ometech er tir er a bad, e oldik er tir. Oi, isei el sils e komo kmo: A kmal kiblo mletkii a Rubak el Dios er kemam eri sel sils er a le bilskemam a ilteet, eng dimlak bolak le moreked el riid; le chelechang a iltetam a mla modiak.",
                    "Ka mosang, akingmai a dongu er kemam e mechei ea bo le kukuk eng mla modibus; me a saider er kemam meng dibus er sel sils el kibo mosiik el mo er a mekemad.",
                    "Oi, aki mlamart a meringelchad el kloklam, eng mla mengmors el remiid, le dellebeakl a ngara beluu.",
                    "Olekum ekede mlo ouuchel er a rengud eri sei el sils er a tekingel a Rubak er a lemei er kid; le tiakid a beluu el mla medebeakl, me a rokui el tekoi a bocha de tom el mla mo diak el moreked.",
                    "Ka mosang, kidi tiang el di iliuekl er a diablong, oi, kid a di iliuekl er a re anghel er ngikei el diosiik el melemall a delbenged. Ka mosang, a kngtid a kmal meklou. Ea Rubak, ngsebechem lotucheklii a ngesechel a rengul er kemam? Me a ikaikid a mo tekingiu eri sei el sils.",
                    "Engdi a sils er a di mle ultab er kemiu a mla momerek; komla choilii a ulebngelel a mosuobel er kemiu, meng dikea cheldechulel mo cherechar, me a tellemall el mei er kemiu a mla moulterkokl; Oi, le ko mla choitii a klengar er kemiu losiik er a diak el sebechemiu el nguu; le ko mulsiik a deulreng, el meruul a mekngit, el ngii omtok er a teletelel sel klemerang el ngii a nga er ngikel klou el Diakaulebengelel Btelud.",
                    "Ea, kemiu el chad er a beluu, kureng me mrenges a tikingek! Ak meluluuch, me a ngasechreng er a Rubak bo lecheroid er kemiu, me kemiu bo mouuchel a rengmiu me bomsobel."
                ]
            },
            {
                "url": "https://www.lds.org/scriptures/bofm/hel/14?lang=pau",
                "number": 14,
                "name": "14 Bliongel",
                "summary": [
                    "A Samuel omlaoch er a llomes el mo er ngii er a klebesei, me a beches el btuch er a cherellel a Kristo – A Kristo osobelii a chad er a kodall er a tech me a kodall er a reng – A mo olchotel a kodellel a mo edei el klebesei er a ilkolk, me a risois a mo metutiud, me a klou luldikl er a beluulechad a moer ngii."
                ],
                "verses": [
                    "Me chelechang ea ta er a klebesei ea Samuel el chedal a Laman a mlo omlaoch a lmuut el betok el tekoi el diak el sebechel el mo meluches.",
                    "Me chelechang eng dilu er tir el kmo: Chelechang eak meskemiu a olangch; eim el rak a medechel, e ngii a mei a Ngelekel a Dios el mo olsobel er tirkei el mo oumerang er a ngklel.",
                    "Me tiaikid a bokbeskemiu el mo olangch er sel le mei; leng morngii a klou el llomes er a yanged, me a kesus ruchei er a lemei eng mo diak a ilkolk, me a rechad a lomes eng diuaia le mellomes.",
                    "Misei eng mo er ngii a tang el mellomes me a tang el klebesei el dimouaia tal sils el dimlak a klebesei; e tiai a mo olangch leko er kemiu le komo medengelii a bo lengasech a sils me a bo lengelt; me te mo ungil medengei el kmo, ng mlo er ngii erung el klebesei me a tal kesus; engdi sel klebesei a diak bol milkolk; e seikid sel kesus ruchei er a cherellel.",
                    "E ngii a mo er ngii a beches el btuch el meduum, el diak atal le moes; me tiaikid a mo tar olangch el mer kemiu.",
                    "E diak di likang el merekong, ng mo er ngii a betok el olangch me a mengasireng er a ianged.",
                    "Mi sei el sils, eng kmal mo mechas a rengmiu e morrau a rengmiu me ko momoat er a chutem.",
                    "Meng di mo chu ngikei el mo oumerang er a Ngelekel a Dios, ngikei a mo nguu a diak a ulebngelel klengar.",
                    "Me chelechang, a ikaikid a tikingel a Rubak, el anghel er ngii a dilung er ngak el kirek el me dmung er kemiu; oi, ngdilur ngak el kmo, ng kirek el mo omlaoch el mer kemiu aikang el tekoi; oi, ng dilu er ngak el kmo: Moldiu el mo er tirkel chad el kmo, bo mouuchel er a rengmiu e mongedmokl er a rolel a Rubak.",
                    "Engdi chelechang eng ngak a chedal a Laman el melekoi er kemiu aikal tekoi el Rubak a mla oderchak, me ngii el meringel el mei er kemiu, meng kesib a rengmiu er ngak, e somiu el melemall er ngak, e mla odikak er a delongeliu.",
                    "Me ko mo remenges a tikingek, le tiaikid a uchul me ak mlei er bebul tia el sersel tia el beluu, me bol sebechiu el remenges me bo modengelii a kerrekeriil er a Rubak el mengiil er kemiu le kngtemin a uchul, e dirrek el bo modengelii a rael mo er a uuchelreng;",
                    "Me a dirrek el bo modengelii a lemei er ngii a Jesus Kristo el Ngelekel a Dios, el Demal a ianged me a chutem, lulemeob a rokui el tekoi er a kot luchul; me ko mo medengei olangch er sel lemei, me bo el sebechiu el mo oumerang er a ngklel.",
                    "Ea lsekum e kau a mo oumerang er a ngklel, eng mo mekngit a rengum er a rokui el kentmiu, me bol sebechel mengubet loeak a klisiichel.",
                    "Ka morrenges e kluut el meskemiu a taer olanch, oi, a olangech er a kodellel.",
                    "Le kamosang, Ngii a merang el kirel mo mad me le bo er ngii a roled el mo suobel; oi, ngmle ngerchelel, el mlo kirel mo mad, me bol sebechel mo er ngii chokiis er a kodall, me bol sebechel a chad el mengai el mo er medal a Rubak.",
                    "Oi, tiaikid el kodall a mouchul okiis, e olsobel er a rokui el chad er a kot el kodall, sei el kodall er a reng; le rokui el chad er sera rrebet a Adam ete mildort er medal a Rubak, me a uchul e kede kmo tir a ulekeuad el kirel a tekoi er a tech me a tekoi er a reng.",
                    "Engdi ka mosang, a okiis er a Kristo mlo olsobel er a rokui el chad, e ngoititrir el lmuut el mer medal a Rubak.",
                    "Oi, meng mlouchul eng mo sebechel a uuchelreng, me ngikei el mo mekngit a rengul er a kngtil a diak bol muukel el obidokl el mo er a ngau; e ngikei el diak bol mekngit a rengul er a kngtil a mo muukel e obidokl el mo er a ngau; e ngii a lmuut el mei er tir a kodall er a reng, oi, ongerung el kodall, le te luutang el medort er a tekoi el kirel a llemalt.",
                    "Mi seia uchul e bo mouuchel a rengmiu, bo mouuchel a rengmiu, le chelechang el bla bo modengei aika el tekoi e lak moltirakl, e kom di kemiu el mo er cheungel a dellebeakl me ko mong er tiang el ongerung el kodall.",
                    "Engdi chelechang ea ikel kdilung er kemiu el kirel tia el olangch, el olangch er a kodellel, chelechang e sel sils el ngii a mo er a kodall ea sils a mo milkolk e mo diak le beskemiu a didiichel; me a direk el buil me a btuch; e mo diak a ngerang el kmard er tia el chimol beluu, lomuchel er sel lemad, el molmuut er a ongedei el klebesei er sel lebekiis er a kodall.",
                    "Oi, sel le bochal temel tuobed a delbengel, eng morngii a drumk me a bisebusech el betok el sikang, me a beluulechad a mo melmesim e olsesengchongch; me a risois el ngar bebul a chutem, a ngar bebul me a ngar cheungel a chutem, el modengei er chelechang el medecherecher, me a lechub eng klou er ngii a cherrungel el medecherecher, a di mo metutiud.",
                    "Oi, ngdi mo metutiud er a belngel, me a uriul e kerdi momes kung el di urael, e blebeu e berberiid er bebul a beluuelchad er rokir, oi, er bebul a chutem me a cheungel.",
                    "Ka morrenges, ng mo er ngii a mesisiich el iolt, me a betok el rois a meriou el mo kliokl me a betok el chutem el dodengei er chelechang el kliokl a ngii a mo rois, el mo ngarbab a keldidiul.",
                    "Me a betok el meklou el rael a mo metemall, me a betok el meklou el beluu a mo diak a rechad el kiei er ngii.",
                    "Me a betok el debull a mo obkais, e me tuobed a rebetok el mla mad; me a betok el santo a mochemolt er a rebetok.",
                    "Me a ikaikid a mle tikingel a anghel mler ngak; ng diluer ngak el kmo, ng mo er ngii a drumk me a bisebusech el betok el sikang.",
                    "E dilu er ngak el kmo, sel taem el ngarngii a drumk me a besebasech, me a mesisiich el iolt, tiaikid el lengarngii, ea ilkolk a me mechelechebii a bluulechad er rokir el edei el klebesei.",
                    "Me a anghel a dilu er ngak el kmo, te betok a mo mes a lmuut el meklou el tekoi er a ikang, meng mo uchul ete moumerang el kmo, aikang el olangch me a mengasireng a mo erngii er bebul tial beluu, meng mouchul eng mo diak a diak loumerang er a rengalk el chad.",
                    "Me tiang a moeuchul e ngikei el mo oumerang a mo suobel, e ngikei el diak bo loumerang, a mo melemalt el bliongel a mei er tir; me a lsekum e te mo medebeakl eng di mletir el korker a dellebeklir.",
                    "Me chelecha e lak mobes, lak mobes e rodam er ngak el kmo ngikei el mo remiid a mo remiid el di mlo ngii a uchul; me ngikei el meruul er a mekngit a dingii el meruul er ngii el kirel; le kemiu a mimokl; meng sebechemiu el di kemiu el meruul a somiu; le Dios a mla meskemiu a klemedengei, e rullemiu me komimokl.",
                    "Ngii a mla rullemiu me bo modengelii a ungil me a mekngit, e mla meskemiu meng sebechemiu el melilt er a klengar me a kodall; meng sebechiu el rullii a ungil me komo mesmechokl el mo er a ungil, me a lechub a ungil a moluut el mer kau; me a lechub e kau a mo meruul a mekngit, me a mekngit a mo moluut lekong er kau."
                ]
            },
            {
                "url": "https://www.lds.org/scriptures/bofm/hel/15?lang=pau",
                "number": 15,
                "name": "15 Bliongel",
                "summary": [
                    "A Rubak a mengarm er a rechedal a Nephi leng betik a rengul er tir A rulebult el rechedal a Laman a mlo mesisiich e diak le mesim er a klaumerang – A Rubak a mo chubechub el kirir a rechedal a Laman er a uriul klebesei."
                ],
                "verses": [
                    "Me chelechang e betik er a renguk lodam er ngak, chelechang e kuuchais er kemiu el kmo, alsekum eng diak bol mekngit a rengmiu er a kentmiu ea blimiu a di momedechel bachachau.",
                    "Oi, alsekum eng diak bo mouuchel a rengmiu ea rebechemiu a mo klou uchul ete molmangel er sel sils el bo loltut; le ko mo chemiis e mo diak chomechiis el mo blart er ngii; Oi, me alii er tirkel mo dioll, le te mo obraod meng mo diak el sebechir el chemiis; me te mo merderd er tir e mengoit er tir el mo mad.",
                    "Oi, alii er tirkael chad lomekedong er tir el kmo chedal a Nephi, le lak boel louuchel a rengrir, e sel boleues aikael lolangch me a mengasireng el mo mocholt er tir; le tir el mle ngellitel chedal a Rubak; Oi, a rechedal a Nephi a mle betik er a rengul meng mlengelebed er tir; Oi, aikel sils er a delngerngerir e te mlechelebed leng mle betik a rengul er tir.",
                    "Endi ka mosang e rodam er ngak, a rechedal a Laman a mle chetil le omerellir a mle blechoel mekngit, leng mla erngii a mekngit el cheldecheduch el mlara redemerir. Endi a rolel a mo suobel a mla mei er tir lokiu osisecheklir a rechedal a Nephi; me tiaikid a uchul me a Rubak a mla komengetii a sils er tir.",
                    "Meng soak chomomes el kmo, a betok er tir a ngar er a rael kirel a urerir, me te merael loba blakelreng er medal a Dios, me te kerkikl loltirakl a llechul, me a telbilel me a omesodel a tikingel loltirakl a llechul a Moses.",
                    "Oi, ak mesubed er kemiu el kmo te betok er tir a meruul aikang, e kmal blak a rengrir el diak bol mesaul losiik rolel me a rokui lodam er tir bolodengelii a klemerang; me a uchul ete ngarngii a rebetok el mouldak er tir er a bek el sils.",
                    "Me chelechang eko medengei le komla mesang el kmo, tirkei el betok el bebil er tir el mo medengelii a klemerang, e mo medengei a mekngit me a chelebirukel lomerellir a redemerir, me te menga el mo oumerang chedaol llechukl, Oi, me a ulochir chedaol profet el mla meluches, el mo omekrael er tir el mo oumerang er a Rubak, el kirel a uuchelreng, el ngii el klaumerang me a uuchelreng a monguu a beches el reng el mer tir–",
                    "Me chelechang, e tirkei el mla mo uaisei, chomodengelterir el kmo te mesisiich e diak el mesim er a klaumerang, me a tekoi el ngii auchul ete mla mo mimokl.",
                    "E kom dirrek el medengei el kmo, te mla dmakl a klekedellir er a mekemad, e medektang el mo melai le te mol mo meruul a klengit; oi, kemiu tial lomes el kmo, temedakt el mo er a klengit meng bai diungil er tir a mo merderd e mo kodall er a cheraro, e diak bol ngai olsengir el mo omtok er tir, leng klaumerang er tir er a Kristo uchul.",
                    "Me chelechang, e sel klisiichir sel tael boloumerang er sel loumerang er ngii, me a dechal a rengrir sel tael bo lesang a llomes, ng uaisei, a Rubak a moemekngeltengat er tir el mo komengetii a sils er tir, e okor a delngerngerir",
                    "Oi, me a bolrebet el mo diak loumerang me a Rubak a di mo komengetii a sils er tir, el di mere kmo sel time lullekoi er ngii a redemad, me a Profet Zenos, me a rebetok el bebir er a reprofet, el kirel a semecheklir a rodam er kid er a rechedal a Laman el lmuut el mo medengelii a klemerang.",
                    "Oi, ak dmuer kemiu el kmo, a uriul taem el telbilel a Rubak a mla mong er a rodam er kid, el rechedal a Laman; meng mo erngii a betok el ringel el mo ertir, me tir a mo morimel mong e mei er bebul a bluulechad, e te mo siokel lokodall, e mo modechelakl e obriid el moer cheroid, el mo diak le betik er a ulengull, a Rubak a mo chubechubchad el moertir.",
                    "Me tiang a dioltirakl er a ulaoch el kmo, tir a mo mechetakl el mei er a merang el klemedengei, el ngii a klemedengei er a Osobelir, e ngarbab e merang lou charm a sib, me te mo ulecherangel el sib er Ngii.",
                    "Ma uchul ak melekoi er kemiu, ng baiungil a mo er tir er a mei er kemiu alsekum eng diak bo mouuchel a rengmiu er a kentmiu.",
                    "Le kamosang, chomko meklou el tekoi el mla mo chemolt er kemiu, a mo chemolt er tir, Oi, moer tirkel mlo diak loumerang le mle teletelir a redemerir, e kemiu tia el di kemiu lomes el kmo, mlo diak el luut el mo diak loumerang.",
                    "Me a leuaisei a Rubak a dmung: Ng diak bo kulengemed ertir rokui, endi sel sils er a llemesek, etir a lmuut el mei erngak, a Rubak a dmung.",
                    "Me chelechang e momes, a Rubak a melekoi el kirir a rechedal a Nephi: Alsekum eng diak bo louuchel er a rengrir, e bo le kerkikl el mo meruul a soak, eak mo olekngemed er tir a Rubak a dmung, le tir el diak loumerang, le aikel betok el meklou el tekoi el blakruul er a delongelir; meng kmal di motmaut el uaia Dios el ngar, aikael tekoi a mo erngii, a Rubak a dmung."
                ]
            },
            {
                "url": "https://www.lds.org/scriptures/bofm/hel/16?lang=pau",
                "number": 16,
                "name": "16 Bliongel",
                "summary": [
                    "A rechedal a Nephi el moumerang er a Samuel a mlo metecholb er a Nephi – A Samuel a diak el sebechel metemall er a kelel a balech me a bad – A rebebil a mo melcherecher a rengrir, me a rebebil a mesterir a reanghel – A rediak loumerang a kmo ngdiak a belkul bo loumerang er a Kristo me a mei er ngii er a Jerusalem."
                ],
                "verses": [
                    "Me chelechang e tiang el taem ete mla erngii a mle betok el rirenges a tikingel a Samuel, el rechedal a Laman, el lullekoi er bebul tiael sersel a beluu. Me tirkei el betok el mlo choumerang a tikingel, a mirrael el a mlo osiik er a Nephi; metia er a lebetik er ngii, ete mlo olecholt er ngii a kenterir el dimlak lomulak, leng mlo sorir el mo metecholb el mo er a Rubak.",
                    "Endi tirkei el betok el mlo diak loumerang a tikingel a Samuel a mlo kesib a rengrir er ngii; me tulemetech a bad el moerngii er bebul tiael sersel a beluu, me a rebebil a ulemalech er ngii er bebul tia el sers; endi Reng er a Rubak a ulebengkel meng dimlal el sebechii er ngii otechir el bad me a kelel a belechir.",
                    "Me chelecha losengel kmo ng diak el sebechir el tomellii, ete betok er tir a mlo oumerang a tikingel, me te mirrael mlo er a Nephi el mo metecholb.",
                    "Le Nephi a millecholb, er a rechad e chomlaoch, e ullisechakl, loldiu a uuchelreng el mo er a rechad, lolecholt olangch, me a mengasireng, e meruul a tekoilechelid er a delongelir a rechad, me bo lodengei el kmo Kristo di kmeedkung mei.",
                    "Louchais er tir er a tekoi el di kmeed kung mei, me bo lodengei e llatk sel lemei el kmo ng di mla mocholt er tir ruchei, me bol sebechir loumerang; e sola e tirkei el mlo oumerang a tikingel a Samuel, a merrael moerngii el mo metecholb, le te mlei el ouuchel a rengrir e cholecholt a kenterir.",
                    "Endi bai betok er tir a dimlak loumerang a tikingel a Samuel; mesei er a losengei el kmo ng diak el sebecherir el tomellii er a otechir el bad me a kelel a belechir, e tuleldiu el mo er a remerreder er tir el kmo: Mnguu ngikael chad el mo lochetii, le ngikang a ngarngii a diablong er ngii; me a klisiichel a diablong el ngarngii auchul meng diak el sebechemam el nguklii er a otecham el bad me a kelel a belecham; me bomnguu el mo lochetii e mokodir.",
                    "Me a lorolang el mo omdechem er ngii, eng silchesokl el moriou er a sersel a beluu e chiliis el tuobed er a blurir, oi, el mlo er a belual, el mocha olisechak, e omlaoch er a delongelir a rechedal.",
                    "E solae mlo diak le morenges chisel er a delongelir a rechedal a Nephi; me a ikaikid a mle teletelir a rechad.",
                    "Mitiang a mlo ulebongel er a okai me a elolem el rak er a omengedereder er a rechad er a kerrekeriil mo er a rechedal a Nephi.",
                    "Tiang a direk el mlo ulebongel er a okai me a euid el rak er a omengedereder er a rechad er a kerrekeriil, me a betok er a rechad a dirke nga er a keldidai el reng me a delengerenger, e di mle mekesai er tir a mirrael lultebechel er medal a Dios.",
                    "Me a ikaikid a mle teletael dirrek er a okai me a eai el rak lorreder a rechad er a kerrekeriil.",
                    "Edi mle telkib a mongodech er a teletelir a rechad, ete bai rechad a mirrael lmuut el mo medecherecher er a mekngit, el mirrael mo betok el betok a omerellir lomtok a llechul a Dios, er a okai me a etiu el rak er a lorreder a rechad er a kerrekeriil.",
                    "Endi tia dilubech er a oketiu el rak er a omengedereder er a rechad er a kerrekeriil, meng mlo erngii a meklou lolanch el mloer a rechad, me a ongasireng; me a tekingir a reprofet a mocha omuchel mo tmaut.",
                    "Me a reanghel a mlo chemolt er a rechad, a re mellomes el chad, e uluchais el moertir a ungil chais er a klou el deuelreng, meng tiaikid el rak ea llechukl a mocha tmaut.",
                    "Endi a rechad a bai mocha medecherecher a rengrir, te bai dimle tirkel kmal mle oumerang er a rechedal a Nephi me a rechedal a Laman, mete mocha ultuir er a di klisiichir me a di klemedengei er tir, e kmo:",
                    "A bebil er a tekoi el lulemdasu a mlo tmaut, er a chelsel a kmal betok; endi kid a medengei el kmo aikang el rokui el meklou e mechas a rengud er ngii el tekoi a diak a rolel e lemei, aikel mla medung.",
                    "Me te mocha mesaod e kautitekangel er a delongelir el kmo:",
                    "Ng diak el teletelel a klemerang me a chouaia Kristo el chad a mei; a leuaisei, el Ngii a Ngelekel a Dios, el Demal babeluades me a chutem, el diuaia mla medung, e ngerang meng diak belochotii er kid el diuai tirkei el ngara Jerusalem.",
                    "Oi, ngerang meng diak lochotii er tiael beluu el diuaia beluu er a Jerusalem?",
                    "Endi elechang e kid a medengei el kmo tiang a mekngit el cheldecheduch el mle er kid lokiu a redemad el kmo, ng kired el mo oumerang a bebil meklou e mechas a rengud er ngii el tekoi el kirel mo erngii, endi diak lemei er kid, ngbai dimo er a cheroid el beluu, a beluu el diak dodengelii; me nguchul eng diak a ngerang el dodengei, leng diak el sebeched el momes er a medad me bo dodengei el kmo ng klemerang.",
                    "Etir a mo ousbech omengeblad me a berotel klisiichel a mekngit, el mo meruul a bebil er a meklou el mengasireng el diak bo dodengei, me kerdi ngariou e mo sibil a tekingir, e dirrek el mesiungir, le kid lousbech er tir lolsisechakl er kid er a tekoi; tiaikid a rolel e torreked er kid meng di diak a ngerang el dodengei, alsekum e kid a kongei er tir, el mo er a ulebongel er a klengar er kid.",
                    "Me a lmuut el betok el tekoi a rechad a dimle tir el mdasu er a rengrir, el mle klebelung e diak le merang; me te kmal mla er a uldikel, le Satan a ulderiar er tir el di blechoel meruul a mekngit; oi, ng mirrael lomerk a tlulechoid, me a klautok er a chelsel a beluu er rokir, me boluchul e boel medecherecher a rengrir a rechad el mo omtok a klungiaol me a ikel tekoi el merekung.",
                    "Ng di mlo delbesel olangch me a ongasireng lurruul er a delongelir a rechedal a Rubak, me a betok el tekoi el chelid luruul. A Satan a mle mesisiich a chimal lorreked a rengrir a rechad er a chelsel a beluu er rokir.",
                    "Mitiang a mlo ulebngelel oketiu el rak er a omengedereder er a rechad er a kerrekeriil el mo er a rechedal a Nephi.",
                    "Mitiang a mo ulebongel er a babier er a Helaman el oltirakl a cheldecheduch el liluches a Helaman me a rengelekel."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/3-ne?lang=pau",
        "id": "3-ne",
        "full_localized_name": "3 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/3-ne/1?lang=pau",
                "number": 1,
                "name": "1 Bliongel",
                "summary": [
                    "A Nephi el ngelekel a Helaman a tuobed er a beluu, me a ngelekel el Nephi a mo olab a lluches el ngesechel a cherechar – Okor a betok elolangch me a chongaireng el mlei a redengerenger chomdasu a kodellir a remekedung – A kesus er a cherellel a Kristo lemei – A cholangech a moerngii me a beches el btuch a me ngmasech – A blulak me a cheleblad a merael mo klou, me a re Gadianton el merechorech e chomekeuad er a rebetok."
                ],
                "verses": [
                    "Chelechang eng mocha rekil a oketiu me a tang el rak meng mocha elolem el dart el rak er se er a letobed a Lehi er a Jerusalem; me tiaikid el rak ea Lachoneus a mle ngarbab el chad er a kerrekeriil e merreder er a beluu.",
                    "Me a Nephi el ngelekel a Helaman a tilobed er a beluu er a Zarahemla, e milsa ngerachel a ngelekel el sechal el Nephi, el ngii a mle klou el ngelekel el sechal, kirel a tibereberk el sintsyu, me a rokui el rekord el mle medechel, me a rokui el klalo el mle keldmokl leng chedaol er sel sils ral tobed a Lehi er a Jerusalem.",
                    "E sola e ngtilobed er a beluu, e dimlak a chad el medengei el kmo ng mloerker; me a ngelekel er a Nephi a mlo omtechei er ngii el mengedmokl a rekord, oi, a rekord er tika el chad.",
                    "Me a ta er a klebesei er a uchelel oketiu me a erung el rak, e ngii a di mocha tmaut a ulochir a reprofet; leng mloerngii a meklou lolangch me a meklou el tekoi el chelid er a delongelir a rechad.",
                    "Endi te mla erngii a rebebil el mocha melekoi el kmo, ng mlaimiit a sils el kirel motmaut aikel tekoi lullekoi a Samuel, el chedal a Laman.",
                    "Mete mocha oldeu el mo er a rodam er tir el kmo; Kamosang, a temel a mla momerek, me a tekingel a Samuel a dirkak boeltaut; me chelechang ea deuelreng er kemiu me a klaumerang er kemiu el kirel aika el tekoi a dimle bachachau.",
                    "Me chelecha ete rirellii a klou luldikel er a beluu er rokir; me a rechad loumerang a kmal mlo mekngit a rengrir, le kele leboerngii a uchul e lak leboerngii aikel tekoi el di mla medung.",
                    "Endi dimle blak a rengrir el mengiil er sel sils me mese el kesus, mese el sils el di mouaia tael sils el mo diak a klebesei, me bo lodengei el kmo a klaumerang er tir a dimlak di blel bachachau.",
                    "Chelechang eng mlo erngii a tael sils el meltutk er tirkel diak loumerang el kmo, tirkei el rokui loumerang aike el cheldecheduch er a ngar er a mong, a kirir el mo er a kodall, alsekum olangech a diak el boerngii el diuaia tekingel a Samuel el profet.",
                    "Me chelecha Nephi, el ngelekel a Nephi er a leues aikael mekngit lomerellir a rechedal eng kmal mlo mekngit a rengul.",
                    "Me a ta er a klebesei eng tilobed e mlo osus el moriou el mo er a chutem e lilangel klou a ngerel mo er a Dios er ngii el kirir a rechedal, oi, kirir tirkel di kmedung a tellemall a mertir le klaumerang er tir el kirel a siukang el mla er a redemerir el mei.",
                    "Me tiael langel klou a ngerel mo er a Rubak el tael sils; ea ngerel a Rubak a mle erngii el kmo:",
                    "Mokisii a medam e bo lungil a rengum; le kamosang, a temel a mla mei, me a kebesengei ea cholangech a moerngii, ea klukuk e Ngak a mei er a bluuelchad, el mo olecholt el mo er a bluulechad el kmo, ak mo otaut er rokui aikel Ngak a dilung me bolemedung er a ngerir a rechedaol profet er Ngak.",
                    "Kamosang, ak mei er a rebebil er ngak el mo lomolm a rokui el tekoi el bla kucholt el mo er a rengalk el chad er a uchelel a bluulechad, e mo meruul er a soal a Edam me a Ngalk – Edam le ngak a uchul, me a Ngalk le bedengek a uchul. Me chelechang eng mla mo temel, me a kebesengei eng mo tuobed ocholt.",
                    "Me chelechang a tekoi el mlo er a Nephi a kmal di mlo tmaut, el diuaia ikel mla medung; le tia el bocha lengelt a sils eng dimlak bole milkolk; me a rechad a mlo mechas a rengrir leng dimlak a ilkolk er a lemerma a klebesei.",
                    "Me te mle betok tirkei el dimlak loumerang a tikingir a reprofet el mlo mouat er a chutem el ko er a mla mad, le te medengei el kmo, sel luldesuir el milkedmokl el kirel a kodellir tirkei loumerang a tikingir a reprofet a mla mo diak a belkul; le olangech el meldung a mla moerngii.",
                    "Me te mocha medengei el kmo a Ngelekel a Dios a di kmeedkung me chemolt; me a ulebongel, ea rokui el chad er bebul a bluulechad er rokir, er a ngebard el moer Ongos, er a beluu er a Diluches el mo er a beluu er a Dims, a kmal mlo mechas el mechas a rengrir me te dimlo mouat er a chutem.",
                    "Le te mle medengei el kmo, a reprofet a mla chouchais el kirel aika el tekoi el betok el rak, me a cholangch el ledillii a ngartiang; me te medektang le kenterir me a bachachau el klaumerang er tir.",
                    "Me chelechang eng dimlak a ilkolk el tael kesus, endi ngmle mellomes el diuaiael suelb a sils. Chelecha sils a kuk luuta el ngosechang er a tutau el diuaia merang el teletelel; me te mlo medengei el kmo, tiaikid el sils a boel mechell er ngii a Rubak, le olangch el di mla moerngii.",
                    "Meng mla moerngii, oi, ngii el rokui el tekoi, me a ikel rokui e telengtengit, loltirakl a tekingir a reprofet.",
                    "Me chelechang eng dirrek el mle chemolt a beches el btuch, el di mlomad er a tekoi.",
                    "Chelecha lluut, eng mlo erngii a blulak el tekoi lulemuchel er tiaikid el taem e tilobed el mo er a rechad, el Satan a uchul, el mo melcherecher a rengrir me bolak loumerang olangch me a ongasireng el blaleues; endi okor aikang el blulak me a cheleblad, te betok er a rechad a mlo oumerang me tulebult el mo er a Rubak.",
                    "Me a ta er a klebesei, a Nephi a tilobed el mo er a delongelir a rechad ngii me a rebebil er a rechad, e millecholb el kirel a uuchelreng, meng mlo erngii a klou el ngebetel a klengit. Me a rechad a luutang el mocha obang a budech er a beluu.",
                    "Meng dimlak a uldikel, e bai di mle mekesai er tir a mlo olisechakl, el mlo melasm lolecholt er a rechad er a llechukl el kmo, ng mla modiak a belkul doltirakl a llechul a Moses. Chelechang e tiaikid a mle cheleuid er tir leng dimlak lodengei a llechukl.",
                    "Endi dimle mereched e tulebult e mlo medengei a mle cheleuid er tir, leng mlo bleketakl el moertir el kmo a llach a dirkak lemedemedem, endi kmal kirel dimo tmaut er rokui; oi, a tekoi a mlei er tir el kmo, ngkirel dimo mecherrungel; oi, me a tael lechukl me a lechub eng dimech a diak bolriid el di merekmo boel motaut er rokui; misei eng tiaikid el rak e tir a mlo medengei a mle cheleuid er tir, me te mlocholt a telmellir.",
                    "Me a oketiu me a ongerung er a rak a mlengelakl, lulab a ungil chais el mo er a rechad le olangch el mlo erngii, el dimlomad er a ulochir a rechedaol profet.",
                    "E direk el mlengelakl oketiu me a edei el rak el ngar er a budech, endi te mla erngii a remerechorech el Gadianton, el kiliei er bebul a rois, me te tilmellii a beluu; le temle mesisiich er a blurir me a berrotel el ngarngii meng dimlak el sebechir a rechad el medechemeterir; ng mle betok a ulekodellir, ng mle betok el chad a lulmekeuad er tir.",
                    "Me a oketiu me a ongeuang er a rak, ete kmal mle mereched el mlo betok, leng mle betok el chad er a rechedal a Nephi a chiliis el mo ertir, meng kmal mlo mekngit a rengrir tirkel chad el rechedal a Nephi el di kiliei er a beluu.",
                    "E direk el mlaerngii a klou el klengitelreng er a delongelir a rechedal a Laman; leng mle betok el ngelekir el mesisichang e meklungang meng dimocha tir lomtebechel er tir, e mlechetakl er a bebil er a rechedal a Zoram, el mlengeblad lomsiich a tekoi me lebo lobenterir a remerechorch el Gadianton.",
                    "Mi tiang a ta er a ringel el mlo er a rechedal a Laman, meng mocha omerolir el mo mechitechut er a klaumerang ertir me a llemalt, le delngerenger a nga er a mermael cheroll."
                ]
            },
            {
                "url": "https://www.lds.org/scriptures/bofm/3-ne/8?lang=pau",
                "number": 8,
                "name": "8 Bliongel",
                "summary": [
                    "A ses el iolt, me a desiu, me a ngau me a iechadedaob, me a tellemall a molchotel a kodellel a Kristo er a krus – Te betok el chad a monguemed – A ilkolk a moerngii er a beluu el edei el klebesei – Tirkel mo suobel a mo mengebechub el kirel a me er tir."
                ],
                "verses": [
                    "Me chelechang ea bo domes a rekord er kemam, ea rekord er kemam aki modengei el klemerang, leng mle kedung el chad a ulemtebechel a rekord–leng merael mirruul a tekoielchelid loba ngklel a Jesus; e dimlak a chad el sebechel meruul a tekoielchelid loba ngklel a Jesus alsekum eng dimlak le klikiid er a rokui el kentil–",
                    "Me chelechang ea lsekum ngdimlak le cheleuid ngikael chad er a otebengel a taem er kid, ea okedei me a edei er a rak a mlaengelakl;",
                    "Me a rechad a mocha omes loba klou el blak el reng el kirel chocholt el le dilung a profet Samuel, el chedal a Laman, oi, el kirel sel taem el moerngii a ilkolk el edei el klebesei er a beluu er rokir.",
                    "Meng mocha erngii a klou lerrau er reng me a klautitekangel er a delongelir a rechad, loker a betok lolangch el mla moerngii.",
                    "Mal merema okedei me a ongeuang er a rak, er a kot el buil ra eua el kebesengil a buil, eng mlo erngii a klou el ses el iolt, el dirkak lemoes er a ngara mong retia el rokir el beluu.",
                    "E dirrek el mlo erngii a klou e meringel ses el iolt; e mlo erngii a klou el drumk meng di mlo omritel a bluulechad el rengud eng dimetiud.",
                    "E mla erngii a bisebusech el dirkak lemoes er a ngara mong er a ngiidil beluu.",
                    "Me a klou el beluu a Zarahemla tilaut er a ngau.",
                    "Me a klou el beluu er a Moroni a rirechorch el mo er a bertak er a daob, me a rekiliei er ngii a diriros.",
                    "Me a klou el chutem a mletelechii a klou el beluu er a Moronihah, me sel mle beluu a mlo klou el rois.",
                    "E mlo erngii a klou e meringel tellemall el mlo erngii er a beluu er a dims.",
                    "Endi bai mloerngii almuut el klou e meringel tellemall el mloerngii er a beluu er a diluches; le rokui el bebul a beluu a mlo ngodech, le ses el iolt me a iechadedaob, me a drumk, me a bisebusech, meng kmal mlo meringel el melmesim a bluulechad er rokir;",
                    "Me a meklou el rael a di miltemall, me a moded el rael meng di mlo diak, me a betok el mle oberberk a dimlo tebtebull.",
                    "Me a betok el meklou e merael chisel beluu a ngilbeet, me a betok a milseseb, me a betok a dimlo omritel me a blai a di mle eriou er a chutem, me a rechad a di mlad, me a beluu a di mlo cheloit el telemall.",
                    "E mla erngii a bebil er a meklou el beluu el di mlo medechel; endi telmellel a mle meklou me a betok er tir el mlaerngii a mlad.",
                    "Me a ngarngii a rebebil el mlengai er a iechadedaob; e diak a chad el medengel kmo te mloerker, tedi medengei el kmo te mlengai.",
                    "Me a bebul a bluulechad er rokir a miltemall, le ses el iolt, me a drumk, me a bisebusech, me a bluulechad a dimlo melmesim.",
                    "Me a risois a di meltutiud er a belngel; e ulebriid er bebul a bluulechad er rokir, meng mlo moes el mekekerei el blechebached, me a mlorael, er bebul a beluu er rokir.",
                    "Chelechang ea bochael ngemed a drumk, me a besebasech, me a oiiu, me a sesel iolt, me a omelmesim er a bluulechad, el mlaerngii el locha edel sikang; e te mlaerngii a remillekoi er sel taem el kmo ng mle kekemangel; endi aikang el rokui el meklou e kengaol tekoi a dilubech er a chelsel a locha edel sikang e solae ng mloerngii a ilkolk er bebul a bluulechad.",
                    "Me chelechang mloerngii a klou el ilkolk er bebul a beluu er rokir, me tirkel mlaerngii el dirkak lemad a sebechir lomelchesiu er a berredel a ilkolk;",
                    "E diak el sebechel kmard a ngiidil ngerang leng ilkolk a uchul, kal kandalang, me a kal tuich; me a lechub e kal sebechel dokerdii a ngau lousbech a kmal merat e medidirt el idungel, meng dimlak a rolel e leboerngii a ngii di le llomes;",
                    "Meng dimlak a ngii di le llomes el moes, kal ngau, kal bas me a lechub el sils, me a le buil, me a kal btuch, leng merang mle okrokr a a ilkolk el mlaerngii er bebul a beluu;",
                    "Meng mlaerngii el edei el klebesei, e dimlak a llomes el moes; e mlaerngii a klou el llangel me a omengebechub, me a relmangel a rengrir el di morenges el blechoel er a dlongelir a rechad; Oi, ng mle klou a berredel a klengit el reng, le ilkolk me a klou el tellemall el mla mei er tir.",
                    "Me a chelsel a ta er a basio e te mlorengs lelmangel el kmo: Oi, cholekum e kede mlo ouuchel a rengud er a kentid ruchei er tiael klou e kengaol sils, me a rodam er kid a mlo medechel, e dimlak le meseseb er a chelsel sel klou el beluu er a Zarahemla.",
                    "Me a ta er a basio e te mlorenges lelmangel e mengebechub el kmo: Oi, cholekum e kede mlo ouuchel a rengud er a kentid ruchei er tiael klou e kengaol sils, e dimlak domekeuad e dometech er a reprofet er a bad, e doldik er tir; ea redelad, me a rengeleked el redil, me a rengeleked a mlo medechel, e dimlak lemedakl er a chelsel a klou el beluu er a Moronihah. Me a ikaikid a mle meklou e meringel lengelir a rechad."
                ]
            },
            {
                "url": "https://www.lds.org/scriptures/bofm/3-ne/11?lang=pau",
                "number": 11,
                "name": "11 Bliongel",
                "summary": [
                    "A Edam ouchais er a olchotel a Betik er a Rengul Ngelekel – A Kristo me chemolt e ouchais er a tngakireng er Ngii – A rechad a mo merutech a ultil a telemall er a chimal me a ochil me a chebaod er Ngii – Toldiu el kmo Hosanna – Ng mlocholt a blekeradel me a teletael er a techolbchelid – A reng er a klautok a tekingel a diablong – A osisecheklel a Kristo kmo, a chad a kirel mo oumerang, e mo metecholb, e mo nguu a Edaol Reng."
                ],
                "verses": [
                    "Me chelecha eng mloerngii a klou lildois er a rechad el mle keldibel, a rechedal a Nephi er bita er a templo el mla er a chelsel a beluu er a Brikt; me te mle katekoi e kakerker lerrau a rengrir, e kaiuecholt a meklou e mengasireng el mla duubech.",
                    "E direk el mle chadecheduch el kirel ngikang el Jesus Kristo el Ngii a mla me chemolt olanch el kirel a kodellel.",
                    "Me tia er a le chadecheduch, e te rirngesii a ngor el kora mla er a ianged el mei; me tulemes el meliuekl, leng dimlak bo lodengelii a ngor el rirngesii; leng dimlak lemesisiich el ngor, me a lechub el ble leklou el ngor; meng uaisei el kmal mle kekerei, endi tir el rokui el rirngesii a mlo melchesiu er a klisichel el di ulliubek el mo er a reng, meng di mlo diak er a bedengir a dimlak bo lomritel; Oi, ng di ulliubek a rokui el mo er a delbengir, meng di mlo mengeald a rengrir.",
                    "Chelecha ete liluut el rongesii ngii el ngor, endi dimlak bo lodengelii.",
                    "Ma lluut er a ongedei el rengesii a ngor, e te mlo omtab er a dingerir; me a mederir a ulemes el mo bedul a ngor; me tulmes el bellemakl el bedul a ianged, el kirel a le blarngii a ngor el mei.",
                    "Ea ongedei er a taem, e te mlo medengelii a ngor el rirngesii; el dilu er tir el kmo:",
                    "Mesang a Betik er a Renguk el Ngelekek, el dmeu a renguk el kirel, el Ngii a mla msa klebkall a ngklek, mrengesii.",
                    "Me chelechang e tiael bocha lodengei, ete liluut lomes el mobedul babeluades; e chelechang ete milsa Chad el metengelang er babeluades; el mle bliull er a becheleleu el kekemangel bail; meng mlei el me dechor er a dlongelir; me a medal tiael seked a di mloerngii, e dimlak a ngii diltang el mle sebechel mekengii a ngerel, te mle bekikl el kmo tiang ngera belkul, le tulemdasu el kmo anghel a mla me chemolt er tir.",
                    "Meng mochamerk a chimal e dulael mo er a rechad el kmo:",
                    "Kamomes, Ngak a Jesus Kristo, el reprofet a uluchais el kmo ngmei er a bluulechad.",
                    "Me kamosang, ngak a llemesel, e klengar er a bluulechad; me ak mla melim er a kob er a mechuuached el Edam a milskak, e mla msa klebkall a Edam ra kngai el chemol a kentil a bluulechad, el ngii a blok charm er a uldesuel a Edam el kirel a rokui tekoi er a uchelel me chelechang.",
                    "Me chelecha Jesus er a lolkinga ikael tekoi e tiael lildois a dimlomoat er a chutem; le te mocha lotkang el kmo, ngmerang el dimla moerngii er a ulaoch el mle ertir el kmo, a Kristo mechotii el mertir ruriul er a lengasech el moer babeluades.",
                    "Me chelecha Rubak a dulaer tir el kmo:",
                    "Kabekiis e morael merngak, me bol sebechemiu lotuu a chimomiu er a chebaod er ngak, e bomrutech a ultil a deel er a chimak me a chochik, me bo modengei el kmo Ngak a Dios er a Israel, e Dios er a bluulechad er rokir, el mlo mad el kirel a kentil a bluulechad.",
                    "Me a ildois a mlong me tuleltuu chimorir er a chebaod er Ngii, e mlo merutech a ultil a deel er a chimal me a chochil; e tiang a bloloruul erngii loudertang er tir el momerek er rokui, me ngulemes a mederir, e mlo merutech a chimorir, mete mlo ungil medengei, e mlo oterkeklii el rekord el kmo, ngkmal Ngii ngikei el lulluches a reprofet el kmo ngmei.",
                    "Mi tia er a blalebong er rokui e lomes er a mederir, e tedi mlotael lelmangel klou a ngerir el kmo:",
                    "Hosanna! Bo lengeltengat a ngklel a Kot el Ngarbab el Dios! Me te mlo meterob er chochil a Jesus e mlengull er Ngii.",
                    "E chelechang millekoi el mo er a Nephi (le Nephi a mle teloi er a rechad) e diluer ngii me lemei.",
                    "Me a Nephi a mlekiis e mlong meng mlosus er medal a Rubak e mo melungel ochil.",
                    "Me a Rubak a diluer ngii mel bekiis. Meng mlekiis el mo dechor er medal.",
                    "Me a Rubak a diluer ngii: Ak meskau a klisiich me ke mo melecholb er tirkael chad sel kluut el ngmasch el moer babeluades.",
                    "A Rubak a liluut lomekedong er a rebebil, e diluertir osisiu; meng milsterir a klisiich el mo melecholb chelid. Meng diluertir: Tiakid a mo teletelel omolecholb chelid; meng diak le boerngii a klautitekangel er a dlongeliu.",
                    "Ngklemerang me ak melekoi er kemiu el kmo, ngikei el mo mekngit a rengul er a kentil leng tikingiu a uchul, e soal mo metecholb er a ngklek, a mo uaitiakid chomolecholb er tir, elechae komo metengel mo dechor er a ralm, e obang ngklek el melecholb er tir.",
                    "Me chelechang ea ikakid a tekoi el bo molekoi, lomekedong er tir er a ngklek el kmo:",
                    "Ak mlodurch er a Jesus Kristo, me ak melecholb er kau loba ngklel a Edam me a Ngalk me a Edaol Reng, Boluaisei.",
                    "E sola e oldulb er tir er a ralm, el lmuut el meduum.",
                    "Me tiaikid a teletelel chobo molecholb loba ngklek; leng klemerang me ak subdemiu el kmo, a Edam, me a Ngalk me a Edaol Reng, a ditang; me Ngak a ngar er a Edam, me a Edam a ngar er Ngak, me a Edam me Ngak a ditang.",
                    "Me ngoltirakl aikel blakdung er kemiu a mo teletelel chomolecholb. E diak le boerngii a klautok er a dlongeliu, el uaia mlamemong; me a lechub el boerngii a klautok er a dlongeliu el kirel a tang me a tang er a chosisecheklek, el diuaia ngaramong.",
                    "Leng klemerang, ngklemerang, me ak subedemiu, ngikei el ngar er ngii a reng er a klautok a diak lengar er ngak, e bai ngar er a diablong, el demal a klautok me ngosecha arengrir a rechad el kirel a tang me a tang me te mo kautok.",
                    "Tiang a diak losisecheklek el mo olengasech a rengrir a rechad el kirel a tang me a tang; ngbai tiakid osisecheklek el kmo, chouaikang el tekoi a kirel modiak.",
                    "Kamomes, ngklemerang, me ak melekoi er kemiu, Ak mo cholecholt er kemiu osisecheklek.",
                    "Me tiakid osisecheklek, el ngii osisechakl el Edam a milskak; me Ngak olchotel er a Edam, me a Edam olchotel Ngak, me a Edol Reng olchotel er a Edam me Ngak; me Ngak olchotel kmo, a Edam a mellach er a rokui el chad er ker me ker me bole mekngit a rengrir el kirel a kenterir e boeloumerang er ngak.",
                    "Me ngikei el mo oumerang er ngak, e mo metecholb, ngikei a mo suobel; tirkeitir a mo nguu a rengedel a Dios.",
                    "E ngikei el diak bo loumerang er Ngak e diak bol metecholb a mo delbeakl.",
                    "Ngklemerang, ngklemerang, me ak melekoi er kemiu el kmo, tiaikid osisecheklek, me Ngak olchotel mla er a Edam; me ngikei el mo oumerang er Ngak oumerang er a Edam el dirrek; me a Edam a mo olchotek el mo erngii, meng mo oldingel er ngii loba ngau me a Edaol Reng.",
                    "Mitia rolel ea Edam a mo olecholt er Ngak, me a Edaol Reng a mo sioning el mo erngii el kirel a Edam me Ngak; le Edam me Ngak me a Edaol Reng a ditang.",
                    "Me ak lmuut el melekoi er kemiu, ngkiriu el mo ouuchel a rengmiu el kirel a kentmiu, e moa remekekerei el ngalk, e mo metecholb er a ngklek, le lak eng diak a rolel e bomngai aikael tekoi.",
                    "Me ak lmuut el melekoi er kemiu, ngkiriu el mo ouuchel er a rengmiu, e mo metecholb er a ngklek, e moua remekekerei el ngalk, le lak eng modiak a rolel e bomsiseb er a rengedel a Dios.",
                    "Ngklemerang, ngklemerang, me ak melekoi er kemiu el kmo, tiaikid osisecheklek, me ngikei el mo omekedechor er bebul tiang, omekedechor er bebul a beduk, me a rengedel a beluu ra ngau a diak el sebechel mo omtok er tir.",
                    "E ngikei el molisechakl el modochel, me a lechub eng mo ongesonges aikang emo kmo, aikang osisecheklek, ngikei a chedal a diablong, e diak el dechor er a beduk; ngbai omekedechor er bebul a chelechol lomkedecheraol, me a tungelel a bluurangau a mo obok el melai er tir sel lemetengel a imui me a ses el iolt el meldechelakl er tir.",
                    "Ma leuaisei e morael el mo er tirka el chad e mouchais aika el tekoi el blakdung; el mo er a ulebongel me a ulebongel er a beluulechad."
                ]
            },
            {
                "url": "https://www.lds.org/scriptures/bofm/3-ne/12?lang=pau",
                "number": 12,
                "name": "12 Bliongel",
                "summary": [
                    "A Jesus omekedong e mesterir a ngerachel a truich me a terung – Ngii a mesterir a rechedal a Nephi osisechakl losisiu ngii me a osisechakl er bebul a Rois – Ng melekoi a Rolel e kid a mo Ngeltengat – A osisecheklel a mei el moruchei er a llach er a Moses – A rechad a moertir a llach el kirir el mo cherrungel el uaingii me a Demal cherrungel – omekesiu er a Matteus 5."
                ],
                "verses": [
                    "Me chelecha Jesus ral delang aikael tekoi el mo er a Nephi, me a moer tirkel lulmekedong er tir, (chelecha ildisir tirkel mlokedong e ngiluu a klisiich me a ngerachel el mo melecholb a mle truich me a terung) meng mochamerk a chimal mo er a rubdois e lilangel moertir el kmo: Komo ngeltengat chobo morrenges a tekingir tirkang el truich me a terung el blakulilt er tir er a delongeliu el mo olisechak er kemiu, e mo mesiungiu; me ak mla mesterir a klisiich meng sebechir el melecholb er kemiu er a ralm; ea uriul er a ometecholb er a ralm, e Ngak a mo melecholb er kemiu er a ngau me a Edaol Reng; me chelechang e kom ngeltengat alsekum komo oumerang er ngak emo metecholb, le komla mesekak me komedengelkak.",
                    "Me a lmuut, telmuut el ngeltengat tirkei el mo oumerang a tikingiu le komo ouchais el kmo, komla mesekak e medengei el kmo Ngak a ngar. Oi, te ngeltengat tirkei el mo oumerang a tikingiu e me metengel er a dmolech el klengariouelreng e mo metecholb, le te mo modingel er a ngau me a Edaol Reng, e nguu a ngbetel a kenterir.",
                    "Oi, te ngeltengat a remechebuul er a reng, me te mei er ngak, leng mo er tir a rengedel babeluades.",
                    "E lmuut, te ngeltengat a rokui el ngar er a klengit el reng, le tir a mo mechelaod.",
                    "E ngeltengat a roba ngariou el reng le bluulechad a boel nguu.",
                    "E ngeltengat er rokui tirkei el mo songerenger e meched a rengrir el kirel a llemalt, le tir a momui er a Edaol Reng.",
                    "E ngeltengat a rechubechub leng moertir a klechubechub.",
                    "E ngeltengat a klikiid a rengrir letir a mo mesa Dios.",
                    "E ngeltengat a rokui el chad er a budech le tir a mo mokedong el ngelekel a Dios.",
                    "E ngeltengat tirkei el mochuarm el kirel a ngklek, leng moertir a rengedel babeluades.",
                    "E kom ngeltengat alsekum a rechad a mo choltuub e chomekcharm er kemiu, e melekoi a betok el mekngit el blulak el kiriu, le Ngak a uchul;",
                    "Me bole klou a deuelreng er kemiu, e bo lungil a rengmiu, leng klou a omuksulliu er babeluades; le te direk lulmekcharm er a reprofet ruchei er kemiu.",
                    "Ngklemerang, Ngklemerang, me a kmelekoi er kemiu, ak rullemiu el mo cherrecherel a bluulechad; endi lsekum a sar oridii a cherrecherel eng mo ngera mo mechercherel a bluulechad? A sar a mo dikea belkul, meng mo mechoit e mo merderd er a chocherir a rechad.",
                    "Ngklemerang, Ngklemerang, ak melekoi er kemiu, ak rullemiu el mo llomes el moer tirkael chad. A beluu el ngar bebul a ked a diak el sebechel mobart.",
                    "Chelecha chad ngmekerdii a kandalang e nguu el loia er cheungel a blil a mungi? Ngdiak, ngbai loia er a chorkedellel a kandalang, meng mo omekellomes er a rengara chelsel a blai.",
                    "Me becherei a llemesem me lomekellomes er tirkael chad, me boloues a ungil lurrerem e bo loldanges er a Demam el ngar er babeluades.",
                    "Lak momdasu el kmo, Ngak a mei el me melemall a llach me a lechub a reprofet. Ngak a mei el diak bo kulemall, ak mle mengerrungel.",
                    "Mak merael subedemiu, a tael kekrei el tekoi me a tael dimech a diak boelriid er a llach, le Ngak a uchul me ngii a rokui el dimla mecherrungel.",
                    "Me chelechang e ak mla meskemiu a llach me a tekingel a Demak, me komo oumerang er Ngak, meng mo mekngit a rengmiu er a kentmiu, e mei er Ngak loba klengitelreng me a uuchelreng. Kamosang a kiriu el meruul a ngar medemiu me a llach a mla mecherrungel.",
                    "Me mei er Ngak me bomsobel; le kmerang el melekoi er kemiu, alsekum eng diak bo moltirakl a tikingek el blakdung er chelechal taem, eng diak a rolel e bomsiseb er a rengedel babeluades.",
                    "Ko mla remenges el kmo, te millekoi er a ngara mong el taem, e dirrek lelluches er medemiu el kmo, kele bochu momekeuad, e ngikei el mo chomekeuad a mo er a metacherbesul a bo loukerrekeriil a Dios.",
                    "Endi ak subedemiu el kmo, ngikei el mo kesib a rengul er a odam er ngii, a mo er a metacherbesul er a kerrekeriil er ngii. E ngikei el modmung er chodam er ngii el kmo, Raca, a moer metacher besul er a re kansol, ea ngii dile chad el kmo, Kau el kebelung a moer metacher besul kirel a nguuil a bluu er a ringel.",
                    "Me a leuaisei, ea lsekum e kemei er Ngak, me a lechub eng soam el merngak, e mo lotkii el kmo, odam er kau a ngarngii a kentil a rengul er kau",
                    "Bo mosang odam er kau, ea kot e bolungil a dlongelem kau me a chodam er kau, e merekung er Ngak el beches a rengum me bok ngikau.",
                    "Boelta rengum kau me a chomkaucheraro er chodirke mobengkel ngara rael, le lak e boel mesisiich er kau, eng mo otungau er a kelebus.",
                    "Ngklemerang, Ngklemerang, me ak melekoi er kau, ngmo diak a rolel e bemtobeb, el di merekmo chobla mkekedir a ulebongel senain. Ea chomngara kelebus eng sebechem el kokedir a chimong el sinain? Ngklemerang, ngklemerang, ak subedau el kmo, ng Diak.",
                    "Chelechang ngelluches er tirkel mle chad er a ngaramong el kmo, kele bochu er a laokreng;",
                    "Endi Ngak a dmung er kemiu, ngikei el mo chomes er a redil, e moerngii a nglebokelreng er a rengul, a mla ruebet er a laokreng er a chelsel a rengul.",
                    "Chelechang ak meskemiu a llach el kmo, ngdiak kobechei chouaikang el tekoi mel siseb er a rengmiu.",
                    "Leng baiungil chomcheridau er chouaikang el tekoi, me kemonguu a krus er kau, er chobai bo mobidok er a bluu ra ngau.",
                    "Ng mla meluches el kmo, ngikei el momerek er a bechil a kirel msa babier er a dertel a chebechiil.",
                    "Ngklemerang, ngklemerang a kulekoi er kemiu el kmo, ngikei el choitii a bechil, e dimlak boel dengerenger er a ta er a chad, a mouchul e ngii el dil a mo er a laokreng; e ngikei el mo bechil a mla mo cheroid er a bechil a mla ruebet er a laokreng.",
                    "E lmuut meng direk lelluches, lako momulak er cheungel a telbiil, ngkirem lodars el mo er a Rubak a rokui el telbilem;",
                    "Ngklemerang, ngklemerang a kulekoi er kemiu, lako molisiich a ngidil tekoi tekoi loba babeluades leng kingellel a Dios;",
                    "Me a lechub el bluulechad le ngultikellel chochil;",
                    "Me a lechub e molisiich a tekoi loba btelum, leng diak el sebechem el rullii a tael chuii el mo chedelkelk me a lechub eng mo becheleleu;",
                    "E mruul a tekingem, me a lsekum eng choi, e dil choi, me a diak, dil diak; le lluut el mo betok er a ikang eng mocha mekngit.",
                    "E chelechang eng dirrek lelluches, a chelsul a mad el kirel a chelsul a mad, me a uingel kirel a uingel;",
                    "Endi Ngak a subedemiu el kmo, ngdiak bo momtok a mekngit, ea lengarngii a mertechii a klisiichel chotengem, e mnguu a bitang el mesang el dirrek;",
                    "Ea lengarngii a chad el mo otuteklau er a llach e lenguu a chelsel a bilem, e mnguu aikrel a bilem el msang el dirrek.",
                    "Ea lengarngii ormelau el mo obengkel el tang el mael, e bong el mo erung.",
                    "Mkengei er cholengit er kau, e ngikei el meleng, lako molutii me lorael.",
                    "E chelechang eng dirrek lelluches el kmo, ngkirel mo betik er a rengum er a ngaer a bita er kau, e bol mengelengalk er a rengum a cherroem;",
                    "Endi chelechang e Ngak a melekoi er kemiu, bole betik er a rengum a cherroem, e momekngeltengat er a remellebeakl er kau, moruul a ungil mo er a romtok er kau, e moluluuch el kirir a remekngit er kau, e omekcharm er kau;",
                    "Me bom ngelekel a Demmiu el ngar er babeluades; le nguchul me a sils a meng masech el kirir a redengerenger me a remekedung.",
                    "Me chelechang ea ikel tekoi er a ngara mong, el mlar cheungel a llach, a ngaer ngak e mla rokui el mecherrungel.",
                    "A tekoi er a ngara mong a mla momerek, a rokui el tekoi a mla mo beches.",
                    "Mi sei auchul eng soak chobom cherrungel el uai Ngak me a lechub eng Demmiu el ngar er babeluades el cherrungel."
                ]
            },
            {
                "url": "https://www.lds.org/scriptures/bofm/3-ne/13?lang=pau",
                "number": 13,
                "name": "13 Bliongel",
                "summary": [
                    "A Jesus olisechakl er a rechedal a Nephi er a nglunguchel a Rubak – Tir a kirir el mo mengudel el mor babeluades a meringechad el tekoi – A retruich me a terung a mo er tir a tekoi el diak le kirir el mo mechesang el kirel a siungel a delengcheklir – Momekesiu er a Matteus 6."
                ],
                "verses": [
                    "Ngklemerang, ngklamerang me ak melekoi er kemiu el kmo, ngsoak chobo molngeseu er a remechebuul; endi bom kerekikl me lak bo moruul er a ulengesuim lolecholt er kau er a rechad me bo lodengei; le lak eng modiak omuksullem er a Demam el ngar er babeluades.",
                    "Me a leuaisei e sel bo moruul er a ulengesuim e lak molebusech er a debusech er medam, el diuaia redi chadrangor el meruul osisiu er a chelsel a blil omeluluuch me a melengel a rael, me bolengai a chetengakl er a rechad. Ng klemerang me ak subdemiu, ngarngii omuksullir.",
                    "E bai sel moruul er a ulengesuim e lako bechirei a klitechetul a chimam me bo lodengelii a loruul er ngii a klisiichel a chimam.",
                    "Me a ulengesuim bole berrotel; me a Demam el mes a berrotel, a Ngii a mo meskau omuksullem er a di chemolt.",
                    "Me sel chomoluluuch e lak mosuub er a redichadrangor, leng kmal sorir el meluluuch el dechor er a chelsel a blil chomeluluuch, me a bkul a rael, me bole moes er a rechad. Ngklemerang me ak melekoi er kemiu, ngarngii omuksullir.",
                    "Endi kau sel chobo moluluuch, e bomsiseb er a blil a bail, e sel bla mechesmerii, e moluluuch el mo er a Demam el ngar er a berrotel; me a Demam el di mes a berrotel, a mo meskau omuksullem er a di chemolt.",
                    "E sel moluluuch lako molekoi el diomelekl a bachachau el tekoi el diuaia rediak lodengelii a Dios, le tomdasu el kmo, a betok el tekingir a mo morenges.",
                    "Me lak bo mosuub er tir, le Demmiu a medengei chomousbech ruchei er a chomolengit er Ngii.",
                    "Me a chomoluluuch eng uaitiakid a teletelel: Demmam el ngar er babeluades, a ngeklem bole chedaol.",
                    "Me a uldesuem bole mekedmokl er a bluulechad el diuaia babeluades.",
                    "E mousubes er kemam el kirel a belsam, me kemam kibo mousubes er a rebelsam.",
                    "E lako bechikemam me kim ngar er a ongitikaik, e mosoblemam er a mekngit.",
                    "Le renged a ngar kau, me a klisiich, me a klebkall el mo cherechar, Boluaisei.",
                    "Malsekum e kau a mousubes er a rechad a kenterir, ea Demam er babeluades a mo ousubes a kentim.",
                    "Endi alsekum e kau a diak bo mousubes er a rechad a kenterir, ea Demam er babeluades meng diak bo lousubes a kentim.",
                    "Me a tang, sel chomolsengerenger, e lak mosuub er a rechad er a ngor, el mechitatel a mederir, ngmo mekngit a mederir leng sorir a bo lodengei rechad el kmo tir cholsengerenger. Ng klemerang me ak subedemiu, tir a ngarngii chomuksullir.",
                    "Endi kau sel omolsengerenger e mchiltii a btelum, e mtechelbii a medam;",
                    "Me lak bo lodengei rechad el kmo kau olsengerenger, ndi Demam el ngii a ngara berrotel; me a Demam el Ngii omes a berrotel a mo meskau omuksullem el dichemolt.",
                    "Lak momekeek er kau er a kloklel a bluulechad, leng mo mekang er a charm e mochemert, me a remerechorch a soiseb el ruchorch;",
                    "E bai momekeek er kau er a klalo er babeluades, el diak le metemall er a charm me a ka bolchert, me a remerechort a diak el sebechir el mo soiseb me a ka lorechorch.",
                    "Le sel lengarngii a meringelchad el kloklem, seia le bereked er ngii a rengum.",
                    "A medad a uchul a llomes er a bedenged; me a lsekum a medam a dimo tang el nga er a llemalt, ea bedengem er rokir a momui er a llomes.",
                    "Endi alsekum a medam a ngar er a mekngit, ea bedengem er rokir a momui er a ilkolk. Malsekum ea llomes el ngar er kau a mlo ilkolk, eng merael mo klou lilkolk.",
                    "Ngdiak a chad el sebechel mesiou er a reterung el rubak; leng diak lokor el mo chetil a tang e mo soal a chimong, me a lechub eng mo orrenges er a tang e mo mekngit er a chimong. Ngdiak el sebechem el mesiou er a Dios me a iltetel a bluulechad.",
                    "E chelecha Jesus er a bocha lemerek el melekoi aikang el tekoi, e ngulemes el moer tirkael truich me a terung el lullilt er tir e dulang: Lako mobes a tekoi el blakdung. Leng kemiu a bla kulutk er kemiu el mo olisechakl er tirkael chad. Me a uchul eak melekoi er kemiu, lako bekikl el kirel a klengar er kemiu, er a ngera komo mengang, me a ngera komo melim; me a mo kirel a bedengiu, ngera komo oubail. Ngdiak lengarngii er a klengar a klouultutelel er a kall, me a ngar el bedenged el klouultutelel er a bail.",
                    "Kamomes a suebek el charm, el diak lolalem, me a ka loritm e longudel er a blai; ea Demmiu er Babeluades omekang. Kemiu ngdiak komluut el ngaruchei er tir?",
                    "Ngtechang er kemiu el di bekikl, e sebechel lodekiar a ngerang el mo er a cherrengelel a klengar er ngii?",
                    "Ngerang me kobekikl el kirel a bail? Kabo momtab a bung er a ked a lorael mo meklou; ngdiak loureor, me a ka lorasm.",
                    "Endi, kusubed er kemiu el kmo a Solomon er a rokui el klebkellel a dimlak el bliull el uaia ta ra ikang.",
                    "Malsekum a Dios a uaisei lomail a chudel er a ked, el di ngarngii er chelechang ea klukuk eng mo er a chelsel orrangel, eng direk el mo omail er kemiu, alsekum eng diak le kekerei a klaumerang er kemiu.",
                    "Me lako bekikl e mdu, ngera, ngera kimo mengang? me a lechub e, Ngera kimo melim? me a lechub eng ngera mo bilam?",
                    "Le Demmiu er babeluades a medengei el kmo kemiu ousbech chouaikang el tekoi.",
                    "Endi kot, e bomosiik er a rengedel a Dios me a melemalt el tekingel, eaikang er rokui el tekoi a dimei er kau.",
                    "Me lako bekikl el kirel a klukuk, le klukuk a kuk ngarngii a tekoi el keldmokl kirel. Ele ta el sils a klebechel a mekngit er a elsel."
                ]
            },
            {
                "url": "https://www.lds.org/scriptures/bofm/3-ne/14?lang=pau",
                "number": 14,
                "name": "14 Bliongel",
                "summary": [
                    "A Jesus a mellach: Lako moeukerrekeriil; moker er a Dios; bom kerekirkl er a reblulak el profet – Ngii choterkeklii el kmo, te mo suobel tirkeiel mo meruul a soal a Edam – Momekesiu er a Matteus 7."
                ],
                "verses": [
                    "Me chelecha Jesus er a bocha le merek el melekoi aikang el tekoi eng liluut el meltii el mo chemau a ildois, e liluut el mekengii a ngerel mo ertir, el dilung: Ngklemerang, ngklemerang a kulekoi er kemiu, Lako moukerrekeriil, me lako bomukerrekeriil.",
                    "Le sei el kerrekeriil el bomoukerrekeriil er ngii, a mo tletelel a kerrekerii el moer kau; me a blals el chobo mobang lomals, a lmuut el mo medebodeb lekoer kau.",
                    "Ngerang me kolengeng er a chieb er a medal chodam er kau, e choitii a klou el kerrekar er ngara medam.",
                    "Me a lechub e kemekera edmung er chodam er kau: mei meknguu a chieb er a medam ea lechub a klou el kerrekar a bai ngara chelsel a medam.",
                    "Kau el bulak, a kot e mchitii a klou el kerrekar el ngara medam; me bol sebechem lungil lomes me mnguu a chieb er a medal chodam er kau.",
                    "Lako mngai chedaol msa bilis, me a lechub e moldars a kloklem el ngisel a chesiuch el mo er a babii, leng bai mol roderd e meltii el tomellau.",
                    "Molengit me lekong; mosiik me bobetik; molengod me lobkais leko erkau.",
                    "Le ngikei el mo olengit a mongmai; me ngikei el mosiik a mometik, me ngikei el mo melngod a bolobkais.",
                    "Leng techang er kemiu el chad alsekum a ngelekel a mo olengit a blauang, a nguu a bad el mesang?",
                    "Me a lechub e ngolengit a ngikel, engii a msa bersoech?",
                    "Malsekum eng uaisei, me kemiu el dengerenger, a meduch el nguu a ungil klalo el mesterir a rengelekiu, eng mekera ea Demmiu er babeluades a diak le besterir a ungil klalo tirkel lolengit er Ngii.",
                    "Me a leuaisei, a ngii dil tekoi el soam a chad al rellii lekoer kau, mrellii osisiu el moertir, le tiaikid a llach me a reprofet.",
                    "Msiseb er a chibutek el siseball; leng meteu a siseball, e klou a rael el ngii omekrael mo er a kerrior, me te betok a mo soiseb er ngii;",
                    "Leng melemalt a siseball; e chibutek a rael lomekrael mo er a klengar, me te mekesai a mo metik er ngii.",
                    "Bom kerkikl er a re blulak el profet el mei er kemiu er a bilel a sib, endi chelsir a songerenger el okami.",
                    "Komo medengelterir er a rodech el ngar er tir. A rechad te mengib a budo er a tochedulik, me a lechub eng figs er a sersmekemad.",
                    "Le rokui lungil dellomel ourodech a ungil rodech; me a mekngit el dellomel ourodech a mekngit el rodech.",
                    "A ungil dellomel a diak el sebechel lourodech a mekngit el rodech, me a lechub a mekngit el dellomel lourodech a ungil rodech.",
                    "A rokuil el dellomel diak lourodech a ungil rodech a muukel e obidokl er a ngau.",
                    "Misei auchul eng rodech el ngar tir a mouchul e komo medengelterir.",
                    "Ngdiak el rokui el mo dmung er ngak el kmo, Rubak, Rubak, a mo soiseb er a rengedel babeluades; ndi ngikel mo meruul a soal a Demak el ngar er a babeluades.",
                    "Te betok a mo melekoi er Ngak risel sils: Rubak, Rubak, ngdimlak kimomlaoch loba ngklem, e ulebang a ngklem loltobed a diablong, e ulebang ngklem el meruul a betok lungil lurreor?",
                    "E sola engak a mouchais er tir: Ngkmal dimlak kudengelkemiu; boer cheroid er Ngak kemiu el meruul a mekngit.",
                    "Me a leuaisei e ngikei el remenges aikael tikingek e mo oltirakl, ak mo omekesiu er ngii el mo er a mellomes a rengul chad, el milkedecherur a blil er bebul a risois.",
                    "Me a chull a mlo erngii me a imui a meltengel, me a ses el yolt a mloerngii, e uldechelakl er ngii el blai; e dimlak le beriou leng mle dechor er bebul a risois.",
                    "E tirkei el mo remenges aikael tikingek e diak bo loltirakl a mouaia kebelung el chad, el milkedecherur a blil er a di bebul a chelechol.",
                    "Me a lemei a chull, ele metengel a imui, me a yolt a mlo meses, e loldechelakl er ngii blai; eng mlukel el di mle mechemlol."
                ]
            },
            {
                "url": "https://www.lds.org/scriptures/bofm/3-ne/15?lang=pau",
                "number": 15,
                "name": "15 Bliongel",
                "summary": [
                    "A Jesus ouchais el kmo a llach er a Moses a mla merekui er Ngii – A rechedal a Nephi a tirkei el bebir er a sib el ngii a millekoi el kirir er a Jerusalem – Ng delngerenger a uchul me a rechedal a Rubak el mla er a Jerusalem a dimlak lodengei el kirel a ulebriid el sib er a Israel."
                ],
                "verses": [
                    "Me chelecha bocha lemerek aikael tekoi a Jesus, e ngulemerk er a chosengel bedul tiael lildois, e diluer tir: Kamosang, ko mla remenges aikeel tekoi el kullisechakl eruchei er a bok ngasech el mo er a Demak; me chelechang ngikei el molmatk aikael tikingek e mo oltirakl, ngii a bo kukisii er a uriul klebesei.",
                    "Me chelcha Jesus rael delang aikael tekoi, eng mlo medengei el kmo, te ngarngii er a delongelir a di mlo olengeng e mlorrau a rengrir el kmo ngera mo uldesuel mo kirel a llach er a Moses; leng dimlak bo lodengelii a belkul a tekoi el kmo a mechut el tekoi a mla momerek, me chelechang di beches a rokui el tekoi.",
                    "Meng dulang er tir: Lak el mechas a rengmiu ak dung er kemiu el kmo, a mechut el tekoi a mla momerek, me chelechang di beches a rokui el tekoi.",
                    "Ka morrenges ek sebedemiu el kmo a llach el mlo er a Moses a mla merekui.",
                    "Kamosang, Ngakingii el milsang a llach, e Ngakingii el kildmeklii a telbiil Ngak me a rechedak er a Israel; mi seia uchul ea llach loeak Ngak a mla merekui; le Ngak a mlei el me merekui a llach; mi seia uchul eng mla mei er a ulebongel.",
                    "Kamosang, ngdiak kulemall er a reprofet, le ikeel betok el dirkak le merekui er Ngak, ak subedemiu el kmo ngdi motmaut.",
                    "Me a tekingek el kmo a mechut el tekoi a mla momerek, Ngak a diak kulemall aikel mla medung el kirel a tekoi el dirk mei.",
                    "Kamosang, a telbiil el Ngak a mla kudmokl Ngak me a rechedak a dirkak le mekedmokl el rokui; endi llach el mlo er a Moses a mla momerek er Ngak.",
                    "Kamosang Ngak a llach, me a llomes. Momes el bedul Ngak e moutekangel mo er a ulebongel, me bomngar; le ngikei el mo outekangel mo er a ulebongel a Ngak a momsa diak a ulebngelel klengar.",
                    "Kamosang, ak mla meskemiu a llach; me bo moltirakl a llechuk. Le tiaikid a llach me a reprofet, le tir a mera el luluchais el kirek.",
                    "Me chelecha bocha lemerek a Jesus el melekoi aikael tekoi, eng dilung er tirkei el truich me a terung el blalolilt er tir.",
                    "Kemiu oderchelek; kemiu a llomes el moer tirkael chad, el tir a rengalek er a kebliil er a blil a Josef.",
                    "Kamorrenges, tiaikid el beluu a blingeliu; el Edam a mlanguu el meskemiu.",
                    "E dirkak a ditaer er a taem el Edam a milskak a tekoi el kmo, ngkirek louchais er ngii el mo er a rodam er kemiu el ngar er a Jerusalem.",
                    "E direk el dirkak a ngiidil taem el Edam a mla meskak a a tekoi el kmo, ngkirek louchais er tir el kirel a bebil er a kebliil er a rechad er a blai er a Israel el Edam a mla orrael er tir el tuobed er a beluu.",
                    "Ngdi uaitiakid al diluer Ngak a Edam el kirek louchais er tir:",
                    "El kmo, a bebil er a sib er Ngak el diak el ngar tiael onriul; tir meng kirek el mengudel er tir, meng kirir el mo rongesii a ngerek; meng di mo tael onriul me a tael loucharm a sib.",
                    "E chelechang, ngkildidai el reng me a diak loumerang meng mlo diak lodengei a tikingek; me a uchul eng mle er Ngak a llechul a Edam el merekong el dikea kluut el melekoi a kirel tiael tekoi el moer tir.",
                    "Endi ngklemerang me ak melekoi er kemiu el kmo, a Edam a diluer Ngak, me a kuuchais erngii er kemiu el kmo, kemiu a mlo cheroid er a dlongelir leng delngerengerir a uchul; me a leuaisei eng delngerengerir a uchul meng diak lodengei el kiriu.",
                    "Meng klemerang me ak lmuut louchais er kemiu el kmo, a Edam a mla mengeroid er tir a bebil er a kebliil le delngerngerir a uchul meng diak lodengei el kirir.",
                    "Ngklemerang me ak melekoi er kemiu el kmo, kemiu tirkei el Ngak a dilung: a bebil er a sib er Ngak el diak lengar tiang lonriul; tir meng kirel el mo mengudel er tir, me te mo rongesii a ngerek; meng dimo tang lonriul, me a tang loucharm a sib.",
                    "E tir a dimlak lodengei a kulekoi, le tuluusbech el kmo ngkirir a reIsentael; ngdimlak lodengeiel kmo a reIsentael a mo obult er a chosisecheklir.",
                    "E dimlak bo lodengelii a tikingek rakdung, tir a mo rongesii a ngerek; me te mlecheuid a tikingek, le reIsentael a diak a ditang er a taem el bol rengesii a ngerek meng diak bo kulecholt er Ngak ertir el di merekmo oeak Edaol Reng.",
                    "Endi kamosang, kemiu a mla rongesii a ngerek, e mesekak; me kemiu a sib er Ngak, me kemiu a ulecherangel luldimukl er tirkei el Edam a mla meskak."
                ]
            },
            {
                "url": "https://www.lds.org/scriptures/bofm/3-ne/16?lang=pau",
                "number": 16,
                "name": "16 Bliongel",
                "summary": [
                    "A Jesus a mo oldingel er a bebir er a ririid el sib er a Israel – Aikeel luriul klebesei ea ungil chais a mo er a reIsentael, e solae mo er a blai er a Israel – A rechedal a Rubak a mo kasoes mad me a mad sel luut el nguu a Zion el mei."
                ],
                "verses": [
                    "Meng klemerang, ngklemerang a kulekoi er kemiu el kmo, ngarngii a bebir er a sib er Ngak el diak le ngar tiang el beluu, me a diak el Jerusalem, me a diak el bita er a ikeel beluu el kullisechakl er ngii.",
                    "Le tirkei el kullekoi el kirir a dirkak a tang el rengesii a ngerek; e direk el dirkak a tang el bo kuchotak er tir.",
                    "Endi Ngak a mla nguu a tekoi el mla er a Edam el kirek el moertir, me te mo rongesii a ngerek, e mo ulecherangel luldak er a sib er Ngak, meng di mo tael onriul me a tael loucharm a sib; mauchul ak mo olecholt er Ngak er tir.",
                    "Ak meskemiu a llach el kiriu el mo lmuches a ikang el tekoi sel kurael, me a lsekum tirkeel chedak er a Jerusalem, el milsekak e ulebengkek er a kulisechakl, a diak lolengit er a Edam loba ngklek, me bol sebechir el mo medengelkemiu loeak Edaol Reng, me tirkei el bebil er a kebliil el tir a dirrek el diak lodengelterir, e bol mekedmokl aikael tekoi el bo moluches, leng mo mocholt el mo er a reIsentael, leng mo oeak a sils er a reIsentael, ea mo medechel er a rengelekir el tir a mo berriid er ker me ker er bebul a bluulechad leng mo diak loumerang, a mo mechudel me a lechub eng mo sebechir el mo medengelkak el Osobelir.",
                    "Misei e Ngak a mo mengudel er tir el ngar euang el biingel a bluulechad; e solae Ngak a mo churrengelii a telbiil el Edam a dillii el mo er a rokui el chad er a blai er a Israel.",
                    "Me tengeltengat a reIsentael le klaumerang er tir er Ngak, me a Edaol Reng, el Ngii olecholt er tir el kirek Ngak me a Edam.",
                    "Me chelechang klemerang er tir er Ngak a uchul, a Edam a dmung, me a bechachau el klaumerang er kemiu, e blai er a Israel, me a uriul klebesei ea klemerang a mei er a reIsentael, el cherrengelel aikael tekoi a mo mocholt el moertir.",
                    "Endi alii, a Edam a melekoi el mo er a rediak loumerang el Isentael–nguaisei me te meremang er bebul tiael beluu, e mla omriid er a rechedak el chad er a blai er a Israel; me a rechedak el chad er a blai er a Israel a mla modik er a dlongelir, e mla merderd er cheungel ocherir.",
                    "Meng klechubechub er a Edam el mo er a reIsentael, me a direk el blals er a Edam el mo er a rechedak el chad er a blai er a Israel, ngklemerang, ngklemerang me ak melekoi er kemiu el kmo, a uriul er tiang el rechedak el chad er a blai er a Israel el Ngak a milchititrir me te mla modechelakl, e mo er a ringel, e mo er a kodall, e modik er a dlongelir, el mo mengelengalk er a rengrir, e chongebelung e blil a dlungulir–",
                    "Me tiakid a tikingel a Edam el kirek el dulii lekong er kemiu: Sel sils el reIsentael a mo er a klengit lomtok er a ungil chais, me tir a mo oltngakl er a cherrengelel a ungil chais er Ngak, e mo mekididai a rengrir el moimong er a rechad er a bluulechad er rokir, e mo mui er a betok el teletelel a blulak, me a omengeblad, me a uldikel me a betok el teletael di mesiou er a ikrel, me a omekeuad, me a olai, me a laokreng, me a berrotel mekngit, me a lsekum tir a mo meruul ouaikang el rokui el tekoi, e mo otngeklii a cherrengelel a ungil chais er Ngak, a leuaisei a Edam a dmung, ak mo nguu a cherrengelel a ungil chais er Ngak el choridii er tir.",
                    "E solae Ngak a mo lotkii a telbiil el kildmeklii el mo er a rechedak, Oi, e blai er a Israel, me ak mo nguu a ungil chais er Ngak el moer tir.",
                    "Mak mochotii er kemiu e blai er a Israel kmo, a reIsentael a diak le boerngii a klisiichir er kemiu; lek mo lotkii a tilbilek lekoer kemiu, e blai er a Israel, me komo medengelii a cherrengelel a ungil chais er Ngak.",
                    "Endi lesekum a reIsentael a mo chouuchel er a rengrir e lmuut el meer Ngak, a Edam a dmung, a leuaisei e te mo ngara ulecherangel er a rechedak, e blai er a Israel.",
                    "Meng diak bok bechititrir a rechedak el chad er a blai er a Israel, me boltuu er a delongelir el merderd er tir el moriou, a Edam a dmung.",
                    "Endi lesekum eng diak bo lobult el mer Ngak e lorrenges er a ngerek, eak mo mechititerir a rechedak, a blai er a Israel, me te mo soiseb er a dlongelir, e mo merderd er tir el moriou, mete mo kora sar el mla modiak a cherecherel, meng mla modiak a belkul kirel a ngerang meng mo mechoit el mo merderd er cheungel chocherir a rechedak, e ra blai er a Israel.",
                    "Ngklemerang, ngklemerang, ak melekoi er kemiu, ng uatiang, a Edam a mla dmung er Ngak meng kirek el nguu tiael beluu el mesterir tirkael chad meng blingelir.",
                    "E solang ea tikingel a profet Isaia motmaut eleng dilung:",
                    "A rechedam el mengkar a mo oldiu, e mo ta ngerir e mo mengitakl, le te mo omes el di mo tabesul a mad el mo er a taer a mad, sel Rubak a lmuut lolutii a Zion.",
                    "Lobkais a rengmiu er a deuelreng, e bomdak el mengitakl kemiu el medidriik el chutem er a Jerusalem; le Rubak a mla kidrii a berraod er a rechedal, ngmla osobelii a Jerusalem.",
                    "A Rubak a mlachotii a klisiichel a chedaol el chimal er mederir a rokui el beluu; me a rokui lulebongel er a bluulechad a mo mesa Dios a lolsobel."
                ]
            },
            {
                "url": "https://www.lds.org/scriptures/bofm/3-ne/17?lang=pau",
                "number": 17,
                "name": "17 Bliongel",
                "summary": [
                    "A Jesus omekrael er a rechad el mo mesuub a tikingel e meluluuch lolengit a klemedengei – Ngomekungil er a resmecher ertir – Ng meluluuch el kirir a rechad lousbech a tekoi el diak el sebechel meluches, A reanghel a molisechakl me a ngau a mlo meliuekl er a remekekerei el ngelekir."
                ],
                "verses": [
                    "Me chelechang e bocha lemerek a Jesus el melekoi aikang el tekoi, eng liluut lomes el meliuekl er a ildois, e diluer tir: Kamosang, a temek a meremang.",
                    "Ak medengei el kmo, kemiu a mechitechut, meng diak el sebechemiu el mo medengei a rokui el tekingek el Ngak a mlodurch er a Edam el me melekoi er kemiu er chelechang el taem.",
                    "Me a leuaisei e bo er a blimiu, e momdasu el kirel a tekoi el blakdung, e molengit er a Edam loba ngklek, me bol sebechiu el mo medengei, e mongedmokl a uldesuiu el kirel a klukuk, me ak luut el me er kemiu.",
                    "Endi chelechang eak mo er a Edam, e direk el mo olecholt er Ngak el mo er a ririid el kebliil er a Israel, le Edam a diak ellak lodengelterir, leng medengelii a blalengititrir el moer ngii.",
                    "Me chelecha bocha lemerek a Jesus el mengedecheduch, eng ngulmerk er a chosengel meliuekl er a ildois, ea lomes er tir e telmangel, e di mle ultaut a mederir er Ngii, el leko di lolengit er Ngii kung melluut el kiei lobenterir el telkib el meketeket.",
                    "Meng dulang ertir, a klechubechub er a renguk a mla mo mui el kiriu.",
                    "A lengarngii a resmecher er a delongeliu? Mngititerir el mei. Te ngarngii ar chitechut, me a lechub e te meiko me a lechub e te tiuach me a lechub e te sechudel, me a lechub e te chebedes, me a lechub e te chelisemsum, me a lechub e tirkel mechad, me a lechub e te chuarm er a ngii di lengerang? Mngititerir el mei me bo kumekungil er tir, leng mekente renguk er kemiu; a blil a klechubechub er a renguk a mla mo mui.",
                    "Le kumes eng somiu a kulecholt er kemiu aikel kriruul el mo er a rodam er kemiu er a Jerusalem, le kumes a klaumerang er kemiu a mesisiich meng kirek el mo omekungil er kemiu.",
                    "Me chelecha bocha lemerek el melekoi, ea rokui el chad a dimle tael mekiis e mirrael mong lobeterir a rechederir el smecher me a re telemall er tir, me a re sechudel er tir, lobeterir a re miko er tir, me a re mechad er tir, lobeteterir a rokui er tirke el meringel er a ngii di lengerang; me ngulmekungil er tir loudertang sel lemei er Ngii.",
                    "E tir er rokui, tirkei el mloungil me tirkei el mle cherrungel a mloeriou er bitaer ochil e mlengull er Ngii; e tirkel mlo sebecherir a mlong, le tiael lildois a di mlo melungel ochil, e mlo melecholb ochil lolab a iuechel a mederir.",
                    "Ea lluut eng diluer tir me le ngititerir a rengelekir el mong.",
                    "Me te ngiltiterir a remekekerei el ngelekir el mo dengchokl er a chutem el meliuekl er Ngii, a Jesus a dechor er a belngel; ea seked a ulebii me te mlei er Ngii er rokui.",
                    "Chelecha lemeremang er rokui, me a Jesus el dechor er a belngir, eng diluer er a ildois me bo loutubaruach er bebul a chutem.",
                    "E chelecha tiael bocha loutubaruach er bebul a chutem, ea Jesus a lilangel a rengul e dilung: Edam, ngmekngit a renguk le delngerngerir a rechad er a blai er a Israel.",
                    "E tiael ledelang aikael tekoi, eng Ngii meng dirrek el mlo utubaruach er a chutem; e mocha meluluuch el mo er a Edam, ea tekoi el Ngii a milluluuch a diak el sebechel meluches, me a ildois a mlo olchotel le tir a rirngesii.",
                    "Me tiakid a teletelel chisir: Ng dirkak lemoes er a mad, me a lechub e bla lemorrenges er a dingal a chad, leng ngkmal mle meklou e mengasireng el tekoi a kimules e rirenges er a Jesus el melekoi el mo er a Edam.",
                    "Meng diak a ngor el sebechel dmung, me a lechub el sebechel meluches er a ngii dilechad, me a lechub el sebechel a rengrir a rechad el lotekau a kmal meklou e mengasireng el tekoi el kimules e rirenges er a Jesus el melekoi; e diak a chad el sebechel mo medengelii a deuelreng el mlomui er a rengmam, er sel taem el kimorrenges er Ngii el meluluuch el mo er a Edam el kiram.",
                    "Me chelecha Jesus er a bocha lemerek el meluluuch el mo er a Edam, eng mlekiis; endi deuelreng el mlo er a ildois a kmal mloimong me tedi mlo ko er a oureuachel.",
                    "Me a Jesus a milekoi er tir e diluer tir me lebekiis.",
                    "Me te mlekiis er a chutem, meng diluertir: Kom ngeltengat leng klaumerang er kemiu a uchul. Me chelechang a deureng er ngak a mui.",
                    "E tiael le delang aikael tekoi eng lilangel, me a ildois a mlo cholchotel, e ngiltiterir a remekekerei el ngalk loudertang ertir e meltelat ertir, e melluluuch el mo er a Edam el kirir.",
                    "Ea bocha lemerek, eng liluut lelmangel;",
                    "E milngedecheduch el mo er a ildois el dilung er tir: Momes er tirkael mekekerei el ngelekiu.",
                    "Mi tia er a lomes, ea mederir a mlo bedul a ianged, ete milsa ianged lobkais, e milsterir a reanghel me metengel er a ianged el di uaia le ngar er a chelsel a ngau; me te mlei el meriou el meiiliuekl er tirkael mekekerei, etir a mleiliuekl er a ngau; me a reanghel a mlo olisechakl ertir.",
                    "Me a ildois er a rechad a kmal, lulemes e orrenges meng mlorngii el rekord; mete medengei el kmo a rekord er tir a klemerang, leng tir er rokui a kmal lulemes e orrenges el dertang ertir; te mle bekord ngar er a erung el telael me a eim el dart el chad; e mlaerngii a re sechal me a redil me a rengalk."
                ]
            },
            {
                "url": "https://www.lds.org/scriptures/bofm/3-ne/18?lang=pau",
                "number": 18,
                "name": "18 Bliongel",
                "summary": [
                    "A Jesus a mechelii a chedaol belsoil er a delongelir a rechedal a Nephi – A llach a moer tir el mo blechoel meluluuch loba ngklel – Tirkei el diak le keldmokl e mo kolii a bedengel e ngilmii a resechel a nguu a dellebeakl – A roderuchel a nguu a klisiich el mo menged er a Edaol Reng."
                ],
                "verses": [
                    "E chelecha Jesus a dilung er a roderchelel me bo lengai a blauang me a bino el mei er ngii.",
                    "Me tia rael dibus losiik a blauang me a bino, eng dilu er a rubdois me bol dengchokl er a chutem.",
                    "E tia er a lemeremang a roderchelel lolab a blauang me a bino, eng ngiluu a blauang el mechedii e chemedolii, e milsterir a roderchelel e diluer tir me longang.",
                    "Me a bocha le merek el mengang el medngesang, eng diluer tir me lorous er a ildois.",
                    "Me a ildois er a longang el mocha medinges, eng diluer er a roderchelel: Chelechang a tar kemiu kirel mo mechedaol, me ak mo msa klisiich el mo meliud a blauang e chemedolii e morous er ngii el er a rechad er a ikelesia er Ngak, el moer tirkei er rokui el mo oumerang e mo metecholb er a ngklek.",
                    "E tiaikid chobo blechoel meruul er ngii, el diuaia blakuruul, el diuai Ngak el milchedii a blauang e mlengedaol erngii e milskemiu.",
                    "E tiang chobo moruul er ngii lomeltkiu er a bedengek, el bla kuchotii er kemiu. Meng mo olechotel el mo er a Edam el kmo, ko blechoel melatk er Ngak. Ea lsekum e komo blechoel melatk er Ngak eng moerngii a Reng er Ngak lobengkemiu.",
                    "Me chelechang al delang a ikael tekoi, eng dilu er a roderchelel me lengu a kob er a bino e le ngilmii, e lenguu el direk el mesterir a rildois me bol sebechir el melim er ngii.",
                    "Meng mlo uaisei me te millim er ngii e mlo kellechakl a rengrir: me te ngiluu el mesterir a rildois me te millim er ngii e mlo kellechakl a rengrir.",
                    "Mar rella tiang a roderchelel, ea Jesus a diluer tir: Kom ngeltengat el kirel tiael tekoi el blamrellii, le tia a mo rokir a llechuk, me tiang ochotii er a Eam el kmo, kemiu a somiu el mo oltirakl aikel blakdung er kemiu.",
                    "E tiaikid chobo blechoel meruul er ngii el moer tirkei el mo ouuchel a rengrir er a kenterir e mo metecholb er a ngklek; me komo meruul er ngii lomeklatk er kemiu er a resechek el mlo mechoit el kiriu, me bol sebechiu lochotii el mo er a Edam el kmo ko blechoel melatk er Ngak. Ea chobo blechoel melatk er Ngak, eng moerngii a Reng er Ngak lobengkemiu.",
                    "Mak meskemiu a llach el kiriu el mo meruul aikang el tekoi. Ea chobo blechoel meruul aikang el tekoi e komo ngeltengat le kom dechor er bebul a risois er Ngak.",
                    "Ea ngii dil tang er kemiu el mo dochel me a lechub e ngongesonges aikang a diak el dechor er a risois er Ngak, leng bai dechor er a chelechol lomekedecheraol; me a le boerngii a chull e lemetengel a imui, me a ses el iolt el mo oldechelakl er tir, e te mo ruebet, me a tungelel a beluu er a ngau a keltmokl el teleu el mo melai er tir.",
                    "Misei eke ngeltengat chobo moltirakl a llechuk, el Edam a mla dmu er ngak el kirek lomeskemiu.",
                    "Ngklemerang, ngklemerang a kulekoi er kemiu, bom kerekikl e blechoel meluluuch, le ko mol mechitikaik er a diablong, e mengai el mo ngar cheungel.",
                    "Meng di uai Ngak el meluluuch er a delongeliu, bol uaisei chomoluluuch er a ikelesia er Ngak, er a delongelir a rechedak el mo ouuchel a rengrir er a kenterir e metecholb er a ngklek. Kamosang Ngak a llomes; Ak mla chotii er kemiu a teletelel.",
                    "E chelecha Jesus er a lemerekong el melekoi ikael tekoi el mo er a roderchelel, eng mileltii el mo er a ildois e dilung el mo ertir:",
                    "Kamosang, ngklemerang, ngklemerang me ak melekoi er kemiu, ngkmal kiriu el mo kerekikl e blechoel meluluuch le lak e kau a soiseb er a ongitikaik; le Satan a soal ngoikau, me bo lombebidokl er kau el kora mungi.",
                    "Me a uchul eng kiriu el blechoel mluluuch el mo er a Edam loba ngklek.",
                    "Ea ngii dil ngerang el molngit er a Edam loba ngklek, el ngii a melemalt, e oumerang el kmo kau a monguu, momes, e bol beskau.",
                    "Moluluuch lobengkel a telungalk er kemiu el mo er a Edam, el di blechoel loba ngklek, me bol ngeltengat a rebechemiu me a rengelekiu.",
                    "Morrenges, komo blechoel mo keldibel; e diak bo molekebai er a ngii dil chad el me teloi er kemiu sel bom keldibel, e bechititerir me lemei er kemiu e lak molekebai er tir.",
                    "Ko bai mo meluluuch el kirir e diak moldik er tir; ealsekum tir a mo blechoel me obengkemiu, e komo meluluuch el kirir el mo er a Edam loba ngklek.",
                    "Me a leuaisei e modersii cholbtelem me bo lomekellomes el mo er a bluulechad. Kamosang Ngak a llomes el kiriu loldars er ngii aikel bla mosekak el meruul. Chelecha komla mesekak el meluluuch el mo er a Edam, kemiu er rokui a mla mo sioning.",
                    "E kemiu tiael lomes el kmo, ak mla melekoi el kmo ngdiak er kemiu a moer cheroid, ak bai mla melekoi el kmo mei er Ngak, me bo morutech e momes; meng kiriu el mo uaisei el mo er a bluulechad; e ngikei el mo tomellii tiakid e llach a dingii el motungii er a chelsel ongitikaik.",
                    "Chelecha Jesus er a bocha lemerek el melekoi aikael tekoi, e ngulemes el mo er a roderchelel el blalolilt er tir e diluel tir:",
                    "Kamorrenges, ngklemerang, ngklemerang me ak melekoi er kemiu, ak meskemiu ata er a llach, e solae kirek el mo er a Demak meng mo sebechek el mo kudmokl a bebil er a llach el Ngii a mla meskak.",
                    "Me chelechang e tiakid a llach el bok beskemiu, el kmo, ngdiak el sebechemiu el medengelii a chad el diak le keltmokl er a rengul emkengei er ngii el mo melai er a bedengek me a resechek sel chobo morous er ngii;",
                    "Le ngikei el mo mengang e melim er a bedengek me a resechek e diak le keltmokl a rengul, a kolii e ngilmii a dellebeakl el mo er a delbengel; me a leuaisei ea lsekum e komedengelii a chad el diak le keltmokl a rengul mo mengang e melim er a bedengek me a resechek eng diak mkengei er ngii.",
                    "Endi, diak moldik er ngii er a dlongeliu, e bai mo olisechakl er ngii, e mo meluluuch el kirel, mo er a Edam loba ngklek; ea lsekum eng mo ouuchel er a rengul er a kentil e mo metecholb er a ngklek, e kom nguu, e mochu msa bedengek me a resechek.",
                    "Endi lsekum eng diak bo louuchel er a rengul er a kentil, eng diak bo lulcherangel er a rechedak, meng diak bo lolemall er a rechedak, lek medengei a sib er Ngak, le tulcherangel.",
                    "Endi diak bo moldik er ngii er a ikelesia er kemiu, me a lechub eng blil omengull, le tirkeia kiriu el melemolm lolsisechakl er tir; leng diak modengei el kmo kele lobult e bo louuchel e lemei er Ngak loba blak el reng, me ak mo omekungil er tir; meng kemiu a mlouchul tir a mo suobel.",
                    "Me bo moltirakl aikael tekoi el blak dung er kemiu, me lak el mer kemiu a dellebeakl; leng chebuul ngikei el Edam a mo dobeklii.",
                    "Mak meskemiu aikang el llach, le klautitekangel el ngarngii er a delongeliu. E komo ngeltengat alsekum eng modiak a klautitekangel er a delongeliu.",
                    "Me chelechang ak mo er a Edam, leng kirek el mo er a Edam el kiriu.",
                    "Chelecha Jesus er a bocha lemerek er a ikael tekingel, eng mlo merutech er tirkael loderchelel lullilt er tir loba chimal loudertang er tir rokui, el mlengedecheduch er tir er a lorutech er tir.",
                    "Endi tiael lildois a dimlak el renges a tekoi ledilung, meng dimlak bo lolchotel; endi roderchelel a mlo cholchotel kmo, ngmilsterir a klisiich el mo menged er a Edaol Reng. Mak mochotii er kemiu ruriul el kmo, tiael lolchotel a klemerang.",
                    "Chelecha Jesus er a bla lorutech er tir er rokui, ea iabed a mler bebrir a rubdois e mengucheb er tir meng mlo diak lesa Jesus.",
                    "Me tia er a longucheb er tir eng tilobed er a delongelir e ngilasch el moer babeluades. Me a roderchelel a milsang e mloerngii cholchotel kmo, ngliluut el ngmasch el moer babeluades."
                ]
            },
            {
                "url": "https://www.lds.org/scriptures/bofm/3-ne/19?lang=pau",
                "number": 19,
                "name": "19 Bliongel",
                "summary": [
                    "Ar truich me a terung loderchelel olisechakl er a rechad e meluluuch el kirel Edaol Reng – Te meltecholb e ngiluu a Edaol Reng me a re anghel a mlelisechakl er tir – A Jesus a meluluuch lousbech a tekoi el diak el sebechel meluches – Ngosichii a tekoi el kirel a kmal klou el klaumerang er tirkael rechedal a Nephi."
                ],
                "verses": [
                    "E chelecha Jesus er a bla lengasch el moer babeluades, e tia lildois a milterakl, me a chad a nguu a bechil me a rengelekel e luutael mo er a blil.",
                    "Ea chais a kmal di mle mereched lobriid el moer cheroid ruchei er a bol milkolk el kmo, a ildois er a rechad a mla mesa Jesus, me ngullisechakl er tir, ea klukuk e Ngii a lmuut el mechotii er a ildois.",
                    "Oi, mi tiael kesus ea chais a ulebriid el moer cheroid el beluu el kirel a Jesus; me te mle betok el chad a mlodurch el mo er a rebetok el chad, oi, a klou lildois a kmal mle mechesang loureor el tael kesus, mebol sebechir er a klukuk el moer sei el kirel molecholt er Ngii a Jesus el mo er a ildois.",
                    "Me a bochael klukuk, me a ildois le mechedelang el mocha dmak, ea Nephi me a taer ngii lulkisii er a kodall el ngklel a mle Timothy, me a ngelekel el ngklel a mle Jonas, me a Mathoni el direk, me a Mathonihah el taer ngii, me a Kumen, me a Kumenonhi me a Jeremia, me a Shemnon me a Jonas me a Sedekia me a Isaia–Elecha ikakid a ngklir tirkel lodruchel el Jesus a mellutk er tir–mete mlong el mo dechor er a belngel tiael lildois.",
                    "E chelecha ildois a kmal mle klou, me te mlo chomii er tir el mo truich me a erung el chelechad.",
                    "Mar truich me a terung a ulisechakl er a ildois; e sola e dilu er a ildois me bo loutubuach er bebul a chutem, e loluluuch el mo er a Edam loba ngklel a Jesus.",
                    "Me a roderuchel me te dirrek el melluluuch el mo er a Edam loba ngklel a Jesus. E sola ete mekisang el mo olsisechakl er a rechad.",
                    "Me a bocha lemerek lolsisechakl osisiu el tekoi el Jesus a millekoi el dimlak a ngodech er ngii me a ikel tekoi el Jesus a millekoi, ete liluut el mo outubuach e milluluuch el me a er a Edam loba ngklel a Jesus.",
                    "Me te milluluuch el kirel sel kot el sorir; e mle sorir me a Edaol Reng lemei er tir.",
                    "Me chelecha bocha lemerek el meluluuch, ete mirrael mo metengel moer bita er a ralm, ea ildois a ulekiuellir.",
                    "Me chelecha Nephi a mlo metengel mo er a ralm e miltecholb.",
                    "E mle duum er a ralm e mocha melecholb. Meng millecholb er tirkei er rokui el Jesus a millilt er tir.",
                    "Me chelecha bocha lemerek el metecholb er rokui, el tobed er a ralm, ea Edaol Reng a mle metengel er tir, me te mlo mui er a Edaol Reng me a ngau.",
                    "E chelecha ete mloiliuekl er a kora teletelel a ngau; tia mle metengel mla er a ianged, me a rildois a melsang, e mloerngii lolchotel; me a reanghel a mle metengel er a ianged el mle olisechakl er tir.",
                    "Me chelecha reanghel er a lolsisechakl er a roderchelel, ea Jesus a mlei el modechor er a delongelir e mlo olsisechakl er tir.",
                    "Me chelechang eng millekoi el mo er a ildois, e diluer tir melluut el mo outubuach er bebul a chutem, me a roderchelel mel direk el mo outubuach er bebul a chutem.",
                    "Me chelecha bocha loutubuach er bebul a chutem er rokui, eng dilu er a roderchelel me loluluuch.",
                    "Mete mocha meluluuch; me te milluluuch el mo er a Jesus lomekedong er Ngii el kmo Rubak er tir e Dios er tir.",
                    "Me chelecha Jesus a tilobed er a delongelir, e mlo telkib el cheroid er tir, e mloutubuach er a chutem e dilung:",
                    "Edam, a kureng a sulem el mla mesterir Edaol Reng tirkang el bla kulilt er tir; leng klaumerang er tir er Ngak a uchul me ak mla melilt er tir er a bluulechad.",
                    "Edam ak meluluuch er kau me mnguu Edaol Reng el mesterir tirkei el mo oumerang a tikingir.",
                    "Edam, Kau a mla mesterir Edaol Reng le toumerang er Ngak; me kau a medengei el kmo toumerang er ngak, le kau tiael lorrenges er tir, a loluluuch el mer ngak, me te meluluuch el mer ngak le kubenterir.",
                    "Me chelechang e Edam, ak meluluuch er kau el kirir, e direk el kirir tirkei el mo oumerang a tikingir, me bo loumerang er ngak, me bok ngar er tir, el uai kau e Edam el ngar er ngak, me di bo detang.",
                    "Me chelecha Jesus er a bocha lemerek el meluluuch el mo er a Edam, eng mlei er a roderchelel, ea lemei etir a dirke melemolm el diak le medeb el meluluuch el moerngii; e dimlak lomiou a betok el tekoi, leng mlortir aikel kirir el meluluuch el kirel, mete mlo mui el blak a rengrir.",
                    "E chelechang a Jesus a ulemekngeltengat er tir er a loluluuch el moer ngii; me a osengel a mloungil moer tir, me a didiichel a medal a mellidiich el moer tir, me te mlo becheleleu el dimlo uaia medal me a bilel a Jesus; mitiael chelleleu a mlochit a rokui el becheleleu, Oi, ngdiak a ngara bluulechad el becheleleu el uaia chelellengel.",
                    "Me a Jesus a diluer tir: Moluluuch; endi tir a dimlak bolak loluluuch.",
                    "Meng liluut lobult, e mirrael telkib el mloer cheroid er tir e dimlo ngii loutubuach er a chutem; e liluut el meluluuch el mo er a Edam el kmo:",
                    "Edam ak kureng a sulem le kemla mengikiid er tirkei el bla kulilt ertir, le klaumerang er tir auchul, me ak meluluuch el kirir, e direk el kirir tirkei el mo oumerang a tikingir, me bo lemekikiid lokiu ngak, loeak a klaumerang er a tekingir, el di uaitir el mlekikiid lokiu ngak.",
                    "Edam ngdiak kululuuch el mo er a bluulechad, ndi moer tirkei el kau a mla meskak el tilobed er a bluulechad, le klaumerang er tir auchul, me bo lemekikiid lokiu ngak, me bok ngar er tir, el uai kau e Edam el ngar er ngak, me di bo detang, me bok mukebkall er tir.",
                    "Me a Jesus er a le merekong el melekoi aikal tekoi, eng liluut el mei er a roderchelel; etir a dirke blak a rengrir el meluluuch, el dirke melemolm el moer ngii; meng liluut el moungil osengel mo ertir; me te mlo becheleleu el diuaia Jesus.",
                    "Meng liluut er mo er a telkib el cheroid, e milluluuch el mo er a Edam;",
                    "Ea churad a diak el sebechel dmu ikel tekoi el ngii a milluluuch, me a lechub el sebechel meluches er a chad a ikel tekoi el ngii a milluluuch.",
                    "Me a ildois a rirenges e ngarngii lolchotel; le rengrir a ulebkais me te mlo medengei er a chelsel a reng er tir a tekoi el ngii a milluluuch.",
                    "Endi ngkmal mle meklou e mengasireng a tekoi el ngii a milluluuch, meng diak el sebechel meluches, me a kal sebechel medung er a chad.",
                    "E chelecha Jesus er a bocha lemerek el meluluuch eng liluut el mei er a roderchelel, e dilur tir: Ngklou el klaumerang el dirkak kisang er a delongelir a rokui el chiJews; me a uchul eng dimlak kulecholt er tir a meklou longasireng, leng dimlak loumerang.",
                    "Ngklemerang me ak melekoi er kemiu, ng dirkak er tir a mes choa meklungel aikang el tekoi el blamues; e dirkak el renges choa meklungel aikael tekoi el blamrenges."
                ]
            },
            {
                "url": "https://www.lds.org/scriptures/bofm/3-ne/20?lang=pau",
                "number": 20,
                "name": "20 Bliongel",
                "summary": [
                    "A Jesus a kudmokl a blauang me a bino er a tekoi el chelid el lmuut el mo kudmeklii a chedaol belsoil el moertir – A rengelekel a Jakob a lmuut el mo medengelii a Rubak el Dios er tir, a mo choubeluu er a Merikel – A Jesus a profet el uaia Moses – A rechedal a Nephi a ngelekir a reprofet – A rebebil er a rechedal a Rubak a mo mechudel er a Jerusalem."
                ],
                "verses": [
                    "E solang diluer er a ildois me bolemerek el meluluuch, me a roderchelel direk. E diluer tir meng diak bolak loluluuch er a chelsel a rengrir.",
                    "E diluer tir me lebekiis el mo dechor. Mete mlekiis el mo dechor.",
                    "Meng liluut el mechedii a blauang e miltelat er ngii, e uldersii el mo er a roderchelel me longang.",
                    "Me a bocha lemerek el mengang, eng diluer tir me lebached a blauang e lorous er a ildois.",
                    "Me a bocha lemerek el merous er a ildois, eng direk el milsterir a bino me lolim, e diluer tir me lorous el mo er a ildois.",
                    "Chelechang dimlak a blauang me a lechub el bino lullab el mei a roderchelel, me a lechub e lildois.",
                    "Endi ngii a mera el milsterir a blauang longang me a bino el lolim.",
                    "Meng diluer tir: Ngikei el mo kolii tiang el blauang a mo kolii a bedengek el mo er a delbengel; me ngikei el mo ngilmii tiael bino a mo melim er a resechek el mo er a delbengel; me a delbengel a dikeael luut el mo songerenger me a kabol meched a rengul, e dimo medinges.",
                    "Chelecha ildois er a bocha lemerek el mengang e lolim, ochoi, te mlo medinges er a Reng; meng di mlo ta ngerir loldiu odanges el mo er a Jesus, el lulsang e rirngesii.",
                    "Me a bocha lemerek loldars odanges el mo er a Jesus, eng dilur tir: Chelechang ak mla rokir a llach el Edam a milskak el kirir tirkael chad, el tir a ngalk er a blai er a Israel.",
                    "Ko mo melbedebek er a kulekoi er kemiu el kmo, ngoingerang eng mo tmaut a tikingel a Isaia, ngii a lluches, ko molab er medemiu me bo morritel.",
                    "Meng klemerang, ngklemerang, me ak melekoi er kemiu el kmo, sel le bol merekui, e ngii a mla mecherrungel a telbiil el Edam a kiltmeklii el mo er a rechedal, E blai er a Israel.",
                    "Misei ea rengalk el di mla mo berriid er cheroid er a bluulechad er rokir, a mo mechudel, a rengar chongos, me a rengar ngebard, me a rengara dims me a rengara diluches; me te mo mengai el mo soiseb er a klemedengei er a Rubak el Dios er tir, el mla olsobel er tir.",
                    "Me a Edam a mla dmuer ngak meng kirek el meskemiu tiael beluu el mo blingeliu.",
                    "Mak subdemiu el kmo, alsekum a reIsentael a diak le bo louuchel a rengrir er a kenterir, ruriul er a klengel tengat el bo lengai, me a uriul er a bla lomriid er a rechedak–",
                    "Seie kemiu el ngalk er a blil a Jakob, a motloi er tir; e mo er a delongelir a robdois; e motloir er tir el uaia raichong er a delongelel a charm er a oreomel, el uaia ngeask el raichong er a delongelel a delbechel sib, el lebong di merderd, e mesodel diomriid e diak a sebechel mo mesebechakl.",
                    "A chimam a mo mekiis el mo oltilech er a romtok er kau, me a rokui el cherroem a mo medort.",
                    "Mak mo mengudel er a rechedak el modmak, el uaia chad a bo longudel a uluchulel chelchedal a mungi el mo er a ulaol.",
                    "Mak mo meruul er a rechedak el tir a Edam a mla kudmeklii a telbiilir, oi, ak mo rullii orsum el mo deel, ak mo remuul ochim el mo sintsyu. Me kau a mo oldechelakl er a rebetok el chad me tedi mo mechuchiut; me Ngak a mo odars a lengilai el mo er a Rubak, me a kloklir a mo er a Rubak er tiael bluulechad er rokir. Me momes, Ngak ngikei el meruul er ngii.",
                    "Meng diak el iit el ta er a klebesei, a Edam a dmung, a saider er ngak er a llemalt a mo medullokl er bebrir riseel sils; me a lsekum eng diak bo louuchel a rengrir er a kenterir, eng momoiit er tir, a Edam a dmung, oi, ngii el rokui el blurir a reIsentael.",
                    "Meng diak el iit el ta er a klebesei, eak mo melisiich er a rechedak, E, blai er a Israel.",
                    "Me chelechang e tirkaikid el chad a bo kusmechokl er tir er tiael beluu, el moltirakl a telbiil el Ngak a kildmeklii el dilak Ngak me a demmiu er a Jakob; meng ngii a mo beches el Jerusalem. Me a klisiichel babeluades a mo er a delongelir tirkael chad; oi, me Ngak a direk el mo er a delongeliu.",
                    "Ka morrenges, Ngaki ngii el Moses a diluel kmo: A profet a moerngii el Rubak el Dios er kemiu a mo mekurulii el kiriu er a rodech er a rodam er kemiu, el di mo uai ngak; me ko mo rongesiu er a rokiu el tekoi, ngii dilengerang el bol dung er kemiu. Meng diak el iit el ta er a klebesei, ea ngii dil chad el mo diak lorrenges er ngikael profet a mo medort er a delongelir a rechad.",
                    "Ngklemerang me ak melekoi er kemiu, oi, a rokui el profet el ngara Samuel me tirkei el mlo uriul, a ngii dil tang er tir el millekoi, a uluchais el kirek.",
                    "Me kamosang, kemiu a ngelekir a reprofet; me kemiu a chad er a blai er a Israel; me kemiu a ngara telbiil el Edam a tilbir ngii me a redemmiu, el dilung er a Abraham: Meng resechem a mouchul ea rechad er a bluulechad er rokir a mo ngeltengat.",
                    "A Edam el di mla kot eng mekedbechak loeak kemiu, e oderechak el me omekngeltengat er kemiu el mo omult er a redertang er kemiu er rokui el mo cheroid er a kentil; le tia uchul meng uaisei, kemiu el ngalk er a telbiil–",
                    "Me a uriul er a chobla bom ngeltengat eng mla mecherrungel er a Edam a telbiil el Ngii a kildmeklii ngii me a Abraham el kmo: Ngredechem a mouchul ea rechad er a beluulechad a mo ngeltengat meng momaoch Edaol Reng lokiu Ngak el mo er a reIsentael, el ngii el klengeltengat el mo er a reIsentael a rulleterir me te mo mesisiich er a rokui, el moel mo omriid er a rechedak, er a blai er a Israel.",
                    "Me tir a mo chelebed el mo er a rechad er tiael beluu. Endi lsekum sel le blal nguu a cherrengelel a ungil chais er Ngak, e bo lorecherecher a rengrir lomtok er Ngak, eak moluut a delngerngerir el moer bebul a bterrir, ngdmu Edam.",
                    "E Ngak a mo lotkii a telbiil el kildmeklii Ngak me a rechedak; lek tilbir Ngak metir el kmo, ak mo mengudel er tir el mo dmak sel mo ungil belsechel er Ngak, me ak lmuut el mesterir a blurir a redemerir el mo blingelir, el ngii a beluu er a Jerusalem, el ngii a beluu er a telbiil el moer tir el mo cherechar, ngdmu Edam.",
                    "Meng diak el boliit el ta er a klebesei, a bol temel a cherrengelel a ungil chais er Ngak el mo mosisechakl er moer tir;",
                    "Me te mo oumerang er Ngak el kmo Ngak a Jesus Kristo, el Ngelekel a Dios, me te mo meluluuch el mo er a Edam loba ngklek.",
                    "E solang ea rechederir el mengkar a mo oldiu el mo ta ngerir e mo mengitakl; le te mo omes el dimo ta besul a mad el mo er a ta er a mad.",
                    "E sola Edam a mo mengudel er tir el lmuut el mo dmak, e mesterir a Jerusalem el blurir leng blingelir.",
                    "E solae tir a mo obkais a rengrir er a deuelreng, bomdak el mengitakl kemiu el medidriik el chutem er a Jerusalem; le Edam a mla kidrii a berraod er a rechedal, e mla osobelii a Jerusalem.",
                    "A Edam a mlachotii a klisiichel a chimal er mederir a rokui el beluu; me a rokui lulebongel er a bluulechad a mo mesa Edam a lolsobel; le Edam me Ngak a ditang.",
                    "E sola engii a diak boliit aikel mla meluches: Bekiis, mluut el mekiis, e msisiichau, E Zion; bilau er a klebokel bilem E Jerusalem el chedaol beluu, le chelechang el mong eng dikeael luut el me soiseb er a chelsem a diak le klekosek me a rekikiongel.",
                    "Mriik a bedengem er a chebechab; bekiis e bom dengchokl E Jerusalem; mngebetii chokul a chiklem, E chelsimer ngalk el redil er a Zion.",
                    "Le Rubak a dmung: Ko mla choltrau er kemiu el dimlak a char, meng diak ludoud a mo mekmad a kiriu.",
                    "Ngklemerang, ngklemerang me ak melekoi er kemiu el kmo, a rechedak a mo medengelii a ngklek; oi, sel sils e tir a mo medengei el kmo ngaki ngii el melekoi.",
                    "E sola etir a mo kmo: Ngklebokel er bebul a rois ochil ngikei el lolab a ungil chais el moer tir, ngikei lomerk a budech; lolab a ungil chais el moer tirkel lungil, lomerk er a rael mo suobel; el diluer er a Zion: A Dios er kau a merreder!",
                    "E sola engii a moerngii a diu: Bom tobed, bom tobed, boer cheroid er tilechang, lako morutech a kikiongel; bom tobed er a chelsel; bom klikiid kemiu lomtebechel a kloklel a Rubak.",
                    "Leng diako bo morael loba reched, me a lechub e morael diako mkeltmokl; le Rubak a moruchei er kemiu, me a Dios er a Israel a mobabtil omrael.",
                    "Kamomes, a mesiungek a kirel melemalt omerellel; ng mo ngosechekl e modanges e kmal moerbab.",
                    "Me te betok a mo mechas a rengrir er Ngii, a medal a dimo telemall el mo diak a chad el mla uaingii, me a bedengel dirkak a ngelekel a chad el mo uaingii.",
                    "Meng mo melidiim a betok el beluu; me a reking a di momutek a ngerir er ngii, leikel dirkak el medung el mo ertir a boloes; me a ikel dirkak el renges a bo lodengei.",
                    "Ngklemerang, ngklemerang me ak melekoi er kemiu, aikang er rokui el tekoi a di moerngii el diuaia ledilung er ngak a Edam. Misei e tiael telbiil el Edam a mla kudmeklii ngii me a rechedal a mo mecherrungel; e sola Jerusalem almuut el moerngii er a rechedak, meng mo blingelir el beluu."
                ]
            },
            {
                "url": "https://www.lds.org/scriptures/bofm/3-ne/21?lang=pau",
                "number": 21,
                "name": "21 Bliongel",
                "summary": [
                    "Israel a mo mechudel sel le mei a Babier er a Mormon – A reIsentael a mo moterkokl, e mimokl el chad er a beluu er a Merikel – Tir a mo suobel a bo loumerang e loltirakl; le lak e te mo medort e di monguemed – A Israel a mo omekedechor er a beches el Jerusalem, me a ririid el klebliil a lmuut el mei."
                ],
                "verses": [
                    "Ngklemerang me ak melekoi er kemiu, ak meskemiu olangch me komo medengei sel bochul temel aikael tekoi el moerngii–lek mo mengudel er tir er a betekngel a rak le berriid, a rechedak, e blai er a Israel, e lmuut el mo okisii er a delongelir a Zion er Ngak;",
                    "Me kamorrenges, tiakid el tekoi a bok beskemiu el mo olangch–leng klemerang me ak melekoi er kemiu el kmo, a ikang el tekoi el kulekoi er kemiu, me a ikel tekoi el bo kulekoi er kemiu ruriul el kirek, ngokiu a klisiichel Edaol Reng el bol beskemiu a Edam, a bolodengei a reIsentael, me bol sebechir el mo medengei el kirir tirkang el chad el blachel er a blil a Jakob, me a kirir tirkael chedak el bo lomriid er tir;",
                    "Ng klemerang, ngklemerang me ak melekoi er kemiu, sel le bol cholt er tir a ikaikid el tekoi er a Edam, e ngara Edam el moertir el meier kemiu;",
                    "Leng ngellemesel a uldesuel a Edam me te mo moterkokl er tiael beluu, e mo mesmechokl el mimokl el chad leng klisiichel a Edam a uchul, me a ikael tekoi a mo sebechel mei er tir el mo er a blechelel a redechem, me a telbilel a Edam a mo motaut el meltib er Ngii me a rechedal, el blai er a Israel.",
                    "Me chelechang aikael lurreor me a ureor el moerngii er a delongeliu ruriul a mo mei loeak a reIsentael, el mo er a rengelekiu el mo diak loumerang leng kenterir a uchul.",
                    "Meng mle soal a Edam a lemei loeak a reIsentael, me bo lochotii a klisiichel mo er a reIsentael, me tiaikid a uchul me a lsekum a reIsentael a modiak lolcherecher a rengrir, e bo louuchel a rengrir er a kenterir e lemei er Ngak e bol metecholb er a ngklek, e bo lodengei a klemerang er a osisecheklek, e te mo ulecherangel er a rechedak, el blai er a Israel;",
                    "Me sel bochal uaisei aikael tekoi me a rengelekiu bo lomuchel el mo medengei aikael tekoi, eng mo olanch el moertir, me bolodengei el kmo, a urerel a Edam a mocha omuchel el churrengelii a telbiil el lekildmeklii Ngii me a rechad el chad er a blai er a Israel.",
                    "Me a le merema sel sils, eng diak boliit me a reking a di mo obutek a ngerir; le ng dirkak a dmung er tir a boloes; me a dirkak el renges a bo lomtab.",
                    "Le sel sils el mo kirek ea Demak a mo oureor er a ureor el mo klou e mengasireng lurreor er a delongelir; e mo betok er tir a mo diak loumerang er ngii, engdi chad a mo ouchais er ngii el mo er tir.",
                    "Endi kamosang, a klengar er a mesiungek a ngara chimak, meng diak bol temellii, ngdimo cheltechat le tir a uchul. Endi Ngak a mo omekungil er ngii, e ochotii er tir el kmo a mellomes luldesuek a kuk ngaruchei er a chelbeldil a diablong.",
                    "Me a leoaisei eng diak le boliit el ngikei el mo diak loumerang a tikingek Ngak el Jesus Kristo, el Edam a mo dmung er ngii meng mo ngmai el mo er a reIsentael, e momsa klisiich meng mo ngmai el mo er a reIsentael, (ngmo mekedmokl el di mouaia le dilung a Moses) tir a mo medort er a rechedak el ngara chelsel a telbiil.",
                    "Me a rechedak el resechel a Jakob a mo teloi er a reIsentael, oi, mo er a dlongelir el uaia raichong er a dlongelel a charm er a chereomel, el uaia ngeask el raichong er a delongelel a delbechel sib, el lebong di merderd e mesodel diomriid, e diak a sebechel me mesebechakl.",
                    "A chimorir a mo mekiis el mo oldechelakl er a romtok er tir, me a rokui el cherrouir a di mo medort.",
                    "Oi, alii er a reIsentael alsekum eng diak bo louuchel a rengrir; eng diak boliit erisel sils, a Edam a dmung el kmo, ak mo ngmai a uos er kemiu er a dlongeliu, e tomall a kareta er kemiu.",
                    "Ak mo tomall a meklou el beluu er a blumiu, e chongkangk aikel rokui el euatel el klisiichel a blumiu;",
                    "E okidii a blumiu er a temall, e merekong el dikeael leboerngii a rechad er a olai er kemiu.",
                    "Me a bleob lokesiu er kemiu me ak mo tomall, me a dechor lokesiu er a dlongeliu, e merekong el dikea bo mongull a urelel a chimam.",
                    "E madel a kerrekar er a blil chomengull er a dlongeliu; e dirrek el tomall a meklou el blumiu.",
                    "E diak boliit el rokui el blulak, me a omengeblad, me a chelecheielreng, me a klodechelakl me a olai me a laokreng a di mo diak.",
                    "Meng diak boliit, a Edam a dmung, sel sils e ngikei el mo diak bo louuchel a rengul er a kentil, e lemei er a Betik er a Renguk el Ngelekek, tirkei a mo medort er a dlongelir a rechedak, el blai er a Israel;",
                    "Ak mo mlaitechei, e ochotii a ngesechel a renguk el mo ertir, el uaia mo er a rediak longull er a Dios, el dirkak el rengesii a uai ngii.",
                    "Endi lesekum e te mo ouuchel a rengrir e mo remenges a tikingek, e diak lolcherecher a rengrir, eak mo mechelii a ikelesia er Ngak er a delongelir, me te mo ngara telbiil e mo ulecherangel luldak er tirkael ngelekel a Jakob, el tir a blakbesterir tiael beluu el mo blingelir;",
                    "Meng tir a mo olengeseu er a rechedak el resechel a Jakob, me a direk el betok el ngara blai er a Israel mei, me te mo omekedechor er a klou el beluu el mo ngeklel a beches el Jerusalem.",
                    "E sola ete mo olengeseu er a rechedak el mo mechudel, tirkei el berriid er bebul a beluu er rokir el mei er a beches el Jerusalem.",
                    "E sola ea klisiichel babluades a me metengel el mer tir; me Ngak a direk el mo er a delongelir.",
                    "E solang a urerel a Edam a mo omuchel erisel sils el ngii tiael lungil Chais a mo mosisechakl er a delongelir a re blechelir tirkael chad. Ngklemerang me ak melekoi er kemiu, sel sils ea urerel a Edam a mo omuchel er a dlongelir a rulebriid el chedak, oi, me tirke kebliil el mlo dibus, el Edam a ulemekrael er tir el tuobed er a Jerusalem.",
                    "Oi, a ureor a mo omuchel er a dlongelir a rechedak lulebrii, me a Edam a mo kudmeklii a rolel e tir a mei er ngak, me te mo omekedong er a ngklel a Edam loba ngklek.",
                    "Oi, e solang a ureor omuchel me a Edam a mo er a rokui el beluu el mengedmokl er a rolel ea rechedal a mo mechudel er a blirir er a beluu el blingelir.",
                    "Me te mo tuobed er a rokui el beluu, e diak bol tobed loba reched, me a lechub e bo lorael diak el keldmokl, le Ngak a moruchei er tir, a Edam a dmung, e Ngak a moba btil omrael."
                ]
            },
            {
                "url": "https://www.lds.org/scriptures/bofm/3-ne/22?lang=pau",
                "number": 22,
                "name": "22 Bliongel",
                "summary": [
                    "Aikel luriul klebesei, a Zion me a kui er ngii a mo dechor, me a Israel a mo mechudel er a chubechub me a delmedemek – Tir a mo mesisiich momekesiu er a Isaia 54."
                ],
                "verses": [
                    "E solae aikel melluches a diak boliit: Mongitakl, e kau el kebai kau el dimlak momechell; bekiis el mengitakl, e moldiu el mo klou, kau el dimlak bom secher er a cheroll; le te betok a rengelekel a diak lomechell er a rengelekel a bechiil dil, a Rubak a dmung.",
                    "Mkilungii a leboerngii a tento er kau, e bechitir mel berk a ulebngelel chomkiei er ngii; lako mongereomel, mkemangel a ukereliu e msisiich a kui er kemiu.",
                    "Le kau a mo mekiis er a kadikm me a katur, me a remo ngelekem a mo oubliongel er a reIsentael e mo remuul a medidriik el beluu el moerngii a delengechokl.",
                    "Lako medakt eng diak bomerur; me a lechub e bom chebechobel, me a diak a mo omekrur er kau; le ke mobes er a rur er a chomngalk, e mobes a terchedem er a chomngalk, e mo merekong lobes er a omelekoi el kirem le kau el mle melakleldil.",
                    "Le ulemeob er kau, a bechim, a Rubak er a Ildois a ngeklel; me a Osobelem, el Ditang el Edaol er a Israel, el Dios er a rokui el bluulechad a mo ngklel.",
                    "Le Rubak a mla mekedong er kau el uaia mla mechoit el dil ngara klengit el reng, e buch el dil er chomngeask e mlechoit, a Dios er kau a dmung.",
                    "Le kulebes er kau el mle telkib, endi ak mo ngoikau loba klou el chubechub.",
                    "Er a telkib el kelsib el reng, eak milertii a medak er kau el telkib, endi a diak a ulebengelel chubechub a bokubang lekor kau, ng dmu Rubak el Dios losebelem.",
                    "Le tiang a di uaia ielb er a Noah er ngak, le Ngak el mla dmu er a renguk el kmo a ielb er a Noah a dikeael luut el mo er a bluulechad, ak direk el mla dmung er a renguk el kmo, ng dikeael luut el mo kesib a renguk er kau.",
                    "Le rois a mo dibus me a ked a mo mengukl, endi chubechub er Ngak a dikeael luut el mo cheroid er kau, me a lechub a telbiil er a budech er Ngak bol mengukl, ng melekoi a Rubak el ngarngii a chubechub er Ngii er kau.",
                    "E kau el chormang, el mla obidokl er a ses el iolt, e diak a ulengellel! Kamosang, ak mo mechobech a bedum lungil a bedengel, e mo chodesii omekedecheraol er kau er a oumellemau el bad.",
                    "E mo remuul a mado er kau er a mengeldoech el bekerkard el bad, me a tungelem a mo medidiich el bad, me sel motkul a chetemem a di mo klungiolel a bad.",
                    "Me a rokui el ngelekem a mo mosisechakl er a Rubak; e mo klou el budech a ngar er a rengelekem.",
                    "Ngchelsel a llemalt a mo delengcheklem; me kau a mo cheroid er a ulecheracheb leng mo diako medakt, ea uldikel a mo diak bel keed er kau.",
                    "Nguaisei, te mo dmak er rokui e me omtok er kau, e diak el Ngak a uchul; le tirkel modmak e meldechelakl er kau a di meriou leng kau a uchul.",
                    "Kamosang Ngak a milebii a chad er a deel meloko a kol el ngara ngau, e meruul a klekedall er a urerel; e mla mebii a chad er a chomelemall el mo melemall.",
                    "Ng diak a klekedall er a mekemad el mekedmokl kirel mo chomtok er kau e mo medechel; me a rokui el ngor el mo melekoi a mekngit el kirem er a kerrekeriil, kau a mo melebeakl er ngii. Tiaikid a blingelir a remesiungel a Rubak, me a llemeltir a Ngak a uchul, ngdmu Rubak."
                ]
            },
            {
                "url": "https://www.lds.org/scriptures/bofm/3-ne/23?lang=pau",
                "number": 23,
                "name": "23 Bliongel",
                "summary": [
                    "A Jesus a kongei a tikingel a Isaia – Ng melekoi er a rechad me bo losuub er a reprofet – A tikingel a Samuel el chedal a Laman el kirel chokiis a mo modak er a rekord er tir."
                ],
                "verses": [
                    "E chelechang e morrenges e kulekoi er kemiu el kmo ngkiriu el mo mesuub aikael tekoi. Oi, a llach ak beskemiu el kmo, bol blak a rengmiu el mesuub aikael tekoi; leng meklou a belkul a tikingel a Isaia.",
                    "Leng merael millekoi el kirir a rechedak el chad er a blai er a Israel; me a leuaisei eng kmal kirel dirrek el melekoi el mo er a reIsentael.",
                    "Me a rokui el tekoi el blaldung a mla moerngii me a moerngii el di moltirakl a tekoi el ngii a dilung.",
                    "Me a leuaisei e mrenges a tikingek; mluches a tekoi el blakdung er kemiu; e di mo oltirakl er a temel me a uldesuel a Edam e ngii a mo er a reIsentael.",
                    "E ngikei el mo remenges a tikingek e mo ouuchel er a rengul er a kentil e mo metecholb, ngikei a mo suobel. Mosuub er a reprofet le te betok ouchais el kirel aikael tekoi.",
                    "E chelecha Jesus rael delang aikael tekoi el moertir, eng liluut el melekoi er tir, ruriul er a losaod a rokui el ngara llechukl el moertir likel bla lengai, ngdilung er tir: Ngarngii a bebil er a llechukl el mle soak chomluches e kemiu a dimlak.",
                    "Meng mocha melekoi er a Nephi: Mngai el mei aikel rekord el mkildmokl.",
                    "Me a Nephi rael meremang lolab a rekord, eng ngilai el kmed er medal, meng milerk osengel er ngii e dulang:",
                    "Ngklemerang me ak melekoi er kemiu, ak dilung er a mesiungek el Samuel el chedal a Laman el kmo, ngkirel louchais er tirkael chad el kmo, sel sils el ngeklel a Edam a mo mukebkall er Ngak ete betok el santo mo mekiis er a kodall, e mo chemolt er a rebetok el chad e mo olisechakl er tir. Meng diluertir: Tia ng diak el uaisei?",
                    "Me a roderchelel a ulenger erngii e dilung: Oi, Rubak, a Samuel a ulemlaoch el diuaia tekingem, e ngii er rokui el di mlo tmaut.",
                    "Me a Jesus a diluer tir: E ngerang meng dimlako mlechesii tiael tekoi, el kmo te betok el santo mlekiis e mlo chemolt er a rebetok, e mlo olisechakl er tir?",
                    "Eng luuta me a Nephi a mlo lotkii el kmo tiael tekoi a dimlak lemeluches.",
                    "Eng luuta me a Jesus a diluer tir el kmo ngkirel mo meluches; meng mlo meluches loltirakl a tikingel.",
                    "Eng luuta me a Jesus er a bochael merek el mesaod a rokui llechukl el dimotang, el blaelluches, eng milsterir a llach el kmo, ngkirir el mo olisechakl aikel tekoi el blalocholt er tir."
                ]
            },
            {
                "url": "https://www.lds.org/scriptures/bofm/3-ne/24?lang=pau",
                "number": 24,
                "name": "24 Bliongel",
                "summary": [
                    "A oderchelel a Rubak a mo mengedmokl er a rael kirel Ongerung el Mei – A Kristo mo dengchokl er a kerrekeriil – A llach a mo er a Israel kirir el mo omoket a kirel ongeltacher me a odars – A babier er a uleklatk a keldmokl – momekesiu er a Malaki 3."
                ],
                "verses": [
                    "Ea lluut eng diluertir me loluches a tekoi el Edam a milsa Malaki, el kirel louchais er tir. Eng luutang me a uriul er a blael meluches eng mlo smaod el mo er tir. Me a ikakid a tekoi el le dilung er tir el kmo: Ma ikakid a tikingel a Edam el mo er a Malaki,– Kamorrenges, ak mo oderchii oderchelek meng kudmeklii a rael eruchei er Ngak, me a Rubak el mosiik er ngii a di mo mereched el mei er a templo er Ngii, el ngii olab a chais er a telbiil, el ngii a somiu; mrenges, Ngii a mo mei, ngdmung a Rubak er a Ildois.",
                    "Endi ngtecha mo sebechel longengii a le mei er ngii el sils, e techa mo dechor sel le belcholt? Le Ngii a uaia ngeuil omiich, e uaia sebengel a chad er a omsilk.",
                    "Meng mo dengchokl el uaia chad lomiich e melechiir a silber; meng momekbeches er a rengelekel a Levi el sechal, e mo chomiich ertir el uaia kolt me a silber, me bol sebechir el mo meruul el mo er a Rubak a uldars el ngara llemalt.",
                    "E solang a uldersel a Judah me a Jerusalem a mo ungil er a rengul a Rubak, el uaia sils er a rechuodel mla memong el rak.",
                    "E Ngak a mo kmeed er kau er a kerrekeriil; e mo mereched el sioning lomtok er a rechad er a olai, e mo omtok er a remelaok a rengrir, e moemtok er a remengeblad, e mo omtok er tirkel mengeblad a ududir a rechad loureor, me a mlakleldil me a rediak a demerir, e mekngit er a rengodech el chad, e diak le medakt er Ngak, ngmelekoi a Rubak er a Ildois.",
                    "Le Ngak a Rubak, Ngak a diak bok ngodech; me kemiu el ngelekel a Jakob a dirkak bo mngemed.",
                    "El molmuut er a sils er aredemmiu e ko mloer cheroid er a llechuk, e dimlak bo moltirakl. Mluut el mer Ngak, mek luut lekoer kemiu, ng melekoi a Rubak er a Ildois. Endi kemiu a melekoi el kmo: Ngaerker aki mobult lekoer kau er ngii?",
                    "Ngsebechel a chad el merechorech er a Dios? E kemiu a mla merechorech er Ngak. Endi ko kmo: Ngera kimla rucherechii er kau? A ongeltacher me a uldars.",
                    "Komla medebeakl er a dellebeakl, le komla merechorech er Ngak, el chimo el beluu.",
                    "Kemiu mngai a rokui el longeltacher el mei er a blil a klalo, mel boerngii a kall er a blik; e moribet er Ngak el kmo, a Rubak er a Ildois a dmung, ngdiak bok bekais lekoer kemiu a tungelelbabeluades, ebo kulechubel a klengeltengat lekong me bolak bobetik er a leboerngii.",
                    "E ngak a mo odikii orakt, leng kau a uchul, meng mo diak lolemall a redechel a chetemem; e mo diak el sebechel a dellemelem el ruebet a redechel ruchei er a temel er a sers, ngdmu Rubak er a Ildois.",
                    "Me a rokui el beluu a mo omekedong er kau el kmo ngeltengat, le kemiu a mo klebokel beluu, ngdmu Rubak er a Ildois.",
                    "A tekingiu a mle mesisiich lomtok er Ngak, a Rubak a melekoi. Endi kemiu a kmo: ngera kimla melekoi lomtok er kau?",
                    "Ko mla melekoi: Ngdiak a belkul dosiou er a Dios, le ngerang mla kudmeklii a doltirakl a llechul, me a dorael mekngit a rengud er medal a Rubak er a Ildois?",
                    "Me chelecha kid omekedong er a remekididai a rengrir el kmo ngdmeu a rengrir; oi, me tirkei el meruul a mekngit a mla mo ungil beserir; oi, me tirkei el melasm er a Dios a diak le mekesakl.",
                    "E solang e tirkel medakt er a Rubak a blechoel dmak el chadecheduch, me a Rubak a kilengei e rirenges; me a babier er a uleklatk a melluches er medal el kirir tirkei el medakt er a Rubak, me tirkei lomdasu er a ngklel.",
                    "Me tir a mo soak, ng dmung a Rubak er a Ildois, mi sel sils el bo kuruul a mo besiichek eak moimakl el di uaia chad el moeklii a ngelekel melsiou er ngii.",
                    "E sola e kemiu a lmuut el mo melilt er a delongelel a kedung me a dengerenger, me a delongelel ngikei el melsiou er a Dios, me ngikei el dimlak losiou."
                ]
            },
            {
                "url": "https://www.lds.org/scriptures/bofm/3-ne/25?lang=pau",
                "number": 25,
                "name": "25 Bliongel",
                "summary": [
                    "A Ongerung el lemei ea rengarbab a rengrir me a redengerenger a mo meseseb el di mo urutel – A Elijah Imuut el mei ruchei er a klou e kengaol sils – Momekesiu er a Malaki 4."
                ],
                "verses": [
                    "Le ka momes, a kelsel a moerngii el mo uaia kleldelel orrangel; me a rokui el mekididai a rengrir, oi, me a rokui el meruul a mekngit, a di mo urutel; misei el sils el mei a di mo melesb er tir, ngmelekoi a Rubak er a Ildois, ng diak bol bechei a rais, me a kal rechelel.",
                    "Endi ekoer kemiu el medakt er a ngklek, a Ngelekel a llemalt a mo mekiis el ngarngii omekchubs er a osbekel; me komong e mo mukerour el uaia ngeask el kerebou er a chelsel onriul.",
                    "Me komo merderd er a remekngit el chad; le tedi mo chab er cheungel a ochemiu er sel sils el bokrellii tiang, ngmelekoi a Rubak er a Ildois.",
                    "Lako mobes a llechul a Moses el mesiungek el kdilung er ngii er a Horeb el kirel a rokui el Israel, lobengkel a llach me a olkelel a tekoi.",
                    "Ka momes, ak mo oderchii el merkemiu a Elijah el profet ruchei er a klou e kengaol sils er a Rubak;",
                    "Meng mo omult a rengrir a rechedam el mo er a rengalk, me a rengrir a rengalk el mo er a redemerir, le lak ak mei eak tomelii er a bluulechad er a dellebeakl."
                ]
            },
            {
                "url": "https://www.lds.org/scriptures/bofm/3-ne/26?lang=pau",
                "number": 26,
                "name": "26 Bliongel",
                "summary": [
                    "A Jesus a mesaod a rokui el tekoi er a kot eluchul el mo er a ulebongel – a re tolechoi me a rengalk a melekoi a mengasireng el tekoi el diak el sebechel meluches – Tirkei el ngara Ikelesia er a Kristo a rokui el tekoi a diosisiu er a delongelir."
                ],
                "verses": [
                    "E chelechang er a lluut me a Jesus bocha lemerek el melekoi aikael tekoi, eng mlo mesaod el mo er a ildois; meng melsaod a rokui el tekoi el mo ertir, a meklou me a mekekerei.",
                    "Meng dilung: Aikang el chedaol llechukl el dimlak molab lobengkemiu, a Edam a mla dmung er Ngak meng kirek el meskemiu; le ngellemesel kmo, ngkirel mo er a ngarmedad el cheroll.",
                    "Meng milsaod a rokui el tekoi, el ngara uchul molmuut er a taem el ngii a mei el ngara klebkellel – Oi, molmuut er a rokui el tekoi el moerngii er bebul a bluulechad, el molmuut er sel rokui el klalou a dimo mosoasech er a kmal mesisiich el kleald, me a bluulechad a mo meiuil el uaia babier, me a ianged me a chutem a mo merek.",
                    "E molmuuter a klou e uriul klebesei el rokui el chad, me a rokui el klebliil, me a rokui el beluu, me a rosisiu a tikingir a mo dechor er medal a Dios e mo er a kerrekeriil er a urerir el kmo, ng mlo ungil me a lechub eng mlo mekngit.",
                    "A blo lungil, eng mo er a okiis er a diak a ulebngelel klengar; endi blo lemekngit, el moer okiis er a dellebeakl; el ngara oucherbitang, a tang a ngara tael chimad me a chimong a ngara bitael chimad, loltirakl er a chubechub, me a llemalt, me a klechedaol el ngii a ngar er a Kristo, el mle ngar ruchei er a bluulechad.",
                    "E chelechang eng diak el sebechel meluches er a chelsel tiael babier a tang er a dart el tiud er a tekoi el Jesus a merael lullisechakl er a rechad.",
                    "Endi a tibereberk el kloklel a Nephi a ngarngii a betok er a ikel tekoi lullisechak er a rechad.",
                    "Me a ikael tekoi a blakluches, el ngii a di sesei er a ikel tekoi el Ngii a ullisechakl er a rechad; me ngak a liluches leng mle soak a lluut el mei er tirkael chad el loeak a reIsentael, loltirakl a tekoi el dilung a Jesus.",
                    "Me sei el lengai a ikang, el ngii a klou a ultutelel me lengai, a kot el mo melasm a klaumerang er tir, ea lsekum etir a mo oumerang aikael tekoi, ea lmuut el meklou el tekoi a mochu chemolt er tir.",
                    "Ea lsekum eng diak bo loumerang aikael tekoi, ea lmuut el meklou el tekoi a mo moreked el kirir, el mouchul a dellebeklir.",
                    "Kamosang a leko kmochu meluches ngii el rokui el blotk er a tibereberk el kloklel a Nephi, endi Rubak a dimlak lekengei, e dilungi ak mo melasm er a klaumerang er a rechedak.",
                    "Me a leuaisei e ngak el Mormon a molmuches a tekoi el Rubak a mla dmung er ngak. Me chelechang e ngak el Mormon a mo merekui a tekingek, e mo melemolm el meluches a tekoi el mla medung el merngak.",
                    "Misei a uchul eng soak chobo modengei el kmo, a Rubak a merang el lulsisechakl er a rechad, el mle edei el klebesei; ea uriul er sei, eng mle betok el blelcholt er tir, e melliud a blauang el betok el time, e meltelat er ngii emelsterir.",
                    "Eng liluut me ngullisechakl el milngedereder el mo er a rengelekir a rildois el dullekoi ertir, e kildoked a chururir mete millekoi er a redemerir a betok el meklou e mengasireng el tekoi, el lmuut el meklou er a ikel ngii a ulecholt el mo er a rechad, Ngii a kildoked a chururir meng mlo sebechir el melekoi.",
                    "Eng liluut me a uriul er a lengasech el moer babluades – er a ongerung er a ble lochotii er tir, el luut el mo er a Edam, ruriul er a lomekungil er a rokui el smecher er tir, me a resechudel er tir, e milok a mederir a remiko, e ngilai a tengetel a dingerir a remle mechad, e mirruul er a rebetok el moungil er a delongelir, e ulekisii a chad er a kodall, e ullisech a klisiichel moer tir, e ngilasech el mo er a Edam–",
                    "Me chelecha, bocha le klukuk, ea rildois a mlo mechudel mlo dmak, me te mlo dul lomes e chorrenges er tirkael ngalk; oi, a remekekrei el ngalk a ulebok a ngerir el millekoi a mengasireng el tekoi; ea tekoi lullekoi a mle mekull el dimlak le kirel a ngii di le chad el meluches.",
                    "Me chelecha lluut ea roderuchel el mlengilt er a Jesus a mocha omuchel er seikid el taem el mo melecholb e olisechakl er a iltekngir a rechad el mlei ertir; me a iltekngir a remlo metecholb er a ngklel a Jesus a mlo mui er a Edaol Reng.",
                    "Mete betok er tir a miles e rirenges a betok el diak le mechedereder el tekoi, el mle mekull el dimlak le kirel meluches.",
                    "Me tullisechak e mlengedereder el mo er a tang me a tang; me a rokui el tekoi a dimle tabesul er a deklongelir, a rokui el chad el di mle melemalt omerellir el mo er a tang me a tang.",
                    "Me a lluut ete mlo meruul a rokui el tekoi el Jesus a dilung er tir.",
                    "E tirkei el mlo metecholb er a ngklel a Jesus a mlo mokedong el ikelesia er a Kristo."
                ]
            },
            {
                "url": "https://www.lds.org/scriptures/bofm/3-ne/27?lang=pau",
                "number": 27,
                "name": "27 Bliongel",
                "summary": [
                    "A Jesus a dmung er tir me lomekedong er a Ikelesia er a ngklel – A urelel me a chodersel a tngakireng a uldekial a ungil chais er ngii – A rechad a kirir el mo ouuchel a rengrir er a kenterir e mo metecholb meng mo sebechir el mo mechedaol er a Edaol Reng – Tir a kirir el di mouaia Jesus."
                ],
                "verses": [
                    "Eng luuta me a roderchelel a Jesus er a lorael lolsisechakl a tekoi el rirenges e miles, e mellecholb loba ngklel a Jesus, eng dilubech me a roderuchel a mlo mechudel mlo dmak e mesisiich el meluluuch e olsengerenger.",
                    "Ea Jesus a liluut el mloechotii er tir, le te melluluuch el mo er a Edam loba ngklel; me a Jesus a mlei el me dechor er a delongelir, e dilur tir: Ngera somiu el bokbeskemiu.",
                    "Me te diluer ngii: Rubak ngsomam chomochotii er kemam a ngakl el kibo momekedong er tiael ikelesia; leng ngarngii a klautitekangel er a delongelir a rechad el kirel tiael tekoi.",
                    "Me a Rubak a diluertir: ngklemerang, ngklemerang me ak melekoi er kemiu, ngera uchul me a rechad a mengeremrum e kautitekangel el kirel tiael tekoi?",
                    "Ngdirkak monguiu a ngara llechukl el kmo, ngkiriu el nguu a ngklel a Kristo el mo ngkliu, el ngii a ngklek? Leng tiaikid el ngakl chobo mokedong er ngii ruriul klebesei;",
                    "E ngikei el monguu a ngklek el mo ngklel e outekangel mo er a ulebongel, ngikei a mo suobel er a uriul klebesei.",
                    "Miseia uchul me a ngii dile ngerang chomoruul, bo moruul er ngii loba ngklek; me a leuaisei e komo omekedong er a ikelesia er a ngklek; e mo omekedong er a Edam loba ngklek, meng mo omekngeltengat er a ikelesia le ngak a uchul.",
                    "Meng mekerael ikelesia er ngak a lak lokodongall er a ngklek? Le lesekum a ikelesia a mo okedongall er a ngklel a Moses, eng mo ikelesia er a Moses; me a bo lokodongall er a ngklel a chad eng mo ikelesia er a chad; endi bo lokodongall er a ngklek e ngii a ikelesia er ngak, alsekum eng tir a dechor er a bebul a ungil chais er Ngak.",
                    "Ngklemerang me ak melekoi er kemiu, kemiu a dechor er a ungil chais er Ngak; me a leuaisei e komo omekedong a ngii dil tekoi el momekedong loba ngklek; me a leuaisei alsekum ko mo omekedong er a Edam el kirel a ikelesia, alsekum ko mo obang a ngklek, a Edam a mo orrenges er kemiu.",
                    "Ea lesekum a ikelesia dechor er bebul a ungil chais er Ngak, ea Edam a mo olecholt a urerel er a chelsel.",
                    "Endi alsekum eng diak le dechor er bebul a ungil chais er Ngak, e bai dechor er bebul a urerir a rechad, me a lechub eng bebul a urerel a diablong, eak subedemiu er a klemerang, ngmo telkib el taem el lengarngii a deuelreng er a urerir, endi lorael moel mo er a ulebongel e te mo muukel e obidokl el mo er a ngau, el ngii a dikea rolel luut.",
                    "Le urerir choltirakl er tir, le ngurerir a uchul me te mo muukel; me bom debedebek a tekoi el blakdung er kemiu.",
                    "Kamosang, ak mla meskemiu a ungil chais er Ngak, me tiakidungil chais el blakbeskemiu, el kmo Ngak a mlei er a bluulechad el me meruul a soal a Demak, le Demak a ulderchak.",
                    "Ea Demak a ulderchak me ak mo mekider el moer bebul a krus; me a uriul er a blakmekider el moer bebul a krus, e bol sebechek el mengideb er a rokui el chad el mer Ngak, meng uaingak el mlekider er a rechad el moer bab, me a rechad a kirir el mo mekider el moerbab leng Edam, el mo dechor er medak e mo mukerrekeriil kirel a urerir, el kmo ngmle ungil me a lechub eng mle mekngit–",
                    "Meng tiaikid a uchul ak mlo mekider el moerbab; miseia uchul ngokiu a klisiichel a Edam eak mo mengideb er a rokui el chad el mer Ngak, me bol mukerrekeriil el kirel a urerir.",
                    "Meng diak boliit, el ngikei el mo ouuchel a rengul er a kentil e mo metecholb er a ngklek a mo mui; ea loutekangel mo er a ulebongel, kamorrenges, ngii a bokdung klikiid er medal a Demak er sel sils el bokdechor loukerrekeriil er a bluulechad.",
                    "E ngikei el diak loutekangel mo er a ulebongel, ngikei ngii a mo muukel e obidokl el mo er a ngau, el ngii a modiak chiolel a luut ertir, leng ngellemalt er a Edam a uchul.",
                    "Me tiaikid a tekoi el Ngii a mla mesterir a rengalk el chad. Me tiaikid a uchul eng di mo mecherrungel a tekoi le blaldung, e Ngii a diak lomulak, leng di mo mecherrungel a rokui el tekingel.",
                    "E diak a kikiongel tekoi el mo soiseb er a rengedel; miseia uchul eng diak a mo soiseb er a ulengellel di merekmo tirkei el mla smilek a bilir er a resechek, leng klaumerang ertir a uchul, me a uuchelreng el kirel a rokui el kenterir me a mesisiich el klaumerang ertir el mo er a ulebongel.",
                    "Chelechang e tiakid a llach: Bo mouuchel a rengmiu e rokui lulebongel er a bluulechad, e mei er Ngak e bo metecholb er a ngklek, me bo mechedaol er a ngeiul Edaol Reng, me bol sebechem el dechor el klikiid er medak ruriul klebesei.",
                    "Ngklemerang, ngklemerang me ak melekoi er kemiu, tiaikiaungil chais er Ngak; me kemiu a medengei a tekoi el kiriu el meruul er a ikelesia er Ngak; le ureor el bla mosekak el meruul, bo moruul el direk, le aikei el bla mosekak el meruul, aikei chobo moruul;",
                    "Me a leuaisei alsekum e komo meruul aikang el tekoi e komo ngeltengat, le komo mekider el moerbab er a uriul klebesei.",
                    "Mluches a tekoi el blamues e remenges, dibo bechei aikel blul.",
                    "Mluches a urerir tirkael chad el mo duubech, el di uaia ikei el dimla meluches, el kirel a mla morngii.",
                    "Le kamosang, ngultuir er a babier el mla meluches, me a mo meluches, e tirkael chad a mo mukerrekeriil, leng mo choeak ngii ea urerir a mo chemolt el mo er a rechad.",
                    "E kamosang, a rokui el tekoi a di mla meluches er a Edam; me a leuaisei eng mo ultuil er a babier el mo meluches, ea bluulechad a mo mukerrekeriil.",
                    "Ko medengei el kmo kemiu a mo oukerrekeriil er tirkael chad, loltirakl a tekoi el bok beskemiu el mo melemalt. Me a leuaisei eng ngerang el teletelel a chad a kiriu el mo uaingii? Ngklemerang me ak mesubed er kemiu, komdi mo uaingak.",
                    "Chelechang ak mo er a Edam. Meng klemerang me ak melekoi er kemiu, ngii dile ngerang el bo molengit er a Edam loba ngklek a mo modars er kemiu.",
                    "Me a leuaisei e molngit me bomngai, e molengod me bo lobkais lekoer kau; le ngikei el lolengit a ngmai; me ngikei el melengod a bolobkais.",
                    "E chelechang e bo modengei, a diul a renguk a klou, el mla momui leng kemiu a uchul, me a direk el tiael tel cheroll; oi, me a Edam meng direk loldeu, me a direk el rokui el chedaol anghel, leng kemiu me tiaikid el tel cheroll; leng dirkak er tir a remiid.",
                    "Kamosang, ngsoak chobo modengei; lek melekoi er chelechang el kirir tirkei el ngar er chelechang el tel cheroll; meng dirkak er tir a remiid; meng tir a uchul e Ngak a mui er a deuelreng.",
                    "Endi kamosang, ngmekngit a renguk, le ongeuang el tel cheroll er ruriul er tiaikid el tel cheroll, le tir a mechetakl el moer chengelel, el diuaia ngalk er a diak a ulebengelel dellebeakl; letir a mo oltrau er Ngak el kirel a silber me a kirel a kolt, me a kirel a ikei el sebechel metemall er a charm me a remerechorch sebechir lomeruud e merechorch. Misei el sils e Ngak a mo oldingel er tir, el mongmai a urerir el kmed er bebul a bterrir.",
                    "Eng luuta me a Jesus er a bocha lemerek aikael tekoi eng millekoi el mo er a roderchelel: Bomsiseb er a melemalt el siseball; leng melemalt a tungelel e chibutek a rael lomerkael mo er a klengar, me te mekesai a mo metik er ngii; endi ngmeteu a siseball, e klou a rael lomekrael mo er a kodall, mete betok a mo merael er ngii, eng merema iilkolk meng dikeael sebechel a chad loureor."
                ]
            },
            {
                "url": "https://www.lds.org/scriptures/bofm/3-ne/28?lang=pau",
                "number": 28,
                "name": "28 Bliongel",
                "summary": [
                    "A tetiu er a Retruich me a terung a sorir me te ngiluu a kengei er a blingelir er a chelsel a rengedel a Kristo sel lemad – Are tedei el rechedal a Nephi a sorir me te ngiluu a klisiich el diak lemad, e di mo ngar er a bluulechad el di merekmo Jesus a lluut el mei – Tir a mlengai el mo er a ianged e miles a tekoi el mekull a louchais, elechang e tolisechakl er a delongelir a rechad."
                ],
                "verses": [
                    "Eng luutang me a Jesus er a lemerekong el melekoi aikael tekoi, eng milkingang el mo er a roderchelel loudertang er tir el kmo: Ngera somiu er Ngak ruriul er a kurael mo er a Demak?",
                    "Meng tir rokui el millekoi, endi tirkei el tedei a dimlak, el kmo: Kemam a somam el sel kibla bomturk er a rekil a chad, me a chosisecheklam el bla beskemam a mocha er a ulebngelel, e kidi mereched el mei er kau er a rengedem.",
                    "Meng diluertir: Kom ngeltengat leng somiu tiaikid er Ngak; me a leuaisei e sel bocha lokeuid me a erung a rekmiu e komei er Ngak er a rengedek; me komo metik er a ulengull lobengkek.",
                    "Me a bocha lemerek el melekoi er tir, eng mileltii el mochemau tirkael tedei, e millekoi er tir: Ngera somiu a bokrellii lekoer kemiu sel blakbo er a Edam?",
                    "Meng mlo mekngit a rengrir leng dimlak el sorir el melekoi er Ngii a tekoi el mle sorir.",
                    "Meng diluer tir: Kamosang, Ngak a di medengei a uldesuiu, me kemiu a somiu a tekoi el John, el betik er a renguk, el lulbengkek er a kulisechakl, ruchei er ak mengerd el moerbab er a re chiJews, a mle soal er Ngak.",
                    "Me a leuaisei e kolmuut el ngeltengat, leng modiako bomchermiia kodall; endi kobai mo kiei el mo mes a rokui lomerellel a Edam el mo er a rengalk el chad, el di merekmo rokui el tekoi a mo mecherrungel el di motireklii a uldesuel a Edam, er sel kmei er a klebkall er Ngak loba klisiichel babeluades.",
                    "E diako bomcheremiia rengelel a kodall; endi sel kmei er a klebkall er Ngak e kemiu a di obult er a ditael busechmad el el ngaer a ngarngii a ulebngelel klengar el mo er a diak a ulebngelel klengar; e sola eko mo ngeltengat el ngar er a rengedel a Demak.",
                    "E lmuut meng diako bomeringel er tiang el klengar er a tech, me a lechub el klengit el reng, endi merekmo kirel a kentil a bluulechad; ea ikang er rokui a Ngak a meruul le sel tekoi el kemiu a somiu er Ngak a uchul, le kemiu a somiu el melai a delbengir a rechad el mei er Ngak, er a dirkel dechor a bluulechad.",
                    "Meng tiaikid a mouchul e kemiu a mo nguu a cherrengelel a deuelareng; me komo dengchokl er a rengedel a Demak; oi, a deuelareng er kemiu a momui, el di uaia bla lebeskak a Edam el mui el deuelareng; me komdi mo uaingak, le Ngak a di uaia Edam; me a Edam me Ngak a ditang;",
                    "Me a Edaol Reng olecholt er a Edam me Ngak, me a Edam a mesterir a rengalk el chad a Edaol Reng, le Ngak a uchul.",
                    "Me alluut ea Jesus rael delang aikael tekoi, e ngoudertang el merutech er tir loba chimal, el di mlo medechel tirkei el tedei el di mo kiei, e sola engii a ririid.",
                    "Ea lomes, ea ianged a ulebkais, e tir a mlengai el mo er a chelsel babeluades e miles e ringes a diak le mechedereder el tekoi.",
                    "Meng mle mekull er tir el diak lolekoi, me a lechub e lengiluu a klisiich el mo sebechir el melekoi a tekoi el lules me a le rirenges;",
                    "E dimlak lodengei el kmo tullab a bedengir me a lechub eng dimlak; endi tir a lomdasu eng ko er a di uaia le blolngodech, e tulebult el ngar tiang el bedenged er a tech el mo er a diak bol mad el teletael, meng mlo sebechir lotekau a blekeradel er a Dios.",
                    "Eng luutang mete mlo olisechakl er a bluulechad; endi dimlak lolisechak a tekoi el rirenges me a lules, le llach el lengilai er a babeluades.",
                    "Me chelechang, kele te mo mad me a lechub eng diak bol mad, er sel sils er a bol mengodech, ngdiak kudengei.",
                    "Endi aikakid a kudengei loltirakl a rekord el mlaerngii, te mirrael mo er a rokui el beluu, e ullisechak el mo er a rokui el chad, el mlengideb er a rebetok el mo er a ikelesia el mloeumerang osisecheklir; el mellecholb er tir, me tirkei lildisir el mlo metecholb a mlo nguu Edaol Reng.",
                    "Me te mlechesimer er a kelebus er tirkei el dimlak le chad er a ikelesia. Ea kelebus a dimlak el sebechel lorreked er tir, leng di ulebriid er a belngel.",
                    "Me te ulebidokl el mo er a chelsel a kliokl el chutem; endi te mirruud a chutem loba tekingel a Dios, meng klisiichel auchul me tir a tilobed er a medeldelechel a bluulechad; meng mlo diak el sebechir el kmiis a dmolech el kliokl el mo orreked ertir.",
                    "E edei el lobidokl er a chelsel a blil a ngau e dimlak le mekesakl.",
                    "E erung lobidokl er a chelsel a blil a teblik el charm; ea domes, e tir a bai mlo ousekool aikael charm el di uaia kekerei el ngalk loba dirketmut el ngelekel a sib meng dimlak le metemall.",
                    "Malluut ete mlo er a dlongelir a rokui el chad er a Nephi, e ullisechakl er a ungil chais er a Kristo me tulebult el mo er a Rubak, e mlo modak er a ikelesia er a Kristo, me a rechad erisel telcheroll a mlo ngeltengat, loltirakl a tekingel a Jesus.",
                    "Me chelechang e Ngak el Mormon a mo merekui a tekingek el kirel a ikang el tekoi el telkib el taem.",
                    "Kamosang, Ngak tiang el leko kmochu meluches a ngeklir tirkei el diak bol cheremii a kodall, endi Rubak a ulekebai; meng diak bo kuluches er tir, leng tir a berrotel er a bluulechad.",
                    "Endi kamorrenges, ngak a mla mesterir, lete mla me cholisechakl er ngak.",
                    "Me kamosang, tir a mo teloi er a reIsentael, ea reIsentael a diak bolodengelterir.",
                    "Tir a direk el motloi er a re chiJews, ea re chiJews a diak bolodengelterir.",
                    "Meng diak boliit el sel bolungil er a Rubak er a klemedengei er Ngii, e tir a mo olisechak er a reberriid el kebliil er a Israel, me a rokui el beluu, me a rekauchad, me a rechad el mengedecheduch a kakerous el tekoi me a redi chad, e mo melai er a delongelir, a rebetok el chad el mei er a Jesus, meng mo melemolm aikel sorir, me a dirrek el uaisei leng klisiichel a Dios lomult a reng el nga er tir.",
                    "Metir a di uaia reanghel er a Dios, me a lsekum e te meluluuch el mo er a Edam loba ngklel a Jesus, eng sebechir el mo chemolt er a ngii dilechad el tir a sorir.",
                    "Me a leuaisei eng meklou e mengasireng el lurreor a mo mekedmokl er tir, ruchei er a klou el mei el sils el rokui el chad a kirir el mo dechor er medal a kingall er a kerrekeriil er a Kristo.",
                    "Oi, me a delongelir a reIsentael a moerngii a meklou e mengasireng lurreor el mo mekedmokl er tir ruchei er a kerrekeriil sils.",
                    "Alsekum ko molab a rokui el llechukl el ngarngii a teletelel a rokui el mengasireng lurrelel a Kristo, e kemiu a mo loltirakl a tikingel a Kristo, ked medengei el kmo aikang el tekoi a kmal merang el moerngii.",
                    "Malii er ngikei el diak bolorrenges a tikingel a Jesus, me a direk el tirkel bla lolilt e oldurch el moer tir; le ngikei el diak lekengei a tikingel a Jesus me a tikingir tirkei el bla lodurech er tir a diak le kengei er Ngii; misei eng mo diak le ngititrir ruriul klebesei.",
                    "Meng bai moungil er tir a lemlak le mechell. Le chomomdasu eng sebechem el lodikii a llemalt el ngara mla metemall a rengul el Dios, el mla merderd er a ocherir a rechad, me bolsebechel moerngii a rolel a mo suobel?",
                    "Me chelechang e kamosang, aikei el kullekoi el kirir tirkei el Rubak a mellilt, oi, tirkei el tedei el mlengai el mo er a ianged, el diakudengei el kmo te mlo mekikiid er tiael momad el bedenged el mo er a dikea el lemad el bedenged–",
                    "Endi kamosang, tia er a kulluches, eak mla oker er a Rubak, meng mlachotii el mei er ngak el kmo ngkirel moerngii a mo mengodech er a bedengir, le lak eng mo kirir el mo chormii a kodall;",
                    "Me a leuaisei, ea rolel eng modiak lecheremii a kodall, ngkirel moerngii a ngodech el mekedmokl el kirel a bedengir, meng mo diak bol meringel me a kal bol mekngit a rengrir, el di merekmo kirel a kentil a bluulechad.",
                    "Chelechang e tiaikid el mlo ngodech a diak leuai sel moerngii a uriul klebesei; endi ng mloerngii a mo ngodech er tir meng mo diak a klisiichel a Satan er tir, meng modiak longitikaik er tir; metir a mlechedaol er a tech, me te mlochedaol, me a klisiichel a bluulechad a modiak el sebechel lorreked er tir.",
                    "Me tiaikid el teletael a le blaerngii el molmuut er a kerrekeriil sils er a Kristo; misel sils etir a monguu a klou el mengodech, e mo mengai el mo soiseb er a rengedel a Edam el dikeael lluut el tuobed, el mo kiei lobengkel a Dios el diak a ulebngelel nga er a ianged."
                ]
            },
            {
                "url": "https://www.lds.org/scriptures/bofm/3-ne/29?lang=pau",
                "number": 29,
                "name": "29 Bliongel",
                "summary": [
                    "A chomerolel a Book er a Mormon el mei olangch el kmo Rubak a mla chomuchel mo mengudel er a Israel e mo urrengelii a telbilel – Tirkei el mo choltngakl er a uriul klebesei locholt me a sengk a mo medebeakl."
                ],
                "verses": [
                    "Me chelechang e kulekoi er kemiu el kmo, sel bo lesa el ungil er a Rubak er a klemedengei er Ngii el kmo aikael tekoi a merekung er a reIsentael loltirakl a tikingel, e sola ekemiu a mo medengei el kmo a telbiil el Edam a kiltmeklii lobenterir a rengalk er a Israel, kirel olutel a beluu el blingelir, a omchelang el mo mecherrungel.",
                    "Me komo medengei el kmo a tikingel a Rubak el meldung er a rechedaol profet, a rokui el dimo mecherrungel; meng diak le kirem el melekoi el kmo, a Rubak omekieud er a lemei er ngii el mo er a rengalk er a Israel.",
                    "Me kele momdasu er a rengum el kmo a tekoi el meldung a diak a belkul, le kamosang, a Rubak a mo lmatk a telbilel le kildmokl el mo er a rechedal er a blai er a Israel.",
                    "Me se el bomues aikang el tekoi el mei er a dlongeliu, eng dikea belkul molechibmedemiu er a loruul a Rubak, le saider er a llemalt er Ngii a nga er a kadekmel a chimal; me kamosang, sei el sils alsekum komo cholechibmedemiu er a loruul eng mouchul eng mo moiit er kemiu.",
                    "Alii er ngikei el mo chochebir a medal er a loruul a Rubak; oi, alii er ngikei el mo otdngeklii a Kristo me a urerel.",
                    "Oi, alii er ngikei el mo oltngakl ocholt er a Rubak, e mo melekoi el kmo a Rubak a dikea loureor lousbech ocholt, me a ulaoch, me a lechub eng sengk, me a lechub eng tekoi, me a lechub elome kungil, me a lechub el klisiichel Edaol Reng!",
                    "Oi, alii er ngikei el mo melekoi rise el sils, losiik a klisiich, meng kmo, ngdiak el sebechel moerngii a tekoi el chelid el uaia lurruul a Jesus Kristo; le ngikei el mousbech el uaisei a mouaia ngalk er a diak a ulebengelel dellebeakl, el kirir eng dikea chubechub loltirakl a tekingel a Kristo!",
                    "Oi, meng dikea belkul e molechib me a lechub emoutnged, me a lechubmoucharm er a re chiJews, me a lechub e ngii dil lulechell er a blai er a Israel; le kamosang, a Rubak, a lotkii a telbilel moer tir, meng mo meruul el moer tir loltirakl aike el bla lekengei.",
                    "Miseie kele bomousbech el kmo, ngsebechem el meltii a kadekmel a Rubak el mo er a katrul, me bolak el lemolem a tikingel el mo otirakl a tebiil el Ngii a dilung el mo er a blai er a Israel."
                ]
            },
            {
                "url": "https://www.lds.org/scriptures/bofm/3-ne/30?lang=pau",
                "number": 30,
                "name": "30 Bliongel",
                "summary": [
                    "A uriul klebesei el Isentael a nguu a llach el kirir el mo ouuchel a rengrir er a kenterir e mei er a Kristo e mo ulecherangel lobengkel a blai er a Israel."
                ],
                "verses": [
                    "Morrenges, E kemiu el Isentael, e mrenges a tikingel a Jesus Kristo, el Ngelekel a di ta el ngar el Dios el blaldung er ngak el kirek el melekoi el kiriu, le kamosang, ngmillekoi er ngak el kirek el meluches el kmo:",
                    "Mobult kemiu el rokui el Isentael moer cheroid er a mekngit el teleteliu; e bomouuchel kirel a mekngit lomerelliu, me a blulekngiu, me a omengeblad er kemiu, me a laokreng er kemiu, me a berotel el klekikiongel, me a bleob er kemiu, me a romekeuad er kemiu, me a rouelai er kemiu, me a chelechei er kemiu, me a klautok er kemiu, me a rokui el mekngit me a klekikiongel, e mei er Ngak, e bo metecholb er a ngklek, me bol sebechemiu el nguu a ngbetel a kentmiu me bomui er a Edaol Reng, me bo mulcherangel lobenterir a rechedak el tir a blai er a Israel."
                ]
            }
        ],
        "summary": [
            "Ea Helaman a mle ngelekel a Nephi, el mle ngelekel a Alma, el mle ngelekel a Alma el lulechellel a Nephi el mle ngelekel a Lehi el tilobed er a Jerusalem er a kot el rak er a bo lorredel a Sedekia el King er a Judah."
        ],
        "text": null
    },
    {
        "url": "https://www.lds.org/scriptures/bofm/4-ne/1?lang=pau",
        "id": "4-ne",
        "full_localized_name": "4 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/4-ne/1?lang=pau",
                "number": 1,
                "name": "Chapter 1",
                "summary": [
                    "A rechedal a Nephi me a rechedal a Laman a rokui lulebult el mo er a Ikelesia er a Kristo – A rokui el tekoi a dimle ta besul er a dlongelir, el meruul a tekoi el chelid, e mloungil beserir er a beluu – Uriur er a erung el dart el rak, tulebii, me a mekngit, me a blulak, el ikelesia, me a omekcharm a mlorngii – A uriul er a edei el dart el rak ea rechedal a Nephi me a rechedal Laman a di dengerenger kung – A Ammaron a mart a chedaol rekord."
                ],
                "verses": [
                    "Eng liluut er a bocha lemerek okedei me a euang el rak, me a direk el okedei me a eim, me kadosang, a roderchelel a Jesus a mla muchel a ikelesia er a chelsel a rokui el beluu el meliuekl. Me a ildois el mle er tir, e merang el mlo mekngit a rengrir er a kenterir, e miltecholb er a ngklel a Jesus; a direk el mlonguu Edaol Reng.",
                    "Me a lemerema okedei me a ongelolem er a rak, a rechad a di rokui elmlabult el mo er a Rubak er bebul a rokui el beluu, luldimukl er a rechedal a Nephi me a rechedal a Laman, e dimlak a klautok me a klautitekangel er a dlongelir, me a rokui el chad a mirruul a llemalt el mo er a tang me a tang.",
                    "Edi mle ta besul a rokui el tekoi er a delongelir; me a uchul eng dimlak a chebuul me a merau, a sibai me a remimokl el chad, tir a bai rokui el di mlo mimokl, mellai er a sengk er a babeluades.",
                    "Me a lluut el direk el merekong okedei me a euid el rak, eng dirke mellemolm el ngarngii a budech er a beluu.",
                    "Meng mlarngii a meklou me a mengasireng lurreor el lurruul a roderchelel a Jesus, el mlo elmong me te mlo omekungil er a resmecher, e olkiis er a remlamad, e mirruul er a rechitechut el mlo merael, me a remeiko a ngilai osngir, me a remechad a mlo orrenges; me a rokui el teletelel a tekoi lechelid a lurruul er a dlongelir a rengalek el chad; e dimlak a ngodech lulebang el meruul a tekoi lechelid, ndi mle tang le ngklel a Jesus.",
                    "Me tiaia mlo rekil okedei me a eai el rak, me a direk el okedei me a etiu el rak, me a okeuang me a tang, me a okeuang me a erung, oi, el mlollmuut er a okeuang me a etiu el rak al merekong, me a direk el okeim me a tang, me a okeim me a erung; oi, e direk el mlollmuut er a rekil a okeim me a etiu el rak.",
                    "Me a Rubak a mlo omekngeltengat er tir el mlo uldirkork er a chelsel a beluu; me te mloel liluut el mo mekedechor a meklou el beluu er a le blarngii aikel milseseb el beluu.",
                    "Oi, el molmuut er sel klou el beluu er a Zarahemla a lliluut el mekedecherur.",
                    "Endi betok el beluu a rirechorch, meng dimle ralm a ngarngii, meng dimlak el sebechir el kudmokl.",
                    "E chelechang, kamomes, ngliluut me a rechedal a Nephi a liluut el mo mesisiich, e mirrael kmal mle mereched el mlo obdois, e mirrael kmal mlo beches e ungil chad.",
                    "Meng mlorngii a chebechiil, me a chomerenged el chebechiil er tir, e mlo ngeltengat loltirakl a betok el telbiil el Rubak a diluer tir.",
                    "E merekong el dimle keael lluut el mo oltirakl omeruul me a ruoll er a llach er a Moses; ebai mirrael loltirakl a llach el lengilai er a Rubak er tir e Dios er tir, el melemolem lolsengerenger e meluluuch, el blechoel me er ongdibel el dmak el meluluuch e orrenges a tikingel a Rubak.",
                    "Malluut eng mlo diak a klautok er a dlongelir a rokui el chad er a bek el beluu; endi mlarngii a meklou el tekoi el chelid el mloerngii er a dlongelir a roderchelel a Jesus.",
                    "Me ngengelekla okeuid me a tang er a rak, me a direk el okeuid me a ongerung er a rak, el luutang el mochang er a rekil okeuid me a ongetiu er a rak; oi, el direk el engelekla dart el rak, me a roderchelel a Jesus lullilt er tir a mla merael mo er a baradis er a Dios, el baidi mlo tirkei el tedei el dimlo kiei; e mloerngii a rebebil er a roderuchel el mlechedaol mlo omtechei er tir, me a direk el betok er sel telcheroll a mlo nguemed.",
                    "Eng luutang meng mlo diak a klautok er a beluu, le beltik el reng er a Dios a mle kiei er a rengrir a rechad.",
                    "Meng dimlak a chelechei me a kal klakoad, me a ka luldikel, me a ka laokreng, me a ka lomengeblad me a ka omekeuad, me a ka ngii dil tekoi er a deleboes; meng dirkak a rengodech el chad el mla er a deuelreng el uaitir er a dlongelir a rokui el chad el mla obeob er a chimal a Dios.",
                    "Ngdimlak a re merechorech, me a ka romekeuad, me a lechub el blarngii a rechedal a Laman, me a ka di le ngodech el cheldebechel; te bai dimlo tang el ngelekel a Kristo, el telchull er a mo er a rengedel a Dios.",
                    "Eang tir a merang el ngeltengat! Le Rubak a ulemekngeltengat er tir er a rokui loruul; me te mlo ngeltengat e melleketek el mlo lmuut er a rekil a dart me a ongetruich er a rak; me a kot el telcheroll er a temel a Kristo a mla mo nguemed, e dimlak a klautok er a chelsel a beluu.",
                    "Malluut ea Nephi, el ngii a ulebang tiang el uriul el rekord, (el ngii a mla er a bebul a tibereberk el kloklel a Nephi) a mlad, ea ngelekel Amos a mlo omtechei er ngii lomtebechel; meng dirrek el kiltmokl er bebul a mliliut el rekord Nephi.",
                    "Me ngulbang el okai me a euang el rak e dirke mlarngii a budech er a beluu, endi te mlarngii adi mekesai el chad el mlo omtok er a ikelesia e mlo choungakl er a ngakl el rechedal a Laman; misei eng mlo omuchel luutang el moerngii a rechedal a Laman er a chelsel a beluu.",
                    "Malluut ea Amos a direk el mlad, (meng mle dart me a oketiu me a euang el rak er a lemei a Kristo) me a ngelekel el Amos a mlo omtebechel a rekord lomtechei er ngii; e direk el kiltmokl er bebul a mliliut el rekord er a Nephi; e dirrek el melluches er a chelsel a babier er a Nephi, el tiakid el buk.",
                    "Me ng chengelekla erung el dart el rak; me a ongerung el telcheroll a mla kaimekmad el di mekesai ku kiei.",
                    "Me elechang e ngak el Mormon, a soak chobo modengei el kmo a rechad a mla mo chobdois, el di berriid kung er bebul a beluu er rokir, el kmal mla mo imong el merau le ngeltengetir er a Kristo.",
                    "Me chelecha tiael erung el dart me a ta el rak, eng mocha omuchel mo erngii er a delongelir tirkei el mlo mekikidai a rengrir, lulubail a meringel a cheral bail, me a bek el bedengel a meringel a cheral ngisel a chesiuuch, me a ungil kloklel a bluulechad.",
                    "Miseikid el taem el mong ea kloklir me a lulusbech a mlo diak el ta besul er a delongelir.",
                    "Mete mocha blibii el mo er a kakerous el chelechad; e mocha omekedechor a ikelesia er tir losiik a uchul omengerker, e mocha oltngakl er a merang el ikelesia er a Kristo.",
                    "Ma lluut er a rekil erung el dart me a ongetruich er a rak eng mle betok a ikelesia er a chelsel a beluu; oi, ngmle betok el ikelesia melekoi el kmo tir a medengelii a Kristo, endi tuletngakl a betok el teletelel a ungil chais er Ngii, el mloel mong me te kilengei a betok el mekngit, e mlo oldars aikel mle chedaol el mong er ngikei el mekull a bo lolai leng mle dengerenger.",
                    "Me tiang el ikelesia a di merrael kmal mlo klou el mekngit a uchul, me a tang er a uchul a klisiichel a Satan el mlo el oreked a rengerir.",
                    "E liluut el mlarengii a ta er a ikelesia el luletngakl er a Kristo; e mlo melemall er a merang el ikelesia er a Kristo, le klengariou el reng me a klaumerang er tir er a Kristo; mete mle chetirir le betok el tekoi el chelid a dilubech er a delongelir.",
                    "Mi seia, mle uchul e tir a mlo obang a klisiich el mo er a roderchelel a Jesus el kiliei lobenterir, me te mlengelebus er tir, endi klisiichel a tikingel a Dios el mla ertir, me a kelbus a di ulebriid er a belngel, e tir a mirrael meruul a meklou el mengasireng er a delongelir.",
                    "Endi a rechad a dimlo chokor aikang el rokui el tekoi lechelid, e mlo medecherecher a rengrir, e mlo osiik cheldechulel a kodellir, el di uaia re chiJews er a Jerusalem el mlosiik a kodellel a Jesus, loltirakl a tekingel.",
                    "Me tulmidokl er tir el mo er a chelsel a blil a ngau, e tir a mle tuobed el dimlak le mekesakl.",
                    "E tir a direk lulmidokl er tir er a blil a tebelik el charm, e tir a ulsekool aikael teblik el charm el di uaia ngalk loba ngelekel a sib; me te tilobed er a delongelel e dimlak le mekesakl.",
                    "Endi a rechad a bai mlo medecherecher a rengrir, le te mlechedereder er a rebetok el priest me a reblulak el profet el mo mekedechor a betok el ikelesia, e meruul a betok el teletelel a mekngit. Me te ulemekoad er a rechedal a Jesus; endi rechedal a Jesus a dimlak lobult e longelebed. Mete mlechudoud er a ngesonges el klemedengei me a mekngit, er a rak el mo er a ta er a rak el mol mocha merek erung el dart me a okedei el rak.",
                    "Me chelechang er a chelsel tiael rak, oi, er a chelsel erung el dart me a okedei me a tael rak eng mloer ngii a klou el deliongel er a rechad.",
                    "Me a chelsel tiaikid el rak e te mlekiis a rechad lulmekedong er tir el kmo rechedal a Nephi, el tir a mle merang loumerang er a Kristo; ea delongelir e te mlaerngii a mle chokodongall el rechedal a Laman me a rechedal a Jakob, me a rechedal a Josef me a rechedal a Zoram;",
                    "Misei e tirkei el merang loumerang er a Kristo, me a remerang el mengull er a Kristo, (uldimukl er tir tirkei el tedei loderchelel a Jesus el mle kirir el di kiei) a mlo okodongall el rechedal a Nephi, me a rechedal a Jakob me a rechedal a Josef me a rechedal a Zoram.",
                    "Ea lluut e tirkei el mlo otngeklii a ungil chais a mlo okodongall el kmo rechedal a Laman me a rechedal a Lemuel me a rechedal a Ishmael; e dimlak le bo lak loumerang, endi mlo sorir lomtok osisecheklel a Kristo; me tullisechakl er a rengelekir me bo lak loumerang, el diuaia redemerir er a uchelel di mirrael mo diak loumerang.",
                    "Me a mle uchul tiang, a delngerngerir me a mengelengalk lomerellir a redemerir, el diuaia uchelel. Mete mlosisechakl el mo oucheraro er a rengelekel a Dios, el diuaia rechedal a Laman el mlosisechakl el mo oucheraro er a rengelekel a Nephi er a uchelel.",
                    "Eng liluut me a erung el dark me a okeuang me a euang el rak a merekong, me a ikang a mle blekerdelir a rechad. Me a remle mekngit el chad a mirrael mo mesisiich, e liluut el kmal mlo obdois lolechit er a rechedal a Dios.",
                    "Me te millemolm el lomekedechor a ikelesia er tir, e omsiich lolab a betok el bedengel a meringelchad el klalo. Me a leuaisei ea erung el dart me a okeim el rak a merekong, me a direk el erung el dark me a okolm el rak.",
                    "Me a lluut ea remekngit er tirkael chad a mocha omuchel el mengedmokl a berotel telbiil me a cheldebechel er a Gadianton.",
                    "Me a direk el rechad el mle okodongall el kmo chedal a Nephi a mirrael mo ngarbab a rengrir, le te kmal mlo merau, e mekedidai a rengrir el uaia rodam er tir er a rechedal a Laman.",
                    "Me tiaikid el time ea roderuchel a mocha mekngit a rengrir el kirel a kentil a bluulechad.",
                    "Me a ta er a klebesei er a rekil a edei el dart el rak ea rechedal a Nephi me a rechedal a Laman a diosisiu kung el kmal limong er a delngerenger el diosisiu a tang el mo er a tang.",
                    "Me a ta er a klebesei ea remerechorech er a Gadianton a ulebriid er bebul a beluu er rokir, e dimlak a melemalt el chad, ngditael tirkei loderchelel a Jesus. Ea kolt me a silber a lulengudel mlo omingodel, e tir a mirrael mo e mei er a betok el teletelel olidiuul.",
                    "Me a ta er a klebesei er a rekil edei el dart me a eim el rak (a rechad a dirke nga er a er a delngerenger) a Amos a mlad; me a ta erngii er a Ammaron a mlo omtechei erngii el lomtebechel a rekord.",
                    "Me a ta er a klebesei er a bocha le merek edei el dart me a lluich el rak, ea Ammaron a mlocheech er a Edaol Reng el mo mart a record el mle chedaol – Oi, a rokui el chedaol rekord el lulemdid a chim el ngar er a ta er a cheroll el mo er a ta er a cheroll, el mle chedaol – el mlo llmuut er a edei el dart me a lluich el rak ruchei er a lemei a Kristo.",
                    "Meng milart lultuil er a Rubak, me bol sebechel lelmuut el mei er a blachel er a blil er a Jakob, loltirakl a ulaoch me a telbilel a Rubak. Me tiaia ulebongel er a rekord er a Ammaron."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/morm?lang=pau",
        "id": "morm",
        "full_localized_name": "Mormon",
        "has_chapters": true,
        "chapters": [
            {
                "url": "https://www.lds.org/scriptures/bofm/morm/1?lang=pau",
                "number": 1,
                "name": "1 Bliongel",
                "summary": [
                    "A Ammaron olischakl er a Mormon el kirel chedaol rekord – A mekemad omuchel er a dlongelir a rechedal a Nephi me a rechedal a Laman – A re Tedei el rechedal a Nephi a mlengai el moer cheroid – A delngerenger, me a bachachau er a klaumerang, me a olai me a temall a mle mesisiich."
                ],
                "verses": [
                    "Me chelechang e ngak, el Mormon, a rullii a rekord er a tekoi el blakues e mla remenges, me a kumekedong er ngii el Babier er a Mormon.",
                    "Me a chouatiaikid el taem er a Ammaron er a le bart a rekord lultuil er a Rubak, eng mlei er ngak, (ngak a bekord ngara truich a rekik, me a kmla omuchel mesuub a ikel kora teletelel a suobel er a rechedak) me a Ammaron a diluer ngak: A kumes e kau a chelellakl el ngalk, e mereched el mo omtab;",
                    "A le uaisei, e sel bekord ngara lluich me a euang a rekim, eng soak chobomlatk a tekoi el blamues el kirir tirkael chad; me sel bochael turk er seikid a rekim e bo er a beluu er a Antum, er a ked el mo chokodongall el Shim; le seikid a blakbechei el mo er a Rubak a rokui el chedaol llechukl el kirir tirkael chad.",
                    "Me kamorrenges, ke mo ngmai a tibereberk el kloklel a Nephi me kolab, ea ikel mo medechel chodibechei er a cholsechelel le ngarngii; e kau a mo chomotk er a tibereberk el kloklel a Nephi a ikel rokui el tekoi el blamues el kirir tirkael chad.",
                    "Me ngak el Mormon el resechel a Nephi, (ma demak a ngklel a mle Mormon), ak mlo dobedebek a tekoi el Ammaron a dilung er ngak.",
                    "Me a ta er a klebesei, er a le truich me a tang a rekik, eng ngilikak a demak el mo er a beluu er a dims, el mlo er a beluu er a Zarahemla.",
                    "A bebul a beluu er rokir a dimle meseked er a blai, me a rechad a dimle kmeed el moa ildisel a chelechol er a daob.",
                    "Me a ta er a klebesei er a chelsel tiael rak eng mlo omuchel a mekemad er a dlongelir a rechedal a Nephi, el tir a mle uldimukl er a rechedal a Nephi me a rechedal a Jakob, me a rechedal a Josef, me a rechedal a Zoram; e tiael mekemad a mle dlongelir a rechedal a Nephi, me a rechedal a Laman me a rechedal a Lemuel me a rechedal a Ishmael.",
                    "Chelechang ea rechedal a Laman, me a rechedal a Lemuel, me a rechedal a Ishmael a mle chokodongall el rechedal a Laman, me a erung el chelechad a mle rechedal a Nephi me a rechedal a Laman.",
                    "Me a ta er a klebesei ea mekemad a mlo omuchel er a delongelir, er a oliochel er a Zarahemla, er bita er a ralm er a Sidon.",
                    "Me a ta er a klebesei ea rechedal a Nephi a mlo mekideb el mlo obdois a rechad, el mlo engelakl er a okedei el telael. Me a ta er a klebesei eng mlo erngii er a di chelsel tiaikid el rak a betok el klaodechelakl, el rechedal a Nephi a mlo mesisiich er a rechedal a Laman e mlekodeterir a rebetok er tir.",
                    "Me a ta er a klebesei ea rechedal a Laman a mlo ngodech a uldesuir, meng mloerngii a budech er a chelsel a beluu; me a budech a mlaerngii el klemengetel a bokord euang el rak, meng dimlak a rasech el mechoit.",
                    "Endi delngerenger a melleketek el roureuir a beluu er rokir, meng mlo uchul ea Rubak a millai er a rebetik er a rengul loderchelel, me a ureor er a tekoi el chelid me a omekungil a mlo diak leng delngerenger er a rechad a uchul.",
                    "Meng mlo diak a sengk er a Rubak, me a Edaol Reng a mlo diak le mei er bebul a ngii di le chad, le delngerngerir me a ngemedel a klaumerang er tir.",
                    "Me ngak er a dirke truich me a eim a rekik eng kora mle chelellakl a uldesuek, me a uchul ea kmle modingel er a Rubak, e mlo chormii el mlo medengelii a klungiolel a Jesus.",
                    "Me ngak a mellasm el mo olisechakl er tirkael chad, endi a ngerek a mlechesimer, me ngak a mlokebai lolise chakl er tir; le kamosang tir a mlo durengrir el mo omtok er a Dios ertir; me a betik er a reng lodruchel a mlengai el tuobed er a beluu, le kenterir a uchul.",
                    "Endi ngak a di kiliei er a delongelir, endi ngak a mlo kebai lolsisechakl er tir, leng mle medecherecher a rengrir, meng delchercherel a rengrir a uchul me a beluu a meldebeakl el kirir.",
                    "Me tirkael Gadianton el merechorch, el mle teloi er a rechedal a Laman a ulebriid er a beluu, me a rechad er a bluu a mlo omart a meringelchad el kloklir er a chelsel a chutem; meng mlo mengengmors le Rubak a mla dobeklii a bluu, meng diak el sebechir loreked, me a lechub e lluut el ngmai.",
                    "Malluut eng mloerngii a olai me a temall, me a omengelil me a ngodech el tekoi; me a klisichel a chad er a mekngit a mloerngii er bebul a beluu er rokir, el di mlotmaut er a rokui el tekingel a Abinadi me a direk el Samuel el chedal Laman."
                ]
            },
            {
                "url": "https://www.lds.org/scriptures/bofm/morm/4?lang=pau",
                "number": 4,
                "name": "4 Bliongel",
                "summary": [
                    "A mekemad me a klou el merserasch a melemolm – A redengerenger omekcharm er a redengerenger – A klou el delngerenger a meleketek el dirkak a mo uaingii er a rokui el Israel – A redil me a rengalk a mo uldars el mo er a bleob – A rechedal a Laman a mocha melemotem er a rechedal a Nephi."
                ],
                "verses": [
                    "Me chelechang ea ta er a klebesei er a chelsel a rak er a edei el dart me a okolem me a elolem, ea rechedal a Nephi me a resoldau er tir a mlo oldechelakl er a rechedal a Laman er a ikrel a beluu er a Klengiterreng.",
                    "Mi tia er a dirke lemechitechut a bedengir, ea rebeches el soldau er a rechedal a Laman a mle oldechelakl er tir; meng kmal mlo meringel a klaodechelakl, el moel mo me a rechedal a Laman a ngiluu a beluu er a Klengiterreng, e ulemekoad er a rebetok el rechedal a Nephi, e ngiltiterir a rebetok el mo kelebus.",
                    "Me a mlo medechel er tir a chiliis el mo obenterir a rechad er a Teancum. Chelecha beluu er a Teancum a mla er a ikrel a beluu er bita er a daob; e dirrek el mlaer bita er a beluu er a Klengiterreng.",
                    "Le resoldau er a rechedal a Nephi el mlo er a rechedal a Laman me a uchul me te ngilemed; le lemlak el seikid, ea rechedal a Laman a dimlak el sebechir el mo mesisiich er tir.",
                    "Endi kamosang, a ollachitngel er a Dios a mo mesisiich er a redengerenger; me ngokiu a redengerenger ea redengerenger a mo mekelebus; le redengerenger ongasech a rengrir a rengalk el chad el mouchul omengitel a rasech.",
                    "Me a ta er a klebesei ea rechedal a Laman a milngedmokl er tir el me oldechelakl er a beluu el Teancum.",
                    "Me a ta er a klebesei er a edei el dart me a okolem me a ongeuang er a rak, ea rechedal a Laman a mle oldechelakl er a beluu el Teancum, el mlo sorir el dirrek el mo oubeluu er a beluu el Teancum.",
                    "Me a ta er a klebesei, te mlotngakl e moluut er a rechedal a Nephi. Me a rechedal a Nephi er a losengei el kmo te mla olluut er a rechedal a Laman, e te liluut el mo menglou a ngerir er a klisichir; me te tilobed el di mle klisiichir e liluut el nguu el mo kloklir a beluu er a Klengiterreng.",
                    "Me chelechang ea ikaikid a rokui el tekoi el dilubech, meng mla er a dertelael a mlad er a erbitang, a rechedal a Nephi me a rechedal a Laman.",
                    "Me a ta er a klebesei er a rekil edei el dart me a okolem me a ongelolem er a rak, ea rechedal a Laman a liluut el me oldechelakl er a rechedal a Nephi; endi rechedal a Nephi a dimlak bole mekngit a rengrir er a mekngit el riruul, e bai mellemolm el meruul a mekngit el blechoel.",
                    "Meng meringel er a ngor choderderii, me a lechub a chad llechesii a merang el teletelel a kengaol ues er a merserasech me a tekoi er a klakoad er a delongelir a rechad, ngii elerbitang, a rechedal a Nephi me a rechedal a Laman; me a rokui el reng a mla mo medecherecher, meng mle sorir a tekoi er a chitel a rasech el blechoel.",
                    "Meng dirkak er a ngaramong a lmuut el klou el delngerenger er a delongelir a rengelekel a Lehi, me a lechub eng chelsel a blai er a Israel, a doltirakl a tikingel a Rubak, el uai tirkaikid el chad.",
                    "Me a ta er a klebesei, a rechedal a Laman a ngiluu el mo kloklir a beluu er a Klengiterreng, le tir el liluut lobdois er a ildisir a rechedal a Nephi.",
                    "Me te dirrek el merrael blechobech el mo oldechelakl er a beluu el Teancum, e ulemriid er a rechad el kiliei er ngii me te chiliis el tuobed, e millai er a rebetok el kelebus el redil me a rengalek e uleldars er tir el tenget el mo er a bleob el chelid er tir.",
                    "Me a dilubech a tiakid er a chelsel edei el dart me a okolem me a ongeuid er a rak, a rechedal a Nephi a mlo kesib a rengrir le rechedal a Laman a ululdars er a redil me a rengelekir, mete mlo oldechelakl er a rechedal a Laman loba kma klou el ngasechreng, me te liluut el mlo mesisiich er a rechedal a Laman e ullechiis er tir el tuobed er a blurir.",
                    "Me a rechedal a Laman a dimlak el luut el me oldechelakl er a rechedal a Nephi el mlo lmuut er a edei el dart me a okeuid me a ongeim er a rak.",
                    "Me a chelsel tiaikid el rak ete mle metengel me oldechelakl er a rechedal a Nephi lolab a rokui el klisiichir; e dimlak le mochur le klungel a iildois er tir.",
                    "Me tiaikid el sils el mong, ea rechedal a Nephi a dimlak el luut el mo mesisiich er a rechedal a Laman, e bai di ngilemed el di uaia nguches er medal a meringel sils.",
                    "Waitiang, a rechedal a Laman a mle oldechelakl er a beluu el Klengiterreng; meng mloerngii a kma meringel klaodechelakl er a beluu er a Klengiterreng, el tir a mlo mesisiich er a rechedal a Nephi.",
                    "Me te liluut el chemiis er mederir, el mlei er a beluu er a Boas; mi sei ete mlo dechor e oldechelakl er a rechedal a Laman el kmal mle bekeu, me a rechedal a Laman a dimlak bol mesisiich er tir, el mochae er a le mei er a ongerung el taem.",
                    "Me a le meremang er a ongerung el taem, ea rechedal a Nephi a di ngilemed; me a redil er tir me a rengelekir a liluut el mo tenget el mo er a bleob.",
                    "Meng tiakid a dilubech, a rechedal a Nephi a liluut el chemiis er mederir el ngilititerir a rechad el kiliei er a tang me a tang el beluu.",
                    "Me chelechang engak el Mormon lomes er a rechedal a Laman el tomellii ku bluu, a mlo er a ked er a Shim, e ngilai a rokui el rekord el Ammaron a milart el kirel a Rubak."
                ]
            },
            {
                "url": "https://www.lds.org/scriptures/bofm/morm/6?lang=pau",
                "number": 6,
                "name": "6 Bliongel",
                "summary": [
                    "A rechedal a Nephi a mocha mekideb er a beluu er a Cumorah el kirel a ulebongel mekemad – A Mormon a mart chedaol rekord er a chelsel a ked er a Cumorah – A rechedal a Laman a mo mesisiich, me a rechedal a Nephi el beluu a di ngilemed – A dart el telaellael chad a mlad er a oles."
                ],
                "verses": [
                    "Me chelechang eak mo rokir a rekord er ngak el kirel a ngemedir a rechedak el rechedal a Nephi. Meng dilubech el uaitiang, aki mle blechobech el merael ruchei er a rechedal a Laman.",
                    "Me ngak el Mormon a lilchesii a babier el mo er a merreder er a rechedal a Laman, el mle soak a le kengei er kemam me bo le sebechemam el mo mengideb er a rechedemam el mo er a beluu er a Cumorah, er bita er a ked el mle ngklel a Cumorah, e seikid e a kimo kaumekemad.",
                    "Me a dilubech a uaitiang, a King er a rechedal a Laman a kilengei er ngak sel tekoi el mle soak.",
                    "Meng dilubech a waitiang, me a ki mirrael blechobech el mo er a beluu er a Cumorah, me a ki mlekedechor a tento er kemam el meliuekl er a ked el Cumorah; el mla er a beluu el betok a ralm erngii me a chomoachel, me a madedok; meng tiakid a kimulureng el kmo ngmo erngii a ungil techall el kibo mesisiich er a rechedal a Laman.",
                    "Me a bocha lemerek edei el dart me a okai me a euang el rak, eaki mla mengideb er a rokui el mlo medechel el chedemam el mei er a beluu er a Cumorah.",
                    "Meng dilubech a uaitiang, tiael bocha le mechudel er rokui el di mo tang a rechedemam er a beluu er a Cumorah, e ngak el Mormon el chudelang; e mle medengei el kmo ngulebongel klakoderir a rechedak, e mla modurech er a Rubak el diak bechei a uldelid er a redemmam el rekord, el mle chedaol, me le bo er a chimorir a rechedal a Laman, (le rechedal a Laman a mo tomall) me a uchul ngak a rirellii tiael rekord lousbech a tibereberk el kloklel a Nephi, e milart er a chelsel a ked er a Cumorah rokui el rekord el mloterkokl er ngak er a chimal a Rubak, el di mlo ikakid el mekesai el tibereberk el klalo el ngak a ngilai er msa ngelekek el Moroni.",
                    "Meng dilubech a uaitiang, a rechedak me a rebecherir me a rengelekir er chelechang a mocha chomes er a resoldau er a rechedal a Laman, el blechobech e merael bedul tir; meng mlortir sel dakt er a kodall el ngii a momui er a rengrir a rokui el dengerenger, er a longiil er tir meremang.",
                    "Me a dilubech a uaitiang, tir a mle oldechelakl er kemam, me a rokui el ngar a di mlomui er a dakt le tir a mle imong lobdois.",
                    "Meng dilubech a uaitiang, tir a silkeuakl el me oldechelakl er a rechedak lolab a oles me a balech me a medal, me a otilech, me a betok el teletelel a klekedall er a mekemad.",
                    "Meng dilubech cho uaitiang, a rechedak a di melteber oi, me a truich el telael lulbengkek, me ngak a miltemall er a delongelir; me tengelakl er ngak e dimlak el nguu a klengar er ngak.",
                    "Mi tia er a le merekong el meleber er a rokui el chedak el di mlo medechel a reluich me a teuang er kemam, (el ta ertir a ngelekek er a Moroni) e kemam el silobel er a kodellir a rechedemam, a ulemes er a boel kukuk, er a lleta rechedal a Laman el mo er a ongeuidel er tir, el ngar bebul a ked er a Cumorah, a retruich el telael er a rechedak el di mleriou, el ngak a mlaer mederir.",
                    "Me a ki direk el milsterir a retruich el telael lulba medal omrael a ngelekek er a Moroni.",
                    "Ka momes, me a retruich el telael er a Kidkidonah el mla meriou, mengii a ngar er a delongelir.",
                    "Me a Lamah mla meriou lobengkel a truich el telael er ngii; me a Gilgal a mla meriou ngii me a truich el telael er ngii; me a Limhah mla meriou ngii me a truich el telael er ngii; me a Jeneum a mla meriou lobengkel a truich el telael er ngii; me a Kumenaiha me a Moronihah, me a Antionum, me a Shiblom, me a Shem, me a Josh a mla meriou lobenterir a retruich el telael a dertang.",
                    "Me a dilubech a uaitiang, te mlaerngii a lmuut el truich el mleriou er a oles lobenterir a retruich el telael a dertang; oi, el molmuut er a rokui el chedak, el di mlo medechel tirkei el le lluich me a teuang el ulebengkek me a resesei el chiliis el mo er a beluu er a dims, me a resesei el chiliis el mo er a rechedal a Laman, a di mleriou; me a techel a bedengir me a chiuesir me a resechir a di medechel er bebul a chutem, el mlechoit er a chimorir tirkei lulmekeuad er tir, el mo mechut er bebul a chutem, el moel mengelngill lelmuut el mo er a derrir er a chutem.",
                    "Me a renguk a di miltiud er a klengit el reng le rulkeuad el chedak, me ak lilangel:",
                    "Ea, kemiu el ungil chad, ko mlekera e moer cheroid er a rolel a Rubak! Ea kemiu el ungil chad, ko mlekera e mlo oltngakl er a Jesus, el mlo dechor e chodars a chimal lomekedong er kemiu!",
                    "Kamosang, a lemlak bo mrellii tiang eng dimlak bom rebet, ak lmangel er a riid er kemiu.",
                    "Ea kemiu el ungil el sechal ngalek me a redil ngalek, kemiu el chedam me a rechedil, kemiu el bechiil sechal me a rebechiil redil ko mlekera e mla ruebet.",
                    "Endi kamosang ko mla merael, me a kentil a renguk a diak el sebechel lolluut er kemiu.",
                    "Me a sils a merekung el mad el bedengiu a loia diak el mad, me a ikang el bedengiu el chelechang merael mo mechut a diak lokor el di mochu diak boel mechut el bedengiu; e sola e kiriu el mo dechor er a medal a kingall er a kerrekeriil er a Kristo, el mo mukerrekeriil kirel a ureriu; me a lsekum e kau a mle melemalt, ekau a mo er a klengeltengat lobenterir a redemam el di mla merael ruchei er kau.",
                    "Ea, chomko ko mlo ouchel a rengmiu ruchei er tiael klou el tellemall er a le mei er kemiu. Endi kamosang, ko mla merael, ea Edam, oi, a Diak a Ulebngelel Edam er a babeluades a medengei a blekerdeliu; meng mo omes er kemiu loltirakl er a lemeltel me a klechubechub er ngii."
                ]
            },
            {
                "url": "https://www.lds.org/scriptures/bofm/morm/7?lang=pau",
                "number": 7,
                "name": "7 Bliongel",
                "summary": [
                    "A Mormon a mengemedaol er a rechedal a Laman er a uriul klebesei el mo oumerang er a Kristo, e kongei osisecheklel, me boel sobel – A rokui el mo oumerang er a Biblia a direk el mo oumerang er a Babier er a Mormon."
                ],
                "verses": [
                    "Me chelechang e morrenges, ak mo melekoi el mo er a mo rengelekir tirkael chad el mlo medechel, alsekum a Dios a mo sebechel mesterir a tikingek, me bo lodengei a teletelir a redemerir; oi, ak melekoi er kemiu, kemiu el blachel er a blai er a Israel; me a ikakid a tekoi el kulekoi:",
                    "Bo modengei el kmo kemiu a chad er a blai er a Israel.",
                    "Bo modengei el kmo ngkiriu el mo mekngit a rengmiu el kirel a kentmiu le lak eng diak bomsobel.",
                    "Bo modengei el kmo, ngkiriu el momechei a klekedall er a mekemad, e lak bol somiu a lmuut el chitel a rasech, kele mluut el mo melai el di merekmo Dios a le dung er kemiu.",
                    "Ko medengei el kmo ngkiriu el mo er ngii a klemedengei er kemiu er a redemmiu, e mo mekngit a rengmiu er a kentmiu me a delngerngeriu, e mo oumerang er a Jesus Kristo, el kmo ngii a ngelekel a Dios, el lulkodir a rechad er a Jews, meng klisiichel a Edam eng liluut el mekiis, meng mlo mesisiich er a debull, meng direk el Ngii a uchul ea klisiichel a kodall a dikeang.",
                    "Me Ngii a uchul okiis er a remla mad, meng kirel a chad el mekiis el mo dechor er medal a kingellel er a kerrekeriil.",
                    "Meng Ngii a mlo uchul osobelel a bluulechad, me ngikei el mo chemolt el klikiid er medal er a kerrekeriil sils, a mla mo sebechel mo kiei er medal a Dios er a rengedel, el mo mengitakl a diak el medeb lodanges lobenterir a remengitakl er bab, el mo er a Edam, me a mo er a Ngalk me a mo er a Edaol Reng, el ditang el Dios, el ngar er a deuelreng el diak a ulebngelel.",
                    "Me bo louuchel a rengmiu er a kentmiu e bo metecholb er a ngklel a Jesus, ebo morreked er kau er a osisecheklel a Kristo, el mo meked er medam, el diak di le ngar er a chelsel tiael rekord, leng direk el ngar er a chelsel a rekord el mei er a reIsentael el mla er a re chiJews, el ngii el rekord oeak a reIsentael e mei er kemiu.",
                    "Le kamosang, tiang a melluches el kirel el kmo, boel sebechiu el mo oumerang erisei; me a lsekum ko mo oumerang erngii, eko direk el mo choumerang er tiang; ea lsekum ko mo oumerang er tiang; e kemiu a mo medengei a teletelir a redemmiu, me a betok longasireng el tekoi el mloerngii er a dlongelir el klisiichel a Dios a uchul.",
                    "Me kemiu a direk el mo medengei el kmo kemiu a ta er a blachel er a rengelekel a Jakob; me a le uaisei e kemiu a ulecherangel er a rechad er a kot el telbiil; me a lsekum kemiu a mo oumerang er a Kristo, e mo metecholb, el kot, er a ralm, e solang eng mo ngau me a Edaol Reng, el di mo oltirakl omerellel Osobeled, el di uaia ikei el blaldung er kid, e kemiu a mo ungil er a sils er a kerrekeriil. Boluaisei."
                ]
            },
            {
                "url": "https://www.lds.org/scriptures/bofm/morm/8?lang=pau",
                "number": 8,
                "name": "8 Bliongel",
                "summary": [
                    "A rechedal a Laman chosiik el melemall er a rechedal a Nephi – A Babier er a Mormon a me chemolt loiak a klisiichel a Dios – Dellebeakl el meldung el moer tirkei el mo meruul a ngasechreng me a ultok loldechelakl er a urerel a Rubak – A rekord er a rechedal a Nephi a me chemolt erisei el sils er a delngerenger, me a merael moeriou el klechad me a choriidel a klemerang."
                ],
                "verses": [
                    "Kamomes, ngak el Moroni a mo rokui a rekord er a demak el Mormon. Cho momes eng di mekesai el tekoi a bo kuluches, el ngii el tekoi a le dilung er ngak a demak.",
                    "Me chelechang eng dilubech el uaitiang, a uriul er a klou el meringel klodechelakl er a Cumorah, a domes ea rechedal a Nephi el chiliis el mo er a beluu er a dims a blo losiik er tir a rechedal a Laman el milekodeterir er rokui.",
                    "Me a demak mete direk el mlekodir, meng di mlo ngak el tang a kiliei el mo meluches er a mekngit a rengud er ngii el cheldechedechal a telemellir a rechedak. Endi kamosang, te mla nguemed, me ak mo oltaut a tikingel a demak. Malta ete mo mekodkak, ng diak a klemedengei er ngak.",
                    "Me a le uaisei ak mo meluches e moemart a rekord er a chelsel a chutem; e diak kudengei el kmo ak moerker, endi diak a belkul.",
                    "Kamosang, a demak a rirellii tiang el rekord, e lilchesii a mo belkul. Me a kumes eng direk el soak el luchesii a le ngarngii a mededaes er a ikang el tibereberk el klalo, endi diak, e direk el dikea chidudes, leng dingak el ta kung. A demak a mla mad er a mekemad, me a rokui el chedak, e dikea resechelik, me a diak kudengei el kmo ak mo erker; e diak kudengei el kmo, a Rubak ng soal mechikak mekngar el mo oingerang.",
                    "A domes, eng mla chengelakl euang el dart el rak er a le mlei er ngii a Rubak er kid, e Osobeled.",
                    "Me a domes ea rechedal a Laman a mla mdechemeterir a rechedak er a rechedal a Nephi, nga er a ta er a beluu el mo er a ta ra beluu, me a basio el mo er a basio, el mo lolekngemed er tir; meng kmal mle klou el tellemall a mlei er tir; oi, ng mle klou e mengasireng a tellemall el mlei er a rechedak el rechedal a Nephi.",
                    "Kamomes, ng chimal a Rubak a kildmeklii tiang. Me a de luut lomes a rechedal a Laman a mla mo ditir el kaumekemad; me a bebul tiael beluu er rokir a di meliuekl a kodall me a chitel a rasech; meng dikea medengelii a ulebengelel a mekemad.",
                    "Me chelechang dikea tikingek el kirir, leng dekea ngodech, tedi rechedal a Laman me a remerechorech a ngarngii er bebul a bluu er rokir.",
                    "Meng dikea remedengelii a merang el Dios, ng di roderchelel a Jesus el di kiliei er a beluu, endi lesa el klunga delngerenger er a rechad ea Rubak a dimlak le kengei el mechititerir me le teloi er a rechad; me a altae te ngarkeltang er bebul a beluu e diak a chad el medengei.",
                    "Endi bo modengei, a demak me ngak a mla mesterir, me tullisechakl er kemam.",
                    "Me ngikei el mo mesang tiael rekord, e diak bo loltuub el kirel a telemall el nga er a chelsel, ngikei a lmuut el mo medengei a meklou el tekoi er a ikang. Kamorrenges, ngak a Moroni; okmo ng sebechek, ea kucholt er kemiu a rokui el tekoi.",
                    "Kamorrenges, ak mo rokir a cheldecheduch el kirir tirkang el chad. Ngak a ngelekel a Mormon, me a demak a mle rasech el mo er a Nephi.",
                    "Me ngak ngikei el mlo omart aikang el rekord el mo er a Rubak; a ikang el tibereberk el klalo el di ngii a diak a belkul, ngellechul a Rubak a uchul. Le ngii a mera el dilung el kmo, ng diak a mo melai el kirel omengereker; endi a rekord a kmal klou a ultutelel; me ngikei el me nguu el mo ochotii er a llomes, a Rubak a mo omekngeltengat er ngii.",
                    "Leng diak a moerngii a klisiichel mo nguu el me ochotii er a llomes a lak lemei er ngii loiak a Dios; le Dios a soal a bole mekedmokl el diomtab osenged el kirel a klungiolel, me a lechub eng klungiolir a rulebriid er a irechar el chedal a Rubak loiak a telbiil.",
                    "Meng ngeltengat ngikei el nguu tiael tekoi el mei er a llomes; leng mo tuobed er a ilkolk el mo er a llomes, loltirakl a tikingel a Dios; oi, ng mo mengai el tuobed er a chutem, e mo tuobed a didiichel ngar er a ilkolk, el mei er a klemedengei er a rechad; el mo mekedmokl loiak a klisiichel a Dios.",
                    "Me a lsekum eng moerngii a cheleuid eng cheleuid er a chad. Endi kamorrenges, ng diak a kimodengelii el ngelsengesel; endi di Dios a medengei a rokui el tekoi; me a le uaisei e ngikei loltuub bolodengei, leng moel mo er a kengaol nguil a beluu er a ringel.",
                    "Me ngikei el kmo: Mochotii er ngak, le llak e, kau a mo mechelebed – bole kerekikl leng moel dulii sel mekull er a Rubak.",
                    "Le kamosang, ngikei el meringel a loukerrekeriil, a lmuut el mo er a meringel kerrekeriil; leng mo uduudel loltirakl er a urerel; me a le uaisei e ngikei el mengelebed a lmuut el mo mechelebed er a Rubak.",
                    "Mrenges a lolekoi chedaol llechukl el kmo, a chad a diak le kirel mengelebed, me a lechub e loukerrekeriil; le kerrekeriil a kirek, a Rubak a dmung, me a melaitechei meng direk el kirek, meng ngak a mo mengkad.",
                    "Me ngikei el mo melekoi a ngasechreng me a ultok lomtok er a urerel a Rubak e omtok er a rechad er a telbiil er a Rubak, el tir a chad er a blai er a Israel, e mo melekoi el kmo: Aki mo tomellii a urerel a Rubak, me a Rubak a diak boel lletkii a telbilel kiltmeklii el mo er a blai er a Israel ngikei a ngar er a kengaol kirel kung el mo meteber e obidokl el mo er a ngau;",
                    "Le uldesuel a Rubak el kirel a mo cherechar a di merael, el di merekmo rokui el telbilel a mo mekedmokl.",
                    "Mosuub a ulochel a Isaia. Momes, ng diak el sebechek lelmuches. Oi, mrenges a kulekoi er kemiu, el kmo tirkei el santo el di mla merael ruchei er ngak, el lulebang tiael beluu, a mo lmangel, oi, me a lenga er a chebechab e te mo lemangel mo er a Rubak; me a Rubak el di ngar a diak bo lobes er a telbiil el le kildmeklii ngii me tir.",
                    "Meng medengei a nglunguchir el mlo kirir a rodam er tir. E medengei a klaumerang er tir, leng mle ngeklel a uchul e te ngilukl a rois; me a ngeklel a uchul e te rirelii a bluulechad el mo melmesim; me a klisiichel a tikingel a mlo uchul ea kelebus a di mlebiou er a chutem; oi, mo lmuut er a melbang el nguil ollaol e dimlak le metemall, me a ka le tebelik el charm, me a lechub el lomekodall a bengechel bersoech, leng klisiichel a tekingel a uchul.",
                    "Me morrenges, a nglunguchir a direk el mlo kirel ngikei el Rubak a mo kongei meng mo ocholt a ikang el tekoi.",
                    "Meng diak a kirel melekoi el kmo ng diak le mei, leng ngulterekokl el mei, le Rubak a mla dulii; leng me tuobed er a chelsel a chutem, er a chimal a Rubak, e diak a sebechel lokebir; meng mei er sel sils el mo erngii a tekoi el kmo a tekoielchelid a mla mo merek; meng mei el di uaia mla mad el chad a mengedecheduch.",
                    "Meng diak el okor el mei a sils el resechir a resanto mo lemangel el mo er a Rubak, le berrotel cheldebechel me a ureor er a ilkolk.",
                    "Oi, ng diak el okor el mei a sils el klisiichel a Dios a mo motngakl, me a ikelesia mo mekikiongel e mo ngarbab er a keldidai el reng, me a direk el sils el merreder er a ikelesia me a resensei a mo ngarbab er a keldidai el reng, el mo mechechei er tirkei el ngar er a ikelesia er tir.",
                    "Oi, ng diak lokor el mei a sils el mo morenges chisel a seseb, me a iolt, me a chetechat er a cheroid el beluu;",
                    "E direk el mo morenges a mekemad, me a chisel a mekemad, me a desiu er a kakerous el beluu.",
                    "Oi, ng diak el okor el mei a sils el mo erngii a klou el kikiongel er bebul a bluulechad; e mo klou omekeuad er a rechad, me a omerechorech, me a blulak, me a omengeblad, me a tekoi er a deleboes, me a betok el teletelel a mekngit; mete mo betok a melekoi el kmo, mrellii tiang, me a lechub ebo mrellii sei, eng diak a belkul, le Rubak a mo ngosuterir er a uriul klebesei. Endi alii er a rouaisei, le tir a ngar er a osul a cheluuached me a chelsel ochulel a delengerenger.",
                    "Oi, ng diak el okor el mei a sils, el mo ngar ngii a ikelesia el mo dechor, el mo melekoi el kmo: Mei er ngak, lolab a ududiu e bo le mengubet a kentmiu.",
                    "Ea kemiu el dengerenger e mekididai a rengmiu e medecherecher chikliu el chad, ngera me ko mla mekedechor a ikelesia er kemiu losiik omengerker? Ngerang me ko mla ngmodech a chedaol tikingel a Dios, meng mo di kemiu el ochau a dellebeakl er a klengar el mei er a reng er kemiu? Ka bo momtab, e momes ocholt er a Dios; le kamosang, a taem a mei, e sel sils ea ikang er rokui el tekoi a di mo tmaut.",
                    "Kamorrenges, a Rubak a mla ocholt erngak a meklou e mengasireng el tekoi el kirel a ikei el di kmeed kung mei, er sei el sils el ikang el tekoi a mo duubech er a delongeliu.",
                    "Kamorrenges, ngak a melekoi er kemiu el di uaia chomngar er tiang, e diak komngar er tiang. Endi kamosang, a Jesus Kristo a mla olecholt er kemiu el merngak, me a kmedengei chomoruul.",
                    "Me a kmedengei el kmo kemiu a merael ngar er a keldidiul a rengmiu; meng diak, el kmal di mekesai er kemiu a diak el belkuuk er a klengarbab el reng er tir, me toubail a meringelchad el bail, e ngar er a chelechei el reng me a klautok, me a blechechelingaol reng, me a ulecheracheb, me a betok el teletelel a mekngit; me a ikelesia er kemiu, oi, el moel lmuut er a redertang a mla mo kikiongel le keldidiul a rengmiu.",
                    "Le kamosang, ko kmal betik a rengmiu er a udoud, me a klokliu, me a ungil biliu, me a besiichel a ikelesia er kemiu, el kuk ngaruchei er a beltkil a rengmiu el mo er a remechebuul, me a diak a ngerang er tir, me a resmecher, me a rengar er a ringel.",
                    "Ea kemiu el kikiongel, el di belsiochel er a ikrel, kemiu el sensei lolterau er kemiu er a ikei el mo mechut, ngera me ko mla kikingelii a chedaol ikelesia er a Dios? Ngerang me ko merur el mo oungakl er a ngeklel a Kristo? Ngerang meng diak momdasu el kmo ngelmuut el klou a belkul a diak a ulebengelel klengar, er a diak a ulebngelel klengit el reng el chetengakl er a bluulechad a uchul?",
                    "Ngerang me kau omsiich er kau er a diak a klengar er ngii el tekoi, e mechititerir a resongerenger, me a remechebuul, me a remeau, me a resmecher me a rengar er a ringel el mengelakl er kau, e diak mosterir?",
                    "Oi, ngera me ko meruul a berrotel el mekngit a rolel el omengereker, me nguchul ea remelakl el dil a mo lemangel er medal a Rubak, me a rediak a demerir me a derrir el ngalek a direk el mo lemangel er medal a Rubak, me a direk el resechir a redemerir me a rebecherir a lemangel mo er a Rubak el ngar er a chutem el kirel omelaitechei el mei er a btelemiu?",
                    "Kamrenges, a saider el mo mlaitechei a mla mesmechokl er bebmiu; meng di kmeedku a belsechel mo mlaitechei er kemiu a resechir a resanto leng dikea le bechititerir me di llangel."
                ]
            },
            {
                "url": "https://www.lds.org/scriptures/bofm/morm/9?lang=pau",
                "number": 9,
                "name": "9 Bliongel",
                "summary": [
                    "A Moroni omekedong er tirkei el diak loumerang er a Kristo el mo mekngit a rengrir er a kenterir – Ngii ouchais er a Dios er a tekoielchelid, el uchul ocholt e merous a sengk me a olangch el mo er a roumerang – A tekoielchelid a mo nguemed leng diak a klaumerang – Olangch oltirakl er a roumerang – A rechad a longususeu er tir el mo mellomes a rengrir e oltirakl a llach."
                ],
                "verses": [
                    "Me chelechang, e ngak a melekoi el kirir tirkei el diak el oumerang er a Kristo.",
                    "Kamorrenges, ko mo oumerang er sel sils er a belsechel odingel el mei er kemiu, kamorrenges, sel le mei a Rubak, oi, sel klou el sils el bluulechad a mo meiuul el uaia babier, me a rokui el tekoi a di mo mosoasech ra mesisiich el kleald, oi, risei el klou el sils el bo mengai el mo dechor er medal a Ngeask el Sib er a Dios, ke mo melemolem el kmo ng diak a Dios?",
                    "Misei e kau ke mo melemolem el otngeklii a Kristo, me a lechub eng sebechem el mesang a Ngeasek el Sib er a Dios. Chomomdasu eng sebechem el mo kiei el obengkel e ungil medengei a kentim? Chomomdasu eng sebechem el mo dmeu a rengum el kiei el obengkel a chedaol Ngar, alsekum a reng er kau a selechesech er a uldesuem er a kentim er a rokui el llechul el kau a mla tomall?",
                    "Kamorrenges, ak mesubed er kemiu el kmo, komelmuut el kmal mo chuarm chobo mobengkel a chedaol e melemalt el Dios, di momdasu a klikingelem er medal, er a chobo mobenterir a redelbeakl deleb el ngar er a beluu er a ringel.",
                    "Le kamosang, sei el bo mosekau el di meau er medal a Dios, me a klebkall er a Dios, me a klechedaol er a Jesus Kristo, eng mo mekerdii a diak le mad el ngau er a rengum.",
                    "Ea, me a leuaisei e kemiu el diak moumerang, mobult el mo er a Rubak; le mei a rengmiu lolengit el mo er a Edam loba ngeklel a Jesus, me boel sebechem el mo chemolt el beches, e klikiid, e ungil, e becheleleu, le ke mla mekikiid er a resechel a Ngeasek el Sib, er sei el klou e uriul klebesei.",
                    "Me chelechang ak lmuut el melekoi er kemiu el diak moumerang chocholt er a Rubak el kmo, ng mla mo diak, chocholt, me a ulaoch, me a sengk, me a omekungil, me a omelekoi a ngodech el tekoi, me a oidel omelekoi el ngodech el tekoi;",
                    "Kamorrenges e kulekoi er kemiu, ngikei el diak el oumerang a ikang el tekoi, a diak lodengei osisecheklel a Kristo; oi, ng dirkak el onguiu a chedaol llechukl, me a bla longuiu eng diak lodengei.",
                    "Le kid ng diak donguiu el kmo, a Dios a diosisiu er chelii me chelechang, me a cherechar meng diak a ngodech er ngii, me a lechub e lorael mo ngodech?",
                    "Me a lsekum e kau a di mle kau lomdasu er a Dios el mo ngodech, me a lechub eng merael mo ngodech, e kau a di mlo kau lomdasu er a Dios el ngii a diak el Dios er a ongasireng.",
                    "Engdi ak mo ochotii er kemiu a Dios er a ongasireng, el Dios er a Abraham, e Dios er a Isak, e Dios er a Jakob; el ngii osisiu el Dios el milebii a ianged me a chutem, me a rokui el tekoi el ngarngii.",
                    "Kamosang, ng milebii a Adam, e uleak a Adam ea chad a rirebet. Meng rebet er a chad a uchul meng mlei a Jesus Kristo, el Edam e Ngalk; meng Jesus Kristo uchul eng mlei oseblel a chad.",
                    "Meng mlo sebechel mo suobel a chad loiak a Jesus Kristo e mengai el mo er a medal a Rubak; oi, tiaikid sel luchul ea rokui el chad a mo suobel, leng kodellel a Kristo uchul eng morngii okiis er a kodall, el mlo uchul okiis er a diak a ulebngelel cheliuaiu, el ngii el cheliuaiu a bol bekiis er ngii a rokui el chad loiak a klisiichel a Dios, sei el lebo er ngii a ngerel a trombetang me bol bekiis; a remekekerei me a remeklou a rokui el mo dechor er medal le te mla suobel el mekedoked er a rengedel a diak a ulebengelel kodall, el ngii el kodall a kodall er a tech.",
                    "E solang e ngii a meremang er tir a kerrekeriil er a Ditang el Edaol; meng mocha temel el tirkei el kikiongel a di merekong el kikiongel; me tirkei el melemalt a di merekong el melemalt; me ngikei el dmeu a rengul a di merekong el dmeu a rengul; me ngikei el ngar er a klengit el reng a di merekong er ngar er a klengit el reng.",
                    "Me chelechang e kemiu er rokui el di mle kemiu el medesuii a Dios el dikea loruul a mengasireng, kuker re kemiu, a ikang er rokui el tekoi ng mla mo merek, a ikang el bla kulekoi? Ng mla mei a ulebongel? Mrenges e kulekoi er kemiu, ng diak; a Dios a dirkak bolak el Dios er a ongasireng.",
                    "Kamosang, a tekoi el ongasireng el bla le ketmokl a Dios ng diak lungil er a osenged? Oi, e techa sebechel mo medengei a mengasireng el urrerel a Dios?",
                    "Ng techa sebechel melekoi el kmo ng dimlak el tekoi el chelid se er a di el tekoi er a ngerel ea ianged me a bluulechad a mlo er ngii; e di mle klisiichel a tekoi er a ngerel ea chad a ulebeob er a chebechab er a chutem; meng di klisiichel a tekoi er a ngerel eng mo er ngii ongasireng.",
                    "E techa sebechel kmo Jesus Kristo dimlak loruul a betok el meklou el tekoi el chelid? E mla er ngii a betok el meklou el tekoi el chelid el dilubech er a chimorir a re apostol.",
                    "Me a lsekum eng mla er ngii a tekoi el chelid el dilubech er a nga er a mong, e ngerang me a Dios a dikea el Dios er a tekoi el chelid e dirk sebechel diak bo le ngodech el ngar? Me morrenges a kulekoi er kemiu, ng diak bo le ngodech; le bo le uaisei eng mo diak el Dios; e Ngii a diak bolak el Dios, el Dios er a tekoi el chelid.",
                    "Ea uchul meng mo diak loruul a tekoi el chelid er a delongelir a rechad ngii el tir a mo mechitechut e diak el oumerang, e mor cheroid er a merang el rael, e modiak lodengelii a Dios el ngii a kirir el mo oumerang er ngii.",
                    "Kamorrenges, ak melekoi er kemiu el kmo, ngikei el mo oumerang er a Kristo, el diak a ngera el loumededenger er ngii, a ngii di le ngerang lolengit er a Edam lobang ngklel a Kristo a bo le bsang; e tiang el telbiil a mo er a rokui, el molmuut er a ulebongel me a ulebongel er a beluulechad.",
                    "Le kamosang, a Jesus Kristo el Ngelekel a Dios a dilung el mo er a roderchelel el mle kirir el di kiei, oi, el mo er a rokui el oderchelel, mlorenges er a rubdois: Bo er a beluulechad er rokir e molisechakl er a ungil chais el mo er a rokui el ngar;",
                    "E ngikei el mo oumerang e metecholb a mo suobel, engdi ngikei el diak bo loumerang a mo delbeakl;",
                    "Me a ikakid el olangch a mo okiuellir tirkei el mo oumerang. Tir a mo obang a ngklek loltobed a diablong; tir a mo melekoi a ngodech el tekoi; tir a mo orreked a bersoech; me a lengim a ngii di lomekodall eng diak le mekesakl; ea lomor a chim er a resmecher e te mo ungil;",
                    "Ea ngii di le chad el mo oumerang er a ngklek, el diak a ngera el oumededenger er ngii, ngikei a bo kuterekokl a rokui el tekingek, el mo er a ulebongel me a ulebongel er a beluulechad.",
                    "Me chelechang, e momes, ng techang a sebechel el omtok a urerel a Rubak? Ng techa sebechel otngakl a tikingel? Ng techa mo mekiis el mo omtok er a imong el klisiichel a Rubak. Ng techa mo oltuub a tikingel a Rubak? Ng techa oltuub er a rengelekel a Kristo? Morrenges kemiu er rokui el oltuub a urerel a Rubak, le ko mo oumededenger e mo nguemed.",
                    "Me a le uaisei e lak moltuub, e lak moumededenger, e bai morrenges a tekingel a Rubak, e molengit er a Edam el obang a ngklel a Jesus el kirel a ngii di le ngerang el mousbech. Lak moumededenger, e bo moumerang, e momuchel di uai irechar, e mei er a Rubak er a rengum er rokir, e moureor el kirel a rolel e kau a mosuobel el obang a dakt me a britel er medal.",
                    "Bo mungil el omdasu el kirel a temem el di ble multab; mngai a bedengem er a rokui el kikiongel; lak molengit el ultuil er a nglebokelreng, e molengit loba diak el mesim el klisiich, me lako mrebet er a ongitikaik, e bai bo mosiou er a merang e ngar el Dios.",
                    "Kele bo metecholb alsekum kau a diak bomkeltmokl; kele bochu molai er a chedal belsoil er a Kristo a lsekum kau a diak bomkeltmokl; bo mkerekikl el mo keltmokl el kirel a rokui el tekoi el moruul, e moruul lobang a ngklel a Jesus Kristo, el ngelekel a ngar el Dios; ea lsekum e kau a mo oltirakl a ikang e outekangel el mo er a ulebongel, eng diak rolel e bo mechoit.",
                    "Kamosang, ak melekoi er kemiu el di uaia blak mad; lek medengei el kmo kemiu a mo remenges a tikingek.",
                    "Lak moltuub er ngak ra chelitechetuk, me a lechub ea demak ra chelitechetul, me a lechub e tirkei el melluches ruchei er ngii; e bai moureng a sulel a Dios el mla ocholt er kau a elitechetemam, meng mo sebechem el mesuub el mo mellomes a rengum loeak kemam.",
                    "Me chelechang e momes, aki mla luchesii tiang el rekord loltirakl a klemedengei er kemam, el ousbech a llechukl el kimomekedong el kmo ng beches lomelechesel a llechukl er a Egipten, el mle uldelid, e kemam a ngilodech el mlo oltirakl a teletelel a tekoi el kimolekoi.",
                    "Engdi cholekum a tibereberk el klalo el kimullab a liluut el mle meklou, ea kimlo meluches el tekoi er a Hebrew; engdi tekoi er a Hebrew a direk el kimngilodech; me a chomko kimilluches el tekoi er a Hebrew, eng mlo diak a le mekngit er ngii a rekord er kemam.",
                    "Endi Rubak a medengei a tekoi el ki bla mluches, e direk el diak a rengodech el chad el medengei a tikingam; me a le uaisei el diak a rengodech el chad el medengei a tikingam, e nguchul meng Ngii a kildmeklii a mo rolel oidel.",
                    "Me a ikang el tekoi a melluches el mlo uchul eng mo diak bo le bechesechusem a bilam er a resechir a rodam er kemam el di mirrael mo diak el oumerang.",
                    "Me kamosang, a ikang el tekoi el somam el kirir a rodam er kemam, oi, a luut er tir el mo er a klemedengei er a Kristo, a oltirakl a nglunguchir a rokui el santo el mla kiei er a beluu.",
                    "Me bol sebechel a Rubak el Jesus Kristo el kongei me bol sebechel morenges a nglunguchir el kirel a klaumerang er tir, e bol sebechel a Dios el Edam el lotkii a telbiil el le kildmeklii lobengkel a blai er a Israel; me bol sebechel lomekngeltengat er tir el mo cherechar loeak a klaumerang er a ngklel a Jesus Kristo. Boluaisei."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/moro?lang=pau",
        "id": "moro",
        "full_localized_name": "Moroni",
        "has_chapters": true,
        "chapters": [
            {
                "url": "https://www.lds.org/scriptures/bofm/moro/1?lang=pau",
                "number": 1,
                "name": "1 Bliongel",
                "summary": [
                    "A Moroni a meluches el mo uchul a klungiolir a rechedal a Laman – A rechedal a Nephi el diak lotngeklii a Kristo a mo er a kodall."
                ],
                "verses": [
                    "Me chelechang e ngak el Moroni ruriul er a ak merekong el lomekuak a cheldechedechal a rechedal a Jared, eng mle uldesuek el mo merek el meluches, engdi dirkak mad, e omart er ngak er a rechedal a Laman le te mo el tomellak.",
                    "Le mekemederir a kmal merengelang er a di delongelir; meng ngesechel a rengrir e tomekeuad er a rokui el chedal a Nephi el diak lotngeklii a Kristo.",
                    "Me ngak el Moroni a diak el sebechek el lotngeklii a Kristo; me a uchul ak di merorael el mo er ker me ker el mo sebechek losebelii a klengar er ngak.",
                    "Me a le uai sei, e ak mo meluches a lmuut el bebil er a tekoi, el diak le uaia mle uldesuek; le kulemdasu el kmo ng merekong el dikea kuluches, engdi ngak a mo lmuches a lmuut el di mekesai el tekoi, me a ltae ng mo er ngii a belkul el mo er a rodam er ngak el rechedal a Laman er a ngarmedad el klebesei, el mo oltirakl er a uldesuel a Rubak."
                ]
            },
            {
                "url": "https://www.lds.org/scriptures/bofm/moro/2?lang=pau",
                "number": 2,
                "name": "2 Bliongel",
                "summary": [
                    "A Jesus a milsterir a re apostol el rechedal a Nephi a klisiich el menged sengk er a Edaol Reng."
                ],
                "verses": [
                    "A tikingel a Kristo el lullekoi el mo er a roderchelel, el truich me a terung lullilt er tir, er a lomor a chimal er bebrir–",
                    "Me ngulmekedong er tir er a ngeklir e dilung: Ko mo omekedong er a Edam loba ngklek, el mesisiich el meluluuch; ea uriur er a chobla bo merek er tiang eng mo er ngii a klisiichiu me ngikei el bo momor a chimomiu er ngii, a chobo bsang a Edaol Reng; me ko mo obang a ngklek e mo omsang, le tiaia teletelir a re apostol er ngak.",
                    "Chelechang ea Kristo dilung, a ikang el tekoi el mor tir er sei er a kot el le blelecholt, ea robodois a dimlak el renges, engdi roderchelel a rirenges, me tirkei er rokui el blolomor chimorir er tir, meng mlei Edaol Reng."
                ]
            },
            {
                "url": "https://www.lds.org/scriptures/bofm/moro/3?lang=pau",
                "number": 3,
                "name": "3 Bliongel",
                "summary": [
                    "A re elders a mengedaol er a remo priest me a resensei, lomor a chimorir."
                ],
                "verses": [
                    "A teletelir a roderuchel el mle chokodongall el elders er a ikelesia, a longedaol er a re priest me a re teachers.",
                    "A uriul er a loluluuch el mo er a Edam loba ngklel a Kristo, e tulemor chimorir er bebrir e dilung:",
                    "A kubang a ngklel a Jesus Kristo e mengedaol er kau el mo priest, (ma lechub eng mo teacher). Ak mengedaol er kau el mo teacher, el mo olisechakl a uuchelreng me a ngebetel a klengit loiak a Jesus Kristo, e choutekangel lobang a klaumerang er a ngklel mo er a ulebongel. Bolo uaisei.",
                    "Me tiakid a mle teletael er a longedaol er a re priest me a re teacher loltirakl er a sengk me a okodongel a Dios el mo er a rechad; me te mlengedaol er tir loba klisiichel Edaol Reng el mla er tir."
                ]
            },
            {
                "url": "https://www.lds.org/scriptures/bofm/moro/4?lang=pau",
                "number": 4,
                "name": "4 Bliongel",
                "summary": [
                    "Te mlekerang a re elders me a re priest a longedmokl er a chedaol belsoil er a blauang."
                ],
                "verses": [
                    "A teletelel a re elders me a re priest ra longedmokl er a bedengel me a resechel a Kristo el mo er a ikelesia; e te milngedmokl er ngii loltirakl a llechul a Kristo; me a uchul me a kimedengelii el teletael el klemerang; ea ta er a elder me a lechub eng priest a milengedmokl er ngii–",
                    "Me te mloutubuach lobengkel a ikelesia, e melluluuch el mo er a Edam lobang ngklel a Kristo el kmo:",
                    "Dios el Diak a ulebengelel Edam, aki olengit er kau loba ngklel a Ngelekem el Jesus Kristo, me moltelat e mchedolii tia el blauang el mo er a rengrir tirkei el mo melai er ngii, me boel sebechir el kolii el omeltkir er a bedengel a Ngelekem, e le kengei leko er kau e Dios el Diak a ulebengelel Edam el kmo, tir a sorir el mo oungakl er a ngklel a Ngelekem, e bo le blechoel melatk er ngii, me te mo oltirakl a llechul el bla le besterir, meng mo sebechel blechoel ngarngii a Reng er ngii el obenterir. Boluaisei."
                ]
            },
            {
                "url": "https://www.lds.org/scriptures/bofm/moro/5?lang=pau",
                "number": 5,
                "name": "5 Bliongel",
                "summary": [
                    "Teletelel omengedmeklel a chedaol belsoil er a bino a mekedmokl."
                ],
                "verses": [
                    "A teletelel a longedmokl er a bino – Kamomes, te ngiluu a kob e dilung:",
                    "Dios el Diak a ulebengelel Edam, aki olengit er kau loba ngklel a Ngelekem el Jesus Kristo, me moltelat e mchedolii tia el bino el mo er a rengrir tirkei el mo melim er ngii, me boel sebechir el meruul er ngii el omeltkir er a resechel a Ngelekem el mlo mechoit el kirir, e le kengei leko er kau, e Dios el Diak a ulebengelel Edam el kmo, tir a mo blechoel melatk er ngii, meng mo sebechel ngarngii a Reng er ngii el obenterir. Boluaisei."
                ]
            },
            {
                "url": "https://www.lds.org/scriptures/bofm/moro/6?lang=pau",
                "number": 6,
                "name": "6 Bliongel",
                "summary": [
                    "A rechad el mo mekngit a rengrir er a kngterir a mo metecholb e mo er ngii a roldingel er tir – A rechad er a Ikelesia el mo mekngit a rengrir er a kngterir a musubes – A ongdibel a lomecheliu er ngii a klisiichel Edaol Reng."
                ],
                "verses": [
                    "Me chelechang ak melekoi el kirel a techolb. Kamosang, a re elders, me a re priest me a re teachers a miltecholb; engdi dimlak bo le metecholb a lemlak le borengii a rodech lochotii el kmo tir a mla mo keldmokl el kirel.",
                    "E direk el dimlak le kengei er a ngii di le chad el mo metecholb a lemlak le mei loba ngariou e oumekikngit el reng, e bo lecholt el mo er a ikelesia el kmo tir a merang el mla mo mekngit a rengrir el kirel a rokui el knglerir.",
                    "E dimlak a le kengei er tir el mo metecholb, alsekum eng dimlak lenguu a ngklel a Kristo, el tibir er a rengrir el mo mesiou er ngii el mo er a ulebongel.",
                    "Ea uriul er a bla le metecholb, e bla le nguu me le mekikiid er a klisiichel Edaol Reng, e tir a mlo ulecherangel luldak er a rechad er a ikelesia er a Kristo; me a ngklir a milluches, me lak lobes er tir e lolisiich er tir er a ungil tikingel a Dios, lomtebechel er tir er a melemalt el rael, lomes er tir me le blechoel meluluuch, lultuil er a ditang el klisiichel a Kristo, el ngii a uchul e ulebengelel a klaumerang er tir.",
                    "Me a ikelesia a blechoel el mo kldibel, el mo olsengerenger e mo meluluuch, e mengedecheduch er a ta me a ta er tir el kirel a rolel osebelel a delbengir.",
                    "Me te di blechoel el mo kldibel e mo melai er a blauang me a bino, er omeltkel a Rubak el Jesus.",
                    "Te mle blak a rengrir lomes me lak a mekngit el duubech er a dlongelir; e ngikei el le biltik er ngii el ngar er a klengit, ea retedei el sioning er a ikelesia le beketeklii a telemellir er mederir a re elders er a ikelesia, ea lsekum eng diak bo le mekngit a rengrir er a kenterir, e le kengei el kirel, ea ngklir a melsuld, e tir a mo diak lulecherangel er a rechedal a Kristo.",
                    "Engdi a lsekum te mle blechoel merang el ngarngii er a rengrir louuchel a rengrir er a kngterir, e te musubes.",
                    "Me a ongdibel er tir a luleked a ikelesia loltirakl a teletelel a urerel a Reng, me a klisiichel Edaol Reng; le klisiichel Edaol Reng a ulemekrael er tir a bo lolisechakl, me a lechub e blo lolisiich a reng, me a lechub e bo loluluuch, me a lechub e blololengit, me a lechub e blo longitakl, a ngii di le ngerang a milkedmokl."
                ]
            },
            {
                "url": "https://www.lds.org/scriptures/bofm/moro/7?lang=pau",
                "number": 7,
                "name": "7 Bliongel",
                "summary": [
                    "Chomengemedaol el mo soiseb er a ulengellel a Rubak – Moluluuch loba blakelreng – A Reng er a Kristo osisecheklii a chad el mo medengelii a ungil me a mekngit – A Satan a mengitikaik er a chad me bo lodngeklii a Kristo e mo er a mekngit – A re profet olecholt er a lemei er ngii a Kristo – Ngokiu a klaumerang ea tekoi el chelid a morngii, me a reanghel a me olisechakl – A rechad a kirir el di oldanges el kirel a diak a ulebngelel klengar e di urekodel er a beltik el reng."
                ],
                "verses": [
                    "E chelechang e ngak el Moroni a mo lmuches a sesei er a tekingel a demak er a Mormon, e lullekoi el kirel a klaumerang, me a odanges, me a beltik el reng; leng mlengedecheduch el uaitiang el mo er a rechad er a lolisechakl er tir er a chelsel a sinagogue el tir a ulemekedechor el kirel blil omengull.",
                    "Me chelechang e ngak el Mormon a melekoi er kemiu el betik er a renguk lodam er ngak; me ngultuir er a klungiolel a Dios el Edam, me a Rubak er kid el Jesus Kristo, me a chedaol luldesuel, luchul a sengk er a okodongel mer ngak, meng sebechek kung el mengedecheduch el mer kemiu er chelechang el taem.",
                    "Me a le uaisei e ak melekoi er kemiu el ngar er a ikelesia, el ngara budech loltirakl er a Kristo, em nguu a ungil besul lomengiil el mo uchul eng mo sebechiu el mo soiiseb el mo er a ulengellel a Rubak, el ngar chelechang el taem el molmuut er sei el bo molengull lobengkel er a babeluades.",
                    "Me chelechang e rodam er ngak ak meruul a ikang el tekoi el uaisei el kiriu le kemiu el ngar er a budech lomeroliu lobenterir a rengalk el chad.",
                    "Le ak mo dobedebek a tekingel a Dios el kmo, ngultuir er a omerellir e ko mo medengelterir; le lungil omerellir, e solae tir a direk lungil.",
                    "Le kamosang, a Dios a dilung, a chad a le mekngit eng diak el sebechel rullii a ungil; le alsekum ngoldars er a sengk, me a lechub eng meluluuch el mo er a Dios, engdi a lak loruul er ngii el merang el ngarngii er a rengul, eng diak a ngerang el rellii er ngii.",
                    "Le kamosang, ngdiak le bo er a ochur er a klungiaol kirel.",
                    "Le kamosang, a mekngit el chad a loldars er a sengk, eng di chetil e meruul er ngii; mi seia uchul eng mo er ochur el di uaia di lurrekedii a sengk; me a le uaisei eng mo er ochur el mekngit er medal a Dios.",
                    "E direk el diosisiu el mo er chochur el mekngit el mo er a chad, alsekum eng meluluuch e diak el du rengul; oi, e diak a ngerang el rellii er ngii, le Dios a diak le kengei a uaikang.",
                    "Me a le uaisei ea mekngit el chad a diak el sebechel rulii a ungil, me a lechub e lodersii a ungil sengk.",
                    "Le kamosang, a mechuuached el madedok a diak le beskid a ungil ralm; me a lechub a ungil madedok le beskid a mechuuached el ralm; me a le uaisei a chad el mesiou er a diablong a diak el sebechel loltirakl er a Kristo; me a lsekum ngoltirakl er a Kristo, eng diak el sebechel mo mesiungel a diablong.",
                    "Me a le uaisei, a rokui lungil tekoi a ngar er a Dios el mei; me a ikei el mekngit a mei el ngar er a diablong, le diablong a cherreuel a Dios, me ngoldechelakl er ngii el blechoel, lomekedong e mengususeu el mo er a mekngit, el mo blechoel meruul a ikei el ngii a mekngit.",
                    "Engdi kamosang, a ikei el ngar er a Dios a blechoel mengususeu e olechau el mo meruul a ungil, me a le uaisei a rokui el tekoi el ngii a mengususeu e olechau el mo meruul a ungil, el mo oubeltikelreng el mo er a Dios, el mo mesiou er Ngii a nga er a Dios.",
                    "Me a le uaisei e bomkerekikl e betik er a renguk lodam er ngak, me lak bo mdebedebii a mekngit el kmo ng mla er a Dios, me a lechub eng ngerang lungil el mla er a Dios chomdung mla er a diablong.",
                    "Le kamosang e rodam er ngak, komla nguu a klisiich el melebodeb a tekoi, me ko mo medengelii a ungil me a mekngit; ea teletelel chomelebodeb el tekoi a bleketakl, me bomodengei lobang a bleketakl el klemedengei, el di uaia mellomes me a klebesei.",
                    "Kamosang, a Reng er a Kristo a mlo er a rebekel chad, me le bolodengelii a ungil me a mekngit; me a le uaisei e kuchotii er kemiu a teletelel chomelebodeb el tekoi, le rokui el tekoi el mengususeu el mo meruul a ungil, e mengitikaik el mo oumerang er a Kristo, a mlodurokl el mei loiak a klisiich me a sengk er a Kristo; me a le uaisei eng mo sebechiu el mo medengei loba bleketakl el klemedengei el kmo ng mla er a Dios.",
                    "Endi a ngii di le ngerang el mengususeu er a rechad el mo meruul a mekngit, el kmo lak moumerang er a Kristo, e modngeklii, e lak mosiou er a Dios, isei e kau a mo medengei lobang a bleketakl el klemedengei el kmo ngmla er a diablong; le tiaikid a teletelel a diablong a loureor, ngdiak longususeu er a chad el mo meruul a ungil, ngdiak, ngdiak a ditang; me a reanghel erngii meng diak, me a lechub el tirkei el kongei el mo chedal.",
                    "Me chelecha rodam er ngak e blabo modengelii a llomes el sebechiu lobang el melebodeb a tekoi, el ngii el llomes a llemesel a Kristo, bomodengei me lak bo mekngit el melebodeb a tekoi; le sei lolbedabel bomobang el melebodeb a tekoi, a mo melebodeb er kau.",
                    "Me a le uaisei a kurrimel er kemiu e rodam, me bomkerekikl losiik lobang a llemesel a Kristo, me bo modengelii a ungil me a mekngit; ea lsekum ko mo oreked a rokui lungil, e diako mdung ngmekngit, e kemiu a ulterekokl el mo ngelekel a Kristo.",
                    "Me chelechang e rodam er ngak, ngmekerang e mo sebechemiu loreked a rokui lungil tekoi?",
                    "E chelechang ak meremang er sei el klaumerang el kdilung ak mo melekoi er ngii; me ak mo ochotii er kemiu a rolel eng mo sebechiu el mo urekodel a rokui lungil tekoi.",
                    "Kamosang, a Dios el di medengei a rokui el tekoi, e ngar el diak a ulebengelel el mo er a diak a ulebngelel, kamosang, ngmla oldurokl er a reanghel me olsisechakl er a rengalk el chad, el mo olecholt el kirel a lemei a Kristo; me a oeak a Kristo eng mei a rokui lungil tekoi.",
                    "Me a Dios a direk el mle ngerel e dilung er a reprofet el kmo Kristo mei.",
                    "Me kamosang, ngmle betok el kakerous el teletael a mlorngii lolecholt a tekoi el mo er a rengalk el chad, el mle ungil; ea rokui el tekoi lungil a ngar er a Kristo el mei; le lak ea rechad a mla ruebet, meng diak a mo ungil tekoi el mei er tir.",
                    "Me a le uaisei, e nguleak osisecheklir a reanghel, me a rokui el tekoi el tilobed er a ngerel a Dios, ea rechad a mocha omuchel mo ousbech er a klaumerang er a Kristo; me ngoeak a klaumerang e te mlo orreked a rokui lungil tekoi; meng mle uaisei el mo lmuut er a le mlei a Kristo.",
                    "Me a uriul er a lemei; ea rechad a direk el mlo suobel lultuil er a klaumerang er tir er a ngklel; meng klaumerang a uchul me tir a mo ngelekel a Dios. Meng di uaia klemerang el kmo a Kristo ngar, ng millekoi a ikakid el mo er a redemad el kmo: ngii di le ngerang el molengit er a Edam loba ngklek, el ngii a ungil, lultuil er a klaumerang el kmo kau a mo nguu, motebengii leng mo meketmokl lekong er kau.",
                    "Me a leuaisei e betik er a renguk lodam er ngak, a tekoi el chelid ng dikeang le Kristo el mla ngmasech el moer babluades, meng kiei er a klisiichel a chimal a Dios, el mlo melai er a Edam a klisiichel er a klechubechub lobang el mo er a rengelekel a chad?",
                    "Leng mla onger el mo er a ulebongel er a llach, meng mo ngoititerir tirkei el rokui el mo oumerang er ngii; e tirkei el mo oumerang er ngii, a mo oreked a rokui el ungil tekoi; me a leuaisei e Ngii a mengeluch el kirir a rengelekel a chad; e Ngii a kiei el diak a ulebengelel er babluades.",
                    "Le ngii el mla rullii tiang e betik er a renguk lodam er ngak, ng dikea tekoi el chelid? Ka morrenges e kulekoi, Ngdiak; me a reanghel meng dirkak bolak lolisechakl er a rengelekel a chad.",
                    "Le kamosang tir a chederdall er Ngii, el mo olisechakl loltirakl er a ngerel oderchelel, el mo chemolt er tirkei el mesisiich a klaumerang er tir, el diak el mesim a uldesuir er a rokui el teletelel a tikingel a Dios.",
                    "Me a deruchellir er a osisechakl, a mo omekedong er a rechad el mo ouuchel a rengrir er a kenterir, e mo merekui e meruul a ureor er a telbiil er a Edam, el kildmeklii el mo er a rengelekel a chad, e mo mengedmokl er a rael er a deleuill er a rengelekel a chad, e mo ouchais a tekingel a Kristo el mo er a rengellitel el oderechelel a Rubak, me boel sebechir lochotii a klisiichel a klaumerang er tir er Ngii.",
                    "Me ngoeak tiang ea Rubak el Dios a kudmeklii a rael me a rebebil er a rechad a mo oumerang er a Kristo, me a Edaol Reng a mo ngar er a rengrir, loltirakl er a ngarngii el klisiich; me tiaikid a rolel ea Edam a mo lomolem a telbilel el mo er a rengelekel a chad.",
                    "Ea Kristo mla dmung: Alsekum kemiu a mo oumerang er ngak eng mo erngii a klisichiu el meruul a ngii diel tekoi a lungil besul er Ngak.",
                    "E mla melekoi: Bo mouuchel a rengmiu e rokui lulebongel er a bluulechad, e mei er Ngak, ebo metecholb er a ngklek, e moumerang er ngak, me boel sebechiu el mo suobel.",
                    "E chelechang e betik er a renguk lodam er ngak, alsekum tiaikid a teletael me a ikang el tekoi a klemerang el bla kulekoi er kemiu, ea Dios a mo olecholt er kemiu, lobang a klisiich me a klou el klebkall er a uriul klebesei el kmo ngklemerang, me a lesekum eng klemerang, eng mla momerek a kebesengil a tekoi el chelid?",
                    "Me a lechub ea reanghel ngmerekong el dikea belecholt er a rengelekel a chad? Me a lechub eng mla kiresii a klisiichel Edaol Reng er tir? Me a lechub eng sebechel a di lengarngii chelechang me a klukuk, me a lechub edi le ngarngii a bluulechad, me a lechub ele ngarngii a ditang el chad el ngar el mo suobel?",
                    "Me chelechang eak melekoi er kemiu, Ngdiak; leng klaumerang a uchul meng ngarngii a tekoi el chelid; e klaumerang a uchul me a reanghel a mo chemolt e olisechakl er a rechad; me a lsekum eng dikea ikang el tekoi ete metaech a rengelekel a chad, leng dikeang a klaumerang, me a rokui a di dikea belkul.",
                    "Leng diak a chad el sebechel mo suobel, el di uaia tikingel a Kristo, alsekum eng diak a moumerang er a ngklel; me a leuaisei, alsekum aikang el tekoi a mla nguemed, e sola klemerang a direk el mla nguemed; meng chelbuul a le ngarngii a chad, le tir a ngar el di uaia le mlak a rolel osobel el mla mekedmokl.",
                    "Endi kamosang e betik er a renguk lodam er ngak, akumtab a ungil tekoi el nga er kemiu, akumtab el kmo kemiu oumerang er a Kristo le klengariou el reng er kemiu; le alsekum eng diak a klaumerang er kemiu er Ngii, eng diak er kemiu a sebechel mo ulecherangel el teloi er a rechad er a ikelesia er Ngii.",
                    "Me ngelmuut e betik er a renguk el odam er ngak, ak mo melekoi er kemiu el kirel ongiil. Ke mekerang e mo nguu a klaumerang a lak chomongiil er ngii?",
                    "Meng ngeraisei el kau a mengiil el kirel? Mrenges e kulekoi er kemiu el kmo, ngmo er ngii ongiil er kemiu loeak a tngakireng er a Kristo me a klisiichel okiis er ngii, el mo mekiis el mo er a diak a ulebngelel klengar, el tiang a mo uaisei le klaumerang er kau er ngii loltirakl er a telbiil.",
                    "Me a leuaisei alsekum a chad oumerang eng kirel ngarngii ongilel; le lak a klaumerang eng diak el sebechel ngarngii ongiil.",
                    "Ka morrenges ak lmuut el melekoi er kemiu el kmo, ng diak, el sebechel morengii a klaumerang me a ongiil er ngii a lak boel medemedemek el ngariou a rengul.",
                    "Alsekum eng uaisei, a klaumerang er ngii me a ongiielel a diak a belkul, leng diak a monguu a kengei er medal a Dios, endi tirkei el medemedemek e ngariou a rengrir; me a lsekum a chad a mo medemedemek e ngariou a rengul, e kongei el kirel a kentil loeak a klisiichel Edaol Reng el kmo Jesus a Kristo, eng kirel mo obang a beltik el reng; le lak lobang a beltik el reng eng diak el ngerang; me a uchul eng kmal kirel mo obang a beltik el reng.",
                    "Ea beltik el reng a chuarm el kekemangel, e chubechubchad, e diak le mechechei, a diak el belkuuk, e diak di losiik er a ungil er ngii, e diak el bokongesengasech a rengul, e diak lomdasu a mekngit, e diak loldeu el kirel a mekngit, ngbai oldeu el kirel a klemerang, e outekangel a rokui el tekoi, oumerang a rokui el tekoi, mengiil a rokui el tekoi, e lomolem a rokui el tekoi.",
                    "Me a leuaisei e betik er a renguk lodam er ngak, alsekum eng diak mobang a beltik el reng, e kemiu a diak komngerang, le beltik el reng a diak el sebechel nguemed. Me a le uaisei e morkedii a beltik el reng, el ngii a kot er a rokui, le rokui el tekoi a di mo nguemed–",
                    "Endi beltik el reng a bliochel el beltkil a rengul a Kristo, meng melemolem el diak a ulebngelel; me ngikei el boel betik er ngii lobang er a uriul klebesei, a kmal mo ungil besul.",
                    "Me a le uaisei e betik er a renguk lodam er ngak, moluluuch el mo er a Edam lolab a rokui el klisiichel a rengum, me bo mui er a beltik el reng er ngii, el bla le besterir a rokui el merang loltirakl er a Ngelekel Jesus Kristo; me bo mngelekel a Dios; me sel le belcholt e bo de uaingii, le kede mo mesang el kmal Ngii; me bo dobang tiang el ongiil; me bo deklikiid el di uaingii el klikiid. Boluaisei."
                ]
            },
            {
                "url": "https://www.lds.org/scriptures/bofm/moro/8?lang=pau",
                "number": 8,
                "name": "8 Bliongel",
                "summary": [
                    "A techolb er a retolochoi a mengelengalek el klengit – A remekekerei el ngalk a ngar er a Kristo le tngakireng a uchul – A klaumerang, me a uuchelreng, me a delmedemek, me a ngariou el reng, me a ngiul Edaol Reng, me a telekangel el mo er a ulebongel omekrael mo suobel."
                ],
                "verses": [
                    "A babier er a demak el Mormon el melluches el merngak el Moroni; ak kmal dirke mlokedong el mo olisechakl, e ngii a melluches el mer ngak. Meng uai tiaikid a teletelel er a loluches el mer ngak el kmo:",
                    "Betik er a renguk el ngelekek el Moroni, ak kmal loldeu er a renguk le Rubak er kau el Jesus Kristo a mlo lotkau e mlokodongau el moer osisecheklel, me a chedaol lurelel.",
                    "Ngak a blechoel lomdasu er kau er a nglunguchek, el melemolem el meluluuch el mo er a Dios el Edam loba ngklel a Chedaol Ngelekel Jesus, me loeak a diak bo lengemed el klungiolel me a chubechub er ngii lomtebechel er kau el lomelemii a duchelreng er a klaumerang er a ngklel el mo er a ulebongel.",
                    "Me chelechang e rungalk, ak melekoi er kau el kirel a klou el kentil a renguk; ng mekngit a renguk er a klautitekangel el mla duubech er a delongeliu.",
                    "Le alsekum a blo kudengei a klemerang, eng mla moerngii a klauteketok er a delongeliu el kirel a techolb chelid er a remekekerei el ngelekiu.",
                    "Me chelechang e rungalk, ng soak a bo le blak a rengum loureor, me tiaikid el klou el cheluid bo le cheroid er a delongeliu; meng tiaikid a uchul ak mla luchesii tiang el babier.",
                    "Mi sei er a kot el bo kudengei a ikang el tekoi el kiriu, eak mlo oker er a Rubak el kirel ngii el tekoi. Me a tekingel a Rubak a mlei er ngak loeak a klisiichel Edaol Reng el kmo:",
                    "Mrenges a tikingel a Kristo losobeliu, e Rubak er kemiu, e Dios er kemiu. Kamosang, Ngak a mlei er a bluulechad el dimlak kumekedong er a remekedung, te bai dengerenger el mo mekngit a rengrir er a kenterir; a cherrungel a diak lousbech er a toktang, ngbai tirkei el smecher; me a le uaisei ea remekekerei el ngalk a cherrungel, leng diak el sebechir el meruul a klengit; me a le uaisei ea dellebeklel a Adam a mla mengubet er tir le Ngak, meng diak a klisiichel er tir; me a llach er a omelekosk meng merekong le Ngak.",
                    "Meng tiaikid a mle teletelel a Edaol Reng er a lolecholt a tikingel a Dios el mer ngak; me a le uaisei e betik er a renguk el ngelekek, ak medengei el kmo, ng klou el teletoechmad er medal a Dios sei el mole cholbchelid er a remekekerei el ngalk.",
                    "Morrenges, ak melekoi er kau el kmo tiaikid el tekoi chobo molisechakl erngii – ouuchelelreng me a techolbchelid el moer tirkei el mla mo medengei a rengrir e sebechir el meruul a klengit; oi, molisechakl er a roungalk, me bo louuchel a rengrir er a kenterir e bole metecholb, ele ngai a rengrir el moeriou el mo uaia remekekerei el ngelekir, etir a mo suobel er rokui tir me a remekekerei el ngelekir.",
                    "Ea remekekerei el ngelekir a diak lousbech er a uuchelreng me a techolbchelid. Kamosang, a techolbchelid a nga er a uuchelreng el mo churrengelii a llach el kirel a ngebetel a klengit.",
                    "Endi a remekekerei el ngalk a ngar er a Kristo, el dimla uaisei er a uchelel a bluulechad; le lak el uaisei, a Dios olab el mo er a tang me a tang el Dios, e direk el mo ngodech el Dios, el mengull er a rechad; le te telang el mekekerei el ngalk a mla mad el dirkak el metecholb!",
                    "Me a le uaisei, alsekum a remekekerei el ngalk a diak boel sobel a lak lenguu a techolb, e tirkang a locha rokui el di mlo er a diak a ulebngelel beluu er a ringel.",
                    "Kamorrenges e kulekoi er kemiu el kmo, ngikei lomdasu el kmo a remekekerei el ngalk ousbech er a techolbchelid a ngar er a osul a mechuuached, me a rengedel a klengit; lengii a diak er ngii a klaumerang, me a ongiil, me a kale beltik el reng; me a leuaisei, alsekum eng dirk omdasu el uaisei e medort, e ngulterekokl el moeriou er a bluu er a ringel.",
                    "Leng mengelengalk el mekngit a uldasu el kmo, a Dios osobelii a ta er a ngalk leng miltecholb, ea tang a kirel mo remiid leng dimlak bo lenguu a techolb.",
                    "Alii er tirkei el mo mengeuid a teletelel a Rubak el mo uaitiang, le tir a mo remiid alsekum eng diak bo louuchel a rengrir er a kenterir. Kamosang, ak mesisiich el melekoi, lobang a ngerachel er a Dios; e diak medakt er a chad el kmo ng mo mekerang; le cherrungel beltik el reng oriid a rokui el dakt.",
                    "E ngak a mui er a beltik el reng el ngii a diak a ulebngelel beltik el reng; me a leuaisei a rokui el ngalk a diosisiu er a renguk; Me a uchul eng betik a renguk er a remekekerei el ngalk lobang a cherrungel beltik el reng; le tir a rokui el diosisiu loudiukes er a mo suobel.",
                    "Le ngak a medengei el kmo, a Dios a diak a soal me a chetil Dios, me a lechub ngii bolengodech; ng bai ngii a diak bole ngodech, el ngar er a rokui lulebongel mo er a rokui lulebongel.",
                    "A remekekerei el ngalk a diak el sebechir el mo mekngit a rengrir er a kenterir; me a leuaisei eng mengelengalk el mekngit el dolkebai er a bliochel chubechub er a Dios el moer tir, le tir a rokui el dingar er Ngii le chubechub er Ngii.",
                    "Me ngikei el kmo, a remekekerei el ngalk ousbech er a techolb a oltngakl er a chubechub er a Kristo, e nguu el mo diak a belkul a tngakireng er ngii me a klisiichel lolsobel.",
                    "Alii er tir el nga er a metacherbesul kmeed er a kodall, me a ngau, me a diak a ulebngelel ringel. Ngak a bekeu el melekoi le; A Dios a mla dmung er ngak. Mrenges ebo moltirakl, le lak eng mo dechor lomtok er kau er a kingall er a kerrekeriil er a Kristo.",
                    "Le kamomes, a rokui el mekekerei el ngalk a dingar er a Kristo, me tirkei el rokui el dimlak lodengei a llach. Le klisiichel olsobel a mei er tirkei el rokui el tir a dimlak lodengei a llach; me a leuaisei e ngikei el diak le medebeakl, me a lechub e ngikei el diak el delbeakl, a diak el sebechel mo ouuchel er a rengul er a kentil; a techolb a diak a ngera el rellii er tir–",
                    "Ng bai teletoechmad er medal a Dios, oltngakl er a klechubechub er a Kristo, me a klisiichel Edaol Reng er Ngii, ebai oumerang a ulekeuad el ureor.",
                    "Kamosang e rungalk, tiang el tekoi a diak el kirel ngarngii; le uuchelreng el kirel a klengit a moer tirkei el nga er a eungel a delbeakl me a cheungel a dellebeklel a mla metemall el llach.",
                    "Me a kot el redechel a uuchelreng el kirel a klengit a techolbchelid; ea techolbchelid a mei loeak a klaumerang el moer a otireklel a llach; ea otireklel a llach meskid a ngebetel a klengit;",
                    "Ea ngebetel a klengit a mouchul a delmedemek, me a ngariou el reng; ea delmedemek me a ngariou el reng a mouchul eng me oldingel a Edaol Reng, el Ngii el Ongelaod omekeek loba ongiil me a cherrungel beltik el reng, el ngii el beltik el reng a mo outekangel ngarngii loeak a blakelreng er a nglunguuch, el di merekmo le mei a ulebongel, el rokui el santo mo kiei lobengkel a Dios.",
                    "Ka morrenges e rungalk, ak lmuut el mo meluches el lekoer kau, alsekum eng diako mereched el mo oldechelakl er a rechedal a Laman. Kamosang, a kldidiul a rengul tiang el beluu, me a lechub a rechedal a Nephi, a mla mo uchul a telemellir el di merekmo bo louuchel a rengrir er a kenterir.",
                    "Moluluuch el kirir e rungalk, me bo le mekngit a rengrir er a kenterir. Endi, kamosang, ak bekikl el kmo Edaol Reng kele lekea longoir er tir, me a chelsel tiaikid el beluu etir a direk losiik lomedobed a rokui el klisiich me a ngerachel el ngar er a Dios el mei; e oltngakl er a Edaol Reng.",
                    "Me a uriul er a lotengeklii a klou el klemedengei e rungalk, eng kirel di mereched a ngemedir, el di mo tmaut a ulaoch el meldung er a reprofet, me a direk el tikingel ngii el Osobeled.",
                    "Me a lusech lekoer kau e rungalk, me sel kluut el meluches el merkau, me a lechub ekluut el mo mesekau. Boluaisei."
                ]
            },
            {
                "url": "https://www.lds.org/scriptures/bofm/moro/9?lang=pau",
                "number": 9,
                "name": "9 Bliongel",
                "summary": [
                    "A rechedal a Nephi me a rechedal a Laman a iisong el dengerenger e dikea klungiolir – Tomekcharm e omekeuad er a tang me a tang – A Mormon a mluluuch me a chubechub me a klungiaol le me er a Moroni el mo cherechar."
                ],
                "verses": [
                    "Betik er a renguk el ngelekek, ak luutang el meluches el mei er kau, me bo modengei el kmo ak dirke ngar; endi kmeluches el ko er a kirel a mekngit el chais.",
                    "Me kamorrenges, ak mla er a meringel mekemad lomtok er a rechedal a Laman, el dimlak kibo mesisiich; me a Archeantus a mlo moiit er a saider, me a direk el Luram me a Emron; Oi, me a betok er a ngellitel chedemam a mla mad.",
                    "Me chelecha kamosang e rungalk, ak bekikl er a kmo a rechedal a Laman a mo olengemed er tirkang el chad; leng diak bo louuchel a rengrir er a kenterir, me a Satan omdui er tir me te blechoel el di ngaerngii a klaiuengasechereng er a ta me a ta er tir.",
                    "Chelecha ngak a blechoel loureor lobenterir; e sel kulekoi a tikingel a Dios el mo mesisiich, e tir a mo omritel e kesib a rengrir er ngak; e sel lakusbech a mesisiich el tekoi e tir a mo melcherecher a rengrir lomtok; me ak mla mo bekikl el kmo, a Reng er a Rubak kele bla le nguu a rengul er tir.",
                    "Leng kmal eisong a ngasechreng er tir, me a kumtab eng dikea le medakt a kodall; e mla remiid er tir a beltik el reng el mo er a tang me a tang; meng meched a rengrir el kirel merserasech me a omlaitechei el di blechoel.",
                    "Me chelechang e betik er a renguk el ngelekek, bo bechirei a delcherecherel a rengrir, e bo le blak a rengud loureor; le bo lak doureor e ke demo nguu a dellebeakl, le kid a ngarngii a urered el doruul er ngii er chelechang el de nga er tiael bedenged el chutem, me bo de mesisiich er a cheraro er a rokui el melemalt, e bo lo lengull a delbenged er a rengedel a Dios.",
                    "E chelechang ak meluches el koera kirel a ringel el ngar tirkael chad. Le kultirakl a klemedengei er ngak er a tekingel a Amoron, kamosang, a rechedal a Laman a obeterir a betok el nga er a kelebus, el le ngilititerir er a metongakl el blai er a Sherrizah; el mlaerngii a resechal me a redil me a rengalk.",
                    "Ea rebecherir me a redemerir tirkel redil me a rengalk a blalomekeuad er tir; e omekang er a redil er a techel a bedengir a rebecherir, me a rengalk er a techel a bedengir a redemerir; e diak a ralm, meng di sesei a lomesterir.",
                    "Me a domes er cho uaitiaikid el klou el delngerngerir a rechedal a Laman, ng diak le boruchei er a rechedad el nga er a Moriantum. Le kamosang, te mla ngoititerir a rebetok el ngalk el redil er a rechedal a Laman el mo kelebus; e mla choba klisiich el nguu er tir sel kot el meringelchad lokedeldaol e er a rokui el tekoi, el ngii a klikiid er a ildekelel deleboes el delngerenger–",
                    "Ea uriul er a blarrellii cho uaitiang el tekoi, e tomekeuad er tir er a kmal rasechbeab el teletael, lomekcharm er tir el mo er a kodall; ea uriul er a blarrellii cho uaitiang, ete mo mengang a techel a bedengir el di uai a tebelik el charm, leng mla mo medecherecher a rengrir; me te mo uaisei el lekong ngolchotel a tekoi er a blekeu.",
                    "Ea betik er a renguk el ngelekek, te mekerang a rechad e uaisei, el mla modiak a teletelel a klechad er tir–",
                    "(E dirke mle mekesai el rak a mla mo merek, el tir a mle ultebechel e bekekeuii el chad.)",
                    "Endi rungalk, te mekerang e mo uaisei a rechad el nga er a rengrir a di betok el mekngit.",
                    "Kede mekerang e mo ousbech el kmo, a Dios a mo orkedii a chimal er a kerrekeriil meng diak lebo lomtok er kid.",
                    "Mosang, a renguk a lmangel: Alii er tirkael chad. Mei memtobed e loukerrekeriil e kau el Dios, me bart a kenterir me a delngerngerir, me a klikingelir me le boer cheroid er medam!",
                    "Me a lmuut e rungalk, te betok el melakl el dil me a rengelekir redil el di kiliei er a Sherrizah; me a ikei el kall el rechedal a Laman a dimlak el ngai el merael, aikei a le ngilai a resoldau er a Zenephi el merael, e mechititerir me te di merorael el moer ker me ker al sebechir losiik a kall; me te betok er a remechuodel mechas a dimo diak lodengei bedengir er a rael el medei.",
                    "Me a resoldau lobengkek a mechitechetong; ea resoldau er a rechedal a Laman a nga er a delongelel a Sherrizah me ngak; e tirkei el mla chemiis el leko te mo er a resoldau er a Aaron a mla nguemed el mlo ulekodellir er a raschbeab el blekengir.",
                    "Eang, a delngerngerir a rechedak! Te diak el delodau, e dikea er tir a chubechub. Kamosang, ngak a di chad, meng di klisiichel a chad a nga er ngak, meng dikeang el sebechek el melelolem loldubech a tikingek.",
                    "Te mla moimong el mengelengalk; el diosisiu el merserasechreng, el diak a bo le becherei, ka le chuodel me a lechub e le ngeasek; meng sorir a ngii di le ngerang ngidi lak lungil; me a ringel el nga er a redil er kid me a rengeleked el ngarngii er tiael beluu a mla chengelakl a rokui el tekoi; choi, ngdiak el sebechel mechedereder er a ngor, me a lechub ele meluches.",
                    "E chelechang e rungalk, eng dikea kluut el mesaod er tiang el kengaol ues. Ng uaisei kau a medengei a delngerngerir tir kang el chad; kau a medengei el kmo tir a dikea okedeldaol el tekoi er a klechad er tir, el dikea lomelchesiu; me a delngerngerir a mla chengelakl er a rechedal a Laman.",
                    "Kamosang e rungalk, ngdikea el sebechek lolterekokl er tir el mo er a Dios leng mo el oietii a chimal mer ngak.",
                    "Endi kamrenges e rungalk, ngak olterekokl er kau er a Dios, me a kumerang er a Kristo el kmo kau a mo suobel; me a kmeluluuch el mo er a Dios me le kemengetii a klengar er kau, me bo mosang a luut er a rechedal moer Ngii, me a lechub a ngemedir rokui; le ngak a medengei el kmo ngkirir el di mo nguemed alsekum eng diak bo le mekngit a rengrir er a kenterir e lluut el moer Ngii.",
                    "Me a lsekum etir a mo nguemed, eng di mo uaia rechedal a Jared, le rengrir el di sorir a merserasech me a omelaitechei.",
                    "Me a lsekum tir a mo nguemed, kid a medengei el kmo te betok er a rodam er kid a mla chemiis er mo er a rechedal a Laman, e dirke betok er tir a direk el mo chemiis el moer tir; me a le uaisei e mluches ako er a bebir er a tekoi, alsekum eng diako mad, e ngak a mad e diak kusekau; endi ngak oumerang el kmo, ak mo mesekau el di mereched; leng ngarngii chedaol rekord el ngak a mo ngmai el meskau.",
                    "Rungalk, bomesisiich loumerang er a Kristo; e lak le metemall a rengum er a kulluches el tekoi, me bo lomekberaod er kau el mo er a kodall; ebo le kidrau a Kristo, me a ringelel me a kodellel, me a ochotel a bedengel mo er a redemad, me a klechubechub er Ngii, me a kemanget el ongarm, me a ongiil er a klebkellel me a diak a ulebengelel klengar bole medechel er a uldesuem el mo cherechar.",
                    "E bo le sebechel a chubechub er a Dios el Edam el kingellel a ngarbab er a babeluades, me a Rubak er kid el Jesus Kristo, el dengchokl er a kadekmel a klisiichel el di merekmo rokui el tekoi bo le chederdall er Ngii, bo lobengkem el nga er bita er kau el mo cherechar. Boluaisei."
                ]
            },
            {
                "url": "https://www.lds.org/scriptures/bofm/moro/10?lang=pau",
                "number": 10,
                "name": "10 Bliongel",
                "summary": [
                    "A klaumerang el kirel a Babier er a Mormon a mei loeak a klisiichel Edaol Reng – A sengk er a Reng a mo er a remesisiich loumerang – A sengk er a Reng a blechoel lobengkel a klaumerang – A tikingel a Moroni a melekoi el nga er a chebechab – Mei er a Kristo me bom cherrungel er ngii, e mongikiid a delbengiu."
                ],
                "verses": [
                    "Chelechang e ngak el Moroni a mo meluches el ko er a mo er sel kumes er ngii eng mo ungil; me ak meluches el mo er a rodam er ngak, er a rechedal a Laman; meng soak a bo lodengei el kmo, ngbetok er a euang el dart me a lluich el rak a mla mo merek er a olangech el mloerngii el kirel a le mlei er ngii a Kristo.",
                    "Me ak mo somosm a ikang el rekord ruriul er a bo kdung a sesei el tekoi el kirel mengususeu er kemiu.",
                    "Kamorrenges, ak mengemedaol er kau me sel bo monguiu a ikang el tekoi, alsekum eng mo ungil er a Dios me kau a mo menguiu, ebo mdebedebekii el kmo ng uangera chubechub er a Rubak el mla mo er a rengelekel a chad, er a lobeob a Edam el mo lmuut er a taem el bo mngai a ikang el tekoi e bo momdasu el kirel er a chelsel a rengum.",
                    "Me sei el bomngai a ikang el tekoi, e bo kungemedaol er kau me bo moker er a Dios, el Diak a Ulebngelel Edam, lobang ngklel a Kristo, alsekum a ikang el tekoi a diak le klemerang; ea lsekum e kau a mo oker lobang a blak el reng, el ngarengii er a rengum, lobang a klaumerang er a Kristo, e Ngii a mochotii el klemerang leko er kau loeak a klisiichel Edaol Reng.",
                    "Le ngoeak a klisiichel Edaol Reng e kau a mo medengelii a klemerang er a rokui el tekoi.",
                    "Me a ngii diel tekoi lungil a melemalt e klemerang; me a le uaisei eng diak a ngera el ungil el mo oltngakl er a Kristo, ng bai kongei el kmo ngii a ngar.",
                    "Me ko mo medengei el kmo Ngii a ngarngii loeak a klisiichel Edaol Reng; me a le uaisei a kulengit er kau me lak moltngakl er a klisiichel a Dios; le Ngii oureor loba klisiich lultuil er a klaumerang er a rengelekel a chad, el di uai chelechang el sils, me a klukuk, el mo cherechar.",
                    "Me ngak a lmuut lolengit er kemiu e rodam er ngak, me lak komdung dikea sengk er a Dios, leng ngarngii a betok; el ngar er a diosisiu el Dios el mei. Meng ngarngii a kekerous el teletelel a urerel a ikang el sengk; endi Ngii a diosisiu el Dios el meruul er rokui lousbech a rokui, meng mo er a leboerngii lolechotel a Reng er a Dios el mo er a rechad, el mo klungiolir.",
                    "Me kamosang, a tang a nguu el nga er a Reng er a Dios meng mo sebechel lolsisechakl a tekoi er a klemerang;",
                    "Me a kuk tang a mo sebechel lolsisechakl a tekoi er a klemedengei loeak osisiu el Reng;",
                    "Me a mo lmuut el tang, a mesisiich el klaumerang; me a kuk tang, a sengk el omekungil loeak osisiu el reng;",
                    "Me a lmuut el mo er a tang meng mo sebechel meruul a meklou longasireng;",
                    "Me a lmuut el kuk mo er a tang, meng mo sebechel lomlaoch el kirel a rokui el tekoi;",
                    "Me a lmuut el mo er a tang a omes er a reanghel me a rolisechakl el reng;",
                    "Me a lmuut el mo er a tang a bek el bedengel a tekoi;",
                    "Me a lmuut el mo er a tang a oidel a tekoi me a bek el bedengel a ngor.",
                    "Ea ikang el rokui el sengk a mei loeak a Reng er a Kristo; meng blechoel el mei er a rokui el chad loltirakl er a uldesuel.",
                    "Me a kulengit er kemiu e betik er a renguk lodam er Ngak, me bo mletkii a kmo, a rokui lungil sengk a mei loeak a Kristo.",
                    "Me a kulengit er kemiu e betik er a renguk elodam er ngak, me bo mletkii ak kmo, Ngii a diosisiu er chelii, me chelechang, me a diak a ulebngelel, me aikang el rokui el sengk el ngak a mla melekoi, el ngii a tekoi er a reng, a diak lebo le ngemed, alsekum a bluulechad a di dechor, ngdi merekkmo a rengelekel a chad a mo diak loumerang.",
                    "Me a leuaisei eng kirel ngarngii a klaumerang; ea le kirel ngarngii a klaumerang, eng kirel ngarngii ongiil; ea le ngarngii a ongiil eng kirel ngarngii a beltikelreng.",
                    "Ea lsekum eng diak a beltikelreng eng diak a rolel e bomsobel er a rengedel a Dios; me a kalsebechem el mo suobel er a rengedel a Dios a lak er kau a klaumerang; me a kalesebechem a lak er kau ongiil.",
                    "Me a lsekum eng diak er kau ongiil, e kau a merang el ngar er a chelsel a obraod el klengit el reng; ea chobraod el klengit el reng a mei leng klengit a uchul.",
                    "Me a Kristo merang el millekoi el mo er a redemad: Alsekum e kemiu ngarngii a klaumerang er kemiu eng sebechiu el meruul a ngii diel tekoi a lungil besul er Ngak.",
                    "E chelechang ak melekoi el mo er a rokui lulebongel er a bluulechad, alsekum sel sils a mei me a klisiich me a sengk er a Dios a mo diak er a delongeliu, eng mo uaisei leng mo diak moumerang.",
                    "Meng alii er a rengelekel a chad a lsekum eng mo uaisei; leng mo dikea meruul a ungil tekoi er a delongeliu, el diak a di tang. Le lsekum eng di mo ngarngii a tang er a delongeliu el meruul a ungil, eng mo meruul loeak a klisiich me a sengk er a Dios.",
                    "Me alii er tirkei el dirke meruul a ikang el tekoi e medei, lete mad el nga er a kenterir, meng diak el sebechir el mo suobel er a rengedel a Dios, me akmelekoi ikang loltirakl a tikingel a Kristo; meng diak kumulak.",
                    "Me ngak olengit er kemiu me bo molatk a ikang el tekoi; le belsechel a merekung el bo modengei el kmo ngak a diak kumulak, le kemiu a mo mesekak er a medal a kingellel a Dios; me a Rubak el Dios a mo dmung er kau: Ng dimlak kulekoi a tikingek lekong er kau, el liluches ngikang el chad, el uaia lengelel a mla mad, oi, el di uaia mengedecheduch el nga er a chebechab.",
                    "Ngak ouchais a ikang el tekoi me boel taut a ulaoch. Me mrenges, ngmo tuobed er a ngerel a diak a ulebngelel Dios; me a tekingel a bo lomelchesiu er a telcheroll er mo er a telcheroll.",
                    "Me a Dios a mochotii er kau el kmo; a ikel kliluches a klemerang.",
                    "Me ngak a lmuut lolengit er kau, me mei kau er a Kristo, e moreked a rokui lungil sengk, e lak morutech a mekngit el sengk, me a lechub eng mekngit el klalo.",
                    "Me bekiis e bom cheroid er a chebechab e Jerusalem; oi, e moubail a klebokel biliu e rengalk el dil er a Zion; e msisiich chotil a blai, e mekilou a ulebongel er a beluu el mo cherechar, me lak komluut el mo rrau a rengmiu, le tilbilel a diak a ulebengelel Edam el le kildmeklii lekoer kau, E blai er a Israel, a dimo tmaut.",
                    "Oi, mei er a Kristo, me bo mecherrungel er ngii, e motngakl er kau er a rokui el mekngit er a Dios, Me a lsekum kotngakl er kau a rokui el mekngit er a Dios, ebo le betik a rengmiu er a Dios loba rengum er rokir, me a uldesuem er rokir me a klisiichem er rokir, e solang a chubechub er Ngii a mo ungilbesul kirem, me ngoeak a chubechub er Ngii e kau a mo cherrungel er a Kristo; me a lsekum e ngoeak a chubechub er a Dios e kau a cherrungel er a Kristo, e kau a mo diak el sebechem el otngakl a klisiichel a Dios.",
                    "E lmuut, me a lsekum eng ngoeak a chubechub er a Dios e kau a cherrungel er a Kristo, e diak bo motngakl a klisiichel, e kau a mechedaol er a Kristo loeak a chubechub er a Dios, loeak a mlechubel resechel a Kristo el ngii a nga er a telbilel a Edam el kirel a ngebetel a kentim, me ke mo chedaol el diak a dimech er kau.",
                    "Me chelechang e ngak a melmesumech er a rokui, di mechikung. Ngak a di kmeed kung eak mo er a ulengull er a baradis er a Dios, el di merekmo reng er ngak me a bedengek a lmuut el mo dmak, me a kmo mekiis e mo mesisiich el mo e chengelakl er a mlidiul el mo olsiuekl er kemiu er medal a ungil tebelel a ngarbab el Jehovah, el diak a ulebngelel el Oukerrekeriil er a rengar me a remla mad. Boluaisei.",
                    "Ulebengelel"
                ]
            }
        ],
        "summary": [],
        "text": null
    }
]