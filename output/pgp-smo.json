{
    "title": "O Le Penina Tau Tele",
    "uri": "/study/scriptures/pgp",
    "structure": [
        {
            "type": "content",
            "title": "itulau autu",
            "uri": "/study/scriptures/pgp/title-page"
        },
        {
            "type": "content",
            "title": "O Le Faatomuaga",
            "uri": "/study/scriptures/pgp/introduction"
        },
        {
            "type": "section",
            "title": "Mose",
            "entries": [
                {
                    "type": "content",
                    "title": "Mose 1",
                    "uri": "/study/scriptures/pgp/moses/1"
                },
                {
                    "type": "content",
                    "title": "Mose 2",
                    "uri": "/study/scriptures/pgp/moses/2"
                },
                {
                    "type": "content",
                    "title": "Mose 3",
                    "uri": "/study/scriptures/pgp/moses/3"
                },
                {
                    "type": "content",
                    "title": "Mose 4",
                    "uri": "/study/scriptures/pgp/moses/4"
                },
                {
                    "type": "content",
                    "title": "Mose 5",
                    "uri": "/study/scriptures/pgp/moses/5"
                },
                {
                    "type": "content",
                    "title": "Mose 6",
                    "uri": "/study/scriptures/pgp/moses/6"
                },
                {
                    "type": "content",
                    "title": "Mose 7",
                    "uri": "/study/scriptures/pgp/moses/7"
                },
                {
                    "type": "content",
                    "title": "Mose 8",
                    "uri": "/study/scriptures/pgp/moses/8"
                }
            ]
        },
        {
            "type": "section",
            "title": "Aperaamo",
            "entries": [
                {
                    "type": "content",
                    "title": "Aperaamo 1",
                    "uri": "/study/scriptures/pgp/abr/1"
                },
                {
                    "type": "content",
                    "title": "Aperaamo 2",
                    "uri": "/study/scriptures/pgp/abr/2"
                },
                {
                    "type": "content",
                    "title": "Aperaamo 3",
                    "uri": "/study/scriptures/pgp/abr/3"
                },
                {
                    "type": "content",
                    "title": "Aperaamo 4",
                    "uri": "/study/scriptures/pgp/abr/4"
                },
                {
                    "type": "content",
                    "title": "Aperaamo 5",
                    "uri": "/study/scriptures/pgp/abr/5"
                },
                {
                    "type": "content",
                    "title": "Ata 1",
                    "uri": "/study/scriptures/pgp/abr/fac-1"
                },
                {
                    "type": "content",
                    "title": "Ata 2",
                    "uri": "/study/scriptures/pgp/abr/fac-2"
                },
                {
                    "type": "content",
                    "title": "Ata 3",
                    "uri": "/study/scriptures/pgp/abr/fac-3"
                }
            ]
        },
        {
            "type": "content",
            "title": "Iosefa Samita—Mataio",
            "uri": "/study/scriptures/pgp/js-m/1"
        },
        {
            "type": "content",
            "title": "Iosefa Samita—Talafaasolopito",
            "uri": "/study/scriptures/pgp/js-h/1"
        },
        {
            "type": "content",
            "title": "Mataupu Faavae o le Faatuatua",
            "uri": "/study/scriptures/pgp/a-of-f/1"
        }
    ],
    "contents": {
        "/study/scriptures/pgp/title-page": {
            "uri": "/study/scriptures/pgp/title-page",
            "title": "itulau autu",
            "data_type": "chapter",
            "book_title": "O Le Penina Tau Tele",
            "subtitle": [
                "O Se Vaega o mea na Filifilia mai i Faaaliga, Faaliliuga, ma Faamatalaga a Iosefa Samita le Uluai Perofeta, Tagatavāai, ma Talifaaaliga o le Ekalesia a Iesu Keriso o le Au Paia o Aso e Gata ai"
            ],
            "text": [
                "Ua Faasalalauina e le Ekalesia a Iesu Keriso o le Au Paia o Aso e Gata Ai",
                "Aai o Sate Leki, Iutā, U.S.A. 2011",
                "© 2011 e le Intellectual Reserve, Inc.",
                "Ua taofia aia tatau uma",
                "Ua lomia i le Iunaite Setete o Amerika 03/2011",
                "19932011",
                "Translation of the Book of Mormon, Doctrine and Covenants, and Pearl of Great Price",
                "Samoan"
            ]
        },
        "/study/scriptures/pgp/introduction": {
            "uri": "/study/scriptures/pgp/introduction",
            "title": "O Le Faatomuaga",
            "data_type": "chapter",
            "book_title": "O Le Faatomuaga",
            "text": [
                "O le Penina Tau Tele o se vaega o mea filifilia o mea silisili e faatatau i le tele o vaega taua o le faatuatuaga ma mataupu faavae O Le Ekalesia a Iesu Keriso o le Au Paia o Aso e Gata Ai. O ia mea na faia e le Perofeta o Iosefa Samita ma sa faasalalauina i nusipepa a le Ekalesia i ona aso.",
                "O le tuufaatasiga muamua o ia mea na tauaveina le igoa o le Penina Tau Tele sa faia i le 1851 e le Elder o Franklin D. Richards, o lē sa avea i le taimi lena ma se tasi o le Aufono a le Toasefululua ma le peresitene o le Misiona i Peretania. O le faamoemoega o le tuufaatasiga o ia mea o le faia lea ia faigofie ona maua o ni isi o tusitusiga taua sa faatapulaaina le faasalalauga i le taimi o Iosefa Samita. Aʼo faateleina pea le aofai o tagata o le Ekalesia i Europa ma Amerika atoa, sa manaomia ona faia o ia mea ia maua e tagata. Sa faaaogaina tele le Penina Tau Tele ma sa mulimuli ane ona avea o se tusi faavae o le Ekalesia i le faaiuga a le Au Peresitene Sili ma le konafesi aoao i le Aai o Sate Leki i le aso 10 Oketopa 1880.",
                "E tele teuteuga na faia i mea ua i totonu o le tusi e pei ona tatau ai e tusa ma manaoga o le Ekalesia. O le 1878 na faaopoopo ai vaega o le Tusi a Mose sa lei i ai i le lomiga muamua. O le 1902 na aveese ai ni isi o vaega o le Penina Tau Tele sa faasalalauina foi i le Mataupu Faavae ma Feagaiga. O le vaevaega i mataupu ma fuaiupu, faatasi ma faamatalaga i lalo o itulau, na faia i le 1902. O le lomiga muamua i itulau faa-koluma-lua, faatasi ma faasino upu, na faia i le 1921. E leai ni isi suiga na faia seia oo mai ia Aperila 1976, i le taimi na faaopoopo ai i ai ni faaaliga e lua. O le 1979 na aveese ai ia faaaliga e lua mai le Penina Tau Tele ma tuu i totonu o le Mataupu Faavae ma Feagaiga, i le mea ua i ai nei o vaega 137 ma le 138. O le lomiga o le taimi nei ua i ai ni suiga ua faia ina ia faaogatasi le tusi ma tusitusiga faamaumau muamua.",
                "O se faatomuaga puupuu lenei i mea ua i ai i le lomiga lenei:",
                "O Vaega na Filifilia mai le Tusi a Mose. O se vaega mai le tusi o le Kenese o le faaliliuga a Iosefa Samita o le Tusi Paia, lea na ia amataina ia Iuni 1830 (History of the Church, 1:98–101, 131–139).",
                "O Le Tusi a Aperaamo. O se faaliliuga mai ni papari Aikupito na oo mai i lima o Iosefa Samita i le 1835, sa i ai ni tusitusiga a le peteriaka o Aperaamo. Sa lomia faasolosolo lenei faaliliuga i le nusipepa o le Times and Seasons (O Taimi ma Tau), na amata i le aso 1 Mati 1842, i Navu, Ilinoi. (History of the Church, 4:519–534.)",
                "Iosefa Samita—Mataio. O se vaega mai le molimau a Mataio i le faaliliuga a Iosefa Samita o le Tusi Paia (tagai i le Mataupu Faavae ma Feagaiga 45:60–61 mo le faatonuga paia ia amata le faaliliuga o le Feagaiga Fou).",
                "Iosefa Samita—Talafaasolopito. Vaega mai le molimau ma le talafaasolopito aloaia a Iosefa Samita, na ia saunia i le 1838 ma lea sa lomia faasolosolo i le nusipepa o le Times and Seasons i Navu, Ilinoi, na amata i le aso 15 o Mati 1842 (History of the Church, 1:1–44).",
                "Mataupu Faavae o le Faatuatuaga O Le Ekalesia a Iesu Keriso o le Au Paia o Aso e Gata Ai. O se saunoaga a Iosefa Samita na lomia i le nusipepa o le Times and Seasons 1 Mati 1842, sa i ai faatasi ma se talafaasolopito puupuu o le Ekalesia sa lauiloa o le Tusi ia Wentworth (History of the Church, 4:535–541)."
            ]
        },
        "/study/scriptures/pgp/moses/1": {
            "uri": "/study/scriptures/pgp/moses/1",
            "title": "Mose 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua faaali e le Atua o ia lava ia Mose—Ua liua Mose—Ua faafetaiaʼi o ia e Satani—Ua vaai Mose i lalolagi ʼainā e tele—Ua lē mafaitaulia lalolagi na foafoaina e le Alo—O le galuega ma le mamalu o le Atua o le aumaia o le ola pea ma le ola faavavau o tagata."
            ],
            "book_title": "O Vaega na filifilia mai le Tusi a Mose",
            "subtitle": [
                "(Iuni 1830)"
            ],
            "verses": [
                {
                    "number": 1,
                    "text": "O Afioga a le Atua, na fetalai e ia ia Mose i le taimi na aveina aʼe ai Mose i se mauga maualuga tele lava,"
                },
                {
                    "number": 2,
                    "text": "Ma sa vaai faafesagai lava o ia i le Atua, ma sa talanoa o ia ma ia, ma sa i luga o Mose le mamalu o le Atua; o lea na mafai ai e Mose ona gafatia lona mamalu."
                },
                {
                    "number": 3,
                    "text": "Ma sa fetalai mai le Atua ia Mose, ua fai mai: Faauta, o Aʼu o le Alii le Atua Malosi Aoao, ma o Lē Gata o loʼu igoa; ona ua aunoa Au ma se amataga o aso po o se gataaga o tausaga; ma e lē o le lē gata ea lea?"
                },
                {
                    "number": 4,
                    "text": "Ma, faauta, o oe lava o loʼu atalii; o le mea lea ia vaai, ma o le a Ou faaali atu ia te oe galuega a oʼu lima; ae lē o galuega uma, aua o aʼu galuega ua aunoa ma se gataaga, ma aʼu upu foi, aua e lē uma lava i latou."
                },
                {
                    "number": 5,
                    "text": "O le mea lea, e leai se tagata e mafai ona vaai i aʼu galuega uma, vagana ua vaai o ia i loʼu mamalu atoa; ma e leai se tagata e mafai ona vaai i loʼu mamalu atoa, ma tumau pea i la le tino i le lalolagi pe a uma ona vaai i ai."
                },
                {
                    "number": 6,
                    "text": "Ma ua ia te aʼu se galuega mo oe, Mose e, loʼu atalii; ma ua tusa oe ma laʼu Toatasi na Fanaua; ma o laʼu Toatasi na Fanaua o le Faaola ma o le a avea ma Faaola, ona ua tumu o ia i le alofa tunoa ma le upumoni; peitai ua leai se isi Atua e ese mai ia te aʼu, ma ua i ai mea uma i oʼu luma, ona ua Ou iloa i latou uma."
                },
                {
                    "number": 7,
                    "text": "Ma o lenei, faauta, o le mea lenei e tasi Ou te faaali atu ia te oe, Mose e, loʼu atalii; aua o loo e i le lalolagi; ma o le a Ou faaalia atu nei ia te oe."
                },
                {
                    "number": 8,
                    "text": "Ma sa oo ina vaai atu Mose, ma vaai atu i le lalolagi na foafoa ai o ia i ona luga; ma sa vaaia e Mose le lalolagi ma ona tuluiga, ma le fanauga uma a tagata o i ai, ma e na foafoaina; o lea lava mea sa ofo ma maofa tele ai o ia."
                },
                {
                    "number": 9,
                    "text": "Ma sa oo ina afio ese le Atua mai ia Mose, sa oo ina lē i ai lona mamalu i luga o Mose; ma sa tuua Mose ia te ia lava. Ma ina ua tuua o ia ia te ia lava, sa paʼū o ia i le eleele."
                },
                {
                    "number": 10,
                    "text": "Ma sa oo ina faatoʼā toe maua e Mose i le va o itula e tele lona malosi masani ai e pei o le tagata; ma sa fai ifo o ia ia te ia lava: O lenei, ona o lenei mea ua ou iloa ai o le tagata o se mea noa, o se mea ou te leʼi mafaufauina lava."
                },
                {
                    "number": 11,
                    "text": "Aʼo lenei ua vaai oʼu lava mata i le Atua; ae e lē o oʼu mata faaletino, aʼo oʼu mata faaleagaga, aua sa lē mafai e oʼu mata faaletino ona vaaia; po ua ou mamae ma oti i ona luma; ae sa i ai lona mamalu i oʼu luga; ma sa ou vaai i ona fofoga, ona sa liua aʼu i ona luma."
                },
                {
                    "number": 12,
                    "text": "Ma sa oo ina ua uma ona fai atu e Mose nei upu, faauta, sa alu ane Satani ma faaosooso ia te ia, ua fai mai: Mose e, le atalii o le tagata, ifo mai ia te aʼu."
                },
                {
                    "number": 13,
                    "text": "Ma sa oo ina vaai atu Mose ia Satani ma fai atu: O ai oe? Aua faauta, o aʼu o se atalii o le Atua, i le faatusa o lana Toatasi na Fanaua; ma o fea o i ai lou mamalu, e tatau ai ona ou ifo atu ia te oe?"
                },
                {
                    "number": 14,
                    "text": "Aua faauta, sa lē mafai ona ou vaai atu i le Atua, vagana ua oo mai lona mamalu i oʼu luga, ma liua aʼu i ona luma. Ae ua mafai ona ou vaai atu ia te oe i le tulaga tagata faaletino. Pe ua lē moni ea lea?"
                },
                {
                    "number": 15,
                    "text": "Ia faamanūina lava le suafa o loʼu Atua, ona ua lē alu ese atoa lona Agaga mai ia te aʼu, a lē o lea o fea o i ai lou mamalu, aua ua pouliuli ia te aʼu? Ma e mafai ona ou iloa le eseesega o oe ma le Atua; ona na fetalai mai le Atua ia te aʼu: Ifo atu i le Atua, aua nao ia lava e te auauna atu i ai."
                },
                {
                    "number": 16,
                    "text": "Alu ese ia oe, Satani; aua e te taufaasese mai ia te aʼu; aua na fetalai mai le Atua ia te aʼu: Ua tusa oe ma laʼu Toatasi na Fanaua."
                },
                {
                    "number": 17,
                    "text": "Ma sa ia tuu mai foi ia te aʼu poloaiga ina ua fetalai mai o ia ia te aʼu i le laau na mu, ua fai mai: Valaau atu i le Atua i le suafa o laʼu Toatasi na Fanaua, ma ifo mai ia te aʼu."
                },
                {
                    "number": 18,
                    "text": "Ma sa toe fai atu Mose: O le a ou lē tuua le valaau atu i le Atua, ua i ai ia te aʼu isi mea e ole atu ai ia te ia: aua sa i ai lona mamalu i oʼu luga, o le mea lea ua mafai ai ona ou iloa le eseesega o ia ma oe. Alu ese ia ma iinei, Satani."
                },
                {
                    "number": 19,
                    "text": "Ma o lenei, ina ua uma ona fai atu e Mose nei upu, sa alaga Satani ma le leo tele, ma sa leoleoā i luga o le eleele, ma faatonu mai, ua fai mai: O aʼu o le Toatasi na Fanaua, ifo mai ia te aʼu."
                },
                {
                    "number": 20,
                    "text": "Ma sa oo ina amata ona fefe tele Mose; ma ina ua amata ona fefe o ia, sa vaai o ia i le oona o seoli. E ui i lea, sa maua e ia le malosi, i le valaau atu i le Atua, ma sa ia faatonu atu, ua fai atu: Satani, alu ese ia mai ia te aʼu, aua ua nao le Atua lenei e tasi o le a ou ifo atu i ai, o le Atua lea o le mamalu."
                },
                {
                    "number": 21,
                    "text": "Ma o lenei sa amata ona gatete Satani, ma sa luluina le eleele; ma sa maua e Mose le malosi, ma valaau atu i le Atua, ua fai atu: I le suafa o le Toatasi na Fanaua, alu ese ia ma iinei, Satani."
                },
                {
                    "number": 22,
                    "text": "Ma sa oo ina alaga Satani ma le leo tele, i le tagi, ma le tagiauē, ma le lilivau o nifo; ma sa alu ese o ia mai i ina, mai luma lava o Mose, sa oo ina lē vaaia o ia e ia."
                },
                {
                    "number": 23,
                    "text": "Ma o lenei sa molimau mai Mose lenei mea; ae ona o le amioleaga ua lē i ai ai i totonu o le fanauga a tagata."
                },
                {
                    "number": 24,
                    "text": "Ma sa oo ina ua alu ese Satani mai luma o Mose, sa tepa aʼe mata o Mose i le lagi, ua tumu i le Agaga Paia, lea e molimau e uiga i le Tamā ma le Alo;"
                },
                {
                    "number": 25,
                    "text": "Ma aʼo valaau atu i le suafa o le Atua, sa toe vaaia e ia lona mamalu, aua sa i luga o ia; ma sa ia faalogoina se siufofoga, ua fetalai mai: Amuia lava oe Mose, ona o Aʼu, o le Malosi Aoao, na filifilia oe, ma o le a faia oe ia e malosi e sili atu nai lo vai e tele, ona o le a latou usiusitai i lau poloai e pei o oe o le Atua."
                },
                {
                    "number": 26,
                    "text": "Ma faauta, Ou te faatasi ma oe, e oo lava i le iuga o ou aso; aua o le a e laveai loʼu nuu mai le pologa, o Isaraelu lava lea laʼu filifilia."
                },
                {
                    "number": 27,
                    "text": "Ma sa oo ina aʼo fetalai mai pea le siufofoga, sa tepa atu mata o Mose ma vaai atu i le lalolagi, ioe, le lalolagi atoa lava; ma sa leai sona fasimea sa lei vaaia e ia, ma iloa i ai e ala i le Agaga o le Atua."
                },
                {
                    "number": 28,
                    "text": "Ma sa vaai foi o ia i e o nonofo ai, ma sa leai se agaga sa lei vaaia e ia; ma sa iloa e ia i latou e ala i le Agaga o le Atua; ma o o latou aofai sa matua toatele lava, sa lē mafaitaulia lava e pei o le oneone o le matafaga."
                },
                {
                    "number": 29,
                    "text": "Ma sa vaaia e ia laueleele e tele; ma sa taʼua ia laueleele taitasi o lalolagi, ma sa i ai ni isi sa nonofo ai."
                },
                {
                    "number": 30,
                    "text": "Ma sa oo ina talosaga atu Mose i le Atua, ua fai atu: Ou te ole atu ia te oe, sei taʼu mai ia te aʼu, pe aisea ua faapea ona i ai o ia mea, ma o a mea na e faia ai i latou?"
                },
                {
                    "number": 31,
                    "text": "Ma faauta, sa i luga o Mose le mamalu o le Alii, o lea na tu ai Mose i luma o le Atua, ma talanoa faafesagai ma ia. Ma sa fetalai mai le Alii le Atua ia Mose: E mo laʼu lava fuafuaga na Ou faia ai nei mea. O le poto lenei ma e tumau pea ia te aʼu."
                },
                {
                    "number": 32,
                    "text": "Ma o le upu a loʼu mana, na Ou foafoa ai i latou, o ia lea o loʼu Atalii e Toatasi na Fanaua, o lē ua tumu i le alofa tunoa ma le ʼupumoni."
                },
                {
                    "number": 33,
                    "text": "Ma e lē mafaitaulia lalolagi ua Ou foafoaina; ma sa Ou foafoaina foi i latou mo loʼu lava faamoemoe; ma o loʼu Atalii, o lē o laʼu Toatasi na Fanaua, na Ou foafoaina ai i latou."
                },
                {
                    "number": 34,
                    "text": "Ma o le uluai tagata o tagata uma ua Ou faaigoaina o Atamu, e toatele."
                },
                {
                    "number": 35,
                    "text": "Ae ua nao se tala o le lalolagi lenei, ma e o nonofo ai, Ou te tuu atu ia te oe. Aua faauta, e i ai lalolagi e tele ua mavae atu e ala i le upu a loʼu mana. Ma e i ai le tele o loo tutu nei, ma ua lē mafaitaulia i latou i le tagata; ae ua faitaulia mea uma ia te aʼu, aua e a aʼu i latou ma ua Ou iloa i latou."
                },
                {
                    "number": 36,
                    "text": "Ma sa oo ina fai atu Mose i le Alii, ua faapea atu: Ia e alofa mutimutivale mai i lau auauna, E, le Atua e, ma taʼu mai ia te aʼu e uiga i le lalolagi lenei, ma e o nonofo ai, ma le lagi foi, ona malie ai lea o lau auauna."
                },
                {
                    "number": 37,
                    "text": "Ma sa fetalai mai le Alii le Atua ia Mose, ua fai mai: O lagi, e tele, ma e lē mafai ona faitaulia i latou i le tagata; ae ua faitaulia i latou ia te aʼu, ona e a aʼu i latou."
                },
                {
                    "number": 38,
                    "text": "Ma e pei ona o le a mavae atu le tasi lalolagi, ma ona lagi o le a faapea foi ona tu mai se isi; ma e leai se gataaga i aʼu galuega, pe i aʼu upu."
                },
                {
                    "number": 39,
                    "text": "Aua faauta, o laʼu galuega ma loʼu mamalu lenei—ia aumaia le tino ola pea ma le ola faavavau o le tagata."
                },
                {
                    "number": 40,
                    "text": "Ma o lenei, Mose e, loʼu atalii, o le a Ou tautala atu ia te oe e uiga i le lalolagi lenei o loo e tu ai; ma ia e tusia mea o le a Ou tautala atu ai."
                },
                {
                    "number": 41,
                    "text": "Ma i se aso e manatu ai le fanauga a tagata i aʼu upu o ni meanoa ma aveese le tele o o i latou mai le tusi o le a e tusia, faauta, o le a Ou faatu mai se tasi e pei o oe; ma o le a toe i ai ia mea i totonu o le fanauga a tagata—i totonu o le toatele o e e talitonu."
                },
                {
                    "number": 42,
                    "text": "(O upu nei na tulei mai ia Mose i le mauga, o lona igoa o le a lē iloa i totonu o le fanauga a tagata. Ma o lenei ua fetalai atu ia te oe. Aua le faaalia atu i soo se tasi vagana ai i latou o e e talitonu. E faapea lava. Amene.)"
                }
            ]
        },
        "/study/scriptures/pgp/moses/2": {
            "uri": "/study/scriptures/pgp/moses/2",
            "title": "Mose 2",
            "data_type": "chapter",
            "chapter_name": "Mataupu 2",
            "chapter_summary": [
                "Ua foafoa e le Atua le lagi ma le lalolagi—Ua foafoaina ituaiga o meaola uma—Ua faia e le Atua le tagata ma tuu atu ia te ia le pule i luga o mea uma."
            ],
            "subtitle": [
                "(Iuni–Oketopa 1830)"
            ],
            "verses": [
                {
                    "number": 1,
                    "text": "Ma sa oo ina fetalai mai le Alii ia Mose, ua fai mai: Faauta, Ou te faaali atu ia te oe e uiga i le lagi lenei, ma le lalolagi lenei; ia tusi upu o le a Ou tautala atu ai. O Aʼu o le Amataga ma le Gataaga, le Atua Malosi Aoao; o laʼu Toatasi na Fanaua na Ou foafoa ai ia mea uma; ioe, na Ou foafoaina i le amataga le lagi, ma le lalolagi ua e tu ai."
                },
                {
                    "number": 2,
                    "text": "Ma sa aunoa le lalolagi ma se faatulagaga, ma sa gaogao; ma sa Ou faia le pouliuli ia oo mai i luga o le moana; ma sa fegaoioiai loʼu Agaga i luga o le fogatai; aua o Aʼu o le Atua."
                },
                {
                    "number": 3,
                    "text": "Ma o Aʼu, o le Atua, na Ou fai atu: Ia i ai le malamalama; ma sa i ai le malamalama."
                },
                {
                    "number": 4,
                    "text": "Ma o Aʼu, o le Atua, sa vaai atu i le malamalama; ma ua lelei lena malamalama. Ma o Aʼu, o le Atua, na vavaeeseina le malamalama mai le pouliuli."
                },
                {
                    "number": 5,
                    "text": "Ma o Aʼu, o le Atua, na taʼua le malamalama o le Ao; ma o le pouliuli, sa Ou taʼua o le Po; ma o lenei mea sa Ou faia i le upu a loʼu mana, ma sa faia lava e pei ona sa Ou fai atu ai; ma o le afiafi ma le taeao o le aso muamua lea."
                },
                {
                    "number": 6,
                    "text": "Ma sa toe fai atu Aʼu, o le Atua: Ia i ai se vanimonimo i le lotoi o le vai, ma sa faapea ona i ai, e pei lava ona Ou fai atu; ma sa Ou fai atu: Ia tuu atu e vavae ai vai mai vai; ma sa faia lava;"
                },
                {
                    "number": 7,
                    "text": "Ma o Aʼu, o le Atua, na faia le vanimonimo ma vaevaeina vai, ioe, vai tetele i lalo o le vanimonimo mai vai sa i luga o le vanimonimo, ma sa faapea lava e pei ona sa Ou fai atu ai."
                },
                {
                    "number": 8,
                    "text": "Ma o Aʼu, o le Atua, na taʼua le vanimonimo o le Lagi; ma o le afiafi ma le taeao o le aso lua lea."
                },
                {
                    "number": 9,
                    "text": "Ma o Aʼu, o le Atua, na Ou fai atu: Ia tuu atu i vai o i lalo ifo o le lagi ia faapotopoto faatasi i se mea e tasi, ma sa faapea lava; ma o Aʼu, o le Atua, na Ou fai atu: Ia i ai se laueleele matutu; ma sa faapea lava."
                },
                {
                    "number": 10,
                    "text": "Ma o Aʼu, o le Atua, na Ou taʼua le laueleele matutu o le Eleele; ma o le faapotopotoga faatasi o vai, na Ou taʼua o le Sami; ma o Aʼu, o le Atua, sa Ou vaai atu ua lelei ia mea uma ua Ou faia."
                },
                {
                    "number": 11,
                    "text": "Ma o Aʼu, o le Atua, sa Ou fai atu: Ia tuu atu i le eleele ia faatutupu mai mutia, le laau afu ia fua mai i fatu, ma le laau ʼaina ia fua mai i fua, e tusa ma lona ituaiga, ma le laau fua ia fua mai i fua, o ona fatu e tatau ona i ai ia te ia lava i luga o le eleele, ma sa faapea lava e pei ona sa Ou fai atu."
                },
                {
                    "number": 12,
                    "text": "Ma sa aumai e le eleele le mutia, laau afu uma e fua i fatu e tusa ma lona ituaiga, ma le laau e fua mai i fua, o ona fatu ua i totonu o ia lava, e tusa ma lona ituaiga; ma o Aʼu, o le Atua, sa Ou vaai atu ua lelei mea uma ua Ou faia;"
                },
                {
                    "number": 13,
                    "text": "Ma o le afiafi ma le taeao o le aso tolu lea."
                },
                {
                    "number": 14,
                    "text": "Ma o Aʼu, o le Atua, na Ou fai atu: Ia i ai ni malamalama i le vanimonimo o le lagi, e vavae ai le ao mai le po, ma ia tuu i latou e avea ma faailoga, ma mo tau, ma mo aso, ma mo tausaga;"
                },
                {
                    "number": 15,
                    "text": "Ma ia tuu i latou e avea ma malamalama i le vanimonimo o le lagi e tuu atu ai le malamalama i luga o le lalolagi; ma sa faapea lava."
                },
                {
                    "number": 16,
                    "text": "Ma o Aʼu, o le Atua, na faia ni malamalama tetele e lua; o le malamalama tele e pulea le ao, ma le malamalama itiiti e pulea le po, ma o le malamalama tele o le la, ma o le malamalama itiiti o le masina; ma sa faia foi fetu e tusa lava ma laʼu upu."
                },
                {
                    "number": 17,
                    "text": "Ma o Aʼu, o le Atua, na tuua i laua i le vanimonimo o le lagi e tuu mai ai le malamalama i luga o le lalolagi,"
                },
                {
                    "number": 18,
                    "text": "Ma o le la e pule i le ao, ma le masina e pule i le po, ma vavae ai le malamalama mai le pouliuli; ma o Aʼu, o le Atua, na vaai atu ua lelei mea uma ua Ou faia;"
                },
                {
                    "number": 19,
                    "text": "Ma o le afiafi ma le taeao o le aso fa lea."
                },
                {
                    "number": 20,
                    "text": "Ma o Aʼu, o le Atua, na fai atu: Ia tuu atu i vai ia aumai ia matua tele meaola fegaoioiai ua i ai le ola, ma manufelelei e mafai ona felelei i luga aʼe o le lalolagi i le vanimonimo ateatea o le lagi."
                },
                {
                    "number": 21,
                    "text": "Ma o Aʼu, o le Atua, na foafoaina tafola tetele, ma meaola uma e gaoioi, sa tele ona aumai e vai, e tusa ma o latou ituaiga, ma manufelelei faiapaau taitasi e tusa ma lona ituaiga; ma o Aʼu, o le Atua, sa Ou vaai atu ua lelei mea uma ua Ou foafoaina."
                },
                {
                    "number": 22,
                    "text": "Ma o Aʼu, o le Atua, sa faamanuiaina i latou, ua fai atu: Ia uluola, ma faateleina, ma faatumu ai vai i le sami; ma ia tuu atu i manufelelei ia faateleina i le lalolagi;"
                },
                {
                    "number": 23,
                    "text": "Ma o le afiafi ma le taeao o le aso lima lea."
                },
                {
                    "number": 24,
                    "text": "Ma o Aʼu, o le Atua, na fai atu: Ia tuu atu i le eleele e aumai meaola e tusa ma lona ituaiga, o manu faatoaga, ma mea fetolofi, ma manu vaefa o le lalolagi e tusa ma o latou ituaiga; ma sa faapea lava;"
                },
                {
                    "number": 25,
                    "text": "Ma o Aʼu, o le Atua, na faia manu vaefa o le lalolagi e tusa ma o latou ituaiga, ma manu faatoaga e tusa ma o latou ituaiga; ma mea fetolofi taitasi uma i luga o le lalolagi e tusa ma lona ituaiga; ma o Aʼu, o le Atua, na vaai atu ua lelei ia mea uma."
                },
                {
                    "number": 26,
                    "text": "Ma o Aʼu, o le Atua, na fai atu i laʼu Toatasi na Fanaua, lea sa faatasi ma Aʼu mai le amataga: Inā ta faia ia o le tagata i lo taʼua faatusa, e tusa ma o taʼua foliga; ma sa faapea lava. Ma o Aʼu, o le Atua, na fai atu: Ia tuu atu ia te i laua e pule i iʼa o le sami, ma i manufelelei o le ea, ma i manu faatoaga, ma i le lalolagi atoa, ma i mea fetolofi uma e fetolofi i luga o le lalolagi."
                },
                {
                    "number": 27,
                    "text": "Ma o Aʼu, o le Atua, na foafoaina le tagata i loʼu lava faatusa, o le faatusa o laʼu Toatasi na Fanaua na Ou foafoaina ai o ia; o le tane ma le fafine na Ou foafoaina ai i laua."
                },
                {
                    "number": 28,
                    "text": "Ma o Aʼu, o le Atua, na faamanuiaina i laua, ma fai atu ia te i laua: Ia fanafanau, ma uluuluola, ma faatumuina le lalolagi, ma faatoʼa i ai, ma ia pule i iʼa o le sami, ma i manufelelei o le ea, ma i meaola uma e fegaoioiaʼi i luga o le lalolagi."
                },
                {
                    "number": 29,
                    "text": "Ma o Aʼu, o le Atua, sa fai atu i le tagata: Faauta, ua Ou tuu atu ia te oe laau afu uma e fua i fatu, ia ua i luga o le lalolagi atoa, ma laau uma e i ai fua o laau e fua i fatu; ia avea ia ma meaai ia te oe."
                },
                {
                    "number": 30,
                    "text": "Ma o manuvaefa uma o le lalolagi, ma manufelelei uma o le ea, ma mea uma e fetolofi i luga o le lalolagi, ua Ou tuuina i ai le ola, o le a tuu atu i ai laau afu mama uma mo meaai; ma sa faapea lava, e pei ona sa Ou fai atu ai."
                },
                {
                    "number": 31,
                    "text": "Ma o Aʼu, o le Atua, na vaai atu i mea uma na Ou faia, ma, faauta, o mea uma na Ou faia sa lelei tele lava; ma o le afiafi ma le taeao o le aso ono lea."
                }
            ]
        },
        "/study/scriptures/pgp/moses/3": {
            "uri": "/study/scriptures/pgp/moses/3",
            "title": "Mose 3",
            "data_type": "chapter",
            "chapter_name": "Mataupu 3",
            "chapter_summary": [
                "Sa foafoa e le Atua mea uma i le faaleagaga ae lei i ai faaletino i luga o le lalolagi—Sa foafoa e ia le tagata, le tino aano muamua, i luga o le lalolagi—O le fafine o le fesoasoani tatau mo le tane."
            ],
            "subtitle": [
                "(Iuni–Oketopa 1830)"
            ],
            "verses": [
                {
                    "number": 1,
                    "text": "Sa faapea ona maeʼa o le lagi ma le lalolagi, ma ʼau uma o i latou."
                },
                {
                    "number": 2,
                    "text": "Ma o le aso fitu na faagata ai e Aʼu, o le Atua, laʼu galuega, ma mea uma na Ou faia; ma sa Ou malolo i le aso lona fitu mai laʼu galuega atoa, ma o mea uma sa Ou faia ua maeʼa, ma o Aʼu, o le Atua, sa Ou vaai atu ua lelei i latou;"
                },
                {
                    "number": 3,
                    "text": "Ma o Aʼu, o le Atua, sa Ou faamanuiaina le aso fitu, ma faapaiaina; aua o le aso lea na Ou malolo ai mai laʼu galuega atoa lea na foafoa ma faia e Aʼu, o le Atua."
                },
                {
                    "number": 4,
                    "text": "Ma o lenei, faauta, Ou te fai atu ia te oe, o vaevaega ia o le lagi ma le lalolagi, ina ua foafoaina i latou, i le aso na faia ai, e Aʼu, o le Alii le Atua, le lagi ma le lalolagi,"
                },
                {
                    "number": 5,
                    "text": "Ma laau taitasi o le fanua ae lei i ai i le lalolagi, ma laau afu taitasi o le fanua ae lei tupu mai. Aua o Aʼu, o le Alii le Atua, na foafoaina faaleagaga mea uma, ia ua Ou fai atu ai, ae lei i ai faaletino i latou i luga o le lalolagi. Aua e lei faia e Aʼu, o le Alii le Atua, ia timu i luga o le lalolagi. Ma o Aʼu, o le Alii le Atua, na foafoaina le fanauga uma a tagata; ma sa lei i ai se tagata e galueaiina le eleele; aua sa Ou foafoaina i latou i le lagi; ma sa lei i ai se mea tino aano i luga o le lalolagi, po o i le vai, po o i le ea;"
                },
                {
                    "number": 6,
                    "text": "Peitai o Aʼu, o le Alii le Atua, sa Ou fai atu, ona alu aʼe ai lea se puao mai le lalolagi, ma faasūsū ai le eleele atoa."
                },
                {
                    "number": 7,
                    "text": "Ma o Aʼu, o le Alii le Atua, na faia le tagata mai le efuefu o le eleele, ma mānava i ona pogaiisu le mānava o le ola; ma sa avea ai le tagata o se tagata ola, o le mea tino aano muamua lea i luga o le lalolagi, o le tagata muamua foi; e ui i lea, o mea uma sa foafoaina muamua; ae sa foafoaina faaleagaga i latou ma faia e tusa ma laʼu upu."
                },
                {
                    "number": 8,
                    "text": "Ma o Aʼu, o le Alii le Atua, na totoina se faatoaga i sasaʼe i Etena, ma o iina na Ou tuuina ai le tagata na Ou faia."
                },
                {
                    "number": 9,
                    "text": "Ma o Aʼu, o le Alii le Atua, na faia ia tutupu mai, faaletino, i fafo o le eleele, laau uma e matagofie i le vaai a le tagata; ma sa mafai ona vaai i ai le tagata. Ma sa avea o se tagata ola. Ona sa faaleagaga i le aso na Ou foafoa ai; aua ua tumau i le sifia na foafoa ai e Aʼu, o le Atua, ioe, mea uma lava na Ou saunia mo le faaaogaina e le tagata; ma sa vaai le tagata ua lelei mo meaai. Ma o Aʼu, o le Alii le Atua, sa totoina foi le laau o le ola i le totonugalemu o le faatoaga, ma le laau foi e iloa ai le lelei ma le leaga."
                },
                {
                    "number": 10,
                    "text": "Ma o Aʼu, o le Alii le Atua, na faia se vaitafe ia tafe atu i fafo mai Etena e faasūsū ai le faatoaga; ma sa vaevae atu mai iina, ma avea ma ni vaitafe autu e fa."
                },
                {
                    "number": 11,
                    "text": "Ma o Aʼu, o le Alii le Atua, na faaigoaina le igoa o le muamua o Pisona, ma sa tafe taamilo atu i le laueleele atoa o Havila, i lea mea, na foafoa ai e Aʼu, o le Alii le Atua, auro e tele;"
                },
                {
                    "number": 12,
                    "text": "Ma sa lelei le auro o lena laueleele, ma sa i ai le petala ma maa soama."
                },
                {
                    "number": 13,
                    "text": "Ma o le igoa o le vaitafe lona lua sa taʼua o Kaiona; o lea lava ua taamilo i le laueleele atoa o Aitiope."
                },
                {
                    "number": 14,
                    "text": "Ma o le igoa o le vaitafe lona tolu o Hitekelu; o lena lea na alu atu agai i sasaʼe o Asuria. Ma o le vaitafe lona fa o le Eufirate."
                },
                {
                    "number": 15,
                    "text": "Ma sa ave e Aʼu, o le Alii le Atua, le tagata, ma tuu o ia i le Faatoaga o Etena, e galueaiina, ma ia tausia."
                },
                {
                    "number": 16,
                    "text": "Ma o Aʼu, o le Alii le Atua, na poloaiina le tagata, ua fai atu: O laau uma o le faatoaga e mafai ona e ʼai saoloto ai,"
                },
                {
                    "number": 17,
                    "text": "Ae o le laau e iloa ai le lelei ma le leaga, aua e te ʼai ai; e ui i lea, e mafai ona e filifili mo oe lava, ona ua tuuina atu ia te oe; peitai, ia manatua ua Ou faasaina, aua o le aso e te ʼaia ai e te oti moni ai lava."
                },
                {
                    "number": 18,
                    "text": "Ma o Aʼu, o le Alii le Atua, na fai atu i laʼu Toatasi na Fanaua, e lē lelei ona nofo toatasi o le tagata; o le mea lea, o le a Ou faia ai se fesoasoani e tatau ai mo ia."
                },
                {
                    "number": 19,
                    "text": "Ma na faia e Aʼu, o le Alii le Atua, i fafo mai le eleele, manu vaefa uma o le fanua, ma manufelelei uma o le ea; ma poloaiina ia latou o mai ia Atamu, e vaai po o a igoa o le a ia faaigoa ai i latou; sa o ni mea ola foi i latou; aua sa mānava atu e Aʼu, o le Atua, ia te i latou le mānava o le ola, ma poloaiina o soo se mea e faaigoa ai e Atamu mea ola taitasi, o lona igoa lava lena."
                },
                {
                    "number": 20,
                    "text": "Ma sa tuu atu e Atamu igoa i manu faatoaga uma, ma manufelelei o le ea, ma manu vaefa uma o le fanua; ae o Atamu, sa lei maua se fesoasoani e tatau ai mo ia."
                },
                {
                    "number": 21,
                    "text": "Ma o Aʼu, o le Alii le Atua, na faia ia oo mai se moe gase i luga o Atamu; ma sa moe o ia, ma sa Ou to mai se tasi o ona ivi ʼasoʼaso ma faasoo le aano i lona tulaga;"
                },
                {
                    "number": 22,
                    "text": "Ma o le ivi ʼasoʼaso na to mai e Aʼu, o le Alii le Atua, mai le tane, na Ou faia ai se fafine, ma aumai o ia i le tane."
                },
                {
                    "number": 23,
                    "text": "Ma sa fai mai Atamu: Ua ou iloa nei o le ivi lenei o oʼu ivi, ma le aano o oʼu aano; o le a taʼua o ia o le Fafine, aua sa to mai fafo o ia mai le tane."
                },
                {
                    "number": 24,
                    "text": "O lea e tuʼua ai e se tane lona tamā ma lona tinā, ma ia pipii atu i lana ava; ma o le a avea i laua ma tino e tasi."
                },
                {
                    "number": 25,
                    "text": "Ma sa lē lavalavā i laua uma, o le tane ma lana ava, sa lē maasiasi foi i laua."
                }
            ]
        },
        "/study/scriptures/pgp/moses/4": {
            "uri": "/study/scriptures/pgp/moses/4",
            "title": "Mose 4",
            "data_type": "chapter",
            "chapter_name": "Mataupu 4",
            "chapter_summary": [
                "O le ala na avea ai Satani ma tiapolo—Ua faaosooso e ia Eva—Ua pauu Atamu ma Eva, ma ua oo mai le oti i le lalolagi."
            ],
            "subtitle": [
                "(Iuni–Oketopa 1830)"
            ],
            "verses": [
                {
                    "number": 1,
                    "text": "Ma o Aʼu, o le Alii le Atua, na fai atu ia Mose, ua faapea atu: O Satani lena, o lē na e faatonu i le suafa o laʼu Toatasi na Fanaua, o ia lava lea sa i ai mai le amataga, ma sa sau o ia i oʼu luma, ma fai mai—Faauta, o aʼu lenei, auina atu aʼu, o le a avea aʼu mo ou atalii, ma o le a ou laveaiina tagata uma, ina ia leai se agaga e toatasi e se ese, ma e moni lava o le a ou faia lena mea; o le mea lea, ia tuu mai ia te aʼu lou mamalu."
                },
                {
                    "number": 2,
                    "text": "Ae, faauta, o loʼu Atalii Pele, o lē o laʼu Pele ma laʼu Filifilia mai le amataga, na fai mai ia te aʼu—Le Tamā e, ia faia lou finagalo, ma e a oe pea le mamalu e faavavau."
                },
                {
                    "number": 3,
                    "text": "O le mea lea, ona sa fouvale Satani ia te aʼu, ma saili e faaumatia le faitalia a le tagata, lea na tuu atu e Aʼu, o le Alii le Atua ia te ia, ma le tasi foi, ia Ou avatu ia te ia loʼu lava mana; i le mana o laʼu Toatasi na Fanaua, na Ou faia ai ia lafoina o ia i lalo;"
                },
                {
                    "number": 4,
                    "text": "Ma sa avea o ia ma Satani, ioe, o le tiapolo lava lea, o le tamā o pepelo uma, e faasese ma faatauaso tagata, ma taitai faatagataotaua i latou i lona loto, le toatele lava lea o i latou o e e lē faalogo mai i loʼu leo."
                },
                {
                    "number": 5,
                    "text": "Ma o lenei sa sili atu le atamai o le gata nai lo soo se isi o manu vaefa uma o le fanua ia na faia e Aʼu, o le Alii le Atua."
                },
                {
                    "number": 6,
                    "text": "Ma sa tuu e Satani i le loto o le gata, (ona e toatele na ia taitai ese ia mulimuli atu ia te ia,) ma sa saili foi o ia e faasese Eva, aua sa lē iloa e ia le mafaufau o le Atua, o le mea lea na saili ai o ia e faaumatia le lalolagi."
                },
                {
                    "number": 7,
                    "text": "Ma sa fai atu o ia i le fafine: Ioe, na fetalai mai ea le Atua—Aua lua te aai i laau uma o le faatoaga? (Ma sa tautala mai o ia i le gutu o le gata.)"
                },
                {
                    "number": 8,
                    "text": "Ma sa fai atu le fafine i le gata: E mafai ona ma aai i fua o laau uma o le faatoaga;"
                },
                {
                    "number": 9,
                    "text": "Ae o le fua o le laau lena ua e vaai atu i ai o i le totonugalemu o le faatoaga, na fetalai mai le Atua—Aua e te lua aai ai, pe e te lua paʼi atu i ai, neʼi oti ai oulua."
                },
                {
                    "number": 10,
                    "text": "Ma sa fai atu le gata i le fafine: Lua te lē oti lava;"
                },
                {
                    "number": 11,
                    "text": "Aua ua iloa e le Atua o le aso lua te aai ai, ona pupula ai lea o oulua mata, ma o le a avea ai oulua e pei o atua, e iloa le lelei ma le leaga."
                },
                {
                    "number": 12,
                    "text": "Ma ina ua vaai atu le fafine ua lelei le laau mo meaai, ma ua matagofie i le vaai, ma o se laau ua manaomia e faapoto ai o ia, sa ave e ia lona fua, ma ʼai, ma sa avatu foi e ia i lana tane faatasi ma ia, ma sa ai ai foi o ia."
                },
                {
                    "number": 13,
                    "text": "Ma sa pupula mata o i laua uma, ma sa la iloa sa laua lē lavalavā. Ma sa la suʼi faatasi lau o le mati ma fai ni ufiufi mo i laua lava."
                },
                {
                    "number": 14,
                    "text": "Ma sa la faalogoina le siufofoga o le Alii le Atua, aʼo la savalivali i le faatoaga, i le mālū o le aso; ma sa o atu Atamu ma lana ava e faalalafi i laua lava mai luma o le Alii le Atua i totonu o laau o le faatoaga."
                },
                {
                    "number": 15,
                    "text": "Ma o Aʼu, o le Alii le Atua, na valaau atu ia Atamu, ma fai atu ia te ia: O fea ua e alu i ai?"
                },
                {
                    "number": 16,
                    "text": "Ma sa tali mai o ia: Sa ou faalogoina lou siufofoga i le faatoaga, ma sa ou fefe, aua sa ou vaai ua ou le lavalavā, ma sa ou lafi ai."
                },
                {
                    "number": 17,
                    "text": "Ma o Aʼu, o le Alii le Atua, na fai atu ia Atamu: O ai na fai atu ia te oe ua e lē lavalavā? Ua e ʼai i le laau na Ou poloaiina ai oe e aua e te ʼai ai, afai e te ʼai ai o le a e oti lava?"
                },
                {
                    "number": 18,
                    "text": "Ma sa fai mai le tane: O le fafine na e aumai ia te aʼu, ma poloaiina ia mau faatasi ma aʼu, na ia aumai ia te aʼu le fua o le laau ma na ou ʼai ai."
                },
                {
                    "number": 19,
                    "text": "Ma o Aʼu, o le Alii le Atua, na fai atu i le fafine: O le a lenei mea ua e faia? Ma sa fai mai le fafine: Na faasese aʼu e le gata, ma na ou ʼai ai."
                },
                {
                    "number": 20,
                    "text": "Ma o Aʼu, o le Alii le Atua, na fai atu i le gata: Ona ua e faia lenei mea o le a sili ona fetuuina oe i lo manu faatoaga uma, ma manu vaefa uma o le fanua; o lou manava o le a e sosolo ai, ma o le efuefu o le a e ʼai i aso uma o lou ola;"
                },
                {
                    "number": 21,
                    "text": "Ma o le a Ou tuu le feitagai i le va o oe ma le fafine, i le va o lau fanau ma lana fanau; ma o le a ia faamanuʼa lou ulu, ma o le a e faamanuʼa lona mulivae."
                },
                {
                    "number": 22,
                    "text": "I le fafine, sa Aʼu fai atu i ai, o le Alii le Atua: O le a Ou matuā faateleina lou tiga ma lou maʼitaga O le a e fanau mai fanau ma le tiga, ma o lou manao o le a uaʼi atu i lau tane, ma o le a pule o ia i ou luga."
                },
                {
                    "number": 23,
                    "text": "Ma ia Atamu, o Aʼu, o le Alii le Atua, na fai atu i ai: Ona sa e faalogo i le leo o lau ava, ma ʼai i le fua o le laau na Ou poloaiina oe, e faapea—Aua e te ʼai ai, o le a fetuuina le eleele ona o oe; o le tiga o le a e ʼai mai ai i aso uma o lou ola."
                },
                {
                    "number": 24,
                    "text": "O laau tuitui foi, ma laau talatala o le a ia aumai ia te oe, ma o le a e ʼai laau afu o le fanua."
                },
                {
                    "number": 25,
                    "text": "O le a e ʼai ai au meaai afu o ou mata, seia e toe foi i le eleele—aua o le a e oti lava—ona o le eleele na aumai ai oe: o le efuefu oe, ma o le a e toe foi lava i le efuefu."
                },
                {
                    "number": 26,
                    "text": "Ma sa faaigoa e Atamu lana ava o Eva, aua o ia o le tinā o tagata ola uma; ona sa faapea ona faaigoa e Aʼu, o le Alii le Atua, le uluai fafine o fafine uma, e toatele."
                },
                {
                    "number": 27,
                    "text": "Ma sa faia e Aʼu, o le Alii le Atua, ofu paʼu manu, mo Atamu ma lana ava foi, ma faaofu ai i laua."
                },
                {
                    "number": 28,
                    "text": "Ma o Aʼu, o le Alii le Atua, na fai atu i laʼu Toatasi na Fanaua: Faauta, ua avea le tagata e pei o se tasi o i tatou e iloa le lelei ma le leaga; ma o lenei neʼi tuu atu lona lima ma ʼai foi i le laau o le ola, ma ʼai ma ola ai e faavavau,"
                },
                {
                    "number": 29,
                    "text": "O lea, o Aʼu, o le Alii le Atua, o le a auina ese atu o ia mai le Faatoaga o Etena, e galueaiina le eleele na aumai ai o ia;"
                },
                {
                    "number": 30,
                    "text": "Auā e pei ona ola Aʼu, o le Alii le Atua, ua faapea foi ona lē mafai ona foi aunoa mai aʼu ʼupu, ona e pei ona o atu i latou mai loʼu gutu o le a faapea lava ona faataunuuina i latou."
                },
                {
                    "number": 31,
                    "text": "O lea na Ou tuli ese ai i fafo le tagata, ma sa Ou tuu i le itu i sasaʼe o le Faatoaga o Etena, kerupi ma se pelu afi mumu, sa feliuliuai i itu uma e leoleo le ala o le laau o le ola."
                },
                {
                    "number": 32,
                    "text": "(Ma o upu nei na Ou tautala atu ai i laʼu auauna o Mose, ma ua moni i latou e pei lava ona Ou loto i ai; ma ua Ou tautala atu i latou ia te oe. Vaai ia e lē faaalia atu i latou i se tagata, vagana ia i latou o e e talitonu. Amene.)"
                }
            ]
        },
        "/study/scriptures/pgp/moses/5": {
            "uri": "/study/scriptures/pgp/moses/5",
            "title": "Mose 5",
            "data_type": "chapter",
            "chapter_name": "Mataupu 5",
            "chapter_summary": [
                "Ua fanauina e Atamu ma Eva o fanau—Ua osi e Atamu taulaga ma auauna atu i le Atua—Ua fananau mai Kaino ma Apelu—Ua fouvale Kaino, ua sili lona alofa ia Satani nai lo le Atua, ma ua avea ma Malaia—Ua sosolo le fasioti tagata ma le amioleaga—Ua talai le talalelei mai le amataga."
            ],
            "subtitle": [
                "(Iuni–Oketopa 1830)"
            ],
            "verses": [
                {
                    "number": 1,
                    "text": "Ma sa oo ina ua mavae ona tutuli ese o i laua e Aʼu, o le Aliʼi le Atua, sa amata ona galueaiina e Atamu le eleele, ma pule i luga o manu vaefa uma o le fanua, ma ʼai ana meaai ma le afu o lona muaulu, e pei ona poloaiina ai o ia e Aʼu o le Alii. Ma sa galue foi Eva, lana ava, faatasi ma ia."
                },
                {
                    "number": 2,
                    "text": "Ma sa iloa e Atamu lana ava, ma sa fanauina e ia ia te ia o atalii ma afafine, ma sa amata ona latou fanafanau ma uluola i le lalolagi."
                },
                {
                    "number": 3,
                    "text": "Ma mai le taimi lena i luma, sa amata ona vaevae taitoalua o atalii ma afafine o Atamu i le laueleele, ma e galueaiina le laueleele, ma tausi lafu manu, ma sa latou fananauina foi atalii ma afafine."
                },
                {
                    "number": 4,
                    "text": "Ma o Atamu ma Eva, lana ava, sa valaau atu i le suafa o le Alii, ma sa laua faalogoina le siufofoga o le Alii mai le ala agai i le Faatoaga o Etena, ua fetalai mai ia i laua, ae sa laua lē vaai atu ia te ia; aua sa punitia ese i laua mai ona luma."
                },
                {
                    "number": 5,
                    "text": "Ma sa tuu mai e ia ia i laua poloaiga, ia la ifo atu i le Alii lo laua Atua, ma avatu uluai manu o a laua lafu, mo se taulaga i le Alii. Ma sa usiusitai Atamu i poloaiga a le Alii."
                },
                {
                    "number": 6,
                    "text": "Ma ina ua mavae aso e tele, sa oo mai se agelu a le Alii ia Atamu, ua fetalai mai: Aisea ua e osi atu ai taulaga i le Alii? Ma sa fai atu Atamu ia te ia: Ou te lē iloa, ae na poloaiina ai aʼu e le Alii."
                },
                {
                    "number": 7,
                    "text": "Ma ona feitalai mai lea o le agelu, e faapea mai: O lenei mea o se faatusa lea o le taulaga a le Toatasi na Fanaua e le Tamā, o lē ua tumu i le alofa tunoa ma le upumoni."
                },
                {
                    "number": 8,
                    "text": "O le mea lea, ia e faia mea uma e te faia i le suafa o le Alo, ma ia e salamo ma valaau atu i le Atua i le suafa o le Alo e faavavau."
                },
                {
                    "number": 9,
                    "text": "Ma i lena aso na paʼū ifo ai i luga o Atamu le Agaga Paia, o lē e molimau i le Tamā ma le Alo, ua fetalai mai: O Aʼu o le Toatasi na Fanaua e le Tamā mai le amataga, mai le taimi nei i luma ma le faavavau, aua talu ai ona ua e paʼū ia mafai ona laveaiina oe, ma tagata uma, le toatele lava e mananao i ai."
                },
                {
                    "number": 10,
                    "text": "Ma i lena aso na viia ai e Atamu le Atua ma sa faatumuina, ma sa amata ona vavalo e uiga i aiga uma o le lalolagi, ua fai mai: Ia viia lava le suafa o le Atua, aua ona o laʼu solitulafono ua pupula ai oʼu mata, ma o le a ou maua i le olaga lenei le olioli, ma o le a ou toe vaai i le Atua i le tino."
                },
                {
                    "number": 11,
                    "text": "Ma o Eva, lana ava, sa faalogo atu i nei mea uma ma sa fiafia, ua fai mai: Ana lē seanoa la ta solitulafono po ua lē maua e i taua ni fanau, ma po ua lē mafai ona ta iloa le lelei ma le leaga, ma le olioli o le togiolaina o i taʼua, ma le ola e faavavau ua tuu mai e le Atua ia i latou uma o e e usiusitai."
                },
                {
                    "number": 12,
                    "text": "Ma sa viia e Atamu ma Eva le suafa o le Atua, ma sa la faailoa atu mea uma i o laua atalii ma afafine."
                },
                {
                    "number": 13,
                    "text": "Ona sau ai lea o Satani i totonu o i latou, ua fai mai: O aʼu foi o se atalii o le Atua; ma sa ia faatonu mai ia te i latou, ua fai mai: Aua tou te talitonu i ia mea; ma sa latou lē talitonu i ai, ma sa sili atu lo latou alolofa ia Satani nai lo le Atua. Ma sa amata mai i le taimi lena ona faaletino, nautino, ma faatiapolo tagata."
                },
                {
                    "number": 14,
                    "text": "Ma sa valaau atu le Alii le Atua i tagata uma i soo se mea e ala i le Agaga Paia ma poloaiina i latou e ao ina latou salamo;"
                },
                {
                    "number": 15,
                    "text": "Ma o le toatele sa talitonu i le Alo, ma salamo i a latou agasala, o le a faaolaina; ma o le toatele sa lē talitonu ma lē salamo, o le a tausalaina; ma sa tulei atu afioga mai le fofoga o le Atua i se poloaiga mau; o le mea lea, o le a faataunuuina lava i latou."
                },
                {
                    "number": 16,
                    "text": "Ma o Atamu ma Eva, lana ava, sa lē tuʼua le valaau atu i le Atua. Ma sa iloa e Atamu lana ava o Eva, ma sa to o ia ma fanauina Kaino, ma sa fai mai: Ua ou maua se tama tane mai le Alii; o le mea lea o le a lē mafai ai e ia ona teena ana afioga. Ae faauta, sa lē faalogo Kaino, ua fai mai: O ai le Alii e tatau ai ona ou iloa o ia?"
                },
                {
                    "number": 17,
                    "text": "Ma sa toe to Eva ma fanauina lona uso o Apelu. Ma sa faalogo Apelu i le siufofoga o le Alii. Ma o Apelu sa leoleo mamoe, ae o Kaino sa galueaiina le eleele."
                },
                {
                    "number": 18,
                    "text": "Ma sa sili atu le alofa o Kaino ia Satani nai lo le Atua. Ma sa faatonu o ia e Satani, ua fai atu: Fai se taulaga i le Alii."
                },
                {
                    "number": 19,
                    "text": "Ma i le gasologa o le taimi, sa oo ina aumai e Kaino mai fua o le eleele se taulaga i le Alii."
                },
                {
                    "number": 20,
                    "text": "Ma o Apelu, sa aumai foi e ia mai uluaʼi manu o lana lafu, ma le gaʼo o i ai. Ma sa aloaia e le Alii Apelu, ma lana taulaga;"
                },
                {
                    "number": 21,
                    "text": "Ae o Kaino, ma lana taulaga, sa lē aloaia e le Alii. O lenei sa iloa e Satani lenei mea, ma sa fiafia i ai o ia. Ma sa ita tele Kaino, ma sa faauu o ia."
                },
                {
                    "number": 22,
                    "text": "Ma sa fetalai mai le Alii ia Kaino: Aisea ua e ita ai? Aisea ua e faauu ai?"
                },
                {
                    "number": 23,
                    "text": "Afai e te faia mea lelei, e talia oe. Ma afai e te lē faia mea lelei, ua taoto mai le agasala i le faitotoa, ma ua manao Satani ia maua oe; ma vagana ua e faalogo mai i aʼu poloaiga, o le a Ou tuu atu oe, ma o le a faia ia te oe e tusa ma lona manao. Ma o le a e pule ia ia;"
                },
                {
                    "number": 24,
                    "text": "Aua e mai le taimi nei i luma o le a avea oe ma tamā o ana pepelo; o le a taʼua oe o le Malaia; aua sa e faapea foi ae leʼi i ai le lalolagi."
                },
                {
                    "number": 25,
                    "text": "Ma o le a fai ane i taimi e oo mai—E faapea o nei mea inosia na mai ia Kaino; ona sa teena e ia le fautuaga sili na mai le Atua; ma o se fetuu lenei o le a Ou tuu i luga o oe, vagana ai ua e salamo."
                },
                {
                    "number": 26,
                    "text": "Ma sa ita Kaino, ma sa lē toe faalogo i le siufofoga o le Alii, pe ia Apelu, lona uso, o lē na savali i le paia i luma o le Alii."
                },
                {
                    "number": 27,
                    "text": "Ma sa faanoanoa Atamu ma lana ava i luma o le Alii, ona o Kaino ma ona uso."
                },
                {
                    "number": 28,
                    "text": "Ma sa oo ina ave e Kaino se tasi o afafine o ona uso ma ana ava, ma sa sili atu lo laua alolofa ia Satani nai lo le Atua."
                },
                {
                    "number": 29,
                    "text": "Ma sa fai atu Satani ia Kaino: Tauto mai ia te aʼu i lou faai, ma afai e te taʼua o le a e oti; ma ia faatauto ou uso i o latou ulu, ma i le Atua soifua, ia latou le taʼua; ona afai latou te taʼua, o le a latou feoti lava; ma o lenei ina ia lē iloa e lou tamā; ma o le aso nei o le a ou tuu atu ai lou uso o Apelu i ou lima."
                },
                {
                    "number": 30,
                    "text": "Ma sa tauto Satani ia Kaino o le a faia e ia e tusa ma ana poloai. Ma o nei mea uma sa faia i le faalilolilo."
                },
                {
                    "number": 31,
                    "text": "Ma sa fai mai Kaino: E moni lava o aʼu o Mahana, o le pule o lenei mealilo tele, ina ia mafai ona ou fasioti ma maua mea. O le mea lea na taʼua ai Kaino o Mahana Pule, ma sa mitamita o ia i lona amioleaga."
                },
                {
                    "number": 32,
                    "text": "Ma sa alu atu Kaino i le fanua, ma sa talanoa Kaino ma Apelu, lona uso. Ma sa oo aʼo i ai i laua i le fanua, sa tu atu Kaino e faasaga ia Apelu, lona uso, ma fasioti ia te ia."
                },
                {
                    "number": 33,
                    "text": "Ma sa mitamita Kaino i le mea ua ia faia, ua fai mai: Ua ou saoloto; ua pauu moni mai lava lafu a loʼu uso i oʼu lima."
                },
                {
                    "number": 34,
                    "text": "Ma sa fetalai mai le Alii ia Kaino: O fea Apelu, lou uso? Ma sa fai atu o ia: Ou te lē iloa. O aʼu ea o se leoleo o loʼu uso?"
                },
                {
                    "number": 35,
                    "text": "Ma sa fetalai mai le Alii: O le a le mea ua e faia? Ua tagi mai ia te aʼu le leo o le toto o lou uso mai le eleele."
                },
                {
                    "number": 36,
                    "text": "Ma o lenei o le a fetuuina oe mai le eleele ua faamaga mai lona gutu e tali le toto o lou uso mai lou lima."
                },
                {
                    "number": 37,
                    "text": "A e galueaiina le eleele o le a lē tuu mai e ia ia te oe lona malosi mai le taimi nei i luma. O le a avea oe o se tagata solasola ma maumausolo i le lalolagi."
                },
                {
                    "number": 38,
                    "text": "Ma sa fai atu Kaino i le Alii: Sa faaosoosoina aʼu e Satani ona o lafu a loʼu uso. Ma sa ou ita foi; ona sa e talia lana taulaga ae lē o laʼu; ua tele atu loʼu faasalaga nai lo le mea ou te lavatia."
                },
                {
                    "number": 39,
                    "text": "Faauta ua e tuli ese aʼu i fafo i le aso nei mai luma o fofoga o le Alii, ma o le a natia aʼu mai i ou fofoga; ma o le a avea aʼu ma tagata solasola ma maumausolo i le lalolagi; ma o le a oo mai foi o ia o lē e mauaina aʼu o le a fasioti ia te aʼu, ona o aʼu amioletonu, ona o ia mea ua lē natia mai le Alii."
                },
                {
                    "number": 40,
                    "text": "Ma o Aʼu o le Alii na fai atu ia te ia: Ai se e fasioti ia te oe, o le a faafitu ona tauimasui ia te ia. Ma o Aʼu o le Alii sa tuuina se faailoga i luga o Kaino, neʼi fasioti o ia e se e maua o ia."
                },
                {
                    "number": 41,
                    "text": "Ma sa tapunia ese Kaino mai luma o le Alii, ma sa mau faatasi ma lana ava ma le toatele o ona uso i le laueleele o Nota, i le itu i sasaʼe o Etena."
                },
                {
                    "number": 42,
                    "text": "Ma sa iloa e Kaino lana ava, ma sa to o ia ma fanauina Enoka, ma sa fanauina foi e ia atalii ma afafine e toatele. Ma sa fausia e ia se aai, ma sa taʼu e ia le igoa o le aai i le igoa o lona atalii, o Enoka."
                },
                {
                    "number": 43,
                    "text": "Ma sa fanauina ia Enoka Irata, ma isi atalii ma afafine. Ma sa fanaua e Irata Mekuala, ma isi atalii ma afafine. Ma sa fanaua e Mekuala Metusaeli, ma isi atalii ma afafine. Ma sa fanaua e Metusaeli o Lameko."
                },
                {
                    "number": 44,
                    "text": "Ma sa ave e Lameko ia te ia ni ava e toalua; o le igoa o le tasi o Ata, ma o le igoa o le isi, o Sela."
                },
                {
                    "number": 45,
                    "text": "Ma sa fanaua e Ata Iapalu; o ia o le tamā o e e mau i faleie, ma sa avea i latou ma tagata tausi manu faatoaga; ma o le igoa o lona uso o Iupalu, o lē o le tamā o i latou uma o e ta kitara ma faaili."
                },
                {
                    "number": 46,
                    "text": "Ma o Sela, sa fanauaina foi e ia Tupalu Kaino, o se tufuga o mea uma e fai i apamemea ma le uʼamea. Ma o le tuafafine o Tupalu Kaino o Naama."
                },
                {
                    "number": 47,
                    "text": "Ma sa fai atu Lameko i ana ava, o Ata ma Sela: Faalogo mai i loʼu leo, oulua ava a Lameko, faalogo mai i laʼu tautala atu; ona ua ou fasiotia se tagata i loʼu manuʼa, ma o se tauleʼaleʼa i loʼu tiga."
                },
                {
                    "number": 48,
                    "text": "Afai e faafitu ona tauimasui o Kaino, e moni o Lameko o le a faafitugafulu ma le fitu;"
                },
                {
                    "number": 49,
                    "text": "Ona sa ulu atu Lameko i se feagaiga ma Satani, e pei ona faia e Kaino, lea na avea ai o ia ma Mahana Pule, o le pule o lena mealilo tele na tuuina mai e Satani ia Kaino; ma o Irata, le atalii o Enoka, ina ua iloa e ia la latou mealilo, sa amata ona faaali atu e ia i atalii o Atamu;"
                },
                {
                    "number": 50,
                    "text": "O le mea lea, ona o le ita, na fasioti ai e Lameko o ia, e lē pei ona faia e Kaino, i lona uso o Apelu, ina ia maua ai mea; ae sa fasioti e Lameko Irata ona o le tautoga."
                },
                {
                    "number": 51,
                    "text": "Ona, mai lea i aso o Kaino, sa i ai se pulega faalilolilo, ma o a latou galuega sa faia i le pouliuli, ma sa latou iloa tagata taitoatasi o o latou uso."
                },
                {
                    "number": 52,
                    "text": "O le mea lea na fetuu ai Lameko e le Alii, ma lona fale, ma i latou uma o e na osifeagaiga ma Satani; ona sa latou lē tausia poloaiga a le Atua, ma sa lē fiafia ai le Atua, ma sa lē auauna mai o ia ia te i latou, ma o a latou galuega sa o ni mea inosia ia, ma sa amata ona sosolo atu i totonu o atalii uma o tagata. Ma sa i ai ia mea i totonu o atalii o tagata."
                },
                {
                    "number": 53,
                    "text": "Ma o ia mea sa lē tautalaina i totonu o afafine o tagata, ona sa taʼu e Lameko le mealilo i ana ava, ma sa laʼua fouvale e faasaga ia te ia, ma taʼu atu ia mea i le lautele, ma sa lē i ai le agaalofa;"
                },
                {
                    "number": 54,
                    "text": "O le mea lea na inosia ai Lameko, ma tuli ese i fafo, ma lē sau ai i totonu o atalii o tagata, neʼi oti o ia."
                },
                {
                    "number": 55,
                    "text": "Ma sa faapea ona amata ona sosolo o galuega o le pouliuli i totonu o atalii uma o tagata."
                },
                {
                    "number": 56,
                    "text": "Ma sa fetuu e le Atua le lalolagi i se fetuu tiga, ma sa toatamaʼi i e amioleaga, atoa ma atalii uma o tagata o e na faia e ia;"
                },
                {
                    "number": 57,
                    "text": "Aua sa latou lē faalogo i lona siufofoga, pe talitonu i lona Alo e Toatasi na Fanaua, o ia lava na ia folafola mai o le a afio mai i le meritiana o taimi, o lē na saunia mai luma atu o le faavaega o le lalolagi."
                },
                {
                    "number": 58,
                    "text": "Ma sa faapea ona amata ona talai atu o le Talalelei, mai le amataga, ua folafola atu e agelu paia ua auina atu mai luma o le Atua, ma i lona lava siufofoga, ma i le meaalofa o le Agaga Paia."
                },
                {
                    "number": 59,
                    "text": "Ma sa faapea ona faamautuina o mea uma ia Atamu, i se sauniga paia, ma talai atu ai le Talalelei, ma auina atu se poloaiga, e tatau ona i ai i le lalolagi, seia oo i lona iuga; ma sa faapea lava. Amene."
                }
            ]
        },
        "/study/scriptures/pgp/moses/6": {
            "uri": "/study/scriptures/pgp/moses/6",
            "title": "Mose 6",
            "data_type": "chapter",
            "chapter_name": "Mataupu 6",
            "chapter_summary": [
                "Ua tausia e fanau a Atamu se tusi faamanatu—Ua talai atu e ana fanau amiotonu le salamo—Na faaali mai le Atua o ia lava ia Enoka—Ua talai atu e Enoka le talalelei—Sa faaalia ia Atamu le fuafuaga o le faaolataga—Sa maua e Atamu le papatisoga ma le perisitua."
            ],
            "subtitle": [
                "(Novema–Tesema 1830)"
            ],
            "verses": [
                {
                    "number": 1,
                    "text": "Ma sa faalogo Atamu i le siufofoga o le Atua, ma sa valaau atu i ona atalii ia salamo."
                },
                {
                    "number": 2,
                    "text": "Ma sa toe iloa e Atamu lana ava, ma sa fanauina e ia se atalii, ma sa taʼu e Atamu lona igoa o Setu. Ma sa viia e Atamu le suafa o le Atua; ona sa fai mai o ia: Ua tofia mai e le Atua ia te aʼu se tasi atalii, i le tulaga o Apelu, o lē na fasiotia e Kaino."
                },
                {
                    "number": 3,
                    "text": "Ma sa faaali mai e le Atua o ia lava ia Setu, ma sa lē fouvale o ia, ae sa tuuina atu e ia se taulaga na talia, e pei o lona uso o Apelu. Ma sa fanau mai foi ia te ia se atalii, ma sa taʼu e ia lona igoa o Enosa."
                },
                {
                    "number": 4,
                    "text": "Ma ona amata lea ona valaau atu o nei alii i le suafa o le Alii, ma sa faamanuiaina i latou e le Alii;"
                },
                {
                    "number": 5,
                    "text": "Ma sa tausia se tusi faamanatu, lea sa tusia ai i le gagana a Atamu, ona sa tuuina mai i le toatele na valaau atu i le Atua e tusitusi e ala i le agaga o musumusuga;"
                },
                {
                    "number": 6,
                    "text": "Ma o i latou na aoaoina a latou fanau e faitau ma tusitusi, i se gagana na mamā ma lē eleelea."
                },
                {
                    "number": 7,
                    "text": "O lenei o lea lava Perisitua, lea sa i ai i le amataga, o le a i ai foi i le iuga o le lalolagi."
                },
                {
                    "number": 8,
                    "text": "Ma o le valoaga lenei na fofogaina e Atamu, aʼo uunaia o ia e le Agaga Paia, ma sa tausia se gafa o le fanau a le Atua. Ma o le tusi lenei o augatupulaga a Atamu, ua fai mai: I le aso na foafoa ai e le Atua le tagata, na faia ai e ia o ia i le faatusa o le Atua;"
                },
                {
                    "number": 9,
                    "text": "O le faatusa o lona lava tino, o le tane ma le fafine, na foafoa ai e ia i laua, ma faamanuia ia te i laua, ma taʼua lo laua igoa o Atamu, i le aso na foafoa ai i laua ma avea ai ma tagata ola i luga o le laueleele o le tuuvae o le Atua."
                },
                {
                    "number": 10,
                    "text": "Ma sa ola Atamu i le selau tolugafulu o tausaga, ma fanaua se atalii i lona lava faatusa, i ona lava foliga, ma taʼua lona igoa o Setu."
                },
                {
                    "number": 11,
                    "text": "Ma o aso o Atamu, ina ua uma ona fanaua e ia Setu, e valu selau tausaga, ma sa fanaua e ia atalii ma afafine e toatele;"
                },
                {
                    "number": 12,
                    "text": "Ma o aso uma na ola ai Atamu e iva selau ma le tolusefulu tausaga, ma sa maliu o ia."
                },
                {
                    "number": 13,
                    "text": "Sa ola Setu i le selau ma le lima o tausaga, ma fanaua Enosa, ma sa vavalo i ona aso uma, ma aoao i lona atalii o Enosa ala o le Atua; o le mea lea na vavalo ai foi Enosa."
                },
                {
                    "number": 14,
                    "text": "Ma sa ola Setu, ina ua uma ona fanaua e ia Enosa, i tausaga e valu selau ma le fitu, ma fanaua ni atalii ma afafine e toatele."
                },
                {
                    "number": 15,
                    "text": "Ma sa toatele le fanauga a tagata i luga o le laueleele atoa. Ma i aso na sa i ai se puleaga tele a Satani i totonu o tagata, ma sa sasao i o latou loto; ma mai le taimi lena i luma na oo mai ai taua ma le faamasaatoto; ma sa sii atu le lima o le tagata i lona lava uso, e fasioti, ona o galuega faalilolilo, i le sailiga o le pule."
                },
                {
                    "number": 16,
                    "text": "O aso uma o Setu e iva selau ma le sefululua tausaga, ma sa maliu o ia."
                },
                {
                    "number": 17,
                    "text": "Ma sa ola Enosa i tausaga e ivasefulu, ma fanaua Kainano. Ma o Enosa ma e na totoe o le nuu o le Atua na o mai i fafo o le laueleele, lea sa taʼua o Sulona, ma nonofo i se laueleele o le folafolaga, lea sa taʼua e ia i le igoa o lona lava atalii, o lē na faaigoa e ia o Kainano."
                },
                {
                    "number": 18,
                    "text": "Ma sa ola Enosa, ina ua uma ona fanaua e ia Kainano, i tausaga e valu selau ma le sefululima, ma fanaua ni atalii ma afafine e toatele. Ma o aso uma o Enosa, e iva selau ma le lima tausaga, ma sa maliu o ia."
                },
                {
                    "number": 19,
                    "text": "Ma sa ola Kainano i tausaga e fitusefulu, ma fanaua Maalaelu; ma sa ola Kainano ina ua uma ona fanaua e ia Maalaelu, i tausaga e valu selau fagafulu, ma fanaua atalii ma afafine. Ma o aso uma o Kainano e iva selau ma le sefulu tausaga, ma sa maliu o ia."
                },
                {
                    "number": 20,
                    "text": "Ma sa ola Maalaelu i tausaga e onosefulu ma le lima, ma fanaua Iareto; ma sa ola Maalaelu, ina ua uma ona fanaua e ia Iareto, i tausaga e valu selau ma le tolusefulu, ma fanaua atalii ma afafine. Ma o aso uma o Maalaelu e valu selau ma le ivasefulu-lima tausaga, ma sa maliu o ia."
                },
                {
                    "number": 21,
                    "text": "Ma sa ola Iareto i tausaga e selau onosefulu-lua, ma fanaua Enoka; ma sa ola Iareto, ina ua uma ona fanaua e ia Enoka, i tausaga e valu selau, ma fanaua atalii ma afafine. Ma sa aoao e Iareto ia Enoka i ala uma o le Atua."
                },
                {
                    "number": 22,
                    "text": "Ma o le gafa lenei o atalii o Atamu, o lē o le atalii o le Atua, o lē na fetautalatalaai ma le Atua lava ia."
                },
                {
                    "number": 23,
                    "text": "Ma sa o ni tagata talai o le amiotonu i latou, ma sa tautatala ma vavalo atu, ma valaau atu i tagata uma, i soo se mea lava, ia salamo; ma sa aoao atu le faatuatua i le fanauga a tagata."
                },
                {
                    "number": 24,
                    "text": "Ma sa oo ina o aso uma o Iareto e iva selau ma le onosefulu-lua tausaga, ma sa maliu o ia."
                },
                {
                    "number": 25,
                    "text": "Ma sa ola Enoka i tausaga e onosefulu-lima, ma fanaua ai Metusela."
                },
                {
                    "number": 26,
                    "text": "Ma sa oo ina malaga atu Enoka i le laueleele, i totonu o le nuu; ma aʼo malaga atu o ia, sa afio ifo le Agaga o le Atua mai le lagi, ma afio i ona luga."
                },
                {
                    "number": 27,
                    "text": "Ma sa faalogoina e ia se leo mai le lagi, ua fetalai mai: Enoka, loʼu atalii e, vavalo atu i lenei nuu, ma fai atu ia te i latou—Ia salamo, ona ua faapea ona fetalai mai o le Alii: Ua Ou ita i lenei nuu, ma ua mumū aʼe loʼu ita tele e faasaga ia te i latou; ona ua solo malo o latou loto, ma ua feū o latou taliga e faalogo, ma ua lē mafai ona vaai mamao o latou mata;"
                },
                {
                    "number": 28,
                    "text": "Ma i le tele o nei augatupulaga, talu mai lava le aso na Ou foafoaina ai i latou, ua latou o sese ai, ma teena aʼu, ma latou saili ai a latou lava taupulepulega i le pouliuli; ma ua latou fuafuaina le fasioti tagata i a latou lava mea inosia, ma ua latou lē tausia poloaiga, ia sa Ou tuu atu i lo latou tamā, o Atamu."
                },
                {
                    "number": 29,
                    "text": "O le mea lea, ua latou molimau pepelo ai i latou lava, ma, ua latou aumai i luga o i latou lava, ia latou tautoga le oti; ma ua Ou saunia se seoli mo i latou, pe afai latou te lē salamo;"
                },
                {
                    "number": 30,
                    "text": "Ma o se tulafono lenei, mai loʼu lava gutu, sa Ou auina atu i le amataga o le lalolagi, mai lona faavaega, ma o fofoga o aʼu auauna, ou tamā, na Ou poloaiina ai, e pei lava ona o le a auina atu i le lalolagi, seia oo atu i ona tuluiga."
                },
                {
                    "number": 31,
                    "text": "Ma ina ua faalogo Enoka i nei upu, sa ifo o ia lava i le eleele, i luma o le Alii, ma tautala atu i luma o le Alii, ua fai atu: Aisea ua amanaia ai aʼu i lau silafaga, ma o aʼu ua nao se tama, ma ua inoino mai tagata uma ia te aʼu; ona e amu laʼu tautala; o lea, aisea ua avea ai aʼu ma au auauna?"
                },
                {
                    "number": 32,
                    "text": "Ma sa fetalai mai le Alii ia Enoka: Alu atu ma fai e pei ona Ou poloaiina ai oe, ma e leai se tagata o le a atia oe. Tatala lou gutu, ma o le a faatumuina, ma o le a Ou tuu atu ia te oe upu e te tautala ai, aua ua i oʼu lima tagata uma, ma o le a Ou faia e pei ona foliga lelei mai ia te aʼu."
                },
                {
                    "number": 33,
                    "text": "Fai atu i lenei nuu: Ia outou filifili i le aso nei, e auauna atu i le Alii le Atua o lē na faia outou."
                },
                {
                    "number": 34,
                    "text": "Faauta ua i ou luga loʼu Agaga, o le mea lea o au upu uma o le a Ou taʼutonuina; ma o le a sosola ese mauga i ou luma, ma o le a liliu vaitafe mai i o latou alātafe; ma o le a mau oe ia te aʼu, ma aʼu ia te oe; o lea, savali faatasi ma aʼu."
                },
                {
                    "number": 35,
                    "text": "Ma sa fetalai mai le Alii ia Enoka, ma fai mai ia te ia: Ia ūʼu ou mata i le eleele, ma fufulu, ma o le a e vaai. Ma sa faapea ona faia e ia."
                },
                {
                    "number": 36,
                    "text": "Ma sa vaai o ia i agaga na foafoaina e le Atua; ma sa vaai foi o ia i mea sa lē vaaia e mata faalenatura; ma mai i le taimi lena i luma na sau ai le tala i le lautele o le laueleele: Ua faatu mai e le Alii se tagatavāai i lona nuu."
                },
                {
                    "number": 37,
                    "text": "Ma sa oo ina alu atu Enoka i le laueleele, i totonu o le nuu, ua tu i luga o maupuepue ma mea maualuluga, ma alaga atu ma le leo tele, ua molimau atu e faasaga ia latou galuega; ma sa tausuai tagata uma ona o ia."
                },
                {
                    "number": 38,
                    "text": "Ma sa latou o mai e faalogologo ia te ia, i luga o mea maualuluga, ua fai atu i e e tausi-faleie: Ia outou nonofo iinei ma vaavaai faleie, aʼo matou o i ʼo e vaavaai i le tagatavāai, ona ua vavalo o ia, ma ua i ai se mea uiga ese i le laueleele; ua sau se tagata valevale i totonu o i tatou."
                },
                {
                    "number": 39,
                    "text": "Ma sa oo ina ua latou faalogo atu ia te ia, sa leai se tagata na faaoo atu lima ia te ia; ona sa oo mai le mataʼu ia i latou uma o e na faalogo atu ia te ia; aua sa savavali o ia faatasi ma le Atua."
                },
                {
                    "number": 40,
                    "text": "Ma sa sau se tagata ia te ia, o lona igoa o Maaisa, ma fai mai ia te ia: Taʼu manino mai ia i matou po o ai oe, ma le mea e te sau ai?"
                },
                {
                    "number": 41,
                    "text": "Ma sa fai atu o ia ia te i latou: Na ou sau i fafo mai le laueleele o Kainano, o le laueleele o oʼu tamā, o se laueleele o le amiotonu e oo mai i le aso nei. Ma sa aoaoina aʼu e loʼu tamā i ala uma o le Atua."
                },
                {
                    "number": 42,
                    "text": "Ma sa oo ina aʼo ou malaga mai le laueleele o Kainano, i tafatafa o le sami i sasae, sa ou vaaia se faaaliga vaaia; ma faauta, sa ou vaai i le lagi, ma sa fetalai mai le Alii ia te aʼu, ma tuu mai ia te aʼu se poloaiga; o le mea lea, ona o le pogai lenei, ia tausia le poloaiga, ua ou tautala atu ai nei upu."
                },
                {
                    "number": 43,
                    "text": "Ma sa faaauau e Enoka lana lauga, ua fai atu: O le Alii o lē na fetalai mai ia te aʼu, o lea lava o le Atua o le lagi, ma o ia o loʼu Atua, ma lo outou Atua, ma o outou o oʼu uso, ma aisea ua outou taupulepule ai ia te outou lava, ma teena le Atua o le lagi?"
                },
                {
                    "number": 44,
                    "text": "O le lagi na faia e ia; o le lalolagi o lona tuuvae; ma o lona faavae o lana. Faauta, o ia na faataotoina, na ia aumai i ona luga se ʼau o tagata e toatele."
                },
                {
                    "number": 45,
                    "text": "Ma ua oo mai le oti i luga o o tatou tamā; e ui i lea, ua tatou iloa i latou, ma lē mafai ona faafitia, ma e oo lava i lē ua muamua i tagata uma ua tatou iloa, o Atamu lava."
                },
                {
                    "number": 46,
                    "text": "Ona ua tatou tusia i totonu o i tatou se tusi faamanatu, e tusa ma le ata na tuu mai e le tamatamaiaao o le Atua; ma sa tuuina mai i la tatou lava gagana."
                },
                {
                    "number": 47,
                    "text": "Ma aʼo fetalai atu e Enoka afioga a le Atua, sa tetete tagata, ma lē mafai ona tutu i ona luma."
                },
                {
                    "number": 48,
                    "text": "Ma sa fai atu o ia ia te i latou: Ona sa paʼū Atamu, ua tatou i ai; ma o lona paʼū ua oo mai ai le oti; ma ua oo mai ai ia i tatou le pagatia ma le malaia."
                },
                {
                    "number": 49,
                    "text": "Faauta ua sau Satani i totonu o le fanauga a tagata, ma faaosooso i latou e ifo atu ia te ia; ma ua avea tagata ma tagata ua faaletino, ma nautino, ma faaletiapolo, ma ua tapunia ese mai luma o le Atua."
                },
                {
                    "number": 50,
                    "text": "Peitai sa faailoa mai e le Atua i o tatou tamā e ao i tagata uma ona salamo."
                },
                {
                    "number": 51,
                    "text": "Ma sa fetalai mai o ia i lo tatou tamā o Atamu i lona lava siufofoga, ua fetalai mai: O Aʼu o le Atua; o Aʼu na faia le lalolagi, ma tagata ae lei i ai i latou i la le tino."
                },
                {
                    "number": 52,
                    "text": "Ma sa fetalai mai foi o ia ia te ia: Afai e te liliu mai ia te aʼu, ma faalogo mai i loʼu leo, ma talitonu, ma salamo i au solitulafono uma, ma papatiso, i le vai lava, i le suafa o loʼu Atalii e Toatasi na Fanaua, o lē ua tumu i le alofa tunoa ma le upumoni, o Iesu Keriso lea, le suafa lava lea e tasi o le a tuuina atu i lalo o le lagi, o le a oo mai ai le olataga i le fanauga a tagata, o le a e maua le meaalofa o le Agaga Paia, ma ole mai i mea uma i lona suafa, ma o soo se mea e te ole mai ai, o le a tuu atu ia te oe."
                },
                {
                    "number": 53,
                    "text": "Ma sa fai atu lo tatou tamā o Atamu i le Alii, ua fai atu: Aisea e tatau ai i tagata ona salamo ma papatiso i le vai? Ma sa fetalai mai le Alii ia Atamu: Faauta ua Ou faamagaloina oe i lau solitulafono i le Faatoaga o Etena."
                },
                {
                    "number": 54,
                    "text": "O lea na oo mai ai le tala i totonu o le lautele o le nuu, e faapea ua togiola le Alo o le Atua mo le uluai sala, lea e lē mafai ai ona tali o agasala a matua i luga o ulu o fanau, ona ua mama i latou mai le faavaega o le lalolagi."
                },
                {
                    "number": 55,
                    "text": "Ma sa fetalai mai le Alii ia Atamu, ua fetalai mai: Talu ai ona ua afuafua au fanau i le agasala, e faapea lava pe a amata ona latou tutupu aʼe, ona tuputupu o le agasala i o latou loto, ma latou te tofo i le oona, ina ia latou iloa ai ona faataua le lelei."
                },
                {
                    "number": 56,
                    "text": "Ma ua tuu atu ia te i latou ia iloa le lelei mai le leaga; o le mea lea o i latou o ni pule ia i latou lava, ma ua Ou tuu ia te oe se isi tulafono ma poloaiga."
                },
                {
                    "number": 57,
                    "text": "O le mea lea ia aoao atu i lau fanau, e ao i tagata uma, i soo se mea lava, ona salamo, po o o le a leai se ala e mafai ai ona latou mautofi i le malo o le Atua, ona e leai se mea lē mama e mafai ona mau iina, pe mau i ona luma; ona, i le gagana a Atamu, o le Tagata Paia o lona suafa lea, ma o le suafa o lana Toatasi na Fanaua o le Atalii o le Tagata, o Iesu Keriso lava, o se Faamasino amiotonu, o lē o le a afio mai i le meritiana o taimi."
                },
                {
                    "number": 58,
                    "text": "O lea Ou te tuu atu ia te oe se poloaiga, ia aoao saoloto atu ia mea i lau fanau, ua fai atu:"
                },
                {
                    "number": 59,
                    "text": "Ona o le solitulafono ua oo mai ai le paʼū, o le paʼū lea ua aumaia le oti, ma talu ai ona sa outou fananau mai i le lalolagi i le vai, ma le toto, ma le agaga, lea na Ou faia, ma faapea ona avea ai o le efuefu o se tagata ola, e faapea lava ona tatau ona toe fanauina o outou i le malo o le lagi, i le vai, ma i le Agaga, ma faamamaina i le toto, o le toto lava lea o laʼu Toatasi na Fanaua; ina ia mafai ona faapaiaina outou mai agasala uma, ma olioli i afioga o le ola faavavau i le lalolagi lenei, ma le ola faavavau i le lalolagi a sau, o le mamalu ola pea lava;"
                },
                {
                    "number": 60,
                    "text": "Ona o le vai tou te tausia ai le poloaiga; o le Agaga e taʼuamiotonu ai outou, ma o le toto e faapaiaina ai outou;"
                },
                {
                    "number": 61,
                    "text": "O lea ua tuu atu ai e mau ia te outou; o le mau o le lagi; o le Faamafanafana; o mea filemu o le mamalu ola pea; o le upumoni o mea uma; o lē e faavaveina mea uma, lea na te faaolaina mea uma; o lē na te silafia mea uma, ma ua i ai le mana uma tau i le atamai, alofa mutimutivale, upumoni, fai mea tonu, ma le faamasinotonu."
                },
                {
                    "number": 62,
                    "text": "Ma o lenei, faauta, Ou te fai atu ia te oe: O le fuafuaga lenei o le faaolataga mo tagata uma, e ala i le toto o laʼu Toatasi na Fanaua, o lē o le a afio mai i le meritiana o taimi."
                },
                {
                    "number": 63,
                    "text": "Ma faauta, e i ai se faatusa o mea uma, ma ua foafoaina mea uma ma faia e molimau ia te aʼu, o mea faaletino, atoa ma mea faaleagaga; o mea o i le lagi i luga, ma mea o i luga o le lalolagi, ma mea o i totonu o le lalolagi, ma mea o i lalo o le lalolagi, i luga atoa ma lalo: ua molimau mea uma ia te aʼu."
                },
                {
                    "number": 64,
                    "text": "Ma sa oo ina ua uma ona fetalai mai o le Alii ia Atamu, lo tatou tamā, sa tagi atu Atamu i le Alii, ma sa segia ese o ia e le Agaga o le Alii, ma sa aveina ifo o ia i lalo i totonu o le vai, ma sa faataatia i lalo o le vai, ma sa aumai o ia i fafo mai le vai."
                },
                {
                    "number": 65,
                    "text": "Ma sa faapea ona papatisoina o ia, ma sa afio ifo le Agaga o le Atua i luga o ia, ma sa faapea ona fanauina o ia i le Agaga, ma faaolaolaina i totonu o lona tagata."
                },
                {
                    "number": 66,
                    "text": "Ma sa faalogoina e ia se leo mai le lagi, ua fetalai mai: Ua papatisoina oe i le afi, ma le Agaga Paia. O le mau lenei a le Tamā, ma le Alo, mai le taimi nei i luma ma le faavavau;"
                },
                {
                    "number": 67,
                    "text": "Ma o oe o se tasi o le faatulagaga a ia o lē ua aunoa ma se amataga o aso po o se gataaga o tausaga, mai le vavau atoa e oo i le faavavau atoa."
                },
                {
                    "number": 68,
                    "text": "Faauta, ua tasi oe ia te aʼu, o se atalii o le Atua; ma ua faapea ona mafai ona avea tagata uma ma oʼu atalii. Amene."
                }
            ]
        },
        "/study/scriptures/pgp/moses/7": {
            "uri": "/study/scriptures/pgp/moses/7",
            "title": "Mose 7",
            "data_type": "chapter",
            "chapter_name": "Mataupu 7",
            "chapter_summary": [
                "Ua aoao atu Enoka, ma taitai le nuu, ma aveese mauga—Ua faatu le aai o Siona—Ua muaivaaia e Enoka le afio mai o le Atalii o le Tagata, lana taulaga togiola, ma le toetutu mai o le Au Paia—Ua muaivaaia e ia i le Toefuataiga, le Faapotopotoina, le Afio Mai Faalua, ma le toe foi mai o Siona."
            ],
            "subtitle": [
                "(Tesema 1830)"
            ],
            "verses": [
                {
                    "number": 1,
                    "text": "Ma sa oo ina faaauau e Enoka lana lauga, ua fai atu: Faauta, sa aoao mai e lo tatou tamā o Atamu nei mea, ma e toatele sa talitonu ma ua avea ma atalii o le Atua, ma e toatele sa lē talitonu, ma ua fano ia latou agasala, ma o loo tulimataʼi i luma ma le mataʼu, i le mafatiga, mo le toasa aasa o le toatamaʼi o le Atua e sasaa mai i luga o i latou."
                },
                {
                    "number": 2,
                    "text": "Ma mai le taimi lena i luma na amata ai ona vavalo atu o Enoka, ua fai atu i tagata, e faapea: Aʼo ou malaga, ma tu i luga o le nofoaga o Mausa, ma tagi atu i le Alii, sa oo mai ai se siufofoga mai le lagi, ua fetalai mai—Ia e liliu, ma ia e alu i luga o le mauga o Simeona."
                },
                {
                    "number": 3,
                    "text": "Ma sa oo ina sa ou liliu ma alu aʼe i luga o le mauga; ma aʼo ou tu i luga o le mauga, sa ou vaai atu ua avanoa le lagi, ma sa faaofuina aʼu i le mamalu;"
                },
                {
                    "number": 4,
                    "text": "Ma sa ou vaai i le Alii; ma sa tu mai o ia i luma o oʼu mata, ma sa talanoa o ia ma aʼu, e pei ona talanoa se tagata ma se isi, faafesagai lava; ma sa fetalai mai o ia ia te aʼu: Vaai, ma o le a Ou faaali atu ia te oe le lalolagi i le va o augatupulaga e tele."
                },
                {
                    "number": 5,
                    "text": "Ma sa oo ina ou vaaia le vanu o Suma, ma faauta, o se nuu tele sa nonofo i faleie, le nuu lea o Suma."
                },
                {
                    "number": 6,
                    "text": "Ma sa toe fetalai mai le Alii ia te aʼu: Vaai; ma sa ou vaai agai i matu, ma sa ou vaaia le nuu o Kanana, o e sa nonofo i faleie."
                },
                {
                    "number": 7,
                    "text": "Ma sa fetalai mai le Alii ia te aʼu: Vavalo atu; ma sa ou vavalo, ua fai atu: Faauta o le nuu o Kanana, o e ua toatele, o le a o atu e pae tau e faasaga i le nuu o Suma, ma o le a latou fasioti ia i latou ina ia faaumatia atoa ai i latou; ma o le a vaevae e le nuu o Kanana i latou lava i le laueleele, ma o le a lafulafua le laueleele ma lē fua mai, ma o le a leai se isi nuu e nonofo iina ae nao le nuu o Kanana;"
                },
                {
                    "number": 8,
                    "text": "Aua faauta, o le a fetuu e le Alii le laueleele i le vevela tele, ma o lona lafulafua o le a au e faavavau; ma sa i ai se faauliuli na oo mai i luga o le fanauga uma a Kanana, sa inosia ai i latou i totonu o tagata uma."
                },
                {
                    "number": 9,
                    "text": "Ma sa oo ina fetalai mai le Alii ia te aʼu: Vaai; ma sa ou vaai, ma sa ou iloa atu le laueleele o Sarona, ma le laueleele o Enoka, ma le laueleele o Ominara, ma le laueleele o Heni, ma le laueleele o Semu, ma le laueleele o Hana, ma le laueleele o Hananaia, ma e uma o nonofo ai;"
                },
                {
                    "number": 10,
                    "text": "Ma sa fetalai mai le Alii ia te aʼu: Alu atu i lenei nuu, ma fai atu ia te i latou—Ia salamo, neʼi Ou alu atu ma taia i latou i se fetuu, ma latou feoti ai."
                },
                {
                    "number": 11,
                    "text": "Ma sa ia tuu mai ia te aʼu se poloaiga e tatau ona ou papatiso atu i le suafa o le Tamā, ma le Alo, o lē ua tumu i le alofa tunoa ma le upumoni, ma le Agaga Paia, o lē e molimau e uiga i le Tamā ma le Alo."
                },
                {
                    "number": 12,
                    "text": "Ma sa oo ina faaauau ona valaau atu o Enoka i tagata uma, vagana ai le nuu o Kanana, ia salamo;"
                },
                {
                    "number": 13,
                    "text": "Ma sa faapea ona matua tele lava le faatuatua o Enoka sa ia taitaia ai le nuu o le Atua, ma sa o mai o latou fili e tau faasaga mai ia te i latou; ma sa ia fetalai atu le afioga a le Alii, ma sa gatete le laueleele, ma sosola ese mauga, e tusa ma lana faatonu atu; ma sa liliu ese vaitafe mai i o latou alatafe; ma sa faalogoina le tagi a leona mai le vao; ma sa matataʼu tele atunuu uma, ona o le mamana tele o le upu a Enoka, ma ona o le matua tele o le mana o le gagana na tuu mai e le Atua ia te ia."
                },
                {
                    "number": 14,
                    "text": "Sa alu aʼe foi i luga se laueleele mai le mea loloto o le sami, ma sa faapea ona matua tele lava le mataʼu o fili o le nuu o le Atua, sa oo ina latou sosola ma tutu mamao ese ma o atu i luga o le laueleele na alu aʼe mai le mea loloto o le sami."
                },
                {
                    "number": 15,
                    "text": "Ma tagata tino ese o le laueleele, sa tutu mamao ese foi; ma sa alu atu se fetuu i luga o tagata uma sa faasaga tau i le Atua;"
                },
                {
                    "number": 16,
                    "text": "Ma sa i ai mai le taimi lena i luma taua ma le faamasaatoto i totonu o i latou; ae sa afio mai le Alii ma mau faatasi ma lona nuu, ma sa latou mau i le amiotonu."
                },
                {
                    "number": 17,
                    "text": "Sa i luga o atunuu uma le mataʼu i le Alii, ona sa matua tele lava le mamalu o le Alii, sa i luga o lona nuu. Ma sa faamanuia e le Alii le laueleele, ma sa faamanuiaina i latou i luga o mauga, ma i luga o mea maualuluga, ma sa olaola."
                },
                {
                    "number": 18,
                    "text": "Ma sa taʼua e le Alii lona nuu o Siona, ona sa tasi o latou loto ma tasi le mafaufau, ma sa mau i le amiotonu; ma sa leai se mativa i totonu o i latou."
                },
                {
                    "number": 19,
                    "text": "Ma sa faaauau e Enoka lana talaiga i le amiotonu i le nuu o le Atua. Ma sa oo i ona aso, sa fausia e ia se aai sa taʼua o le Aai Paia, o Siona lava."
                },
                {
                    "number": 20,
                    "text": "Ma sa oo ina talatala Enoka faatasi ma le Alii; ma sa fai atu o ia i le Alii: E moni lava o le a mau Siona i le saogalemu e faavavau. Ae sa fetalai mai le Alii ia Enoka: Ua Ou faamanuiaina Siona, ae o le vaega o totoe o tagata ua Ou fetuuina."
                },
                {
                    "number": 21,
                    "text": "Ma sa oo ina faaali mai e le Alii ia Enoka tagata uma e nonofo i le lalolagi; ma sa vaai atu o ia, ma faauta, o Siona, i le aluga o le taimi, ua aveina aʼe i le lagi. Ma sa fetalai mai le Alii ia Enoka: Faauta i loʼu nofoaga e faavavau."
                },
                {
                    "number": 22,
                    "text": "Ma sa vaai foi Enoka i le vaega na totoe o tagata o e o atalii o Atamu; ma o i latou o se fefiloi o fanau uma a Atamu vagana ai le fanau a Kaino, ona o fanau a Kaino sa uli, ma sa leai se nofoaga i totonu o i latou."
                },
                {
                    "number": 23,
                    "text": "Ma ina ua mavae ona aveina aʼe o Siona i le lagi, sa vaai atu Enoka, ma faauta, ua i ona luma atunuu uma o le lalolagi;"
                },
                {
                    "number": 24,
                    "text": "Ma sa o mai lea tupulaga ma lea tupulaga; ma sa maualuga Enoka ma siitia aʼe, i le loto lava o le Tamā, ma le Atalii o le Tagata; ma faauta, sa i luga o le lalolagi atoa le mana o Satani."
                },
                {
                    "number": 25,
                    "text": "Ma sa vaai o ia i agelu ua afifio ifo mai le lagi; ma sa ia faalogoina se siufofoga leo tele ua fetalai mai: Oi talofa, oi talofa i e o nonofo i le lalolagi."
                },
                {
                    "number": 26,
                    "text": "Ma sa vaai o ia ia Satani; ma sa i ai ia te ia se filifili tele i lona lima, ma sa ufitia ai luga o le lalolagi atoa i le pouliuli; ma sa tepa aʼe o ia ma ʼata, ma sa olioli ana agelu."
                },
                {
                    "number": 27,
                    "text": "Ma sa vaaia e Enoka agelu ua afifio ifo mai le lagi, ua molimau atu e uiga i le Tamā ma le Alo; ma sa paʼū ifo le Agaga Paia i luga o le toatele, ma sa segia aʼe i latou i luga i Siona e mana o le lagi."
                },
                {
                    "number": 28,
                    "text": "Ma sa oo ina silasila ifo le Atua o le lagi i luga o e na totoe o le nuu, ma sa tutulu o ia; ma sa molimauina e Enoka lea mea, ua fai mai: Pe ua faapefea ea ona tutulu o le lagi, ma faamaligi ifo o latou loifofoga e pei o uaga i luga o mauga?"
                },
                {
                    "number": 29,
                    "text": "Ma sa fai atu Enoka i le Alii: Pe ua mafai faapefea ona e tutulu, ona ua vaai ua e paia, ma ua mai le faavavau atoa i le faavavau atoa?"
                },
                {
                    "number": 30,
                    "text": "Ma a na mafai e le tagata ona faitau fasimea o le lalolagi, ioe, le miliona o lalolagi e pei o lenei, e lē mafai ona avea o se amataga i le aofai o au foafoaga; ae ua toso atu pea ou ie pupuni; ma peitai o loo i ai oe iina, ma ua i ai iina lou loto; ma ua e fai mea tonu foi; ua e alofa mutimutivale ma agalelei e faavavau;"
                },
                {
                    "number": 31,
                    "text": "Ma ua e avea Siona i lou lava loto, mai au foafoaga uma, e mai le faavavau atoa i le faavavau atoa; ma ua leai se mea ae ua nao le filemu, faamasinotonu, ma le upumoni le afioaga o lou nofoaalii; ma o le a alu atu le alofamutimutivale i luma o ou fofoga ma e leai se gataaga; pe ua mafai faapefea ona e tutulu?"
                },
                {
                    "number": 32,
                    "text": "Sa fetalai mai le Alii ia Enoka: Faauta ia i latou nei o ou uso; o i latou o galuega a oʼu lava lima, ma sa Ou tuu atu ia te i latou lo latou malamalama, i le aso na Ou foafoa ai i latou; ma sa Ou tuu atu i le tagata i le Faatoaga o Etena, lona faitalia;"
                },
                {
                    "number": 33,
                    "text": "Ma sa Ou fai atu i ou uso, ma tuu atu foi le poloaiga, e tatau ona latou alolofa o le tasi i le isi, ma e tatau ona latou filifili aʼu, lo latou Tamā; ae faauta, ua latou aunoa ma le alofa, ma ua latou inoino i o latou lava toto;"
                },
                {
                    "number": 34,
                    "text": "Ma ua mumu aʼe le afi o loʼu ita e faasaga ia te i latou; ma o le aasa o loʼu lē fiafia o le a Ou auina atu ai lolo i luga o i latou, ona ua mumu aʼe loʼu ita tele e faasaga ia te i latou."
                },
                {
                    "number": 35,
                    "text": "Faauta, o Aʼu o le Atua; o le Tagata Paia o loʼu igoa lea; o le Tagata Fautua o loʼu igoa lea; ma o Lē Gata ma Faavavau o loʼu igoa foi lea."
                },
                {
                    "number": 36,
                    "text": "O le mea lea, e mafai ona faaloloa atu oʼu lima ma umia foafoaga uma ua Ou faia; ma e mafai foi ona ati ia te i latou oʼu mata; ma i totonu o galuega uma a oʼu lima sa leʼi i ai lava se amioleaga tele e pei ona i ai i totonu o ou uso."
                },
                {
                    "number": 37,
                    "text": "Ae faauta, o a latou agasala o le a i luga o ulu o o latou tamā; o le a avea Satani ma o latou tamā, ma o le a avea le pagatia ma o latou malaia; ma o le a tutulu le lagi atoa i luga o i latou, o le galuega atoa lava a oʼu lima; o le mea lea, pe ua lē tatau ea ona tutulu o le lagi, i le vaai atu o le a mafatia i latou nei?"
                },
                {
                    "number": 38,
                    "text": "Ae faauta, o i latou ia o loo silasila atu i ai i luga ou fofoga o le a fano i lolo; ma faauta, o le a Ou tapunia i latou; ua Ou saunia se falepuipui mo i latou."
                },
                {
                    "number": 39,
                    "text": "Ma o ia o lē ua Ou filifilia ua aioi mai i luma o oʼu mata. O le mea lea, ua mafatia o ia mo a latou agasala; i le tulaga e oo i ai le latou salamo i le aso e foi mai ai laʼu Filifilia ia te aʼu, ma seia oo mai lena aso, o le a latou i ai i mafatiga;"
                },
                {
                    "number": 40,
                    "text": "O le mea lea, ona o lenei mea o le a tutulu ai le lagi, ioe, ma galuega uma a oʼu lima."
                },
                {
                    "number": 41,
                    "text": "Ma sa oo ina fetalai mai le Alii ia Enoka, ma taʼu mai ia Enoka mea uma ua faia e le fanauga a tagata; o le mea lea na iloa ai e Enoka, ma sa vaai atu i lo latou amioleaga, ma lo latou pagatia, ma ua tagi ma faaloloa atu ona lima, ma sa malena lautele lona loto e pei o le faavavau, ma mutimutivale ona loto; ma sa luluina le faavavau atoa."
                },
                {
                    "number": 42,
                    "text": "Ma sa vaai foi Enoka ia Noa, ma lona aiga; e faapea o le a laveaiina fanau a atalii uma o Noa i se olataga faaletino;"
                },
                {
                    "number": 43,
                    "text": "O le mea lea na vaai ai Enoka sa fausia e Noa se vaa; ma sa fiafia le Alii i le vaa, ma umia i lona lava aao; ae o e na totoe o e na amioleaga na oo mai i ai lolo ma tofatumoanaina i latou."
                },
                {
                    "number": 44,
                    "text": "Ma aʼo vaai atu Enoka i lenei mea, sa ia te ia le faanoanoa o le agaga, ma tagi e uiga i ona uso, ma fai atu i le lagi: O le a ou musu e faamafanafanaina; ae na fetalai mai le Alii ia Enoka: Ia sii aʼe lou loto, ma fiafia; ma vaai."
                },
                {
                    "number": 45,
                    "text": "Ma sa oo ina vaai atu Enoka; ma sa vaaia e ia aiga uma o le lalolagi mai ia Noa; ma sa tagi atu o ia i le Alii, ua fai atu: O afea e oo mai ai le aso o le Alii? O afea e faamaligi ai le toto o le Amiotonu ina ia mafai ona faapaiaina ma maua le ola e faavavau e i latou uma o e e faanoanoa?"
                },
                {
                    "number": 46,
                    "text": "Ma sa fetalai mai le Alii: O le a i le meritiana o taimi, i aso o le amioleaga ma le tauimasui."
                },
                {
                    "number": 47,
                    "text": "Ma faauta, sa vaai Enoka i le aso o le afio mai o le Atalii o le Tagata, i le tino lava; ma sa olioli lona agaga, ua fai mai: Ua sii i luga le Amiotonu, ma ua fasia le Tamai Mamoe mai le faavaega o le lalolagi; ma ua ou i ai i le loto o le Tamā e ala i le faatuatua, ma faauta, ua faatasi Siona ma aʼu."
                },
                {
                    "number": 48,
                    "text": "Ma sa oo ina vaai atu Enoka i luga o le lalolagi; ma sa ia faalogoina se leo mai ona alo, ua fai mai: Oi talofa, oi talofa ia te aʼu, le tinā o tagata; ua ou tiga, ua ou vaivai, ona o le amioleaga o laʼu fanau. O afea ea ou te mapu ai, ma faamamaina mai le eleelea ua alu atu i fafo mai ia te aʼu? O afea ea e faapaiaina ai aʼu e loʼu Foafoa, ina ia ou mapu, ma mau i oʼu luga i se tau le amiotonu?"
                },
                {
                    "number": 49,
                    "text": "Ma ina ua faalogo atu Enoka i le faanoanoa o le lalolagi, sa tutulu o ia, ma tagi atu i le Alii, ua fai atu: Le Alii e, pe e te lē agaalofa ea i le lalolagi? Pe e te lē faamanuiaina ea le fanau a Noa?"
                },
                {
                    "number": 50,
                    "text": "Ma sa oo ina faaauau e Enoka lana tagi atu i le Alii, ua fai atu: Ou te ole atu ia te oe, Le Alii e, i le suafa o lau Toatasi na Fanaua, o Iesu Keriso lava, ia e alofa mutimutivale ia Noa ma lana fanau, ina ia lē toe ufitia le lalolagi i lolo."
                },
                {
                    "number": 51,
                    "text": "Ma sa lē mafai e le Alii ona taofia; ma sa osifeagaiga o ia ma Enoka, ma tauto mai ia te ia i se tautoga, o le a ia taofi lolo; o le a ia valaau atu i fanau a Noa;"
                },
                {
                    "number": 52,
                    "text": "Ma sa ia auina atu se poloai lē masuia, o le a i ai pea se toe vaega o ana fanau o le a maua i atunuu uma, aʼo tu le lalolagi;"
                },
                {
                    "number": 53,
                    "text": "Ma sa fetalai mai le Alii: Amuia lava o ia o lē o le a ala mai i ana fanau le afio mai o le Mesia; ona ua fetalai mai o ia—o Aʼu o le Mesia, o le Tupu o Siona, o le Papa o le Lagi, ua lautele e pei o le faavavau; ai se e sau i totonu i le faitotoa ma ʼaʼe mai i luga e ala ia te aʼu, e lē paʼū lava; o le mea lea, amuia lava i latou o e ua Ou fai atu ai, ona o le a latou o mai ma pese o le olioli e faavavau."
                },
                {
                    "number": 54,
                    "text": "Ma sa oo ina tagi atu Enoka i le Alii, ua fai atu: A afio mai le Atalii o le Tagata i le tino, e mapu ea le lalolagi? Ou te talosaga atu ia te oe, faaali mai ia te aʼu ia mea."
                },
                {
                    "number": 55,
                    "text": "Ma sa fetalai mai le Alii ia Enoka: Vaai, ma sa vaai o ia ma vaai atu i le Atalii o le Tagata ua sii aʼe i luga o le satauro, e tusa ma le tu a tagata;"
                },
                {
                    "number": 56,
                    "text": "Ma sa ia faalogoina se siufofoga leotele; ma sa tapunia le lagi; ma sa aue foafoaga uma a le Atua; ma sa oi le lalolagi; ma sa mavaevae papa; ma sa tutulai mai le au paia, ma sa faapaleina i le aao taumatau o le Atalii o le Tagata, i palealii o le mamalu;"
                },
                {
                    "number": 57,
                    "text": "Ma o le toatele o agaga sa i ai i le falepuipui sa o mai, ma laulaututu i le aao taumatau o le Atua; aʼo le vaega na totoe sa faapolopolo i filifili o le pouliuli seia oo i le faamasinoga o le aso tele."
                },
                {
                    "number": 58,
                    "text": "Ma sa toe tutulu Enoka ma tagi atu i le Alii, ua fai atu: O afea ea e mapu ai le lalolagi?"
                },
                {
                    "number": 59,
                    "text": "Ma sa vaaia e Enoka le Atalii o le Tagata ua afio aʼe i le Tamā; ma sa valaau atu o ia i le Alii, ua fai atu: Pe e te lē toe afio mai ea i le lalolagi? Talu ai ona o oe o le Atua, ma ua ou iloa oe, ma sa e tauto mai ia te aʼu, ma poloaiina aʼu ia ou ole atu i le suafa o lau Toatasi na Fanaua; na e faia aʼu, ma tuu mai ia te aʼu se aiā i lou nofoalii, ma e lē ona o aʼu lava, ae e ala i lou lava alofa tunoa; o le mea lea, ou te fesili atu ai ia te oe pe e te lē toe afio mai i le lalolagi."
                },
                {
                    "number": 60,
                    "text": "Ma sa fetalai mai le Alii ia Enoka: E pei ona Ou ola, o le a faapea lava ona Ou alu atu i aso e gata ai, i aso o le amioleaga ma le tauimasui, e faataunuu le tautoga na Ou faia ia te oe e uiga i le fanau a Noa;"
                },
                {
                    "number": 61,
                    "text": "Ma o le a oo mai le aso o le a mapu ai le lalolagi, peitai ae lei oo mai lena aso o le a faapouliuligia le lagi, ma o le a ufitia le lalolagi i se veli o le pogisa; ma o le a luluina le lagi, ma le lalolagi foi; ma o le a i ai puapuaga e tele i totonu o le fanauga a tagata, ae o loʼu nuu o le a Ou faasaoina;"
                },
                {
                    "number": 62,
                    "text": "Ma o le a Ou auina atu i lalo mai le lagi le amiotonu; ma o le a Ou auina atu le upumoni i fafo mai le eleele, e molimau atu i laʼu Toatasi na Fanaua; lona toetu mai le maliu; ioe, ma le toetutu mai foi o tagata uma; ma o le a Ou faia ia tafi le lalolagi i le amiotonu ma le upumoni e pei o se lolo, e faapotopoto mai i fafo laʼu au filifilia mai itu e fa o le lalolagi, i se nofoaga o le a Ou saunia, o se Aai Paia, ina ia mafai e loʼu nuu ona fusia i o latou sulugatiti, ma tulimatai i le taimi o loʼu alu atu; ona o iina o le a i ai loʼu fale fetafai, ma o le a taʼua ai o Siona, o se Ierusalema Fou."
                },
                {
                    "number": 63,
                    "text": "Ma sa fetalai mai le Alii ia Enoka: Ona feiloaʼi ai lea o oe ma lou aai atoa ma i latou iina, ma o le a tatou talia i latou i o tatou loto, ma o le a latou vaai mai ia te i tatou; ma o le a tatou fusi i o latou ua, ma o le a latou fusi foi i o tatou ua, ma o le a tatou sogi foi le tasi i le isi;"
                },
                {
                    "number": 64,
                    "text": "Ma o le a iina loʼu nofoaga, ma o le a avea ma Siona, lea o le a sau mai foafoaga uma ua Ou faia; ma o le a mapu le lalolagi i va o le afe tausaga."
                },
                {
                    "number": 65,
                    "text": "Ma sa oo ina vaai Enoka i le aso o le afio mai o le Atalii o le Tagata, i aso e gata ai, e afio i luga o le lalolagi i le amiotonu i le va o le afe tausaga;"
                },
                {
                    "number": 66,
                    "text": "Peitai ae lei oo mai lena aso, sa vaai o ia i puapuaga tetele i totonu o e ua amioleaga; ma sa vaai foi o ia i le sami, ua loulouā, ma loto o tagata ua faavaivai, ua tulimatai i luma ma le matataʼu i faamasinoga a le Atua Malosi Aoao, o le a oo mai i luga o e ua amioleaga."
                },
                {
                    "number": 67,
                    "text": "Ma sa faaali mai e le Alii ia Enoka mea uma, e oo lava i le gataaga o le lalolagi; ma sa vaai o ia i le aso o e ua amiotonu, le itula o lo latou togiolaina, ma maua se atoatoaga o le olioli;"
                },
                {
                    "number": 68,
                    "text": "Ma o aso uma o Siona, i aso o Enoka, e tolu selau onosefulu ma le lima tausaga."
                },
                {
                    "number": 69,
                    "text": "Ma sa savavali Enoka ma lona nuu atoa faatasi ma le Atua, ma sa afio o ia i le totonugalemu o Siona; ma sa oo ina lē toe i ai Siona, ona ua aveina aʼe i luga e le Atua i lona lava loto; ma mai i le taimi lena na alu atu ai upu, Ua sola Siona."
                }
            ]
        },
        "/study/scriptures/pgp/moses/8": {
            "uri": "/study/scriptures/pgp/moses/8",
            "title": "Mose 8",
            "data_type": "chapter",
            "chapter_name": "Mataupu 8",
            "chapter_summary": [
                "Ua vavalo Metusela—Ua talai atu e Noa ma ona atalii le talalelei—Ua manumalo le amioleaga tele—Ua lē utagia le valaau atu ia salamo—Ua faatonu e le Atua le faaumatiaga o mea tino aano uma i le Lolo."
            ],
            "subtitle": [
                "(Fepuari 1831)"
            ],
            "verses": [
                {
                    "number": 1,
                    "text": "Ma o aso uma o Enoka e fa selau tolusefulu tausaga."
                },
                {
                    "number": 2,
                    "text": "Ma sa oo ina lei avea Metusela, le atalii o Enoka, ina ia mafai ona faataunuu o feagaiga a le Alii, na faia e ia ia Enoka; ona sa osifeagaiga moni lava o ia ma Enoka o le a avea Noa ma fua o ona sulugatiti."
                },
                {
                    "number": 3,
                    "text": "Ma sa oo ina vavalo atu Metusela o le a tutupu mai i ona sulugatiti malo uma o le lalolagi (e ala ia Noa), ma sa ia ave le mamalu ia te ia lava."
                },
                {
                    "number": 4,
                    "text": "Ma sa oo mai se oge tele i le laueleele, ma sa fetuu e le Alii le laueleele i se fetuu tiga, ma e toatele e sa nonofo ai na feoti ai."
                },
                {
                    "number": 5,
                    "text": "Ma sa oo ina ola Metusela i tausaga e selau valusefulu ma le fitu, ma fanaua Lameko;"
                },
                {
                    "number": 6,
                    "text": "Ma sa ola Metusela, ina ua uma ona fanauina e ia Lameko, i tausaga e fitu selau valusefulu ma le lua, ma fanauina atalii ma afafine;"
                },
                {
                    "number": 7,
                    "text": "Ma o aso uma o Metusela e iva selau onosefulu ma le iva tausaga, ma sa maliu o ia."
                },
                {
                    "number": 8,
                    "text": "Ma sa ola Lameko i tausaga e selau valusefulu ma le lua, ma fanauaina se atalii,"
                },
                {
                    "number": 9,
                    "text": "Ma sa faaigoa e ia o Noa, ua fai mai: O le atalii lenei o le a faamafanafanaina i tatou e faatatau i la tatou galuega ma le tautiga o o tatou lima, ona o le eleele ua fetuuina e le Alii."
                },
                {
                    "number": 10,
                    "text": "Ma sa ola Lameko, ina ua uma ona fanauina e ia Noa, i tausaga e lima selau ma le ivasefulu lima, ma fanauina atalii ma afafine;"
                },
                {
                    "number": 11,
                    "text": "Ma o aso uma o Lameko e fitu selau fitusefulu ma le fitu, ma sa maliu o ia."
                },
                {
                    "number": 12,
                    "text": "Ma sa fa selau limasefulu tausaga o le matua o Noa, ma sa fanauina Iafeta; ma o le fasefulu ma le lua tausaga ina ua mavae lea, na fanauina ai e ia Semu mai ia te ia o lē o le tinā o Iafeta, ma ina ua lima selau tausaga o lona matua sa fanauina e ia Hamo."
                },
                {
                    "number": 13,
                    "text": "Ma sa faalogo Noa ma ona atalii i le Alii, ma uai atu, ma sa taʼua i latou o atalii o le Atua."
                },
                {
                    "number": 14,
                    "text": "Ma ina ua amata ona uluola nei alii i luga o le lalolagi, ma fananau mai afafine ia te i latou, sa vaai mai atalii o tagata i ia afafine ua lalelei, ma sa latou ave i latou e fai ma ava, e pei lava ona latou filifili i ai."
                },
                {
                    "number": 15,
                    "text": "Ma sa fetalai mai le Alii ia Noa: Ua faatau atu e afafine o ou atalii i latou lava; aua faauta, ua mumu aʼe loʼu ita e faasaga i atalii o tagata, ona ua latou lē fia faalogo mai i loʼu leo."
                },
                {
                    "number": 16,
                    "text": "Ma sa oo ina vavalo atu Noa, ma aoao atu mea a le Atua, e pei lava ona sa i ai i le amataga."
                },
                {
                    "number": 17,
                    "text": "Ma sa fetalai mai le Alii ia Noa: O le a lē taumafai pea loʼu Agaga i le tagata, ona o le a iloa e ia o le a oti tagata uma; e ui i lea o ona aso o le a selau luasefulu tausaga; ma afai e lē salamo tagata, o le a Ou auina atu lolo i luga o i latou."
                },
                {
                    "number": 18,
                    "text": "Ma i aso na sa i ai tagata tinoese i luga o le lalolagi, ma sa latou saili Noa e faaumatia lona ola; peitai sa faatasi le Alii ma Noa, ma sa i ona luga le mana o le Alii."
                },
                {
                    "number": 19,
                    "text": "Ma sa faauu e le Alii Noa i lana lava faatulagaga, ma poloaiina o ia e tatau ona alu atu o ia ma folafola atu lana Talalelei i le fanauga a tagata, e pei lava ona tuuina atu ia Enoka."
                },
                {
                    "number": 20,
                    "text": "Ma sa oo ina valaau atu Noa i le fanauga a tagata e tatau ona latou salamo; peitai sa latou lē faalogo mai i ana upu;"
                },
                {
                    "number": 21,
                    "text": "O lenei foi, ina ua uma ona latou faalogo mai ia te ia, sa latou o mai i luma o ia, ua fai mai: Faauta, o i matou o atalii o le Atua; matou te lei avea ea ia te i matou afafine o tagata? Ma matou te lē o aai ea ma feinu, ma faiava ma tuuina atu i le faaipoipoga? Ma ua fanauina e a matou ava mo matou ni fanau, ma o latou lava o ni tagata malolosi, ua faapei o alii anamua, o ni alii taʼutaʼua tele. Ma sa latou lē faalogo mai i upu a Noa."
                },
                {
                    "number": 22,
                    "text": "Ma sa silasila mai le Atua ua faateteleina le amioleaga o tagata i le lalolagi; ma ua faafefeteina i luga tagata taitoatasi i manatunatuga o mafaufauga o lona lava loto, ua nao le leaga e lē aunoa."
                },
                {
                    "number": 23,
                    "text": "Ma sa oo ina faaauau pea e Noa lana talaiga i le nuu, ua fai atu: Faalogo mai ia ma uai mai i aʼu upu;"
                },
                {
                    "number": 24,
                    "text": "Ia talitonu ma salamo ia outou agasala ma papatiso i le suafa o Iesu Keriso, le Alo o le Atua, e pei lava o o tatou tamā, ma o le a outou maua le Agaga Paia, ina ia mafai ona faaali mai o mea uma ia te outou; ma afai tou te lē faia lenei mea, o le a oo mai lolo i luga o outou; e ui i lea, sa latou lē faalogo."
                },
                {
                    "number": 25,
                    "text": "Ma sa salamo Noa, ma sa tiga lona loto ona ua faia e le Alii le tagata i luga o le lalolagi, ma sa faanoanoa ai o ia i lona loto."
                },
                {
                    "number": 26,
                    "text": "Ma sa fetalai mai le Alii: O le a Ou faaumatia le tagata o lē na Ou faia, mai luga o le lalolagi, o tagata atoa ma manu vaefa, ma mea fetolofi ma manu felelei o le ea; ona ua salamo Noa ua Ou foafoaina i latou, ma ua Ou faia i latou; ma ua valaau mai o ia ia te aʼu; aua ua latou saili lona ola."
                },
                {
                    "number": 27,
                    "text": "Ma sa faapea ona maua e Noa le alofa tunoa i fofoga-silasila o le Alii; aua o Noa o se tagata sa amiotonu, ma atoatoa i lana tupulaga; ma sa savavali o ia faatasi ma le Atua, faapea foi ona atalii e toatolu, o Semu, Hamo, ma Iafeta."
                },
                {
                    "number": 28,
                    "text": "Sa eleelea le lalolagi i luma o le Atua, ma sa tumu i le faasaua."
                },
                {
                    "number": 29,
                    "text": "Ma sa silasila mai le Atua i luga o le lalolagi, ma, faauta, ua eleelea, ona ua faaeleelea e tagata uma o latou ala i luga o le lalolagi."
                },
                {
                    "number": 30,
                    "text": "Ma sa fetalai mai le Atua ia Noa: Ua oo mai le iuga o tagata uma i oʼu luma, ona ua tumu le lalolagi i le faasaua, ma faauta o le a Ou faaumatia ese tagata uma mai le lalolagi."
                }
            ]
        },
        "/study/scriptures/pgp/abr/1": {
            "uri": "/study/scriptures/pgp/abr/1",
            "title": "Aperaamo 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua saili e Aperaamo faamanuiaga o le faatulagaga faapeteriaka—Ua sauaina o ia e faitaulaga pepelo i Kaletaia—Ua laveaiina o ia e Ieova—Ua faamatala mai tupuaga ma le malo o Aikupito."
            ],
            "book_title": "O Le Tusi a Aperaamo",
            "subtitle": [
                "Na Faaliliu mai le Papairasi, e Iosefa Samita"
            ],
            "verses": [
                {
                    "number": 1,
                    "text": "I Le laueleele o sā Kaletaia, i le nofoaga o oʼu tamā, o aʼu, o Aperaamo, sa vaai ua tatau ia te aʼu ona maua se isi mea ou te nofo ai;"
                },
                {
                    "number": 2,
                    "text": "Ma, ina ua ou iloa e i ai se fiafia tele atu ma se filemu ma se mapusaga mo aʼu, sa ou saili i faamanuiaga o tamā, ma le aiā e tatau ona faauu i ai aʼu e taulimaina ia lava faamanuiaga; aua sa avea aʼu o se soo o le amiotonu, i le manao foi ia avea ma se tasi ua mauaina le malamalama tele, ma avea o se soo sili atu o le amiotonu, ma maua se malamalama sili atu, ma avea o se tamā o atunuu e tele, o se aloalii o le filemu, ma manao e maua faatonuga, ma tausi i poloaiga a le Atua, sa avea aʼu ma suli moni, o se Faitaulaga Sili, ua umia le aiā e a tamā."
                },
                {
                    "number": 3,
                    "text": "Sa faaee mai i oʼu luga mai tamā; sa faasolo i lalo mai i tamā, mai i le amataga o taimi, ioe, mai i le amataga lava, pe i luma atu o le faavaega o le lalolagi, i lalo i le taimi nei, le aiā lava lea a le ulumatua, po o le uluai tagata, o lē o Atamu, po o le uluai tamā, e ala mai i tamā ia te aʼu."
                },
                {
                    "number": 4,
                    "text": "Sa ou saili i loʼu tofiga i le Perisitua e tusa ma le tofiga a le Atua i tamā e faatatau i le fanau."
                },
                {
                    "number": 5,
                    "text": "Ona sa liliu ese oʼu tamā mai i lo latou amiotonu, ma mai poloaiga paia na tuu mai ia te i latou e le Alii lo latou Atua, i le tapuai atu i atua o tagata faapaupau, sa mumusu atoatoa e faalogo mai i loʼu leo;"
                },
                {
                    "number": 6,
                    "text": "Ona sa naunau o latou loto e fai le leaga, ma sa liliu atoatoa atu i le atua o Elekana, ma le atua o Lipena, ma le atua o Mamakara, ma le atua o Korasi, ma le Atua o Farao, le tupu o Aikupito;"
                },
                {
                    "number": 7,
                    "text": "O lea na liliu atu ai o latou loto i le taulaga a tagata faapaupau i le taulagaina atu o a latou fanau i ia tupua lē gagana, ma lē faalogo mai i loʼu leo, a ua taumafai e aveese loʼu ola i le lima o le faitaulaga a Elekana. O le faitaulaga a Elekana o le faitaulaga foi lea a Farao."
                },
                {
                    "number": 8,
                    "text": "O lenei, o le taimi lea, sa o se tu a le faitaulaga a Farao, le tupu o Aikupito, le osi atu o taulaga i luga o le fatafaitaulaga sa fausia i le laueleele o Kaletaia, mo le taulaga atu i ia atua ese, o tane, fafine, ma tamaiti."
                },
                {
                    "number": 9,
                    "text": "Ma sa oo ina osia atu e le faitaulaga se taulaga i le atua o Farao, ma i le atua foi o Sakaira, e tusa lava ma le tu a tagata Aikupito. O lenei o le atua o Sakaira o le la."
                },
                {
                    "number": 10,
                    "text": "E oo i le taulaga-faafetai e osi i se tamaitiiti sa faia e le faitaulaga a Farao i luga o le fatafaitaulaga sa tu i tafatafa o le mauga sa taʼua o le Mauga o Potifara, i le ulu o le fanua laugatasi o Olisema."
                },
                {
                    "number": 11,
                    "text": "O lenei, sa osi atu e lenei faitaulaga i luga o lenei fatafaitaulaga ni taupou e toatolu i le taimi e tasi, o afafine ia o Onaita, o se tasi o le gafa tautupu e tupuga tonu lava mai sulugatiti o Hamo. O ia taupou sa osia atu ona o lo latou amiomamā; sa latou lē fia ifo i lalo e tapuai atu i atua laau po o maa, o lea na fasioti ai i latou i luga o lenei fatafaitaulaga, ma sa faia e tusa ma le tu a tagata Aikupito."
                },
                {
                    "number": 12,
                    "text": "Ma sa oo ina faaoo mai e faitaulaga le faasaua i oʼu luga, ina ia latou fasioti ia te aʼu, e pei ona sa latou faia i na taupou i luga o lenei fatafaitaulaga; ma ina ia outou maua se malamalama e uiga i lenei fatafaitaulaga, o le a ou faasino atu outou i le ata faatusa o loo i le amataga o lenei talafaamaumau."
                },
                {
                    "number": 13,
                    "text": "Sa fausia lenei fatafaitaulaga i foliga o se moega, e faapei ona sa i ai i tagata Kaletaia, ma sa tu i luma o atua o Elekana, Lipena, Mamakara, Korasi, ma le atua foi e pei o le atua o Farao, le tupu o Aikupito."
                },
                {
                    "number": 14,
                    "text": "Ina ia outou malamalama e uiga i ia atua, ua ou tuu atu ia te outou ni faatusa o i latou i ni faatagata i le amataga, o ni ituaiga o faatagata ua taʼua e tagata Kaletaia o Relino, o lona uiga o hairokilifi."
                },
                {
                    "number": 15,
                    "text": "Ma aʼo sii aʼe o latou lima i oʼu luga, ina ia latou osi atu aʼu ma aveese loʼu ola, faauta, sa ou sii aʼe i luga loʼu leo i le Alii loʼu Atua, ma sa faafofoga ma lagonaina e le Alii, ma sa ia faatumuina aʼu i se faaaliga vaaia o le Malosi Aoao, ma sa tu mai i oʼu tafatafa se agelu mai ona luma, ma tatala oʼu noanoaga i le taimi lava lea;"
                },
                {
                    "number": 16,
                    "text": "Ma sa fetalai mai lona siufofoga ia te aʼu: Aperaamo, Aperaamo e, faauta, o loʼu igoa o Ieova, ma ua Ou faalogoina oe, ma ua Ou sau i lalo e laveai oe, ma aveese oe mai le fale o lou tamā, ma mai i tagata uma o lou aiga, i se laueleele ese e te lē iloa e uiga i ai;"
                },
                {
                    "number": 17,
                    "text": "Ma o lenei ona ua latou liliu ese o latou loto mai ia te aʼu, e tapuai atu i le atua o Elekana, ma le atua o Lipena, ma le atua o Mamakara, ma le atua o Korasi, ma le atua o Farao, le tupu o Aikupito; o lea ua Ou sau ai i lalo e asiasi mai ia te i latou, ma faaumatia o ia o lē ua sii aʼe i luga lona lima e faasaga ia te oe, Aperaamo e, loʼu atalii, e aveese lou ola."
                },
                {
                    "number": 18,
                    "text": "Faauta, o le a Ou taitai oe i loʼu lima, ma o le a Ou ave oe, e tuu i luga o oe loʼu igoa, o le Perisitua lava lea o lou tamā, ma o le a i ai i luga o oe loʼu mana."
                },
                {
                    "number": 19,
                    "text": "E faapei ona sa faia ia Noa o le a faapea foi ona faia ia te oe; ae o lau auaunaga o le a ala atu ai ona iloa o loʼu igoa i le lalolagi e faavavau, ona o Aʼu o lou Atua."
                },
                {
                    "number": 20,
                    "text": "Faauta, o le Mauga o Potifara sa i le laueleele o Uro, o Kaletaia. Ma sa lepeti i lalo e le Alii le fatafaitaulaga o Elekana, ma atua o le laueleele, ma faaumatia atoatoa i latou, ma taia le faitaulaga na oo ina oti ai o ia; ma sa i ai se faanoanoa tele i Kaletaia, ma i le malae foi o Farao; o le Farao lea o lona uiga o le tupu e ala i le toto tautupu."
                },
                {
                    "number": 21,
                    "text": "O lenei o lea tupu o Aikupito o se na tupuga mai i sulugatiti o Hamo, ma o se sa i ai le toto o sa Kananā i le fanau mai."
                },
                {
                    "number": 22,
                    "text": "Mai lea gafa na tupuga mai ai tagata Aikupito uma, ma sa faapea ona faasaoina o le toto o sa Kananā i le laueleele."
                },
                {
                    "number": 23,
                    "text": "Ona o le laueleele o Aikupito sa maua muamua e se fafine, o lē o se afafine o Hamo, ma se tama teine a Aikupeta, o lona uiga i le faa-Kaletaia o Aikupito, o lona uiga o se mea ua faasaina;"
                },
                {
                    "number": 24,
                    "text": "I le taimi na maua ai e lenei fafine le laueleele sa i lalo o le vai, o lē na ia faanonofo ai aua tama tane ina ua mavae lea; ma sa faapea, ona tupuga mai ia Hamo o le ituaiga lena na tumau ai le fetuu i le laueleele."
                },
                {
                    "number": 25,
                    "text": "O lenei o le uluai malo o Aikupito sa faatu e Farao, le tama tane matua o Aikupeta, le afafine o Hamo; ma sa faia e tusa ma le faiga o le malo o Hamo, sa faapeteriaka."
                },
                {
                    "number": 26,
                    "text": "O Farao, ona o ia se tagata amiotonu, sa ia faatu lona malo ma faamasino lona nuu i le poto ma le fai mea tonu i ona aso uma, ma saili ma le maelega e faataitai i le faatulagaga lena sa faatu e tamā i tupulaga muamua, i aso o le uluai nofoaiga faapeteriaka, i le nofoaiga lava a Atamu, ma Noa foi lona tamā, o lē na faamanuia ia te ia i faamanuiaga o le lalolagi, ma faamanuiaga o le poto, ae fetuu ia te ia e tusa ma le Perisitua."
                },
                {
                    "number": 27,
                    "text": "O lenei, ona o Farao o se tasi o le gafa lena e lē mafai ona maua ai e ia le aiā o le Perisitua, e ui ina fai mai Farao na latou mauaina mai ia Noa, e ala mai ia Hamo, o lea na taitaieseina ai loʼu tamā e lo latou ifo i tupua;"
                },
                {
                    "number": 28,
                    "text": "Ae o le a ou taumafai, i se taimi o mulimuli mai, e tala manino atu le faasologa e alu i tua mai ia te aʼu i le amataga o le foafoaga, ona ua oo mai talafaamaumau i oʼu lima, ia ua ou umia e oo mai i le taimi nei."
                },
                {
                    "number": 29,
                    "text": "O lenei, ina ua uma ona taia o le faitaulaga a Elekana na oti ai o ia, sa oo mai se faataunuuga o mea sa fai mai ia te aʼu e uiga i le laueleele o Kaletaia, e faapea o le a oo mai se oge i le laueleele."
                },
                {
                    "number": 30,
                    "text": "E tusa ai ma lea, sa sosolo se oge i le laueleele atoa o Kaletaia, ma sa mafatia tele loʼu tamā ona o le oge, ma sa salamo o ia i le leaga sa faamoemoe o ia e fai faasaga mai ia te aʼu, e aveese loʼu ola."
                },
                {
                    "number": 31,
                    "text": "Ae o talafaamaumau o tamā, le au peteriaka lava lea, e faatatau i le aiā o le Perisitua, sa faasaoina e le Alii loʼu Atua i oʼu lava lima; o lea o le malamalama e uiga i le amataga o le foafoaga, ma paneta foi, ma fetu foi, e pei ona faaalia i tamā, ua ou tausia e oo mai lava i le aso nei, ma o le a ou taumafai e tusi ni isi o ia mea i luga o lenei talafaamaumau, mo le manuia o aʼu fanau o e o le a o mai mulimuli mai ia te aʼu."
                }
            ]
        },
        "/study/scriptures/pgp/abr/2": {
            "uri": "/study/scriptures/pgp/abr/2",
            "title": "Aperaamo 2",
            "data_type": "chapter",
            "chapter_name": "Mataupu 2",
            "chapter_summary": [
                "Ua tuua e Aperaamo Uro ae alu atu i Kanana—Ua afio mai Ieova ia te ia i Arana—Ua folafola mai faamanuiaga uma o le talalelei i ana fanau ma i tagata uma e ala mai i ana fanau—Ua alu o ia i Kanana ona alu atu lea i Aikupito."
            ],
            "verses": [
                {
                    "number": 1,
                    "text": "O lenei, sa faia e le Alii le Atua le oge ia faateteleina tele i le laueleele o Uro, sa oo ina oti ai loʼu uso, o Arana; ae o Tara, loʼu tamā, sa nofo pea i le laueleele o Uro, o sa Kaletaia."
                },
                {
                    "number": 2,
                    "text": "Ma sa oo ina ave e aʼu, o Aperaamo, Sarai e fai ma aʼu ava, ae sa ave e Nakori, loʼu uso, Meleka, o lē o le afafine o Arana, e fai ava i ai."
                },
                {
                    "number": 3,
                    "text": "O lenei sa fetalai mai le Alii ia te aʼu: Aperaamo e, alu ese atu oe i fafo o lou nuu, ma mai tagata o lou aiga, ma mai le fale o lou tamā, i se laueleele o le a Ou faaali atu ia te oe."
                },
                {
                    "number": 4,
                    "text": "O lea na ou tuua ai le laueleele o Uro, o sa Kaletaia, ou te alu i le laueleele o Kanana; ma sa ou ave Lota, le atalii o loʼu uso, ma lana ava, ma Sarai laʼu ava; ma sa mulimuli mai foi loʼu tamā ia te aʼu, i le laueleele sa matou taʼua o Arana."
                },
                {
                    "number": 5,
                    "text": "Ma sa oo ina faaitiitia le oge; ma sa nofo loʼu tamā i Arana ma mau iina, aua sa tele lafu manu i Arana; ma sa toe liliu loʼu tamā i lona ifo i tupua, o lea na nofo ai pea o ia i Arana."
                },
                {
                    "number": 6,
                    "text": "Ae o aʼu, o Aperaamo, ma Lota, le atalii o loʼu uso, sa ma tatalo atu i le Alii, ma sa faaali mai le Alii ia te aʼu, ma fetalai mai ia te aʼu: Tulai, ma ave Lota faatasi ma oe; ona ua Ou faamoemoe e aveese oe i fafo mai Arana, ma fai oe o se faifeau e tauave loʼu igoa i se laueleele ese o le a Ou tuu atu i au fanau pe a mavae atu oe mo se tofi e faavavau, pe a latou faalogo mai i loʼu leo."
                },
                {
                    "number": 7,
                    "text": "Aua o Aʼu o le Alii lou Atua; ua Ou nofo i le lagi; o le lalolagi o loʼu tuuvae; Ou te faaloaloa atu loʼu lima i luga o le sami, ma e usiusitai mai i loʼu leo; Ou te faia le matagi ma le afi e avea ma aʼu kariota; Ou te fai atu i mauga—O ese mai iinei—ma faauta, e aveese i latou i se asiosio, i lea lava taimi, faafuasei lava."
                },
                {
                    "number": 8,
                    "text": "O loʼu igoa o Ieova, ma ua Ou iloa le iuga mai le amataga; o lea o le a i ai loʼu lima i luga o oe."
                },
                {
                    "number": 9,
                    "text": "Ma o le a Ou faia mai ia te oe se atunuu tele, ma o le a Ou faamanuiaina oe e lē mafuaina, ma faasilisili lou igoa i totonu o atunuu uma, ma o le a avea oe ma se faamanuiaga i au fanau e mulimuli mai pe a mavae atu oe, ina ia latou tauaveina i o latou lima lenei auaunaga ma le Perisitua i atunuu uma;"
                },
                {
                    "number": 10,
                    "text": "Ma o le a Ou faamanuiaina i latou e ala i loʼu igoa; ona o le toatele e taliaina lenei Talalelei o le a taʼua i lou igoa, ma o le a faitauina o au fanau, ma o le a tutu aʼe ma faamanuia ia te oe, o lo latou tamā;"
                },
                {
                    "number": 11,
                    "text": "Ma o le a Ou faamanuiaina i latou o e e faamanuia ia te oe, ma fetuu i latou o e e fetuu ia te oe; ma o oe (o lona uiga, o lou Perisitua) ma o au fanau (o lona uiga, o lou Perisitua), aua Ou te tuu atu ia te oe se folafolaga o lenei aiā o le a i ai pea ia te oe, ma i au fanau e mulimuli mai pe a mavae atu oe (o lona uiga, o le fanau moni lea, po o le fanau o le tino) o le a manuia ai aiga uma o le lalolagi, i faamanuiaga lava o le Talalelei, o faamanuiaga ia o le olataga, o le ola faavavau lava."
                },
                {
                    "number": 12,
                    "text": "O lenei, ina ua mavae ona afio ese le Alii mai le fetalai mai ia te aʼu, ma aveese ona fofoga mai ia te aʼu, sa ou fai ifo i loʼu loto: Ua saili atu lau auauna ia te oe ma le naunau lava; o lenei ua ou maua oe;"
                },
                {
                    "number": 13,
                    "text": "Sa e auina mai lau agelu e laveai aʼu mai atua o Elekana, ma o le a lelei ia te aʼu ona faalogo atu i lou siufofoga, o lea ia tuu mai i lau auauna e tulai i luga ma alu ese i le filemu."
                },
                {
                    "number": 14,
                    "text": "O lea o aʼu, o Aperaamo, sa alu ese e pei ona sa fetalai mai ai le Alii ia te aʼu, ma Lota faatasi ma aʼu; ma o aʼu, o Aperaamo, sa onosefulu ma le lua tausaga le matua i le taimi na ou alu ese ai mai Arana."
                },
                {
                    "number": 15,
                    "text": "Ma sa ou ave Sarai, o lē na ou ave ma aʼu ava aʼo ou i ai i Uro, i Kaletaia, ma Lota le atalii o loʼu uso, ma a matou mea uma sa matou faaputuputu, ma agaga na matou mauaina i Arana, ma matou o mai i le ala e tau i le laueleele o Kanana, ma nonofo i faleie aʼo matou o mai i lo matou ala;"
                },
                {
                    "number": 16,
                    "text": "O lea, o le faavavau sa fai ma o matou faapaologa ma o matou papa ma o matou faaolataga, aʼo matou malaga mai Arana e ui atu ia Seasona, e o atu ai i le laueleele o Kanana."
                },
                {
                    "number": 17,
                    "text": "O lenei o aʼu, o Aperaamo, sa ou faia se fatafaitaulaga i le laueleele o Seasona, ma faia se taulaga i le Alii, ma tatalo atu ina ia aveesea le oge mai le fale o loʼu tamā, ina ia lē fano i latou."
                },
                {
                    "number": 18,
                    "text": "Ma ona matou teʼa atu lea mai Seasona e ala atu i le laueleele i le nuu o Sekema; sa tu lea nuu i le fanua laugatasi o More, ma ua matou oo mai ai i tuaoi o le laueleele o sa Kananā, ma sa ou osi atu se taulaga iina i le fanua laugatasi o More, ma valaau atu i le Alii ma le naunautai, ona ua matou oo mai i le laueleele o lenei atunuu ifo i tupua."
                },
                {
                    "number": 19,
                    "text": "Ma sa faaali mai le Alii ia te aʼu i le tali mai i aʼu talosaga, ma sa fetalai mai ia te aʼu: O le a Ou tuu atu lenei laueleele i au fanau."
                },
                {
                    "number": 20,
                    "text": "Ma o aʼu, o Aperaamo, sa ou tulai mai le mea sa i ai le fatafaitaulaga na ou fausia i le Alii, ma ou alu ese mai iina i se mauga i le itu i sasae o Peteli, ma faatu loʼu faleie iina, o Peteli i sisifo, ma ʼAi i sasae; ma o iina na ou fausia ai se isi fatafaitaulaga i le Alii, ma toe valaau atu ai i le suafa o le Alii."
                },
                {
                    "number": 21,
                    "text": "Ma o aʼu, o Aperaamo, sa ou malaga, ma alu atu pea agai i saute; ma sa i ai pea se faaauauga o se oge i le laueleele; ma o aʼu, o Aperaamo, na faia se tonu ou te alu i lalo i Aikupito, e nofo ai iina, ona sa faateteleina lava le oge."
                },
                {
                    "number": 22,
                    "text": "Ma sa oo ina ua lata ona ou ulu atu i Aikupito, sa fetalai mai le Alii ia te aʼu: Faauta, o Sarai, lau ava, o se fafine lalelei tele i le vaai atu i ai;"
                },
                {
                    "number": 23,
                    "text": "O lea, o le a oo mai, a vaai mai tagata Aikupito ia te ia, o le a latou fai ane—O ia o lana ava; ma o le a latou fasioti oe, ae o le a latou faaolaina o ia; o lea vaai ia faapenei ona e faia:"
                },
                {
                    "number": 24,
                    "text": "Tuu atu ia Sarai e fai atu i tagata Aikupito, o ia o lou tuafafine, ma o le a ola ai lou tagata."
                },
                {
                    "number": 25,
                    "text": "Ma sa oo ina o aʼu o Aperaamo, sa ou taʼu atu ia Sarai, laʼu ava, mea uma na fetalai mai ai le Alii ia te aʼu—O lea ou te aioi atu ai ia te oe, fai atu ia te i latou, o oe o loʼu tuafafine, ina ia lelei ia te aʼu mo oe, ma o le a ola ai loʼu tagata ona o oe."
                }
            ]
        },
        "/study/scriptures/pgp/abr/3": {
            "uri": "/study/scriptures/pgp/abr/3",
            "title": "Aperaamo 3",
            "data_type": "chapter",
            "chapter_name": "Mataupu 3",
            "chapter_summary": [
                "Ua maua e Aperaamo le malamalama e uiga i le la, le masina, ma fetu e ala i le Urima ma le Tumena—Ua faaali mai e le Alii ia te ia le natura faavavau o agaga—Ua maua e ia le malamalama e uiga i le muai-olaga, le muaifaauuina, le Foafoaga, le filifiliga o se Togiola, ma le esetete lona lua o le tagata."
            ],
            "verses": [
                {
                    "number": 1,
                    "text": "Ma o aʼu, o Aperaamo, sa ia te aʼu le Urima ma le Tumena, lea na tuu mai e le Alii loʼu Atua ia te aʼu, i Uro o sa Kaletaia;"
                },
                {
                    "number": 2,
                    "text": "Ma sa ou vaai i fetu, sa tetele lava i latou, ma o se tasi o i latou sa latalata tele atu i le nofoalii o le Atua; ma sa tele isi e tetele sa latalata atu i ai;"
                },
                {
                    "number": 3,
                    "text": "Ma sa fetalai mai le Alii ia te aʼu: O i latou nei e pule; ma o le igoa o le tasi e sili o Kolape, ona ua latalata mai ia te aʼu, aua o Aʼu o le Alii lou Atua: Ua Ou faatuina le tasi lenei e pulea i latou uma na ua i ai i le faatulagaga e tasi e pei o lena o loo e tu ai i luga."
                },
                {
                    "number": 4,
                    "text": "Ma sa fetalai mai le Alii ia te aʼu, e ala mai i le Urima ma le Tumena, o Kolape ua tusa ma le faatulagaga a le Alii, e tusa ma ona taimi ma tau e tusa i ana taamilosaga; e faapea o le taamilosaga e tasi o se aso lea i le Alii, e tusa ma lana ala faitau, o le tasi afe lea o tausaga e tusa ma le taimi ua tofia i lena o loo e tu ai i luga. O le faitauga lea o le taimi a le Alii, e tusa ma le faitauga o Kolape."
                },
                {
                    "number": 5,
                    "text": "Ma sa fetalai mai le Alii ia te aʼu: O le paneta lea e itiiti le malamalama, e itiiti ifo nai lo lena e pulea le ao, o le po lava, ua sili pe tele atu nai lo o lena o loo e tu ai i luga i le faitauga o le taimi, ona e telegese atu le alu i le faatulagaga; ua tusa ai lea ma le faatulagaga ona ua tu o ia i luga aʼe o le lalolagi o loo e tu ai, o lea o le faitauga o lona taimi ua lē tele naʼuā e pei o le aofai o ona aso, ma ona masina, ma ona tausaga."
                },
                {
                    "number": 6,
                    "text": "Ma sa fetalai mai le Alii ia te aʼu: O lenei, Aperaamo e, o mea moni nei e lua o loo i ai, faauta ua vaai atu i ai ou mata; ua tuu atu ia te oe ia e iloa le faitauga o taimi, ma le taimi faatuina, ioe, le taimi faatuina o le lalolagi o loo e tu ai i luga, ma le taimi faatuina o le malamalama tele ua faatuina e pulea le ao, ma le taimi faatuina o le malamalama itiiti ua faatuina e pulea le po."
                },
                {
                    "number": 7,
                    "text": "O lenei o le taimi faatuina o le malamalama itiiti e umi atu lona faitauga nai lo le faitauga o le taimi o le lalolagi o loo e tu ai i luga."
                },
                {
                    "number": 8,
                    "text": "Ma i le mea e i ai ia mea moni e lua, e i ai se isi mea moni e i luga aʼe o i laua, o lona uiga, e i ai se isi paneta e sili atu foi le umi o le faitauga o lona taimi."
                },
                {
                    "number": 9,
                    "text": "Ma o le a faapena lava le faitauga o le taimi o le tasi paneta i luga aʼe o le isi, seia oo lava ina e latalata atu ia Kolape, o Kolape lea ua tusa ma le faitauga o le taimi o le Alii; o Kolape lea ua faatu latalata i le nofoalii o le Atua, e pulea paneta uma na e i ai i le faatulagaga e tasi e pei o lena o loo e tu ai i luga."
                },
                {
                    "number": 10,
                    "text": "Ma ua tuu atu ia te oe ia e iloa le taimi faatulagaina o fetu uma ua faatutu e tuu atu le malamalama, seia oo ina e oo latalata atu i le nofoalii o le Atua."
                },
                {
                    "number": 11,
                    "text": "Sa faapea ona talanoa aʼu, o Aperaamo, ma le Alii, faafesagai lava, e pei ona talanoa se tasi tagata ma le isi; ma sa taʼu mai e ia ia te aʼu e uiga i galuega na faia e ona aao;"
                },
                {
                    "number": 12,
                    "text": "Ma sa fetalai mai o ia ia te aʼu: Loʼu atalii e, loʼu atalii e, (ma sa faaloaloa mai lona aao), faauta o le a Ou faaali atu ia te oe nei mea uma. Ma sa tuu e ia lona aao i luga o oʼu mata, ma sa ou vaai atu i na mea uma na faia e ona aao, o ni mea sa tele; ma sa faateleina i latou i luma o oʼu mata, ma sa lē mafai ona ou vaai atu i so latou gataaga."
                },
                {
                    "number": 13,
                    "text": "Ma sa fetalai mai o ia ia te aʼu: O Saianea lenei, o le la lea. Ma sa fetalai mai o ia ia te aʼu: O Kokapo, o se fetu. Ma sa fetalai mai o ia ia te aʼu: O Oleʼa, o le masina lea. Ma sa fetalai mai o ia ia te aʼu: O Kokaupi, o lona uiga o fetu, po o malamalama tetele uma, sa i ai i le vanimonimo o le lagi."
                },
                {
                    "number": 14,
                    "text": "Ma o le taimi o le po na fetalai mai ai e le Alii upu nei ia te aʼu: O le a Ou faauluolaina oe, ma lau fanau e mulimuli mai pe a mavae atu oe, e pei o i latou nei; ma afai e mafai ona e faitauina le aofai o oneone, o le a faapea foi le aofai o au fanau."
                },
                {
                    "number": 15,
                    "text": "Ma sa fetalai mai le Alii ia te aʼu: Aperaamo e, Ou te faaali atu nei mea ia te oe ae e te lei alu atu i Aikupito, ina ia mafai ona e folafola atu ia upu uma."
                },
                {
                    "number": 16,
                    "text": "Afai e i ai ni mea se lua, ma ua i luga atu le tasi i le isi, e i ai ni mea ua i luga atu o i laʼua; o lea o Kolape o le silisili lea o Kokaupi uma na e vaai i ai, ona ua latalata tele mai o ia ia te aʼu."
                },
                {
                    "number": 17,
                    "text": "O lenei, afai e i ai ni mea se lua, e i luga le tasi i le isi, ma ua i luga le masina i le lalolagi, ona atonu lea e i ai se paneta po o se fetu e i luga aʼe o ia; ma e leai se mea e ave e le Alii lou Atua i lona loto e fai ae o le a faia e ia."
                },
                {
                    "number": 18,
                    "text": "Faapei ona faia e ia le fetu tele atu; e pei, foi, afai e i ai ni agaga se lua, ma ua sili atu le atamai o le tasi nai lo le isi, ae o ia agaga e lua, e ui ina sili atu le atamai o le tasi nai lo le isi, ua leai se amataga; sa i ai i laua i luma atu, o le a leai so laua gataaga, o le a i ai pea i laua pe a mavae le lalolagi, ona o i laua e nolama, pe faavavau."
                },
                {
                    "number": 19,
                    "text": "Ma sa fetalai mai le Alii ia te aʼu: O mea moni nei e lua ua i ai, ua i ai ni agaga se lua, e sili atu le atamai o le tasi nai lo le isi; o le a i ai foi se isi e sili atu le atamai nai lo i laua; o Aʼu o le Alii lou Atua, ua sili atu loʼu atamai nai lo i latou uma."
                },
                {
                    "number": 20,
                    "text": "Sa auina atu e le Alii lou Atua lana agelu e laveai oe mai lima o le faitaulaga a Elekana."
                },
                {
                    "number": 21,
                    "text": "Ua Ou nofo i le lotolotoi o i latou uma; o lea, ua Ou sau nei i lalo ia te oe e taʼu atu ia te oe galuega na faia e oʼu lima, lea e sili atu ai loʼu poto nai lo i latou uma, aua ua Ou pule i le lagi i lugā, ma le lalolagi i lalō, i le poto ma le faautauta atoa, i luga o atamai uma na vaai i ai ou mata mai le amataga; sa Ou sau i lalo i le amataga i le lotolotoi o atamai uma na e vaai i ai."
                },
                {
                    "number": 22,
                    "text": "O lenei sa faaali mai e le Alii ia te aʼu, o Aperaamo, atamai na faatulagaina ae lei i ai le lalolagi; ma i totonu o i latou uma ia sa i ai le toatele o e tamalii ma taʼutaʼua;"
                },
                {
                    "number": 23,
                    "text": "Ma sa silasila atu le Atua i ia agaga ua lelei i latou, ma sa tu o ia i le lotolotoi o i latou, ma sa fetalai o ia: O i latou ia o le a Ou faia ma aʼu pule; aua sa tu o ia i le lotolotoi o i latou o ni agaga, ma sa silasila atu o ia ua lelei i latou; ma sa fetalai mai o ia ia te aʼu: Aperaamo e, o oe o se tasi o i latou; sa filifilia oe ae e te lei fanau mai."
                },
                {
                    "number": 24,
                    "text": "Ma sa tulai mai se tasi i totonu o i latou sa pei o le Atua, ma sa fai atu o ia ia te i latou o e sa faatasi ma ia: O le a tatou o i lalō, ona o loo i ai se avanoa iina, ma o le a tatou ave mai mea nei, ma o le a tatou faia se lalolagi e nonofo ai i latou nei;"
                },
                {
                    "number": 25,
                    "text": "Ma o le a tatou tofotofoina ai i latou, e vaai pe latou te faia mea uma o soo se mea e poloaiina ai i latou e le Alii lo latou Atua;"
                },
                {
                    "number": 26,
                    "text": "Ma o i latou o e e tausia lo latou esetete muamua, o le a faaopoopoina i luga o i latou; ma o i latou o e e lē tausia lo latou esetete muamua o le a latou lē maua le mamalu i le malo e tasi faatasi ma i latou o e e tausia lo latou esetete muamua; ma o i latou o e e tausia lo latou esetete lona lua o le a faaopoopo i luga o o latou ulu le mamalu e faavavau ma faavavau lava."
                },
                {
                    "number": 27,
                    "text": "Ma sa fetalai mai le Alii: O ai Ou te auina atu? Ma sa tali mai se tasi e pei o le Atalii o le Tagata: O Aʼu lenei, auina atu aʼu. Ma sa tali mai le isi ma fai mai: O aʼu lenei, auina atu aʼu. Ma sa fetalai mai le Alii: O le a Ou auina atu le muamua."
                },
                {
                    "number": 28,
                    "text": "Ma sa ita le lona lua, ma sa lē tausia lona esetete muamua; ma, i lena aso, e toatele na mulimuli atu ia te ia."
                }
            ]
        },
        "/study/scriptures/pgp/abr/4": {
            "uri": "/study/scriptures/pgp/abr/4",
            "title": "Aperaamo 4",
            "data_type": "chapter",
            "chapter_name": "Mataupu 4",
            "chapter_summary": [
                "Ua fuafua e Atua le foafoaga o le lalolagi ma mea uma i ona luga—Ua faamatala mai la latou fuafuaga mo aso e ono o le foafoaga."
            ],
            "verses": [
                {
                    "number": 1,
                    "text": "Ma ona fetalai mai lea o le Alii: Sei tatou o i lalō. Ma sa latou o ifo i lalo i le amataga, ma o i latou, o lona uiga o Atua, sa faatulagaina ma foafoa le lagi ma le lalolagi."
                },
                {
                    "number": 2,
                    "text": "Ma o le lalolagi, ina ua uma ona foafoa, sa gaogao ma tuufua, ona sa latou lei foafoaina se mea ae nao le lalolagi; ma sa malosi le pouliuli i luga o le moana, ma sa faamalumalu le Agaga o Atua i luga o vai."
                },
                {
                    "number": 3,
                    "text": "Ma sa latou (o Atua) fetalai: Ia i ai le malamalama; ma sa i ai le malamalama."
                },
                {
                    "number": 4,
                    "text": "Ma sa latou (o Atua) silafia le malamalama, ona sa pupula; ma sa latou vavae le malamalama, pe faia ia vavaeina, mai le pouliuli."
                },
                {
                    "number": 5,
                    "text": "Ma sa taʼua e Atua le malamalama o le Ao, ma o le pouliuli sa latou taʼua o le Po. Ma sa oo mai le afiafi seia oo i le taeao sa latou taʼua o le po; ma mai le taeao seia oo i le afiafi sa latou taʼua, o le ao; ma o le muamua lea, po o le amataga, o le mea lena ua latou taʼua o le ao ma le po."
                },
                {
                    "number": 6,
                    "text": "Ma sa fetalai foi Atua: Ia i ai se vanimonimo i le lotolotoi o vai, ma ia vavae ai vai mai vai."
                },
                {
                    "number": 7,
                    "text": "Ma sa faatonu e Atua le vanimonimo, sa oo ina vavaeina ai vai sa i lalo o le vanimonimo, mai vai sa i luga o le vanimonimo; ma sa faapea lava, e pei ona sa faatonu ai i latou."
                },
                {
                    "number": 8,
                    "text": "Ma sa taʼua e Atua le vanimonimo, o le Lagi. Ma sa oo mai le afiafi seia oo i le taeao sa latou taʼua o le po; ma sa oo mai le taeao seia oo i le afiafi sa latou taʼua o le ao; ma o le taimi lona lua lea sa latou taʼua o le po ma le ao."
                },
                {
                    "number": 9,
                    "text": "Ma sa faatonu atu Atua, ua fai atu: Ia tuu atu i vai o i lalo o le lagi ia faapotopoto faatasi i le mea e tasi, ma ia tuu atu i le eleele ia alu aʼe i luga matutu; ma sa faapea lava e pei ona sa latou faatonuina;"
                },
                {
                    "number": 10,
                    "text": "Ma sa taʼua e Atua le eleele matutu, o le Eleele; ma o le faapotopotoga faatasi o vai, sa latou taʼua, o Vai Tetele; ma sa silasila atu Atua ua usiusitaia i latou."
                },
                {
                    "number": 11,
                    "text": "Ma sa fetalai Atua: Sei tatou saunia le eleele ia tupu mai ai le mutia; le laau afu e fua i fatu; le laau aina e fua mai ai fua, e tusa ma lona lava ituaiga, o lona fatu ia te ia lava e fua mai i ona lava foliga i luga o le lalolagi; ma sa faapea lava, e pei ona sa latou faatonuina."
                },
                {
                    "number": 12,
                    "text": "Ma sa faatulaga e Atua le eleele ia tutupu mai ai le mutia mai i ona lava fatu, ma le laau afu ia tupu mai ai le laau afu mai i ona lava fatu, e fua mai ai fatu o lona lava ituaiga; ma le eleele ia tupu mai ai le laau mai i ona lava fatu, e fua mai i fua, o ona fatu e nao ona lava fua e mafai ona tutupu mai ia te ia lava, e tusa ma lona ituaiga; ma sa silasila Atua, ua usiusitaia i latou."
                },
                {
                    "number": 13,
                    "text": "Ma sa oo ina latou faitauina aso; mai le afiafi seia oo i le taeao sa latou taʼua o le po; ma sa oo mai i le taeao seia oo i le afiafi sa latou taʼua o le ao; ma o le taimi lona tolu lea."
                },
                {
                    "number": 14,
                    "text": "Ma sa faatulaga e Atua malamalama i le vanimonimo o le lagi, ma faia i latou e vavae ai le ao mai le po; ma faatulaga i latou e avea ma faailoga ma mo tau, ma mo aso ma mo tausaga;"
                },
                {
                    "number": 15,
                    "text": "Ma faatulaga i latou e avea ma malamalama i le vanimonimo o le lagi e tuu mai ai le malamalama i luga o le lalolagi; ma sa faapea lava."
                },
                {
                    "number": 16,
                    "text": "Ma sa faatulaga e Atua malamalama tetele e lua, o le malamalama tele e pulea le ao, ma le malamalama itiiti e pulea le po; sa latou faatutuina foi fetu faatasi ma le malamalama itiiti;"
                },
                {
                    "number": 17,
                    "text": "Ma sa faatutu i latou e Atua i le vanimonimo o le lagi, e tuu mai le malamalama i luga o le lalolagi, ma pule i le ao ma le po, ma faia ia vavae ai le malamalama mai le pouliuli."
                },
                {
                    "number": 18,
                    "text": "Ma sa vaavaai e Atua ia mea na latou faatonuina seia oo lava ina latou usiusitai."
                },
                {
                    "number": 19,
                    "text": "Ma sa oo ina sa mai i le afiafi seia oo i le taeao o le po lea; ma sa oo sa mai le taeao seia oo i le afiafi o le ao lea; ma o le taimi lona fa lea."
                },
                {
                    "number": 20,
                    "text": "Ma sa fetalai Atua: Sei tatou saunia vai ia tutupu tele mai ai manu feoaʼi e i ai le ola; ma manu felelei, ina ia mafai ona latou felelei i luga o le lalolagi i le vanimonimo ateatea o le lagi."
                },
                {
                    "number": 21,
                    "text": "Ma sa saunia e Atua vai ina ia latou aumai tafola tetele, ma mea ola taitasi uma e feoaʼi, ia sa tatau ona tele ona aumai e vai e tusa ma o latou ituaiga; ma manu felelei fai apaau taitasi uma e tusa ma o latou ituaiga. Ma sa silasila atu Atua o le a usiusitaia i latou, ma ua lelei la latou fuafuaga."
                },
                {
                    "number": 22,
                    "text": "Ma sa fetalai Atua: O le a tatou faamanuia i latou, ma faia i latou ia uluola ma faateleina, ma faatumuina vai i sami po o vai tetele; ma faia manu felelei ia faateleina i le lalolagi."
                },
                {
                    "number": 23,
                    "text": "Ma sa oo ina sa mai i le afiafi seia oo i le taeao sa latou taʼua o le po; ma sa oo ina sa mai i le taeao seia oo i le afiafi sa latou taʼua o le ao; ma o le taimi lona lima lea."
                },
                {
                    "number": 24,
                    "text": "Ma sa saunia e Atua le laueleele ia tutupu mai ai mea ola e tusa ma lona ituaiga, o manu faatoaga ma mea fetolofi, ma manu vaefa o le laueleele e tusa ma o latou ituaiga; ma sa faapea lava, e pei ona sa latou fai atu ai."
                },
                {
                    "number": 25,
                    "text": "Ma sa faatulaga e Atua le laueleele ia tutupu mai ai manu vaefa e tusa ma o latou lava ituaiga, ma manu faatoaga e tusa ma o latou ituaiga, ma mea taitasi uma e fetolofi i luga o le lalolagi e tusa ma lona ituaiga; ma sa silasila atu Atua o le a latou usiusitai."
                },
                {
                    "number": 26,
                    "text": "Ma sa fono Atua ia i latou lava ma fai ane: Tatou o i lalō ma faia le tagata i lo tatou faatusa, e tusa ma o tatou foliga; ma o le a tatou tuu atu ia te i latou le pule i iʼa o le sami, ma i manu felelei o le ea, ma i manu faatoaga, ma i le lalolagi atoa, ma i mea fetolofi taitasi uma e fetolofi i luga o le lalolagi."
                },
                {
                    "number": 27,
                    "text": "O lea na afifio ifo ai Atua i lalo e faatulaga le tagata i lo latou lava faatusa, e fai e i latou o ia i le faatusa o Atua, e fai e i latou i laua o le tane ma le fafine."
                },
                {
                    "number": 28,
                    "text": "Ma sa fetalai ane Atua: O le a tatou faamanuia i laua. Ma sa fetalai ane Atua: O le a tatou faia i laua ia fanafanau ma uluola, ma faatumuina le lalolagi, ma faatoʼa i ai, ma ia pule i luga i iʼa o le sami, ma i manu felelei o le ea, ma i mea ola taitasi uma e fetolofi i luga o le lalolagi."
                },
                {
                    "number": 29,
                    "text": "Ma sa fetalai ane Atua: Faauta, o le a tatou tuu atu ia te i laua laau afu taitasi uma e fua mai i fatu e oo mai i luga o le lalolagi atoa, ma laau taitasi uma o le a fua mai i fua i ona luga; ioe, o fua o le laau e tupu mai ai fatu o le a tatou tuu atu ia te i laua; o le a avea lea mo a laua meaai."
                },
                {
                    "number": 30,
                    "text": "Ma i manu vaefa taitasi, ma i manu felelei taitasi o le ea, ma mea taitasi uma e fetolofi i luga o le lalolagi, faauta, o le a tatou tuu atu i te i latou le ola, ma o le a tatou tuu atu foi ia te i latou laau afu mata mo meaai, ma o nei mea uma o le a faapea ona faatulagaina."
                },
                {
                    "number": 31,
                    "text": "Ma sa fetalai ane Atua: O le a tatou faia mea uma ua tatou fai atu ai, ma faatulaga i latou; ma faauta, o le a latou usiusitai lava. Ma sa oo ina sa mai i le afiafi seia oo i le taeao sa latou taʼua o le po; ma sa oo ina sa mai i le taeao seia oo i le afiafi, sa latou taʼua o le ao; ma sa latou faitauina le taimi lona ono."
                }
            ]
        },
        "/study/scriptures/pgp/abr/5": {
            "uri": "/study/scriptures/pgp/abr/5",
            "title": "Aperaamo 5",
            "data_type": "chapter",
            "chapter_name": "Mataupu 5",
            "chapter_summary": [
                "Ua faamaeʼa e Atua la latou fuafuaga o le foafoaga o mea uma—Ua latou faataunuu le Foafoaga e tusa ma a latou fuafuaga—Ua faaigoa e Atamu mea ola uma."
            ],
            "verses": [
                {
                    "number": 1,
                    "text": "Ma o le a faapea ona tatou faamaeʼaina le lagi ma le lalolagi, ma o laua ʼau uma."
                },
                {
                    "number": 2,
                    "text": "Ma sa fai ane Atua ia i latou lava: O le a tatou faauma la tatou galuega i le taimi lona fitu, lea sa tatou taupule i ai; ma o le a tatou malolo i le taimi lona fitu, mai la tatou galuega atoa sa tatou taupulepule."
                },
                {
                    "number": 3,
                    "text": "Ma sa faaiuina e Atua la latou galuega i le taimi lona fitu, ona o le taimi lona fitu o le a latou malolo ai mai ia latou galuega uma ia sa taupule ai i latou (o Atua) ia i latou lava e fai; ma faapaiaina ai. Ma sa faapea a latou tonu i le taimi na latou taupule ai ia i latou lava e faia le lagi ma le lalolagi."
                },
                {
                    "number": 4,
                    "text": "Ma sa afifio ifo Atua i lalo ma faia tupulaga ia o le lagi ma le lalolagi, i le taimi na faia ai i latou i le aso na faia ai e Atua le lalolagi ma le lagi,"
                },
                {
                    "number": 5,
                    "text": "E tusa ma mea uma sa latou fetalai i ai e uiga i laau taitasi o le fanua ae lei i ai i le lalolagi, ma laau afu taitasi o le fanua ae lei tupu mai; ona sa lei faia e Atua ia timu mai i luga o le lalolagi i le taimi na latou taupule ai e fai i latou, ma ae lei faia se tagata e galueaiina le eleele."
                },
                {
                    "number": 6,
                    "text": "Peitai sa alu aʼe i luga se puao mai le lalolagi, ma sa faasūsū ai luga o le eleele atoa."
                },
                {
                    "number": 7,
                    "text": "Ma sa fai e Atua le tagata mai le efuefu o le eleele, ma ave lona agaga (o lona uiga, o le agaga o le tagata), ma tuu i totonu ia te ia; ma mānava i totonu o ona pogaiisu le mānava o le ola, ma ua avea ai le tagata ma se tagata ola."
                },
                {
                    "number": 8,
                    "text": "Ma sa totō e Atua se faatoaga, i sasaʼe i Etena, ma o iina ua latou tuu ai le tagata, o lē o lona agaga na latou tuu i totonu o le tino lea sa latou faia."
                },
                {
                    "number": 9,
                    "text": "Ma sa faia e Atua ia tutupu aʼe mai le eleele laau taitasi uma e matagofie i le vaai ma lelei mo meaai; o le laau o le ola, foi, i le totonugalemu o le faatoaga, ma le laau e iloa ai lelei ma le leaga."
                },
                {
                    "number": 10,
                    "text": "Sa i ai se vaitafe sa tafe atu i fafo mai Etena, e faasūsū ai le faatoaga, ma sa ala eseese atu mai iina ma avea ma ni vaitafe se fa."
                },
                {
                    "number": 11,
                    "text": "Ma sa ave e Atua le tagata ma tuu o ia i le Faatoaga o Etena, e teuteuina ma tausia."
                },
                {
                    "number": 12,
                    "text": "Ma sa poloaiina e Atua le tagata, ua fai atu: O laau uma o le faatoaga e mafai ona e ʼai saoloto ai,"
                },
                {
                    "number": 13,
                    "text": "Ae o le laau e iloa ai le lelei ma le leaga, aua e te ʼai ai; aua o le taimi e te ʼaia ai, e te oti ai lava. O lenei, o aʼu o Aperaamo, sa ou vaai o lea taimi sa tusa ma le taimi a le Alii, lea sa tusa ma le taimi o Kolape; ona e lei tuuina atu e Atua ia Atamu i le taimi lea le faitauga o lana taimi."
                },
                {
                    "number": 14,
                    "text": "Ma sa fetalai ane Atua: Inā tatou faia ia o se fesoasoani e tatau ai mo le tane, aua e lē lelei ona nofo toatasi o le tane, o le mea lea o le a tatou faia ai se fesoasoani e tatau mo ia."
                },
                {
                    "number": 15,
                    "text": "Ma sa faia e Atua ia oo mai se moegase i luga o Atamu; ma sa moe o ia, ma sa latou toina mai se tasi o ona ivi ʼasoʼaso, ma soʼo le aano i lona tulaga;"
                },
                {
                    "number": 16,
                    "text": "Ma o le ivi ʼasoʼaso na to mai e Atua mai le tane, na latou faia ai se fafine, ma aumai o ia i le tane."
                },
                {
                    "number": 17,
                    "text": "Ma sa fai mai Atamu: O le ivi lenei sa o se ivi o oʼu ivi, ma aano o oʼu aano; o lenei o le a taʼua o ia o le Fafine, aua sa to mai o ia i fafo o le tane;"
                },
                {
                    "number": 18,
                    "text": "O lea e tuua ai e se tane lona tamā ma lona tinā, ma pipii atu i lana ava, ma avea i laua ma tino e tasi."
                },
                {
                    "number": 19,
                    "text": "Ma sa lē lavalavā i laua uma, le tane ma lana ava, ma sa lē maasiasi."
                },
                {
                    "number": 20,
                    "text": "Ma sa faia e Atua mai le eleele manu vaefa tetele taitasi o le fanua, ma manu felelei taitasi o le ea, ma aumai i latou ia Atamu e vaai po o a e taʼua ai e ia i latou; ma o le a lava na taʼua ai e Atamu meaola taitasi, o lona igoa lava lena."
                },
                {
                    "number": 21,
                    "text": "Ma sa tuu atu e Atamu ni igoa i manu faatoaga uma, i manu felelei uma o le ea, ma manu vaefa uma o le fanua; ae o Atamu, sa maua se fesoasoani tatau ai mo ia."
                }
            ]
        },
        "/study/scriptures/pgp/abr/fac-1": {
            "uri": "/study/scriptures/pgp/abr/fac-1",
            "title": "Ata 1",
            "data_type": "figure",
            "book_title": "O se Kopi o Ata Faatusa mai le Tusi a Aperaamo",
            "subtitle": [
                "Numera 1"
            ],
            "text": [
                "Faamalamalamaga",
                "Ata 1. O le Agelu a le Alii.",
                "Ata 2. O Aperaamo o loo fusifusia i luga o le fatafaitaulaga.",
                "Ata 3. O le faitaulaga ifo i tupua a Elekana o loo taumafai e tuu atu Aperaamo e osi ai le taulaga.",
                "Ata 4. O le fatafaitaulaga mo taulaga a faitaulaga ifo i tupua, o loo tutu i luma o atua o Elekana, Lipena, Mamakara, Korasi, ma Farao.",
                "Ata 5. O le atua tupua o Elekana.",
                "Ata 6. O le atua tupua o Lipena.",
                "Ata 7. O le atua tupua o Mamakara.",
                "Ata 8. O le atua tupua o Korasi.",
                "Ata 9. O le atua tupua o Farao.",
                "Ata 10. O Aperaamo i Aikupito.",
                "Ata 11. Na fuafuaina e faatusa i pou o le lagi, e pei ona sa malamalama i ai tagata Aikupito.",
                "Ata 12. O Raukiaga, ua faatusa i ai le vateatea, po o le vanimonimo o i luga aʼe o o tatou ulu; ae i le tulaga lenei, e faatatau i le mataupu lenei, ua faauiga e tagata Aikupito e faatatau ia Siaumau, e maualuga, po o le lagi, e tusa ma le upu Eperu o le Siaumaiema."
            ]
        },
        "/study/scriptures/pgp/abr/fac-2": {
            "uri": "/study/scriptures/pgp/abr/fac-2",
            "title": "Ata 2",
            "data_type": "figure",
            "book_title": "O se Kopi o Ata Faatusa mai le Tusi a Aperaamo",
            "subtitle": [
                "Numera 2"
            ],
            "text": [
                "Faamalamalamaga",
                "Ata 1. O Kolape, ua faailoa mai ai le uluai foafoaga, e aupito latalata atu i le malo selesitila, po o le afioaga o le Atua. E tulaga muamua i le pule, ae tulaga mulimuli i le faitauga o lona taimi. O le faitauga o lona taimi e tutusa ma le faitauga o le taimi selesitila, ma o le faitauga o le taimi selesitila e tasi le aso i le kupita. O le aso e tasi i Kolape e tusa lena ma le afe tausaga i le faitauga o le taimi o le lalolagi lenei, lea ua taʼua e tagata Aikupito o Ia-o-i.",
                "Ata 2. Ua tu pito ane ia Kolape, ua taʼua e tagata Aikupito o Olipelesi, ma o le foafoaga lea e tulaga lua i le pule ma lona latalata atu i le malo selesitila po o le mea e afio ai le Atua; ua umia foi le ki o le mana, e faatatau i isi paneta; e pei ona sa faaali mai le Atua ia Aperaamo, aʼo osia e ia se taulaga i luga o le fatafaitaulaga, lea na fausia e ia mo le Alii.",
                "Ata 3. Ua faia e faatusa i le Atua, o loo afio i luga o lona nofoalii, ua faalaeiina i le mana ma le pule; ma se palealii o le malamalama e faavavau i luga o lona ao; ua avea foi ma sui o Upu-tatala sili o le Perisitua Paia, e pei ona sa faaalia ia Atamu i le Faatoaga o Etena, e pei ona sa faaali foi ia Setu, Noa, Mekisateko, Aperaamo, ma ia i latou uma o e na faaali i ai le Perisitua.",
                "Ata 4. Ua tusa ma le upu Eperu o Raukiaga, o lona uiga o le vateatea, po o le vanimonimo o le lagi; o se fuainumera foi i le Faa-Aikupito o lona uiga o le tasi afe; e tusa ma le fuaina o le taimi o Olipelesi, lea ua tutusa ma Kolape i lona taamilosaga ma le fuaina o lona taimi.",
                "Ata 5. Ua taʼua i le Faa-Aikupito o Enise-ko-oni-tosi; o se tasi foi lenei o paneta pule, ma sa taʼua e tagata Aikupito o le La, ma ua maua mai ia Kolape lona malamalama e ala mai ia Ke-e-vaneresi, o le Ki sili lea, po o, i ni isi upu, o le mana pule, lea e pulea isi paneta po o fetu tumau e sefululima, e pei foi o Foloese po o le Masina, le Lalolagi ma le La ia latou taamilosaga faaletausaga. O lenei paneta e maua lona mana e ala mai ia Keli-felo-si-isa-esa po o Ha-ko-kau-pi, o fetu ua faatusa mai i le numera 22 ma le 23, ua maua le malamalama mai taamilosaga a Kolape.",
                "Ata 6. Ua faatusa i le lalolagi lenei i ona itu e fa.",
                "Ata 7. Ua faatusa i le Atua o loo afio i luga o lona nofoalii, ua faaali mai le lagi Upu-tatala sili o le Perisitua; faapea, foi, le faailoga o le Agaga Paia ia Aperaamo, i foliga o se lupe.",
                "Ata 8. Ua i ai tusitusiga e lē mafai ona faaali mai i le lalolagi; ae o le a maua i le Malumalu Paia o le Atua.",
                "Ata 9. E lē tatau ona faaali mai i le taimi nei.",
                "Ata 10. Ua faapea foi lea.",
                "Ata 11. Ua faapea foi lea. Afai e mafai e le lalolagi ona iloa le uiga o ia fuainumera, ia faapea lava. Amene.",
                "O ata 12, 13, 14, 15, 16, 17, 18, 19, 20, ma le 21, o le a tuuina mai i le taimi tatau ai o le Alii lava ia.",
                "O le faaliliuga o i luga aʼe ua tuuina atu i le tele ua i ai ia te i matou le aiā e tuu atu ai i le taimi nei."
            ]
        },
        "/study/scriptures/pgp/abr/fac-3": {
            "uri": "/study/scriptures/pgp/abr/fac-3",
            "title": "Ata 3",
            "data_type": "figure",
            "book_title": "O se Kopi o Ata Faatusa mai le Tusi a Aperaamo",
            "subtitle": [
                "Numera 3"
            ],
            "text": [
                "Faamalamalamaga",
                "Ata 1. O Aperaamo o loo nofo i luga o le nofoalii o Farao, i le faaaloalo o le tupu, ma se palealii i lona ao, ua faatusa i le Perisitua, o se faatusa o le Au Peresitene Sili i le Lagi; faatasi ma le tootoo o le faamasinotonu ma le faamasinoga i lona lima.",
                "Ata 2. O le Tupu o Farao, o lona igoa ua tuuina mai i ni tusitusiga o i luga aʼe o lona ulu.",
                "Ata 3. Ua faatusa ai Aperaamo i Aikupito e pei ona tuuina mai foi i le Ata 10 o le Kopi o Ata Faatusa Numera 1.",
                "Ata 4. O le Aloalii o Farao, le Tupu o Aikupito, e pei ona tusia i luga aʼe o le lima.",
                "Ata 5. O Sulema, o se tasi o tautū taumafataga sili a le tupu, e pei ona faaali mai i tusitusiga i luga aʼe o lona lima.",
                "Ata 6. O Olimale, o se pologa a le aloalii.",
                "O Aperaamo o loo faamatala atu mataupu autu e uiga i paneta ma fetu, i le fono a le tupu."
            ]
        },
        "/study/scriptures/pgp/js-m/1": {
            "uri": "/study/scriptures/pgp/js-m/1",
            "title": "Iosefa Samita—Mataio 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua valoia e Iesu le faaumatiaga o Ierusalema o le a oo mai—Ua fetalai foi o ia e uiga i le afio mai faalua o le Atalii o le Tagata, ma le faaumatiaga o e e amioleaga."
            ],
            "book_title": "Iosefa Samita—Mataio",
            "verses": [
                {
                    "number": 1,
                    "text": "Aua Ou te fai atu ia te outou, o le a outou lē vaai mai ia te aʼu mai le taimi nei i luma ma iloa o Aʼu o ia o lē ua tusi i ai perofeta, seia outou fai ane: Faamanu lava ia te ia o lē ua maliu mai i le suafa o le Alii, i ao o le lagi, ma agelu paia uma faatasi ma ia. Ona malamalama ai lea o ona soo o le a toe afio mai o ia i le lalolagi, pe a uma ona faamamaluina ma faapaleina o ia i le lima taumatau o le Atua."
                },
                {
                    "number": 2,
                    "text": "Ma sa afio atu Iesu i fafo, ma afio ese mai le malumalu; ma sa o ane ona soo ia te ia, e fia faalogologo ia te ia, ua faapea atu: Le Matai e, faaali mai ia te i matou e uiga i fale o le malumalu, e pei ona e fetalai mai—O le a soloia i latou i lalo, ma tuua tuufua ia te outou."
                },
                {
                    "number": 3,
                    "text": "Ma sa fetalai atu Iesu ia te i latou: Tou te le vaai atu ea i nei mea uma, ma outou le malamalama i ai? E moni Ou te fai atu ia te outou, o le a le toe i ai iinei, i luga o lenei malumalu, se maa e tasi i luga o le tasi e lē soloia i lalo."
                },
                {
                    "number": 4,
                    "text": "Ma sa tuua e Iesu i latou, ma afio atu i luga o le Mauga o Olive. Ma aʼo nofo o ia i luga o le Mauga o Olive, sa o ane ona soo ia te ia nao i latou, ua faapea atu: Taʼu mai ia te i matou po o afea e oo mai ai ia mea na e fetalai mai ai e uiga i le faafanoga o le malumalu, ma tagata Iutaia; ma o le a foi le faailoga o lou afio mai, ma le iuga o le lalolagi, po o le faaumatiaga o e e amioleaga, o le iuga lea o le lalolagi?"
                },
                {
                    "number": 5,
                    "text": "Ma sa tali atu Iesu, ma fetalai atu ia te i latou: Ia faaeteete ia lē faaseseina outou e se tagata;"
                },
                {
                    "number": 6,
                    "text": "Aua e toatele o le a o mai i loʼu igoa, ma faapea—o aʼu o Keriso—ma o le a faaseseina ai le toatele;"
                },
                {
                    "number": 7,
                    "text": "Ona latou tuuina atu ai lea o outou ia faapuapuagatiaina, ma fasioti ia te outou, ma o le a itagia outou e atunuu uma, ona o loʼu igoa;"
                },
                {
                    "number": 8,
                    "text": "Ma ona tausuai ai lea o le toatele, ma o le a faalata le tasi i le isi, ma o le a inoino i le tasi;"
                },
                {
                    "number": 9,
                    "text": "Ma e toatele perofeta pepelo o le a tutulai mai, ma o le a latou faaseseina le toatele;"
                },
                {
                    "number": 10,
                    "text": "Ma ona o le a tele le amioleaga, o le a faasolo ina maalili le alofa o le toatele;"
                },
                {
                    "number": 11,
                    "text": "Ae o ia o le e nofo tumau ma lē faatoilaloina, o ia lava lea o le a faaolaina."
                },
                {
                    "number": 12,
                    "text": "O lea, a outou vaai i le mea inosia e faatafuna ai, na fetalai ai e Tanielu le perofeta, e faatatau i le faafanoga o Ierusalema, ona outou tutu lea i le mea paia; ʼai se e faitau ia tuu atu ia te ia ia malamalama."
                },
                {
                    "number": 13,
                    "text": "Ona tuu atu lea ia i latou o e o i ai i Iutaia ia sosola i mauga;"
                },
                {
                    "number": 14,
                    "text": "Ia tuu atu ia te ia o lē ua i luga o le tumutumu o le fale ia sola ese, ma ia le foi mai e ave se mea i fafo mai lona fale;"
                },
                {
                    "number": 15,
                    "text": "Pe tuu atu ia te ia o lē o i le fanua e foi atu e ave ona ofu;"
                },
                {
                    "number": 16,
                    "text": "Ma oi talofa ia te i latou e maitaga, ma i latou o e e failele i aso na;"
                },
                {
                    "number": 17,
                    "text": "O lea, ia outou tatalo atu i le Alii ia lē i le malulu la outou solaʼaga, pe i le aso Sapati;"
                },
                {
                    "number": 18,
                    "text": "Aua o le taimi lena, i aso na, o le a i ai le puapuaga tele i luga o tagata Iutaia, ma luga o e e nonofo i Ierusalema, o se ituaiga e lei auina atu muamua i luga o Isaraelu, e le Atua, talu mai le amataga o lo latou malo seia oo mai i le taimi nei; e leai, pe toe auina atu lava i luga o Isaraelu."
                },
                {
                    "number": 19,
                    "text": "O mea uma ua pauu ifo ia te i latou ua nao se amataga o faanoanoaga ia o le a oo mai i o latou luga."
                },
                {
                    "number": 20,
                    "text": "Ma vagana ai ua faapupuuina na aso, o le a leai se tagata o i latou e faaolaina; ae ona o e ua filifilia, e tusa ma le feagaiga, o le a faapupuuina na aso."
                },
                {
                    "number": 21,
                    "text": "Faauta, o nei mea ua Ou tautala atu ai ia te outou e faatatau i tagata Iutaia; ma le tasi, a mavae le puapuagatia o aso na o le a oo mai i luga o Ierusalema, afai e fai mai se tagata ia te outou, Faauta, o iinei Keriso, po o iina, aua nei talitonu ia te ia;"
                },
                {
                    "number": 22,
                    "text": "Aua i aso na o le a tutu mai ai foi Keriso pepelo, ma perofeta pepelo, ma o le a latou faaali mai faailoga tetele ma mea e ofo ai, e oo ina a mafai, o le a latou faaseseina ai lava e ua filifilia, o e ua filifilia e tusa ma le feagaiga."
                },
                {
                    "number": 23,
                    "text": "Faauta, ua Ou tautala atu nei mea ia te outou ona o e ua filifilia; ma o le a outou faalogo foi i taua ma tala o taua; vaai ia lē faaatuatuvaleina outou, aua o mea uma ua Ou taʼu atu ia te outou o le a faataunuuina lava; peitai e lei oo mai lava le iuga."
                },
                {
                    "number": 24,
                    "text": "Faauta, sa Ou taʼu muamua atu ia te outou;"
                },
                {
                    "number": 25,
                    "text": "O le mea lea, afai latou te fai mai ia te outou: Faauta, ua i ai o ia i le toafa; aua tou te o i ai: Faauta, ua i ai o ia i afeafe faalilolilo; aua tou te talitonu i ai;"
                },
                {
                    "number": 26,
                    "text": "Aua e pei ona sau le malamalama o le taeao mai sasaʼe, ma susulu atu lava i sisifo, ma sulugia ai le lalolagi atoa, o le a faapea foi le afio mai o le Atalii o le Tagata."
                },
                {
                    "number": 27,
                    "text": "Ma o lenei Ou te faaali atu ia te outou se faataoto. Faauta, soo se mea e i ai se tino mate, o iina e aofaga faatasi i ai aeto; o le a faapena foi ona faapotopotoina o laʼu au filifilia mai itu e fa o le lalolagi."
                },
                {
                    "number": 28,
                    "text": "Ma o le a latou faalogo i taua, ma tala o taua."
                },
                {
                    "number": 29,
                    "text": "Faauta, ou te tautala atu ona o laʼu ʼau filifilia; aua o le a tulai le atunuu e faasaga i le tasi atunuu, ma le malo e faasaga i le tasi malo; o le a i ai oge, ma faamaʼi, ma mafuie, i nofoaga eseese."
                },
                {
                    "number": 30,
                    "text": "Ma le tasi, ona o le a tele le amioleaga, o le a faasolo ina maalili le alofa o tagata; ae o ia o lē e lē faatoilaloina, o ia lava lea o le a faaolaina."
                },
                {
                    "number": 31,
                    "text": "Ma le tasi, o lenei Talalelei o le Malo o le a talai atu i le lalolagi atoa, mo se molimau i atunuu uma, ma ona oo mai ai lea o le iuga, po o le faaumatiaga o e e amioleaga;"
                },
                {
                    "number": 32,
                    "text": "Ma le tasi o le mea inosia e faatafuna ai, na tautalaina e le perofeta o Tanielu, o le a faataunuuina."
                },
                {
                    "number": 33,
                    "text": "Ma i le taimi lava pe a mavae atu le puapuagatia o na aso, o le a faapouliuligia le la, ma o le a lē tuuina mai e le masina lona malamalama, ma o le a pauu ifo fetu mai le lagi, ma o le a luluina mana o le lagi."
                },
                {
                    "number": 34,
                    "text": "E moni, Ou te fai atu ia te outou, o lenei tupulaga, lea o le a faaali atu ai nei mea, o le a lē mavae atu seia faataunuuina mea uma ua Ou fai atu ai ia te outou."
                },
                {
                    "number": 35,
                    "text": "E ui i lea, e oo mai aso, o le a mavae atu ai le lagi ma le lalolagi; ae o aʼu upu o le a le mavae atu lava, ae o le a faataunuuina uma."
                },
                {
                    "number": 36,
                    "text": "Ma, e pei ona Ou muai fai atu, a mavae le puapuagatia o na aso, ma luluina mana o le lagi, ona vaaia ai lea o le faailoga o le Atalii o le Tagata i le lagi, ma ona faavauvau ai lea o ituaiga uma o le lalolagi; ma o le a latou vaai i le Atalii o le Tagata ua afio mai i ao o le lagi, ma le mana ma le mamalu tele;"
                },
                {
                    "number": 37,
                    "text": "Ma ai se na te teu faaoloa taua aʼu upu, o le a lē faaseseina, aua o le a afio mai le Atalii o le Tagata, ma o le a ia auina mai ana agelu i luma o ia ma le leo tele o se pu, ma o le a latou aofaga faatasi le vaega o totoe o lana ʼau filifilia mai matagi e fa, mai le tasi tuluiga o le lagi i le isi."
                },
                {
                    "number": 38,
                    "text": "O lea ia aʼoaʼo i se faataoto e uiga i le laau o le mati—Aʼo muʼamuʼa lava ona lala, ma amata ona ia faafotu mai lau, tou te iloa ua latalata mai lava oo mai le tau mafanafana;"
                },
                {
                    "number": 39,
                    "text": "E faapena foi, laʼu ʼau filifilia, pe a latou vaai i nei mea uma, o le a latou iloa ua lata mai o ia, ua i faitotoa lava;"
                },
                {
                    "number": 40,
                    "text": "Ae e uiga i lena aso, ma le itula, e leai se tasi na te iloaina; e leai, e le iloa e agelu a le Atua i le lagi, ae nao loʼu Tamā lava."
                },
                {
                    "number": 41,
                    "text": "Ae e pei ona sa i ai i aso o Noa, o le a faapea foi ona i ai i le afio mai o le Atalii o le Tagata;"
                },
                {
                    "number": 42,
                    "text": "Ona o le a i ai ia te i latou, e pei ona sa i ai i aso ao lei oo mai le lolo; auā seia oo mai i le aso na ulu ai Noa i totonu o le vaa sa latou aai ma inu, faaipoipo ma tuuina atu i le faaipoipoga;"
                },
                {
                    "number": 43,
                    "text": "Ma sa latou lē iloa seia oo ina sau le lolo, ma aveese i latou uma; o le a faapena foi ona i ai i le afio mai o le Atalii o le Tagata."
                },
                {
                    "number": 44,
                    "text": "Ona faataunuuina ai lea o le mea ua tusia, e faapea i aso e gata ai, e toalua o le a i ai i le fanua, o le a aveina le tasi, ma tuua le tasi;"
                },
                {
                    "number": 45,
                    "text": "E toalua o le a olo i le mea olo saito, o le a aveina le tasi, ma tuua le tasi;"
                },
                {
                    "number": 46,
                    "text": "Ma o le mea Ou te fai atu ai i le toatasi, Ou te fai atu ai i tagata uma; o lea, ia mataala ai, auā tou te le iloa le itula e afio mai ai lo outou Alii."
                },
                {
                    "number": 47,
                    "text": "Ae ia outou iloa le mea lenei, a na fai e iloa e le matai o le fale le itupo e sau ai le gaoi, semanu e vaavaai o ia, ma semanu e le tuua lona fale ia lepetia, ae manu o saunia."
                },
                {
                    "number": 48,
                    "text": "O lea ia outou saunia foi, ona o se itula faapea tou te lē manatu i ai, e afio mai ai le Atalii o le Tagata."
                },
                {
                    "number": 49,
                    "text": "O ai, la, o se auauna faamaoni ma le poto, o lē ua faia e lona alii e pule i lona auaiga, e tuu atu ia te i latou meaai i le tau e tatau ai?"
                },
                {
                    "number": 50,
                    "text": "Amuia lava lena auauna o lē e maua mai e lona alii, pe a afio mai o ia, o faia faapea e ia; ma e moni Ou te fai atu ia te outou, o le a faia e ia o ia ma pule i ana mea uma."
                },
                {
                    "number": 51,
                    "text": "Ae afai e fai ifo lena auauna leaga i lona loto: Ua tolo e loʼu alii lona afio mai,"
                },
                {
                    "number": 52,
                    "text": "Ma amata ona ia sasa ona uso-a-auauna, ma ʼai ma inu faatasi ma e onanā,"
                },
                {
                    "number": 53,
                    "text": "O le a afio mai le alii o lena auauna i se aso pe a lē vaavaai o ia mo ia, ma i se itula e lē iloa e ia,"
                },
                {
                    "number": 54,
                    "text": "Ma o le a vavae ese o ia, ma o le a tofi ia te ia lana vaega faatasi ma e e talapepelo; o iina o le a i ai le tagiauē ma le lilivau o nifo."
                },
                {
                    "number": 55,
                    "text": "Ma o le a faapea ona oo mai le iuga o e amioleaga, e tusa ma le valoaga a Mose, ua faapea: O le a vavae ese i latou mai totonu o le nuu; peitai e lei oo mai lava i le iuga o le lalolagi, ae ua lata mai lava."
                }
            ]
        },
        "/study/scriptures/pgp/js-h/1": {
            "uri": "/study/scriptures/pgp/js-h/1",
            "title": "Iosefa Samita—Talafaasolopito 1",
            "data_type": "chapter",
            "chapter_name": "Mataupu 1",
            "chapter_summary": [
                "Ua faamatala mai e Iosefa Samita e uiga i ona tuaa, tagata o lona aiga, ma mea sa latou nonofo ai i le amataga—Se vavaō tulaga ese sa i ai e uiga i mea tau lotu i Niu Ioka i sisifo—Ua filifili o ia e saili le poto e pei ona faatonu mai e Iakopo—Ua afifio mai le Tamā ma le Alo, ma ua valaaulia Iosefa i lana auaunaga faaperofeta. (Fuaiupu 1–20.)"
            ],
            "book_title": "Iosefa Samita—Talafaasolopito",
            "subtitle": [
                "O Faamatalaga mai le Talafaasolopito o Iosefa Samita, le Perofeta"
            ],
            "verses": [
                {
                    "number": 1,
                    "text": "Ona o le tele o tala ua faasalalauina e tagata loto leaga ma fai togafiti, e faatatau i le tulai mai ma le alualu i luma O Le Ekalesia a Iesu Keriso o le Au Paia o Aso e Gata Ai, o ia tala uma ua fuafua e tagata na faia e tau faasaga ai i lona taʼuleleia o se Ekalesia ma lona alualu i luma i le lalolagi—o lea ua uunaʼia ai aʼu e tusia lenei talafaasolopito, e faasaʼo ai mafaufau o tagata lautele, ma tuu atu ai i tagata sailiili uma le mea moni ia maua tala saʼo, e pei ona tutupu mai, e faatatau uma ia te aʼu ma le Ekalesia, e pei ona i ai ia te aʼu le tonu o ia mea."
                },
                {
                    "number": 2,
                    "text": "I lenei talafaasolopito o le a ou tuu atu ai mea eseese na tutupu e faatatau i lenei Ekalesia, i le moni ma le amiotonu, e pei ona tutupu mai, pe e pei ona i ai nei, i le tausaga lenei lona valu [1838] talu le faatulagaina o le Ekalesia ua taʼua."
                },
                {
                    "number": 3,
                    "text": "Na ou fanau i le tausaga o lo tatou Alii e tasi le afe valu selau ma le lima, i le aso luasefulu-tolu o Tesema, i le nuu o Sarona, i le itumalo o Uinisoa, i le Setete o Veromota. … Sa tuua e loʼu tamā, o Iosefa Samita, Matua, le Setete o Veromota, ma sii atu i Palamaira, i le itumalo o Onatario (ua taʼua nei o Ueine), i le Setete o Niu Ioka, ina ua sefulu oʼu tausaga, po o se mea latalata i lena. Pe tusa o le fa tausaga talu ona taunuu loʼu tamā i Palamaira, na sii atu ai o ia ma lona aiga i Manaseta i le itumalo lava lea o Onatario—"
                },
                {
                    "number": 4,
                    "text": "Sa i ai i lona aiga ni tagata e toasefulutasi, o igoa, o loʼu tamā, o Iosefa Samita; loʼu tinā, o Lusi Samita (o lona igoa faaiu, ae lei faaipoipo o ia, o Maki, o le afafine o Solomon Maki); oʼu uso, o Alevini (o lē na maliu ia Novema 19, 1823, i le tausaga e 26 o lona matua), o Ailama, o aʼu, Samuel Harrison, Viliamu, Don Carlos; ma oʼu tuafafine o Sophronia, Katerina, ma Lusi."
                },
                {
                    "number": 5,
                    "text": "I se taimi i le lona lua o tausaga ina ua mavae lo matou o atu i Manaseta, sa i ai i le nofoaga i le mea na matou nonofo ai se vavaō tulaga ese e uiga i le mataupu tau lotu. Sa amata i le Metotisi, ae sa vave ona sosolo atu i totonu o ituaiga uma o lotu i le itulagi lena o le atunuu. E moni, sa foliga mai ua aafia ai le itu atoa o le atunuu, ma sa faapotopoto faatasi tagata e toatele i latou lava au lotu eseese, lea e le o se vevesi ma se fevaevaeaiga itiiti na tupu mai ai i totonu o tagata, sa alalaga ni isi, “Faauta, o iinei!” ma o isi, “Faauta, o iina!” O ni isi sa finau mo le faatuatuaga Metotisi, o ni isi mo le Peresipeteriana, ma isi mo le lotu Papatiso."
                },
                {
                    "number": 6,
                    "text": "Ona, e ui i le alofa tele sa taʼua e tagata liliu i ia faatuatuaga eseese i le taimi o lo latou liliu atu, ma le sogasoga tele sa faaalia e faifeau eseese, o e sa toaaga e tutulai ma faalauteleina lenei vaaiga uiga ese o lagona faalelotu, ina ia faaliliu mai tagata uma, e pei ona sa latou fiafia e taʼu ai lena mea, e tuu i latou po o le a le ituaiga e fia auai; ae ina ua amata ona o atu o tagata liliu, o ni isi i se tasi vaega ma ni isi i se tasi, sa foliga mai o lagona lelei o faifeau atoa ma tagata liliu mai sa tele atu ona faatagafai nai lo le moni; ona oʼo ma i lea se tulaga o se faanunununu tele ma le loto leaga—ua finau lea faifeau e faasaga i lea faifeau, ma lea tagata liliu e faasaga i lea tagata liliu mai; sa oo ina o latou lagona lelei uma o le tasi mo le isi, pe afai sa i ai ia i latou ni lagona lelei, sa mou ese atoa i se feupuaʼiga ma se finauga e uiga i manatu."
                },
                {
                    "number": 7,
                    "text": "O le taimi lea ua savali ai le sefululima o oʼu tausaga. Sa talai mai le faatuatuaga Peresipeteriana i le aiga o loʼu tama, ma e toafa i latou na auai i le ekalesia lena, o o latou igoa, o loʼu tinā, o Lucy; o oʼu uso o Ailama ma Samuelu Haresoni; ma loʼu tuafafine o Sophronia."
                },
                {
                    "number": 8,
                    "text": "I le gasologa o lea taimi o le vavaō tele sa faaosoina ai loʼu mafaufau e manatunatu mamafa ma le mautonu tele; ae e ui ina sa loloto oʼu mafaufauga ma malosi i le tele o taimi, ae sa ou le auai lava i se tasi o ia vaega uma, e ui ina sa ou auai i a latou faatasiga eseese i le tele o taimi sa mafai ai. Aʼo solo le taimi sa oo ina tau faapito teisi loʼu mafaufau i le lotu Metotisi, ma sa ou lagona se manao e auai faatasi ma i latou; peitai sa matua tele naʼuā le faanunununu ma le fefinauai i totonu o lotu eseese, sa le mafai e se tagata talavou e pei ona sa ou i ai, ma le lē masani tele i tagata ma mea, ona maua se faaiuga mautinoa po o ai ua saʼo ma o ai foi ua sese."
                },
                {
                    "number": 9,
                    "text": "Sa faaosoina tele loʼu mafaufau i lea taimi ma lea taimi, ona sa matua tele lava ma le le mataofia le alaga ma le vevesi. Sa malosi tele le au Peresipeteriana e faasaga i le au Papatiso ma le au Metotisi, ma sa latou faaaoga mana uma o le faalemafaufau ma faafilosifia e faamaonia ai o latou sese, pe ina ia, uunaia ai tagata ia manatu ua sese i latou. Ae i le isi itu, sa faapea foi ona tutusa o le sogasoga o le au Papatiso ma le au Metotisi i la latou itu pa i le taumafaiga e faamaumautu a latou lava mataupu ma taʼu sese isi uma."
                },
                {
                    "number": 10,
                    "text": "I le taulotoaiga o lenei taua o upu ma vevesi o taofi, sa masani ona ou fai ifo ai ia te aʼu lava ia: O le a le mea e ao ina faia? O ai o nei vaega uma ua saʼo; pe, ua sese faatasi ea i latou uma? Afai e i ai se tasi o i latou ua saʼo, o ai lea, ma e faapefea ona ou iloaina?"
                },
                {
                    "number": 11,
                    "text": "Aʼo ou punouaʼi i lalo o faigata tetele na mafua mai finauga a nei vaega o tapuaiga, sa ou faitauina i se tasi aso le Tusi a Iakopo, mataupu muamua ma le fuaiupu lima, e faitau faapea: Ae afai ua leai se poto i so outou, inā ole atu ia i le Atua, o lē foai tele mai i tagata uma, ma le lē toe taʼutaʼua; ona foaʼiina mai ai lea ia te ia."
                },
                {
                    "number": 12,
                    "text": "E leai lava se mau o tusitusiga paia na oo mai i le loto o se tagata ma le mana tele nai lo o lenei mau i loʼu loto i lea taimi. Sa foliga ua ulu mai ma se mana tele i lagona uma o loʼu loto. Sa ou mafaufau ma saga mafaufau pea i ai, i loʼu iloa afai e i ai se tagata ua ia manaomia le poto mai le Atua, o aʼu lava; ona sa ou le iloa le mea e tatau ona fai, ma e vagana ai e mafai ona ou maua o se poto atili atu nai lo lena sa i ai ia te aʼu i le taimi lena, o le a ou le iloaina lava; aua sa matua eseese lava malamalama o faiaoga o mea tau lotu o ituaiga eseese i mau e tasi sa lepetia ai le faamoemoe atoa o le liliu atu i le Tusi Paia e tali ai le fesili."
                },
                {
                    "number": 13,
                    "text": "Ina ua mavae se taimi, sa oo ina ou taunuu i le faaiuga o loʼu tumau pea i le pogisa ma le fenumiai, pe ou te faia e pei ona faatonu mai e Iakopo, o lona uiga, ia ole atu i le Atua. Ina ua mavae se taimi sa ou filifili e “ole atu i le Atua,” i le manatu ifo afai e tuu mai e ia le poto ia i latou ua leai se poto, ma foai tele mai, ma lē taʼutaʼua mai, atonu o le a ou taumafai i ai."
                },
                {
                    "number": 14,
                    "text": "O lea, e tusa ai ma lenei faamoemoe, laʼu filifiliga lea e ole atu ai i le Atua, sa ou alu atu ai i le togavao e faia lenei taumafaiga. O le taeao o se aso matagofie lava ma le manino, i le amataga lava o le tau totogo o le afe valu selau luasefulu na ou faia ai lenei mea. O le taimi muamua lava lea i loʼu olaga na ou faia ai se taumafaiga faapea, ona i le lotolotoi o oʼu atuatuvalega uma, sa ou lei faia lava se taumafaiga e tatalo atu ma le leo."
                },
                {
                    "number": 15,
                    "text": "Ina ua mavae ona ou taunuu i le mea na ou muai filifilia ou te alu atu i ai, ina ua mavae ona ou vaavaai solo faataamilo ane ia te aʼu, ma ina ua ou iloa ua nao aʼu lava, sa ou tootuli i lalo ma amata ona tuu atu manaoga o loʼu loto i le Atua. Sa lei umi lava ona ou faia faapea, ae vave loa ona taofia o aʼu e se mana sa lofitu atoa ai aʼu, ma sa i ai sona mana uiga ese i luga o aʼu sa taofia ai loʼu laulaufaiva ina ia lē mafai ona ou tautala. Sa siomia aʼu i se pouliuli mafiafia, ma sa foliga mai ia te aʼu i se taimi e peiseai ua malaia aʼu i se faafanoga faafuasei."
                },
                {
                    "number": 16,
                    "text": "Peitai, i le faaaogaina o loʼu malosi atoa e valaau atu ai i le Atua e laveai aʼu mai le mana o lenei fili sa taofia aʼu, ma i le taimi tonu lava na ou sauni ai e goto atu i se tulaga e aunoa ma se faamoemoe ma tuu atu aʼu lava i le faafanoga—e lē i se malaia fai fua faalemafaufau, ae i le mana o se tagata moni lava mai le lalolagi lē vaaia, o lē sa i ai se mana ofoofogia tele faapea ou te lei faalogoina muamua lava i se tagata—i lea lava taimi o le atuatuvale tele, na ou vaaia ai se malamalama faaniutu i luga aʼe tonu lava o loʼu ulu, ua sili atu le pupula i le la, ua alu ifo malie lava seia oo mai i oʼu luga."
                },
                {
                    "number": 17,
                    "text": "Sa lei pine lava ona oo mai ae ou faalogoina ua laveaiina aʼu mai le fili na taofia aʼu. Ina ua oo mai le malamalama i oʼu luga, sa ou vaaia ni Tagata e toalua, o lo laua pupula ma le mamalu e lē mafaamatalaina, o tutu mai i oʼu luga aʼe i le ea. Sa fetalai mai le tasi o i laua ia te aʼu, ma fofoga mai ia te aʼu i loʼu igoa ma fetalai mai, aʼo tusi ane i le tasi—O Loʼu Atalii Pele lenei. Faalogo ia te Ia!"
                },
                {
                    "number": 18,
                    "text": "O loʼu faamoemoe i le alu atu e ole atu i le Alii o le fia iloa lea po o le fea o nei lotu uma ua saʼo, ina ia ou iloa le lotu ou te auai. O lea, sa lei umi ona ou maua o le pule ia te aʼu, ina ia mafai ona ou tautala atu, sa ou fesili atu i Tagata o e sa tutu mai i oʼu luga i totonu o le malamalama, po o le fea o nei lotu uma ua saʼo (ona o le taimi lea sa lei oo mai lava i loʼu loto e faapea ua sese lotu uma)—ma o le fea e tatau ona ou auai."
                },
                {
                    "number": 19,
                    "text": "Sa tali mai ia te aʼu ia ou le auai i se tasi o i latou, aua ua sese i latou uma; ma sa fai mai le Tagata o lē na fetalai mai ia te aʼu e faapea o o latou talitonuga uma o ni mea inosia i lana silafaga; o na polofesa ua sese uma; e faapea: “ua latou faalatalata mai ia te aʼu i o latou laugutu, a o o latou loto ua mamao mai ia te aʼu, ua latou aʼoaʼo mo mataupu faavae poloaiga a tagata, ua foliga ua faaleatua, ae ua latou teena le mana o i ai.”"
                },
                {
                    "number": 20,
                    "text": "Sa ia toe vavao aʼu mai i le ʼauai i soo se tasi o nei lotu; ma e tele isi mea na ia fetalai mai ia te aʼu, e lē mafai ona ou tusia i le taimi nei. Ina ua ou toe malamalama, sa ou vaai ua ou taoto i loʼu tua, ma vaai i luga i le lagi. Ina ua alu ese atu le malamalama, sa leai soʼu malosi; ae e lei umi ae toe maua sina malosi, sa ou alu i le fale. Ma aʼo ou faalagolago aʼe i le taigafi, sa fesili mai loʼu tinā po o le a se mea ua tupu. Sa ou tali atu, “Aua e te popole, o loo lelei mea uma—o loo lelei lava aʼu.” Ona ou fai atu lea i loʼu tinā, “Ua ou iloa nei mo aʼu lava ia ua lē moni le lotu Peresipeteriana.” Sa foliga mai e peiseai sa iloa e le fili, i le vaitaimi muamua lava o loʼu olaga, ua tuupoina aʼu e avea ma faalavelave ma faasoesa i lona malo; a lē o lea, aisea ua aufaatasi ai mana o le pouliuli e faasaga mai ia te aʼu? Aisea ua tutupu aʼe ai le tetee ma sauaga faasaga mai ia te aʼu, toetoe lava a tupu i loʼu itiiti lava?"
                },
                {
                    "number": 21,
                    "text": "I ni nai aso itiiti ina ua mavae ona ou maua o lenei faaaliga vaaia, sa ma faatasi ai ma se tasi o faifeau Metotisi, o lē sa malosi lava i le vavaō faalelotu sa taʼua muamua; ma, aʼo ma talanoa ma ia e uiga i le mataupu o mea tau lotu, sa ou faaaogaina, le avanoa e tuu atu ai ia te ia se tala e uiga i le faaaliga lea na ou maua. Sa ou ofo lava i lana amio; sa lē gata ina manatu faatauvaa o ia i laʼu faamatalaga, ae ma le inoino tele, ua fai mai o lea mea atoa ua mai le tiapolo, e faapea ua lē toe i ai ni mea faapea o faaaliga vaaia po o faaaliga i ona po nei; e faapea o mea uma faapena sa gata i aposetolo, ma e faapea o le a lē toe i ai lava ia mea."
                },
                {
                    "number": 22,
                    "text": "E ui i lea, sa vave ona ou iloa, o loʼu faamatala atu o le tala sa faaosoina ai se faailoga tagata tele faasaga mai ia te aʼu i totonu o polofesa o mea tau lotu, ma sa avea ma pogai o sauaga tetele, sa faateteleina pea lava; ma e ui o aʼu o se tama lē lauiloa, nao le sefulufa i le sefululima tausaga le matua, ma o oʼu tulaga i le olaga o le ituaiga e faia ai se tama e lē taulia i le lalolagi, peitai sa lava ona matau lelei e tagata tulaga maualuluga e faaoso ai mafaufau o tagata lautele e faasaga mai ia te aʼu, ma faatupu ai se sauaga tele; ma sa taatele lenei mea i totonu o ituaiga uma—sa aufaatasi uma e sauaina aʼu."
                },
                {
                    "number": 23,
                    "text": "O ia mea sa mafua ai ona ou mafaufau loloto ai i le taimi lena, ma i le tele o taimi talu mai ai, i le uiga ese moni lava, o le avea o se tama lē lauiloa, e sili laitiiti atu i le sefulufa tausaga le matua, ma o se tasi foi, o se sa faamalosia i le tatau ai ona maua o ni nai mea iti e ola ai i ana galuega i aso taitasi, ma se tagata sa mafaufauina ua lava lona taua e amanaia ai e tagata maualuluga o ituaiga lotu sili ona lauiloa o le taimi, ma faatupuina ai ia te i latou i se ala se agaga o le sauaga sili ona malosi ma le taufaifai. Ae e uiga ese pe leai, sa faapea lava, ma sa avea ma pogai o le faanoanoa tele ia te aʼu i le tele o taimi."
                },
                {
                    "number": 24,
                    "text": "E ui i lea, o se mea moni lava na ou vaai i se faaaliga vaaia. Sa ou mafaufau talu mai lena mea, pei e tai tutusa oʼu lagona ma Paulo, i le taimi na faia ai e ia lana faamatalaga tetee i luma o le Tupu o Akeripa, ma faamatala atu le tala e uiga i le faaaliga vaaia na maua e ia i le taimi na vaai ai o ia i se malamalama, ma faalogoina se leo; ae sa toaitiiti lava e sa talitonu ia te ia; sa fai mai ni isi ua lē faamaoni o ia, o ni isi sa fai mai ua fasa o ia; ma sa tauemuina ma faifai o ia. Peitai o nei mea uma sa lē faaumatia ai le moni o lana faaaliga vaaia. Sa vaai o ia i se faaaliga vaaia, sa mautinoa e ia sa vaai i ai, ma e lē mafai e sauaga uma e i lalo ifo o le lagi ona faia i ai se isi mea; ma e tusa pe latou te sauaina ai o ia e oo i le oti, peitai sa iloa e ia, ma o le a ia iloa pea e oo lava i lana toe manava, sa vaai o ia i se malamalama ma faalogoina se leo o fetalai mai ia te ia, ma e lē mafai lava e le lalolagi atoa ona faia o ia ia manatu pe talitonu i se isi mea."
                },
                {
                    "number": 25,
                    "text": "Sa faapea foi ia te aʼu. Sa ou vaai moni lava i se malamalama, ma i totonu o lena malamalama na ou vaai ai i ni Tagata se toalua, ma sa laua fetalai moni mai lava ia te aʼu; ma e ui ina sa inosia ma sauaina aʼu i loʼu fai atu sa ou vaai i se faaaliga vaaia, ae ua moni; ma aʼo latou sauaina aʼu, faifai aʼu, ma tautalaina sese ituaiga uma o mea leaga e faasaga mai ia te aʼu i loʼu fai atu faapea, sa taitaiina aʼu e fai ifo i loʼu loto: Aisea ua sauaina ai aʼu i loʼu taʼu atu o le mea moni? Sa ou vaai moni lava i se faaaliga vaaia; ma o ai aʼu ou te vavao atu ai i le Atua, pe aisea ua manatu ai le lalolagi e faia ia te aʼu ia ou faafitia ai le mea na ou vaai moni lava i ai? Aua sa ou vaai i se faaaliga vaaia; sa ou mautinoa lena mea, ma sa ou mautinoa sa silafia e le Atua lena mea, ma e lē mafai ona ou faafitia lena mea, pe ou te fiatoa e fai; sa ou iloa lava o le faia o lea mea o le a ou faatausuai ai i le Atua, ma oo ai i lalo o le tausalaga."
                },
                {
                    "number": 26,
                    "text": "Ua faamalieina nei loʼu mafaufau e faatatau i le lalolagi faalelotu—e lē o soʼu tiute le auai faatasi ma soo se tasi o i latou, ae ia ou tumau pea e pei ona sa ou i ai seia toe faatonuina atili. Sa ou iloa ua moni le molimau a Iakopo—e faapea e mafai e se tagata o se ua leai se poto ona ole atu i le Atua, ma maua mai, ma le lē taʼutaʼua."
                },
                {
                    "number": 27,
                    "text": "Sa ou faaauau pea ona faia o aʼu galuega masani ai i le olaga seia oo i le aso luasefulu-tasi o Setema, tasi le afe valu selau luasefulu-tolu, aʼo ou mafatia i taimi uma i sauaga malolosi i lima o vasega eseese uma o tagata, e lolotu ma lē lolotu, aua sa ou taʼutino atu pea sa ou vaai i se faaaliga vaaia."
                },
                {
                    "number": 28,
                    "text": "I le va o le taimi na sosoo ane ma le va o le taimi na ou maua ai le faaaliga vaaia ma le tausaga e afe valuselau ma le luasefulu-tolu—ina ua faasaina aʼu e auai i soo se ituaiga o lotu o le vaitaimi, ma ona sa ou itiiti lava i tausaga, ma sa sauaina e i latou o e sa tatau ona avea ma aʼu uo ma agalelei mai ia te aʼu, ma afai sa latou manatu ua faaseseina aʼu sa tatau ona taumafai i se ala tatau ai ma le alofa e toe aumai ai aʼu—sa tuua aʼu i ituaiga uma o faaosoosoga; ma, i loʼu faatasitasi ai ma ituaiga uma o tagata eseese, sa masani ona ou paʼū atu soo i sese valea e tele, ma faaalia vaivaiga o le talavou, ma sese o uiga faalenatura o le tagata; o se mea, ou te faanoanoa e taʼu atu, sa taitai atu ai aʼu i faaosoosoga eseese, e inosia i le silafaga a le Atua. I loʼu fai atu o lenei taʼutinoga, e lē tatau ona manatu ane se tasi na ou sala i ni agasala tetele pe matuia. Sa lē i ai lava se uiga e fai se mea faapena i loʼu natura. Ae sa ou sala i le manatu faatauvaa, ma le faatasi ai i ni isi taimi ma aumea totoē, ma isi mea faapena sa lē tusa ai ma le amio lena e tatau ona tu ai se tasi o lē ua valaaulia e le Atua e pei ona sa ou i ai. Peitai o le a lē foliga uiga ese lenei mea i soo se tasi o lē na te manatua loʼu talavou, ma ua masani i loʼu uiga masani o le fiafia."
                },
                {
                    "number": 29,
                    "text": "Ona o nei mea, sa ou lagona soo ai le tausalaina i oʼu vaivaiga ma lē atoatoa; ae i le po o le aso luasefulu-tasi o Setema e pei ona taʼua i luga, ina ua mavae ona ou malolo atu i loʼu moega i le po, na ou tatalo ma aioi atu ai i le Atua Malosi Aoao mo se faamagaloga o aʼu agasala uma ma sese, ma mo se faaaliga mai ia te aʼu, ina ia mafai ona ou iloa e uiga i loʼu tulaga ma le mea ou te tu ai i ona luma; ona sa ia te aʼu se faamoemoe atoa i le mauaina o se faaaliga paia, talu ai ona sa ou mauaina se tasi muamua."
                },
                {
                    "number": 30,
                    "text": "Aʼo faapea ona ou valaau atu i le Atua, sa ou vaaia se malamalama ua oo mai i loʼu potu, sa faaauau pea ona faateleina seia oo ina sili atu le malamalama o le potu nai lo le aoauli, ae tu mai loa se tagata i tafatafa o loʼu moega, ua tu i le ea, ona sa lē papai ona vae i le fola."
                },
                {
                    "number": 31,
                    "text": "Sa ofu o ia i se ofu talaloa ōō sa matuā paepae ma lava. O se paepae sa silisili atu nai lo soo se mea faalelalolagi ua ou vaai i ai; ou te le talitonu foi e i ai se mea faalelalolagi e mafai ona faia ia foliga mai e faapea lona paepae ma le iila. Sa aliali mai ona alofilima, ma ona lima foi, i luga aʼe teisi o tapulima; sa faapea foi, ona aliali mai o ona alofivae, faapea ma ona vae, i luga aʼe teisi o tapuvae. Sa lē ufitia foi lona ulu ma lona ua. Sa mafai ona ou iloaina sa leai se isi ona ofu sa ofuina ae nao lea ofu talaloa, aua sa matala, ina ia mafai ona ou vaai atu i lona fatafata."
                },
                {
                    "number": 32,
                    "text": "Sa lē gata ina matua paepae tele lona ofu talaloa, ae o lona tagata atoa sa matua mamalu e lē mafai ona faamatalaina, ma o ona fofoga sa pei moni lava o le uila. Sa malamalama tele lava le potu, ae sa lē pupula tele atu e pei ona latalata faataamilo i lona tagata. I le taimi muamua na ou vaai atu ai ia te ia, sa ou fefe; peitai sa vave ona alu ese o le fefe mai ia te aʼu."
                },
                {
                    "number": 33,
                    "text": "Sa fetalai mai o ia ia te aʼu i loʼu igoa, ma fetalai mai ia te aʼu o ia o se avefeau na auina mai mai le Atua ia te aʼu, ma e faapea o lona igoa o Moronae; e faapea o i ai i le Atua se galuega mo aʼu ou te faia; ma e faapea o loʼu igoa o le a tauleleia ma tauleagaina i totonu o atunuu uma, ituaiga, ma gagana, po o le a tauleleia ma tauleagaina i totonu o nuu uma."
                },
                {
                    "number": 34,
                    "text": "Sa fai mai o ia o loo i ai se tusi ua teuina, ua tusia i luga o papatusi auro, ua tuu mai ai se tala e uiga i tagata muamua sa nonofo i le konetineta lenei, ma le mea na latou tupuga mai ai. Sa fai mai foi o ia o loo i ai i totonu o lenei tusi le atoatoaga o le Talalelei tumau-faavavau, e pei ona sa tuuina atu e le Faaola i tagata sa i ai anamua;"
                },
                {
                    "number": 35,
                    "text": "Sa i ai foi, ma ni maa e lua i totonu o ni faavaa siliva—ma o ia maa, pe a faapipii i se ufifatafata, ua tino aʼi le mea ua taʼua o le Urima ma le Tumena—ua teuina faatasi ma papatusi; ma o le umia ma le faaaogaina o ia maa sa taʼua ai tagata o “tagatavāai” i aso anamua po o taimi ua mavae; ma e faapea ua saunia e le Atua ia mea mo le faamoemoe o le faaliliuina o le tusi."
                },
                {
                    "number": 36,
                    "text": "Ina ua uma ona ia taʼu mai o ia mea ia te aʼu, sa amata ona ia sii mai o valoaga o le Feagaiga Tuai. Sa ia sii muamua mai se vaega o le mataupu lona tolu o le Malaki; ma sa ia sii mai foi le mataupu fa po o le mataupu mulimuli o lea lava valoaga, ae sa i ai sina eseesega itiiti mai le ala ua faitauina ai i a tatou Tusi Paia. Nai lo le sii mai o le fuaiupu muamua e pei ona faitauina i a tatou Tusi Paia, sa sii mai e ia faapea:"
                },
                {
                    "number": 37,
                    "text": "Auā faauta, e oo mai le aso o le a mu ai e pei o se umu, ma o e uma e faamaualuluga, ioe, ma e uma e fai amioleaga o le a mu e pei o tagutugutu o saito; ona o le a susunuina i latou e i latou o le a o mai, ua fetalai mai ai le Alii o ʼAu, e lē faatoeina ai mo i latou se aʼa po o se lala."
                },
                {
                    "number": 38,
                    "text": "Ma le tasi, sa sii mai foi e ia le fuaiupu lima e faapea: Faauta, o le a ou faaali atu ia te outou le Perisitua, e ala i le lima o Elia le perofeta, ae lei oo mai le aso tele ma le matautia o le Alii."
                },
                {
                    "number": 39,
                    "text": "Sa ese foi ona ia sii mai o le fuaiupu ua sosoo ai: Ma o le a ia totoina i loto o fanau folafolaga na faia i tamā, ma o le a liliu atu loto o fanau i o latou tamā. Afai e lē faapea, o le a faaumatia atoa le lalolagi i lona afio mai."
                },
                {
                    "number": 40,
                    "text": "E faaopoopo i ia mau, sa ia sii mai le mataupu sefulutasi o le Isaia, ua fai mai ua lata ona faataunuuina. Sa sii mai foi e ia le mataupu tolu o Galuega, fuaiupu luasefulu-lua ma le luasefulu-tolu, e pei tonu lava ona i ai ia fuaiupu i la tatou Feagaiga Fou. Sa fai mai o ia o lena perofeta o Keriso; ae lei oo mai le aso e “vavae ese ai mai totonu o le nuu i latou o e e lē faalogo i lona leo,” ae ua lata ona oo mai."
                },
                {
                    "number": 41,
                    "text": "Sa ia sii mai foi le mataupu lona lua o le Ioelu, mai le fuaiupu luasefulu-valu seia oo i le mulimuli. Sa fai mai foi o ia e lei faataunuuina foi lenei mea, ae ua lata ona faataunuuina. Ma sa ia fetalai faaopoopo mai e faapea ua lata ona oo mai o le atoatoaga o Nuuese. E tele isi mau o tusitusiga paia sa ia sii mai, ma tuuina mai faamalamalamaga e lē mafai ona taʼua iinei."
                },
                {
                    "number": 42,
                    "text": "Ma le tasi, sa fai mai o ia ia te aʼu, e faapea a ou mauaina na papatusi sa tautala i ai o ia—ona e lei oo mai le taimi e tatau ona maua ai i latou—e lē tatau ona ou faaali atu i latou i soo se tagata; po o le ufifatafata faatasi ma le Urima ma le Tumena; nao i latou o e o le a poloaiina aʼu e faaali atu i ai; afai ou te faia o le a faaumatia aʼu. Aʼo talanoa mai o ia ia te aʼu e uiga i papatusi, sa tatalaina se faaaliga vaaia i loʼu mafaufau sa mafai ai ona ou vaai i le mea sa teuina ai papatusi, ma sa matua manino ma malamalama tele sa ou toe iloa lea mea i le taimi na ou asiasi atu ai i ai."
                },
                {
                    "number": 43,
                    "text": "Ina ua mavae lenei fesootaiga, sa ou vaai i le malamalama i totonu o le potu ua amata ona faapotopoto vave ane faataamilo i le tagata o ia o lē na fetalai mai ia te aʼu, ma sa faapea lava ona faia pea seia oo ina toe tuua le potu i le pogisa, sei vagana ai le latalata ane faataamilo ia te ia; ae, faafuasei ona ou vaaia, se mea e peiseai, o se ave ua tatala saʼo aʼe lava i luga i le lagi, ma ua alu aʼe ai o ia i luga seia oo ina mou atoa atu o ia, ma sa tuua ai le potu e pei ona sa i ai ae lei oo mai lenei malamalama faalelagi."
                },
                {
                    "number": 44,
                    "text": "Sa ou taoto ma mafaufau i le uiga ese o lenei vaaiga, ma ofo tele i mea na taʼu mai ia te aʼu e lenei avefeau uiga ese; ae, i le lotolotoi o oʼu mafaufauga, sa faafuasei lava ona ou iloa ua amata ona toe malamalama mai loʼu potu, ma i lea lava taimi, e pei ona sa i ai, ua toe tu mai ai lea lava avefeau faalelagi i tafatafa o loʼu moega."
                },
                {
                    "number": 45,
                    "text": "Sa amata o ia, ma toe faamatala mai mea tonu lava ia e tasi na ia faia i lana asiasiga muamua, e aunoa ma se eseesega itiiti; o se mea ina ua uma ona faia, sa ia taʼu mai ia te aʼu e uiga i faamasinoga tetele o le a oo mai i luga o le lalolagi, ma faafanoga tetele e ala mai i le oge, le pelu, ma faamaʼi; ma e faapea o le a oo mai ia faamasinoga mamafa i le lalolagi i le tupulaga lenei. Ina ua uma ona ia faamatala mai o ia mea, sa toe afio aʼe o ia e pei ona faia muamua e ia."
                },
                {
                    "number": 46,
                    "text": "E oo mai i le taimi lea, sa faapea ona matua loloto lava uunaiga ua oo mai i loʼu mafaufau, ua sola ese le fia moe mai i oʼu mata, ma sa ou taoto lofituina i le maofa i mea sa ou vaaia ma faalogoina. Ae sa ou ofo ina ua ou toe vaaia lea lava avefeau e tasi i tafatafa o loʼu moega, ma faalogo atu ia te ia ua toe faamatala pe ua toe taʼu mai ia te aʼu ia lava mea e tasi e pei o taimi muamua; ma faaopoopo mai se lapataiga ia te aʼu, i le fai mai ia te aʼu o le a taumafai Satani e faaosooso ia te aʼu (ona o le tulaga mativa o le aiga o loʼu tamā), ia maua mai papatusi mo le faamoemoe ia mauʼoa ai. O lenei mea sa ia faasa mai ia te aʼu, ua fai mai e ao lava ona lē i ai ia te aʼu se isi lava faamoemoe i le maua mai o papatusi tau lava o le faamamaluina o le Atua, ma e ao ona lē tosina i se isi lava manaoga nai lo le atinaega o lona malo; a lē o lea e lē mafai ona ou mauaina papatusi."
                },
                {
                    "number": 47,
                    "text": "Ina ua mavae lenei asiasiga lona tolu, sa toe afio aʼe o ia i le lagi e pei o taimi muamua, ma sa toe tuua ai aʼu e mafaufau i le uiga ese o mea na faatoa oo mai nei ia te aʼu; ae sa toeitiiti vave ane lava ina ua mavae ona afio aʼe o le avefeau i le lagi mai ia te aʼu i le taimi lona tolu lea, ona vivini lea o le toa, ma sa ou iloa ai ua lata mai le ao, o lea o la ma faatalanoaga sa alu ai lena po atoa."
                },
                {
                    "number": 48,
                    "text": "Sa lei umi ona mavae lea ae ou tu i luga mai loʼu moega, ma, e pei ona masani ai, sa ou alu i galuega tatau ai o le aso; peitai, aʼo ou taumafai e galue e pei o isi taimi, sa ou iloa sa matua itiiti lava loʼu malosi sa lē mafai ai ona ou faia se mea. O loʼu tamā, o lē sa galue faatasi ma aʼu, sa vaai mai e i ai se mea ua faaletonu ia te aʼu, ma fai mai ia te aʼu ou te alu i le fale. Sa amata ona ou alu ma le faamoemoe ou te alu i le fale; peitai, ina ua ou taumafai e sopoia le pa i fafo atu o le fanua lea sa ma i ai, sa matua leai lava soʼu malosi, ma ou paʼū vaivai ai i luga o le eleele, ma ou matua lē iloa ai se mea mo se taimi."
                },
                {
                    "number": 49,
                    "text": "O le mea muamua lava e mafai ona ou manatua o se leo na fetalai mai ia te aʼu, ua valaau mai ia te aʼu i loʼu igoa. Sa ou tepa aʼe i luga, ma vaaia le avefeau lava lea e tasi o tu mai i luga aʼe o loʼu ulu, na siomia i le malamalama e pei o taimi muamua. Ona ia toe faamatala mai foi lea ia te aʼu mea uma na ia faamatala mai ia te aʼu i le po ua mavae, ma poloaiina aʼu ou te alu i loʼu tamā ma taʼu atu ia te ia e uiga i le faaaliga vaaia ma poloaiga na ou mauaina."
                },
                {
                    "number": 50,
                    "text": "Sa ou usiusitai; sa ou toe foi atu i loʼu tamā i le faatoaga, ma faamatala atu ia te ia le mea atoa. Sa tali mai o ia ia te aʼu ua mai le Atua, ma fai mai ia te aʼu ou te alu ma fai e pei ona poloaiina e le avefeau. Sa ou tuua le faatoaga, ma ou alu i le mea na taʼu mai e le avefeau ia te aʼu o loo teuina ai papatusi; ma ona o le manino o le faaaliga vaaia na ou maua e uiga i ai, sa ou iloa lea mea i le taimi lava na ou taunuu ai iina."
                },
                {
                    "number": 51,
                    "text": "Latalata i le nuu o Manaseta, i le itumalo o Onatario, i Niu Ioka, o loo tu ai se maupuepue telē lava, ma ua sili ona maualuga i lo soo se isi i le vaiaai. O le itu i sisifo o lenei maupuepue, e lē mamao mai le tumutumu, i lalo o se maa telē lava, sa taatitia ai papatusi, sa teuina i totonu o se pusa maa. O lenei maa sa mafiafia ma lapotopoto i le ogatotonu i le itu i luga, ma manifinifi agai atu i pito, ina ia aliali ai lona ogatotonu i luga o le eleele, ae o le autafa faataamilo atoa sa tanumia i le eleele."
                },
                {
                    "number": 52,
                    "text": "Ina ua uma ona ou aveese o le eleele, sa ou aumai se taumoa, lea na ou sulu i lalo o le pito o le maa, ma laga i luga i sina uunaiga itiiti lava. Sa ou tilotilo i totonu, ma o iina na ou vaaia moni ai lava papatusi, le Urima ma le Tumena, ma le ufifatafata, e pei ona sa taʼu mai e le avefeau. O le pusa sa i ai i totonu ia mea sa faia i le faapipii faatasi o ni maa i le ituaiga o simā. I le taʼele o le pusa sa taatitia faalava ai i le pusa ni maa se lua, ma o luga o ia maa sa taatitia ai papatusi faatasi ma isi mea."
                },
                {
                    "number": 53,
                    "text": "Sa ou faia se taumafaiga e aumai i latou i fafo, ae sa vavao mai e le avefeau, ma sa toe taʼu mai e lei oo i le taimi e aumai ai i latou, pe e oo mai, seia fa tausaga mai le taimi lena; ae sa fai mai o ia ia te aʼu e tatau ona ou sau i le mea lena i le taimi tonu lava e atoa i ai le tasi o le tausaga mai le taimi lena, ma o le a ia feiloai ai ma aʼu iina, ma e tatau ona ou faia pea lava faapea seia oo mai le taimi e tuu mai ai papatusi."
                },
                {
                    "number": 54,
                    "text": "Sa faapea lava, e pei ona sa poloaiina ai aʼu, ona ou alu i le faaiuga o tausaga taitasi, ma o taimi taitasi na ou maua ai lea lava avefeau iina, ma maua faatonuga ma le malamalama mai ia te ia i taimi taitasi o ā ma faatalanoaga, e faatatau i mea o le a faia e le Alii, ma pe faapefea ma o le a le ala e taitaia ai lona malo i aso e gata ai."
                },
                {
                    "number": 55,
                    "text": "Ona o tulaga faalelalolagi o loʼu tamā sa faalēlava tele, sa tatau ai ia te i matou ona galulue i o matou lima, i le galulue totogi i le aso ma isi mea, pe a matou maua le avanoa. O ni isi taimi sa matou i le fale, ma o ni isi taimi sa matou i fafo, ma o le galulue pea lava na mafai ai ona matou maua se olaga lelei."
                },
                {
                    "number": 56,
                    "text": "I le tausaga e 1823 na feagai ai lo matou aiga ma se puapuaga tele i le maliu o loʼu uso matua, o Alevine. I le masina o Oketopa, 1825, na ou galue totogi ai i se alii matua e suafa ia Josiah Stoal, o lē sa nofo i le itumalo o Seneko, i le Setete o Niu Ioka. Sa faalogo o ia i se tala e uiga i se maina siliva e faapea sa eliina e tagata Sepania i Heremoni, i le itumalo o Susikuana, i le Setete o Penisilevania; ma sa ia eli, ae ou te lei faigaluega ia te ia, ina ia mafai, pe a mafai, ona maua le maina. Ina ua mavae ona ou alu atu e nofo faatasi ma ia, sa ia ave aʼu, faatasi ma le vaega na totoe o ana tagata faigaluega, e eli e suʼe le maina, o se mea sa ou galue ai pea e lata i le masina, e aunoa ma se faamanuiaina o la matou taumafaiga, ma sa iʼu ina ou faatalitonuina le alii matua e taofi le eli e suʼe le maina. O le mea lena na tupu mai ai le tala salalau e faapea o aʼu o se tagata eli-tupe."
                },
                {
                    "number": 57,
                    "text": "I le taimi na ou faigaluega ai faapena, sa tuu atu ai aʼu ou te nofo totogi i le fale o le Susuga a Isaako Hale, o le nuu lena; o iina na ou vaai muamua ai i loʼu toalua o Emma Hale (lona afafine). O le 18 o Ianuari, 1827, na ma faaipoipo ai aʼo ou galue pea i le galuega a le alii o Sitolo."
                },
                {
                    "number": 58,
                    "text": "Ona o loʼu fai atu pea sa ou vaai i se faaaliga vaaia, sa mulimuli mai pea sauaga ia te aʼu, ma sa tetee tele le aiga o le tamā o laʼu avā i lo ma faaipoipo. O lea, sa tatau ai ia te aʼu, ona ou ave o ia i se tasi mea; o lea na ma o ai ma faaipoipo i le fale o Squire Tarbill, i Peniperisi i Saute, i le itumalo o Seneko, Niu Ioka. I se taimi vave lava ina ua uma laʼu faaipoipoga, na ou tuua ai le Susuga a Sitolo, ma ou alu i le fale o loʼu tamā, ma faifaatoaga faatasi ma ia i le tau lena."
                },
                {
                    "number": 59,
                    "text": "Sa oo ina oo mai le taimi mo le aumaia o papatusi, le Urima ma le Tumena, ma le ufifatafata. O le aso luasefulu-lua o Setema, tasi le afe valu selau luasefulu-fitu, ina ua ou alu atu e pei ona masani ai i le faaiuga o se tausaga i le mea na teu ai ia mea, na tuu mai ai ia te aʼu e lea lava avefeau faalelagi ma le poloaiga lenei: e faapea ua ia te aʼu le tausiga o ia mea; e faapea afai ou te tuua solo ia mea ma le faatalalē, pe i soʼu faatamala, o le a vavaeeseina aʼu; ae afai ou te faaaoga aʼu taumafaiga uma e faasaoina ai, sei oo ina sau ai o ia, le avefeau lea, mo ia mea, o le a puipuia lava ia mea."
                },
                {
                    "number": 60,
                    "text": "Sa vave ona ou iloa le pogai na ou mauaina ni poloaiga lotomau ia tausia saogalemu ia mea, ma le pogai na fai mai ai le avefeau a uma ona ou faia o le mea ua manaomia mai loʼu lima, o le a ia sau mo ia mea. Ona sa lei umi lava ona iloa ua ia te aʼu ia mea, ae faaaoga taumafaiga malolosi silisili e aveese ai mai ia te aʼu. Sa faaaoga togafiti uma sa mafai ona faia mo lena faamoemoe. Sa oo ina matua faateleina le oona ma le malosi o sauaga nai lo muamua, ma sa nofouta pea lava motu o tagata e fao ia mea mai ia te aʼu pe a mafai. Peitai o le poto o le Atua, na tumau malupuipuia ai pea ia mea i oʼu lima, seia oo ina maea ona ou faataunuuina ia ai mea na manaomia mai loʼu lima. Ma oo ai e tusa ma tuutuuga, ina sau o le avefeau mo ia mea, ma ou tuu atu ai ia te ia; ma ua i ai ia mea i lana tausiga seia oo mai i le aso nei, le aso lua lea o Me, tasi le afe valu selau ma le tolu sefulu-valu."
                },
                {
                    "number": 61,
                    "text": "E ui i lea, sa faaauau pea lava le vavaō, ma o tala aave ma ona laulau e afe sa galue i taimi uma e faasalalau ai tala sese e uiga i le aiga o loʼu tamā, ma e uiga ia te aʼu. Afai ou te faamatala atu le tasi vae afe o i latou, e tutumu ai tusi e tele. E ui i lea, sa oo ina matuā lē magafatia sauaga sa tatau ai ia te aʼu ona tuua Manaseta, ma o atu ma laʼu avā i le itumalo o Susikuana, i le Setete o Penisilevania. Aʼo ma sauni e amata ona malaga atu—i le matitiva tele, ma le mamafa tele o sauaga i luga o i maʼua sa leai se mea atonu o le a ma i ai i se isi tulaga ese mai—i le lotolotoi o lo ma puapuagatia na ma maua ai se uo i se alii e suafa ia Matini Harisi, o lē na sau ia i maʼua ma tuu mai ia te aʼu se limasefulu tālā e fesoasoani ia i maʼua i la ma malaga. O le Susuga a Matini Harisi o se sa alala i le nuu o Palamaira, i le itumalo o Ueine, i le Setete o Niu Ioka, ma o se faifaatoaga aloaia."
                },
                {
                    "number": 62,
                    "text": "O lea lava fesoasoani na oo mai i le taimi na manaomia ai, na mafai ai ona ou oo atu i le nofoaga o loʼu faamoemoe i Penisilevania; ma i le taimi lava ina ua mavae loʼu taunuu atu na amata ai ona ou kopiina togitogiga mai papatusi. E tele togitogiga na ou kopiina, ma sa ou faaliliuina ni isi o i latou e ala i le Urima ma le Tumena, o se mea sa ou faia i le va o le taimi na ou taunuu ai i le fale o le tamā o laʼu ava, i le masina o Tesema, ma Fepuari na sosoo ai."
                },
                {
                    "number": 63,
                    "text": "I se taimi o le masina lenei o Fepuari, na sau ai i lo ma fale le Susuga a Matini Harisi sa taʼua muamua, ave togitogiga ia na ou tusia mai papatusi, ma alu ma ia i le aai o Niu Ioka. O le mea na tupu e faatatau ia te ia ma togitogiga, o le a ou tuu atu i lana lava tala, e pei ona ia faamatala mai ia te aʼu ina ua mavae lona foi mai, e faapenei:"
                },
                {
                    "number": 64,
                    "text": "“Sa ou alu atu i le aai o Niu Ioka, ma tuu atu togitogiga ua uma ona faaliliuina, faatasi ma lo latou faaliliuga, ia Polofesa Charles Anthon, o se alii sa taʼutaʼua i lona atamai i mea tau tusitusiga. Sa fai mai Polofesa Anthon ua saʼo le faaliliuga, ua sili atu le saʼo nai lo soʼo se isi na ia vaai muamua i ai ua faaliliuina mai le gagana Aikupito. Ona ou faaali atu lea ia te ia togitogiga na sa lei faaliliuina, ma sa fai mai o ia o ni togitogiga Faa-Aikupito, Faa-Kaletaia, Faa-Asuria, ma Faa-Arapi; ma fai mai o ia o ni togitogiga ua moni. Sa ia tuu mai ia te aʼu se tusi faamaonia, e faamaonia atu ai i tagata o Palamaira o ni togitogiga moni, ma o le faaliliuga o na mea ua uma ona faaliliuina ua saʼo. Sa ou ave le tusi faamaonia ma tuu i totonu o le taga o loʼu ofu, ma toetoe ina ou tuua lava le fale, ae valaau mai le Susuga a Anthon ou toe foi atu, ma sa fesili mai ia te aʼu pe na faapefea ona iloa e le alii talavou o loo i ai ni papatusi auro i le mea na ia maua ai. Sa ou tali atu sa faaalia e se agelu a le Atua ia te ia."
                },
                {
                    "number": 65,
                    "text": "“Ona ia fai mai lea ia te aʼu, ‘Seʼi tuu mai le tusi faamaonia lena seʼi ou vaai i ai.’ Sa faapea ona ou ave i fafo le tusi faamaonia mai le taga o loʼu ofu ma tuu atu ia te ia, ma ua ia ave ma saesae lilii, ua fai mai ua lē o toe i ai nei ni mea faapena o auaunaga a agelu, ma afai ou te aumai papatusi ia te ia, o le a ia faaliliuina. Sa ou fai atu ia te ia ua faamauina se vaega o papatusi, ma ua faasaina aʼu ou te aumaia. Sa tali mai o ia, ‘E lē mafai ona ou faitauina se tusi ua faamauina.’ Sa ou tuua o ia ma ou alu i le Filosofia o Mitchell, o lē na faamaonia mea na fai mai ai Polofesa Anthon e faatatau i togitogiga ma le faaliliuga.”"
                },
                {
                    "number": 66,
                    "text": "O le aso 5 o Aperila, 1829, na sau ai Oliva Kaotui i loʼu fale, ma ou te lei vaai ia te ia seʼi oo mai i le taimi lea. Sa fai mai o ia ia te aʼu ona sa faiaoga o ia i le vaiaai sa nofo ai loʼu tamā, ma o loʼu tamā o se tasi lea o i latou o e na auina atu a latou fanau i le aoga, sa alu atu o ia ma nofo totogi i lona fale i se vaitau, ma aʼo i ai iina sa faamatala atu e le aiga ia te ia tulaga o loʼu mauaina o papatusi, ma ua faapea ona sau ai o ia e fesili mai ia te aʼu."
                },
                {
                    "number": 67,
                    "text": "E lua aso talu ona mavae le taunuu mai o le Susuga a Kaotui (o le aso 7 lea o Aperila) sa amata ona ou faaliliuina le Tusi a Mamona, ma sa amata ona tusitusi o ia mo aʼu."
                },
                {
                    "number": 68,
                    "text": "Sa faaauau pea ona ma galulue i le faaliliuina o le tusi, ae, i le masina na sosoo ai (o Me, 1829), na ma o atu ai i se aso faapitoa i le vao e tatalo ma ole atu i le Alii e uiga i le papatisoga mo le faamagaloina o agasala, lea na ma maua o taʼu mai i le faaliliuga o papatusi. Aʼo faapea ona ma faia, o tatalo ma valaau atu i le Alii, sa afio ifo mai le lagi se avefeau i se ao o le malamalama, ma ina ua faaee ona lima i luga o i maʼua, sa ia faauuina i maʼua, ua fetalai mai:"
                },
                {
                    "number": 69,
                    "text": "I luga o oulua oʼu uso a auauna e, i le suafa o le Mesia, ou te faaee atu i ai le Perisitua o Arona, ua umia ki o le auaunaga a agelu, ma o le talalelei o le salamo, ma o le papatisoga i le faatofuina mo le faamagaloina o agasala; ma o le a lē toe aveesea lava lenei perisitua mai le lalolagi, seia toe osia e atalii o Levi se taulaga i le Alii i le amiotonu."
                },
                {
                    "number": 70,
                    "text": "Sa fai mai o ia ua lē o i ai i lenei Perisitua Arona le mana o le faaee atu o lima mo le meaalofa o le Agaga Paia, ae o le a faaee mai lea mana i luga o i maʼua i se taimi o mulimuli mai; ma sa ia poloaiina i maʼua ma te o ma papatisoina, ma tuu mai ia i maʼua faatonuga e tatau ona ou papatiso Oliva Kaotui, ma a uma lena ona tatau lea ona ia papatisoina aʼu."
                },
                {
                    "number": 71,
                    "text": "E tusa ma lea sa ma o atu ma papatisoina. Sa ou papatisoina muamua o ia, ma ina ua uma sa ia papatisoina aʼu—ina ua uma lea sa ou faaee oʼu lima i luga o lona ulu ma faauu o ia i le Perisitua Arona, ma ina ua uma lea sa ia faaee ona lima i oʼu luga ma faauu aʼu i lea lava Perisitua—aua sa faapea ona poloaiina ai i maʼua.*"
                },
                {
                    "number": 72,
                    "text": "O le avefeau na asiasi mai ia i maʼua i lea taimi ma faaee mai lenei Perisitua i luga o i maʼua, na fai mai o lona igoa o Ioane, o lea lava ua taʼua o Ioane le Papatiso i le Feagaiga Fou, ma ua galue o ia i lalo o le taitaiga a Peteru, Iakopo ma Ioane, o e na umia ki o le Perisitua Mekisateko, o le Perisitua lea, na fai mai o ia, o le a faaee mai i luga o i maʼua i le taimi e tatau ai, ma e tatau ona taʼua aʼu o le Toeaina muamua o le Ekalesia, ma ia (Oliva Kaotui) o le lona lua. O le aso sefululima o Me, 1829, na faauu ai i maʼua i lalo o le lima o lenei avefeau, ma papatisoina."
                },
                {
                    "number": 73,
                    "text": "O le taimi lava na ma o aʼe ai i luga mai le vai ina ua uma ona papatisoina i maʼua, na oo mai ai ia i maʼua faamanuiaga tetele ma le mamalu mai lo tatou Tamā Faalelagi. O le taimi lava na maeʼa ai ona ou papatisoina Oliva Kaotui, na oo ifo ai le Agaga Paia i luga o ia, ma sa tulai o ia ma valoia mea e tele ua lata ona oo mai. Ma le tasi, e lei umi lava ona papatisoina aʼu e ia, sa ia te aʼu foi le agaga o valoaga, ma sa ou tu, ma ou vavalo atu e uiga i le tulai mai o le Ekalesia lenei, ma isi mea e tele e faatatau i le Ekalesia, ma le tupulaga lenei o le fanauga a tagata. Sa faatumulia i maʼua i le Agaga Paia, ma olioli i le Atua o lo maʼua olataga."
                },
                {
                    "number": 74,
                    "text": "Ona ua faapupulaina nei o maʼua mafaufau, sa amata ona tatala faataatitiaina tusitusiga paia i o maʼua malamalamaaga, ma faaali mai ia i maʼua i se ala sa lē mafai ona ma maua muamua, pe sa ma mafaufau i ai muamua, uiga moni ma faamoemoega o o latou mau sili ona lilo. I le va o lea taimi, sa uunaia i maʼua e tausi faalilolilo tulaga o le ma mauaina o le Perisitua ma le papatisoina o i maʼua, ona o se agaga o sauaga ua uma ona faaalia i le vaiaai."
                },
                {
                    "number": 75,
                    "text": "Sa faamataʼuina i maʼua i le osofaia, mai lea taimi i lea taimi, ma o lenei foi mea, sa faia e polofesa o mea tau lotu. Ma o o latou faamoemoega e osofai i maʼua, sa nao le uunaiga a le aiga o le tamā o laʼu ava (i lalo o le taitaiga Paia), o e sa alolofa tele ia te aʼu, ma o e sa tetee i tagata leaga, ma sa finagalo malilie e tatau ona tuu o aʼu e faaauau le galuega o le faaliliuga e aunoa ma se faalavelaveina, sa punitia ai; ma o lea na latou ofo ma folafola mai ai ia i maʼua le puipuiga mai taualumaga uma e lē tusa ai ma le tulafono, i mea latou te mafai ai."
                }
            ]
        },
        "/study/scriptures/pgp/a-of-f/1": {
            "uri": "/study/scriptures/pgp/a-of-f/1",
            "title": "Mataupu Faavae o le Faatuatua 1",
            "data_type": "chapter",
            "chapter_name": "Mataupu 1",
            "book_title": "Mataupu Faavae o le Faatuatua o le Ekalesia a Iesu Keriso o le Au Paia o Aso e Gata Ai",
            "verses": [
                {
                    "number": 1,
                    "text": "Matou te talitonu i le Atua, le Tamā Faavavau, ma Lona Alo, o Iesu Keriso, ma le Agaga Paia."
                },
                {
                    "number": 2,
                    "text": "Matou te talitonu o le a faasalaina tagata ona o a latou lava agasala, ae lē ona o le solitulafono a Atamu."
                },
                {
                    "number": 3,
                    "text": "Matou te talitonu e ala i le Togiola a Keriso, e mafai ai ona faaolaina tagata uma, e ala i le usiusitai i tulafono ma sauniga o le Talalelei."
                },
                {
                    "number": 4,
                    "text": "Matou te talitonu o uluai mataupu autu ma sauniga nei o le Talalelei: muamua, Faatuatua i le Alii o Iesu Keriso; o lona lua, Salamo; o lona tolu, Papatisoga e ala i le faatofuina mo le faamagaloga o agasala; o lona fa, Faaeega o lima mo le meaalofa o le Agaga Paia."
                },
                {
                    "number": 5,
                    "text": "Matou te talitonu e ao ina valaauina se tagata e le Atua, e ala i le valoaga, ma ala i le faaeega o lima o i latou o e o i ai le pule, e talaʼi atu ai le Talalelei ma faia sauniga o i ai."
                },
                {
                    "number": 6,
                    "text": "Matou te talitonu i le faatulagaga lava lea sa i ai i le Ekalesia Anamua, e pei o, aposetolo, perofeta, epikopo, aoao, tagata folafola le talalelei, ma isi tofiga faapena."
                },
                {
                    "number": 7,
                    "text": "Matou te talitonu i le meaalofa o gagana, valoaga, faaaliga, faaaliga vaaia, faamaloloina o maʼi, faamatalaga o gagana, ma isi mea faapena."
                },
                {
                    "number": 8,
                    "text": "Matou te talitonu o le Tusi Paia o le afioga ia a le Atua e tusa ma mea ua tonu ona faaliliuina; matou te talitonu foi o le Tusi a Mamona o le afioga ia a le Atua."
                },
                {
                    "number": 9,
                    "text": "Matou te talitonu i mea uma na faaali mai e le Atua, mea uma ua ia faaali mai nei, ma matou te talitonu foi o le a ia faaali mai le tele o mea silisili ma le tāua tau i le Malo o le Atua i le lumanai."
                },
                {
                    "number": 10,
                    "text": "Matou te talitonu i le faapotopotoina moni o Isaraelu ma le toefuataiga mai o Ituaiga e Sefulu; ma o le a faatuina Siona (le Ierusalema Fou) i luga o le konetineta o Amerika; o le a nofotupu lava Keriso i le lalolagi; ma, o le a faafouina le lalolagi ma maua lona mamalu faaparataiso."
                },
                {
                    "number": 11,
                    "text": "Matou te taʼutino atu ua ia i matou le aiā tatau matou te tapuai atu ai i le Atua Mamana e tusa ai ma o matou lava lotofuatiaifo, ma ua matou tuuina atu foi lea lava aiā tatau i tagata uma, e faitalia i latou, pe faapefea, po o fea, po o le a foi le mea latou te tapuai atu i ai."
                },
                {
                    "number": 12,
                    "text": "Matou te talitonu i le usiusitai i tupu, peresitene, faipule, ma faamasino, i le usiusitai, faamamaluina, ma le lagolagoina o le tulafono."
                },
                {
                    "number": 13,
                    "text": "Matou te talitonu i le faamaoni, amiotonu, nofomama, agalelei, amiomama, ma le faia o mea lelei i tagata uma; e moni, e mafai ona matou faapea atu, ua matou mulimuli i le apoapoaiga a Paulo—Matou te talitonu i mea uma, matou te faamoemoe i mea uma, ua uma ona matou onosai i mea e tele, ma ua faamoemoe o le a mafai ona matou onosai i mea uma. Afai o i ai nisi mea e mamā, matagofie, pe logoleleia pe tauleleia, matou te saili atu i nei mea."
                }
            ]
        }
    }
}