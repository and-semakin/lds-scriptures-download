[
    {
        "url": "https://www.lds.org/scriptures/bofm/title-page?lang=pon",
        "id": "title-page",
        "full_localized_name": "Tehn Oaralap",
        "has_chapters": false,
        "chapters": null,
        "summary": null,
        "text": [
            "Kupwur mahk, page me ke raparapahki sohte dierek.",
            "Menlau tehk URL ma spelling pwung oh capital pwung. Ma komw sohte kak diar page ehu nan LDS.org, song kohla nan LDS.org home page de daipiheng lepin lokaia me ke raparapahki pah.",
            "Kihda Iren Kapatapat"
        ]
    },
    {
        "url": "https://www.lds.org/scriptures/bofm/1-ne?lang=pon",
        "id": "1-ne",
        "full_localized_name": "1 Nihpai",
        "has_chapters": true,
        "chapters": [
            {
                "url": "https://www.lds.org/scriptures/bofm/1-ne/1?lang=pon",
                "number": 1,
                "name": "Iralaud 1",
                "summary": [
                    "Nihpai tapiada ntingihedi poadoapoad en nah aramas akan—Lihai kilangada nan kaudiahl uhr en kisiniei ehu oh wadekasang nan pwuhk en kokohp ehu—E kepinga Koht, kohpada ketidohn Mesaiao, oh kohpada kamwomwalahn Serusalem—Mehn Suhs akan kailongkihla. Ele Sounpar 600 Mwohn Krais."
                ],
                "verses": [
                    "Ngehi, Nihpai, ipwidisangehr nohno oh pahpa mwahu, I esehlahr mehkoaros me ahi papaho kaskuhlikinie; oh I kilangehr kahpwal tohto nan ahi mour, ahpw, I kenikenla douluhl rehn Kauno rahn koaros; iei, pwehki ahi wehwehkihla laud duwen sapwellimen Koht kalahngan oh me rir kan, kahrehda I wiahda poadoapoad en ahi wiewia kan nan ahi mwehi.",
                    "Iei, I wiahda ehu poadoapoad ni lokaia me ahi pahpa kin doadoahngki, me audaudki kaskuhl en mehn Suhs akan oh lokaiahn mehn Isip kan.",
                    "Oh I ese me poadoapoad me I ntingiada e mehlel; oh I pein wiahkihda pehi kat; oh I wiahda nin duwen ahi loalekeng.",
                    "Kedekedeo ni tepidahn keieun pahr en mwehi en Sedekaia, [me wia] nahnmwarki en Suda, (ahi pahpao, Lihai, kin koukousoan erein pahr tohto kei nan Serusalem); oh nan pahrohte soukohp tohto kohdo, kokohp ong aramas akan me irail anahne koluhla, pwe ma soh a kahnimw en Serusalem pahn kamwomwomwla.",
                    "Eri kedekedeo ahi pahpao, Lihai, ni eh patohla, e ahpw kapakap ong Kauno, mehlel, sang nan ah mohngiong unsek, pwehki nah aramas akan.",
                    "Kedekedeo ni eh kapakap ong Kauno, uhr en kisiniei ehu pwarada oh mih pohn paip ehu mwohwe; oh soahng tohto e kilangada oh rongada; oh pwehki soahng kan me e rongehr oh kilangehr kahrehda e mwekidida oh rerer kouwahlap.",
                    "Oh kedekedeo e pwurala ni imweo nan Serusalem; oh wendi pohn dowe pehto, pwehki eh inenen direkihla Ngehno oh soahng kan me e kilangadahr.",
                    "Oh pwehki [ah] direkihla Ngehno, e mihla nan kaudiahl ehu, ih eri kilangada nanleng eh ritpeseng, oh e medewe me e kilangada Koht ketiket pohn mwoaleo, oh tohnleng ngedehrie kapelpene oh wie kokoul oh kepikepinga arail Koht.",
                    "Kedekedeo e kilangada Emen eh ketiketdihdohsang nanleng, oh e kilangada me sapwellime maraino lingan sang marain en ketipin nisouwas.",
                    "Oh e pil kilangada meh ehk-riemen ar ideidawehn ih, oh marainparail lingan sang marain en usu kan nanleng.",
                    "Oh irail ketdihdo oh ketiketseli pohn sampah; oh me keieuo ketido oh uh mwohn ahi pahpao, oh ketikihong pwuhk ehu, oh mahsaniheng en wadek.",
                    "Kedekedeo nindoken eh wie wadwadek, e ahpw direkihla Ngehn en Kauno.",
                    "Oh e wadek, ketihtihki: Meid suwed, meid suwed, ong Serusalem, pwehki I kilangadahr ahmw suwed akan! Ei, oh soahng tohto me ahi pahpao wadekadahr me pid duwen Serusalem—me e pahn kamwomwomwla, iangahki towe kan me kin koukouson wasao; tohto me pahn kamakamkihla kedlahs, oh tohto me pahn sellahng Papilon.",
                    "Kedekedeo ni ansou me ahi pahpao wadekehr oh kilangehr soahng kesempwal oh kapwuriamwei tohto, e ahpw kepingahki Kauno soahng tohto; me duwehte; Sapwellimahr doadoahk kan me kesempwal oh kapwuriamwei mehlel, Maing Kaun Koht Wasa Lapalahpie! Mwoalemwi me ileile nanleng, oh sapwellimahr manaman, oh kupwur sapan, oh kupwur kalahngan kohieng aramas koaros pohn sampah; oh, pwehki sapwellimomwi kalahngan, Re sohte pahn ketin mweidohng irail akan me kohdo rehmwi irail en kamwomwomwla!",
                    "Oh ih mwomwen koasoai me ahi pahpao kepikepingahkihong Koht; pwehki palingenio uhdahn pereperen, oh ah mohngiong direkihla Ngehno, pwehki soahng kan me e kilangehr, iei, me Kauno ketin kasalehiong ih.",
                    "Oh met ngehi, Nihpai, sohte ntingihdi soahng koaros me ahi pahpao ntingiedier, pwe e ntingiedier soahng tohto me e kilangada nan kaudiahl oh ouraman kan; oh e pil ntingiedi soahng tohto me e kohpadahr oh kaweidiki nah seri kan, ihme kahrehda I sohte pahn ntingiedi ni unsek.",
                    "Ahpw I pahn ntingiedi duwen ahi wiewia kan nan ahi mwehi. Kilahng, I pahn wiahda poadoapoad mwotomwot en ahi pahpao, pohn pileit kan me I pein wiahkihda pehi kat; eri, mwurin ei pahn wiahda poadoapoad mwotomwot en ahi pahpao I ahpw pahn uhd ntingiedi duwen pein ahi mour.",
                    "Eri, I men kumwail en ese, me mwurin Kauno eh ketin kasalehiongehr ahi pahpa, Lihai, soahng kopwuriamwei tohto, iei, duwen kamwomwomwlahn Serusalem, kilang e kohla rehn aramas akan, oh tepda kokohp oh kasalehiong irail duwen soahng kan me e kilangehr oh rongehr.",
                    "Kedekedeo mehn Suhs akan ahpw kepitki pwehki soahng kan me e kadehdehiongehr irail; pwe e kadehdehiong irail ni mehlel duwen arail wiewia suwed akan oh arail sapwung kan; oh e kadehdehki me soahng kan me e kilangehr oh rongehr, oh pil soahng kan me e wadekehr nan pwuhko kasaledahr ni sansal duwen ketidohn Mesaia men, oh pil poadoandoarlahn sampah.",
                    "Oh ansou me mehn Suhs akan rongehr mepwukat irail ahpw lingeringerda pah; ei, duwehte dahme wiawihongehr soukohp en mahs oko, me irail kausalahr, oh koastakaier, oh kemelahr; oh irail pil rapahki wiepen arail pahn kemehla ih. Ahpw kilang, ngehi, Nihpai, pahn kasalehiong kumwail me sapwellimen Kauno limpoak kalahngan kan miehr rehn koaros me E ketin piladahr, pwehki arail pwoson, pwe en kihong irail en kehlail pwe irail en kak komourla."
                ]
            },
            {
                "url": "https://www.lds.org/scriptures/bofm/1-ne/2?lang=pon",
                "number": 2,
                "name": "Iralaud 2",
                "summary": [
                    "Lihai wahla ah peneinei nan sapwtehno limwahn Sehd Weitahta—Irail kohkohlahsang arail dipwisou kan—Lihai wiahda meirong ong Kauno oh padahkihong nah pwutak kan ren kapwaiada kosonned akan—Leiman oh Lemuel kaulimki arail pahpao—Nihpai peik oh kapakap ni pwoson; Kauno mahsenieng ih, oh e pilipildahr en kaunda rie pwutak kan. Ele sounpar 600 Mwohn Krais."
                ],
                "verses": [
                    "Pwe kilang, kedekedeo Kauno mahsenieng ahi pahpao nan ouraman ehu, oh mahsanih: Mehd pai kowe, Lihai, pwehki soahng kan me ke wiadahr; oh pwehki ahmw loaloapwoat oh ahmw kalohkiheng aramas akan soahng kan me I padahkihong uhk, kilang, irail songosong kemeiukala.",
                    "Kedekedeo Kauno mahsaniheng ahi pahpao, nan ouramano, me e uhdahn pahn wahda ah peneinei oh kohkohla nan sapwtehno.",
                    "Kedekedeo ohlo ahpw peikieng mahsen en Kauno, ih eri kapwaiada dahme Kauno mahsaniheng en wia.",
                    "Kedekedeo e ahpw mweselahngehr nan sapwtehno. Oh e kohkohlahsang imweo, oh sapwe sahpw me e sohsohki, oh nah kohl, oh nah silper, oh ah dipwisou kesempwal akan, oh e sohte wahda mehkot, ihte ah peneinei, oh kenerail mwenge, oh imwarail impwal akan, oh kohkohla nan sapwtehno.",
                    "Oh e kohdihla limwahn oaroahr en Sehd Weitahtao; oh e seiseiloak ni irepen saptehno limwahn Sehd Weitahtao; oh ah peneinei iang seiseiloak nan sapwtehno, ahi nohno, Saraia, oh riei pwutak laudko, Leimen, Lemuel, oh Sam.",
                    "Kedekedeo ni ansou me e seiloangkiher rahn siluh nan sapwtehno, e ahpw kauwada imwe impwalo nan wahu ehu ni keilen pillapo.",
                    "Kedekedeo e ahpw wiahda pehi sarawi ehu, oh wia meirong ehu ong Kauno, oh kaping kalahngan ong Kauno aht Koht.",
                    "Kedekedeo e ahpw kihengehr eden pillapo, Leimen, oh e kin pwilipwilla nan Sehd Weitahta; oh wahuo mihte limwahn irepen sahpwo karanihte ewen pillapo.",
                    "Oh ansou me ahi pahpao kilangada me pillapo pwilipwilla nan Sehd Weitahtao, e patohwanohng Leimen, ketihtihki: O [I men] ken kak duwehte pillap pwoatet, me kin pwilipwilwei ansou koaros nan utuhnpil en pwung koaros!",
                    "Oh e pil ndahieng Lemuel: O [I men] ken kak duwehte wahu wet, me tengetengedi oh kehlail, oh tengediong kolokol sapwellimen Kauno kosonned akan!",
                    "E koasoia met pwehki Leimen oh Lemuel ara keptakai; pwe kilang soahng tohto me ira kaulimahki ara pahpao, pwehki e wia ohl en kaudiahl men, oh e kahluwairail sang nan Serusalem, sang nan sapwerail sahpw en sohso, oh neirail kohl, oh neirail silper, oh arail dipwisou kesempwal akan, pwe ren mehla nan sapwtehno. Oh ira koasoaia me e wia met pwehki madamadau likamw akan en ah mohngiongo.",
                    "Oh met Leimen oh Lemuel, me keieu laud, kaulima ara pahpao. Oh ira kaulima pwehki ira sohte ese duwen wiewia kan en Kohto me ketin kapikirahda.",
                    "Ira pil sohte kamehlele me Serusalem, kahnimw kehlailo, kak kamwomwomwla nin duwen mahsen en kokohp en soukohp oko. Oh ira duwehte mehn Suhs akan me mihmi Serusalem, me song kihsang mour en ahi pahpao.",
                    "Kedekedeo ahi pahpao ahpw panawihrahier nan wahu en Lemuel, sang ni manaman, pwehki eh direkihla Ngehno, lao paliwarara ko rerada mwowe. Oh ira pwuriamweikihla eh penouo, ihme kahrehda ira masak akipwungieng ih; kahrehda, ira wia dahme e ndahieng ira en wia.",
                    "Oh ahi pahpao kin kousoan nan impwal ieu.",
                    "Kedekedeo ngehi, Nihpai, ime pwulopwul mehlel, ahpw paliwereiet me lapala, oh pil inangih mehlel esehla duwen me rir en Koht akan, eri, ngehi peki rehn Kauno; oh kilang e ketin pwarohngie, oh ketikihdo popohl nan ahi mohngiong kahrehda I kamehlele koasoai koaros me ahi pahpao koasoaiahier; eri, I sohte kahngohdihong duwehte riei pwutak ko.",
                    "Oh I koasoaiong Sam, kehsehki soahng kan me Kauno ketin kasalehongie sang rehn sapwellime Ngehn Sarawio. Kedekedeo e ahpw kamehlelehla ahi koasoai kan.",
                    "Ahpw, kilang, Leimen oh Lemuel sohte men rong ahi koasoi kan; oh pwehki ei nsensuwedikihla uwen ara keptakai, I kapakapikin ira ong Kauno.",
                    "Kedekedeo Kauno ahpw mahsendohngie, mahsanih: Mehd pai kowe, Nihpai, pwehki ahmw pwoson, pwehki ahmw nannantihong rapahkinie, ni mohngiong karakarahk.",
                    "Oh sang ni ahmwail pahn kapwaiada ahi kosonned akan, kumwail pahn pweida, oh [I] pahn kaluwaikumwailahng nan sahpw en inouo; iei, sahpw ehu me I kaunopadahng kumwail; iei, sahpw ehu me wia sahpw pilipil nan pwungen sahpw koaros.",
                    "Oh ma riomw kan pahn kahngohdihenguhk, irail pahn lekideklahsang mwohn sihlangin Kauno.",
                    "Oh sang ni omw pahn kapwaiada ahi kosonned akan, ke pahn wiahla kaun oh sounpadahk ong riomw pwutak kan.",
                    "Pwe kilang, ni rahno me re pahn kahngohdihongie, I pahn keriahkinirailla keriah ehu me kamedek, oh irail sohte pahn ahniki manaman en kaunda kadaudokemw kan ihte ma irail pil pahn kahngohdiongie.",
                    "Oh ma irail kahngohdihongie, irail pahn kaloke kadaudokemw kan, pwe en kamwakid irail en tamanda koasoandi kan."
                ]
            },
            {
                "url": "https://www.lds.org/scriptures/bofm/1-ne/3?lang=pon",
                "number": 3,
                "name": "Iralaud 3",
                "summary": [
                    "Nein Lihai pwutak ko pwurala Serusalem pwe ren ale pirahs pileit ko—Leipen kahng kiheng irail pileit ko—Nihpai kangoange oh kakehlaka rie pwutak ko—Leipen pirapahsang arail dipwsou ko oh song en kemeirailla—Leimen oh Lemuel woakih Nihpai oh Sam oh tohnleng men lipwoare ira. Ele Sounpar 600–592 Mwohn Krais."
                ],
                "verses": [
                    "Kedekedeo ngehi, Nihpai, pwurasang ahi koasokoasoi ong Kauno, pwuralahng ni imwen ahi pahpao impwalo.",
                    "Kedekedeo e koasoaiong ie, ndinda: Kilang I ouramankihda ouraman ehu, [nan ouramano] Kauno poahngokihong ie me kowe oh riomw pwutak kan anahne pwurala Serusalem.",
                    "Pwe kilang, Leipen kolokol poadoapoad en mehn Suhs akan oh pil ntingdi en kadaudok en ahi pahpa kahlap ako, oh re ntingdi pohn pileit prahs ko.",
                    "Eri, Kauno pahngokihong ie me kowe oh riomw pwutak kan pahn kohla ni imwen Leipen, oh rapahki poadoapoad kan, oh wahdihdo wasaht nan sapwtehne.",
                    "Ahpw met, kilang riomw pwutak ko kaulimalahr oh ndinda me mehkot apwal ehu me I anahne sang ira; ahpw kilang kaidehn ngehi me anahne sang ira, ahpw iei kosonned en Kauno.",
                    "Eri kohla, samwa, oh ke ahpw pahn kenikenla mehlel rehn Kauno, pwehki ke sohte kin kaulim.",
                    "Kedekedeo ngehi, Nihpai, ndahieng ahi pahpao: I pahn kohla oh wia soahng kan me Kauno pahngokih, pwe I ese me Kauno sohte kin ketkihdo kosonned rehn aramas akan, ihte ma e pahn ketin kaunopada wiepen arail pahn kapwaiada dahme e pahngokihong irail.",
                    "Kedekedeo ni ahnsou me ahi pahpao rongada koasoi pwukat e udahn perenda mehlel, pwe e ese me Kauno kapaiedahr.",
                    "Oh ngehi, Nihpai, oh riei pwutak wahda imwat impwal akan oh seiloakla nan sapwtehno, pwe sen kohdahla nan sahpw en Serusalem.",
                    "Kedekedeo ni ahnsou me se lelladahla nan sahpw en Serusalem, ngehi oh riei pwutak ko kapwungada nan pwungat.",
                    "Oh se ahpw usuhski—ihs nanpwungat me pahn kohla ni imwen Leipeno. Kedekedeo Leimen ahpw uhsada; oh Leimen kohlongala nan imwen Leipeno, oh mwohndi nan imwehu oh koasoaieng ih.",
                    "Oh e peki rehn Leipen poadoapoad akan me ntingdi pohn pirahs pileit kan, me audaukihda ntingdi en kadaudok en ahi pahpao.",
                    "Oh kilang, kedekedeo Leipen lingeringerda, oh kausasang ih nan imwehu; oh e sohte men mweidehng en ale poadoapoad ko. Eri, e ndahieng: Kilang kowe lipirap men, oh I pahn kemeiukala.",
                    "Ahpw Leimen tangasang reh, oh [kohdo] ndahieng kiht soahng kan me Leipen wiahieng. Oh se ahpw pahtoukihla mehlel, oh riei pwutak ko ahpw pahn pwuralahr rehn ahi pahpao nan sapwtehno.",
                    "Ahpw kilang I kahukihong irail me: Ni mehlel pwehki Kauno eh ieias, oh kitail momour, kitail sohte pahn kohdihla rehn atail pahpao nan sapwtehno lao kitail kapwaiada dahme Kauno pahngokihong kitail.",
                    "Eri, kitail loalloapwoationg kolokol kosonned akan en Kauno; eri kitail kohdihla nan sapwen atail pahpao sahpw en sohsou, pwe kilang e pwilikihdi kohl oh siliper, oh soahngen dipwsou en pai kei. Oh e wiahier soahng pwukat pwehki kosonned akan en Kauno.",
                    "Pwehki e ese me Serusalem pahn kamwomwomwla, pwehki suwed en aramas akan.",
                    "Pwe kilang, irail soikalahr mahsen en soukohp akan. Eri, ma ahi pahpao pahn mihmihte nan sahpwo mwurin eh pahngokehng en kohkohlahsang nan sahpwo, kilang, e pahn kamakamala. Eri, e konehng en tangasang nan sahpwo.",
                    "Oh kilang, iei Sapwellimen Koht eripit me kitail en alehdi poadoapoad kan, pwe kitail en kak kolokolehng neitail seri kan ehn atail pahpa kahlap oko arail lokaia;",
                    "Pwe kitail en pil kak peusehieng irail mahsen akan me miehier sang nan dawesen soukohp sarawi kan, me kohdohng irail sang Ngehno oh manaman en Koht, sangete ni tepdahn sampah, lelledohr ahnsou wet.",
                    "Kedekedeo I nantihong I en panawih ira ni soahngen wiepen koasoi pwukat, pwe ira en kak loalloapwoationg kolokol sapwellimen Koht kosonned akan.",
                    "Kedekedeo se kohdihla nan sapwat sahpwo, oh kiht eri kihpene nait kohl, nait silper, oh aht dipwsou kesempwal akan.",
                    "Oh mwurin aht kihpene soahng pwukat, se pwurehng pwuradahla ni imwen Leipeno.",
                    "Kedekedeo se aphw pidolongalahr rehn Leipen, oh peki reh ma e kak kiheng kiht poadoapoad kan me ntingdi pohn prahs pileit kan, a se pahn kawelialihkihong nait kohl, oh silper, oh aht dipwsou kesempwal akan.",
                    "Kedekedeo ni ahnsou me Leipen kilangada aht dipwsou kan, oh pwehki eh inenen tohto mehlel, e noahrokehda, kahrehda e kauskit, oh kadar nah ladu kan ren kemeikitala, pwe en kak kihsang aht dipwsou kan.",
                    "Kedekedeo se tangasangehr nein Leipen ladu ko, oh se pwilikihdi aht dipwsou ko pwehki sohte aht ansou mwahu en wahda, oh Leipen ahnekilahr.",
                    "Kedekedeo se ahpw tangalahr nan sapwtehno, oh nein Leipen ladu ko sohte kolkihtdi, oh se rukila nan pwoahr en paip ehu.",
                    "Kedekedeo Leimen lingeringerida pahi, oh pil pahn ahi pahpao; oh Lemuel pil iangala, pwehki e kin rongala ehn Leimen koasoi kan. Eri Leimen oh Lemuel wiahier koasoi sapwung tohto ong kiht riara pwutak tikitik kan, oh ira woktuhkehihkit.",
                    "Kedekedeo nindoken ara wokwoktuhkehihkit, kilang, tohnleng en Kauno men ahpw pwaredo oh kesihnenda mwora, oh patohwanong ira, ketihtihki: Dahme kumwa kemekemehki riomwa pwutak tikitik kan lepin tuhkehn? Kumwa sehse me Kauno pilada pwe en wiahla amwa kaun, oh met pwehki amwa wiewia suwed akan? Kilang kumwail pahn pwurehng pwuradahla Serusalem, oh Kauno ahpw pahn ketkiheng kumwail Leipen.",
                    "Oh mwurin tohnlengo e patohieng kiht, e ahpw patpatohla.",
                    "Oh mwurin tohnlengo eh patpatohla, Leimen oh Lemuel pwurehng tepda kaulim oh nda: Ia mwomwen Kauno e pahn kak kiheng kitail Leipen? Kilang, e wia ohl kehlail men, oh e kak ruwese meh limehk, mehlel, e kak kemehla meh limehk; a dahme kitail sohki?"
                ]
            },
            {
                "url": "https://www.lds.org/scriptures/bofm/1-ne/4?lang=pon",
                "number": 4,
                "name": "Iralaud 4",
                "summary": [
                    "Kauno mahsanihong Nihpai en kemehla Leipen oh alehdi prahs pileit ko ni wiepen pilahn—Sohram pilada en patehng ahn Lihai peneineio nan sapwtehno. Ele Sounpar 600–592 Mwohn Krais."
                ],
                "verses": [
                    "Kedekedeo I ahpw ndahiong riei pwutak ko: Kitail pwuradahla Serusalem, oh kitail loaloapwoatieng kapwaiada Sapwellimen Kauno kosonned akan; pwe kilang Kauno manaman sang sampah pwon, a dahme e sohte pahn manaman sang Leipen oh nah aramas limehko, ei, de pil nah aramas nen ko?",
                    "Eri kitail kohdahla; kitail alasang Moses me kehlail; pwe ni mehlel e lokaiahiengete pihl en Sehd Weitahtao eri sehdo ahpw pwalpeseng wiahda riau palimeing oh palimaun, oh atail pahpa kahlap oko kotehla ni arail keid pohn ngalangal, oh pitsang mour en kaludu, oh sapwellimen Parao sounpei ko eri pwakihirailla oh duhla nan Sehd Weitahtao.",
                    "Kilang met kumwa ese me e mehlel; oh kumwa ese me tohnleng men mahseniong kumwa; eri dahme kumwa peikasaliki? Kitail kohdahla; Kauno pahn ketin doareikitailla, duwehte atail pahpa kahlap ako, oh kemehla Leipen, duwehte mehn Isip ko.",
                    "Ni ansou me I koasoaia mepwukat, ira wie lingeringerte, oh pil doulahte kaukaulim; ahpw ira pil idawehniedahla lao se lel likin kelen Serusalem.",
                    "Oh e nihpwongdi ni aht lella mwo; ngehi eri ndahiong irail me re pahn rukila maslikin kehlo. Oh mwurin arail rukilahr, ngehi, Nihpai, wailong nan kahnihmwo oh kohla ni ihmwen Leipeno.",
                    "Oh Ngehno kahluwa ie, ni ahi sohte ese soahng koaros me I pahn anahne wia.",
                    "Ahpw I kohlahte, oh ni ei karenlahng ihmwen Leipeno I kilangada ohl emen, oh e pwupwidier nan pwehlo mwohi, pwehki e sakaukilahr wain.",
                    "Oh ni ansou me I lella reh I diarada me Leipen mwo.",
                    "Oh I kilangada nah kedilahso, ngehi eri usadahsang nan kidipeo; oh mangileo wiawihkihda kohl tohr, oh mwomwen wiawihdahn kedilahso uhdahn kaselel mehlel, oh I kilang me paliweren kedilahso wiawihkihda mete sdihl me keieu mwahu.",
                    "Kedekedeo Ngehno eri ketin idingohng ie I en kemehla Leipen; ahpw nan ahi mohngiong nda: Saik pak ehu I kemehla aramas emen. Oh I pweiek sang oh sohte men kemehla.",
                    "Oh Ngehno pwurehng mahsanihong ie: Kilang Kauno me ketikihenguhk ohl menet. Iei, oh I pil ese me e song en kihsang ahi mour; ei, oh e sohte men kapwaiada sapwellimen Kauno kosonned akan; oh e pil kihsangehr aht dipwisou ko.",
                    "Kedekedeo Ngehno pwurehng mahsanihong ie: Kemehla, pwe Kauno me ketikihonguhk ohl menet;",
                    "Kilang Kauno kin ketin kemehla me suwed kan pwe sapwellime koasoandi pwung kan en kak pweida. Emen aramas en kamakamala mwahusang wehi ehu eh pwupwidi oh kamwomwomwla nan arail soupwoson.",
                    "Oh met, ansou me ngehi, Nihpai, rongehr mahsen pwukat, I tamanda mahsen en Kauno me e ketin mahsanihong ie nan sapwtehno, ketihtihki: Ma kodoudokemwail kan pahn kapwaiada ahi kosonned akan, irail pahn pweida nan sahpw en inouo.",
                    "Mehlel, oh I pil medewehla me irail sohte pahn kak kapwaiada sapwellimen Kauno kosonned akan nin duwen kosonned en Moses, ihte ma kosonnedo miehier rehrail.",
                    "Oh I pil ese me kosonned ko ntingdi pohn pileit pirahs ko.",
                    "Oh pil ehu, I ese me Kauno me ketikihong ie Leipen pwehki kahrepe wet—pwe I en kak alehdi poadoapoad kan nin duwen sapwellime kosonned akan.",
                    "Kahrehda I peikieng kepitien Ngehno, oh koledi pitenmoangen Leipeno, oh I ahpw lupungkihsang moangeo nah kedilahso.",
                    "Oh mwurin ei lupungkihsang moangeo nah kedilahso, I kihsang ahn Leipen likouo oh likawiada; iei, mehkoaros; oh ngehi likawiada ah tehtehn mahwino oh katengehdi ni lukopeie.",
                    "Oh mwurin ei wiahier met, I kohla wasahn nekid ahn Leipen dipwisou kesempwal akan. Oh ansou me I kohkohlahng wasahn nekid ahn Leipen dipwisou kesempwal ko, kilang, I kilangada nein Leipen soun papah me kin kol kih en wasahn nekineko. Oh ngehi eri ruwese ni ngilen Leipen, me en iangie kohla wasahn nekid dipwisou kesempwal oko.",
                    "Oh e wiahki me ngehi ah kauno, Leipen, pwe e kilang likou ko oh pil kedilahso me katengetendi ni lukopeie.",
                    "Oh e koaskoasoaiong ie me pid soumas en mehn Suhs akan, pwehki e ese me ah kauno, Leipen, kohla rehrail nisoutiko.",
                    "Oh I koasoaiong ih duwehte ngehi me Leipen.",
                    "Oh I pil ndahiong me I pahn wahla nting ko, me ntingdi pohn pileit prahs ko, rehn riei ohl laud kau, me mihmi likin kehlo.",
                    "Oh I pil ndahiong en idawehnie.",
                    "Oh e, medemedewe me I koasoakoasoaia ohl en nan mwomwohdiso, oh mehlel ngehi Leipen me I kemehlahro, eri e ahpw idawehnie.",
                    "Oh e koasoaiong ie pak tohto duwen soumas en mehn Suhs akan, ni ei kohkohlahng riei pwutak ko, me mihmi maslikin kehlo.",
                    "Kedekedeo ansou me Leimen kilangiehdao e inenen masepwehkada, oh pil Lemuel oh Sam. Oh irail tangasangie; pwe irail wiahki me ngehi Leipen, oh me e kemeiehlahr oh pil raparapahkinirail pwe en kemeirailla.",
                    "Kedekedeo I lukuwerirail, oh irail ahpw rongada ngileie; irail eri sohla tangasangie.",
                    "Kedekedeo ansou me nein Leipen laduo kilangada riei pwutak ko e ahpw masepwehkada, oh e kerenieng tangasangie oh pwurala nan kahnihmw en Serusalem.",
                    "Oh met ngehi, Nihpai, pwehki paliwareiet lapala, oh pil Kauno ketin kakehlailihie, ngehi eri parokedi nein Leipen laduo, oh koledi, pwe en dehr tang.",
                    "Kedekedeo I kawehwehiong, me ma e pahn rong ahi koasoai kan, nin duwen Kauno eh ketin ieias, oh ahi momour, iei ma e pahn rong ahi koasoai kan, se sohte pahn kemehla.",
                    "Oh I ndahieng, ni ei kahukihla, me e sohte anahne periki mehkot; me e uhdahn pahn wia aramas saledek men duwehte kiht ma e pahn iang kiht kohdihla nan sapwtehno.",
                    "Oh ngehi pil ndahieng: Mehlel Kauno me mahsanihong kiht sen wia met; oh kitail sou pahn loaloapwoat ong kapwaiada sapwellimen Kauno kosonned kan? Eri, ma komw pahn iang kiht kohdihla nan sapwtehno rehn ahi pahpao e pahn mie dewemw reht.",
                    "Kedekedeo Sohram koapwoaroapwoarkihla koasoai kan me I koasoaia. Sohram iei eden laduo; oh e inoukihda me e pahn iang kohdihla nan sapwtehno rehn aht pahpao. Iei, oh e pil kahukihong kiht me e pahn mihmihla reht sang ansouwo kohkohla.",
                    "Met se inangih mehlel me en mihmihla reht pwehki kahrepe wet, me mehn Suhs akan en dehr ese duwen aht kohkohlahr nan sapwtehno, pwe irail dehr pwakih kiht oh kemeikitala.",
                    "Kedekedeo ansou me Sohram kahulahr ong kiht, se ahpw sohla pwunodiki ih.",
                    "Kedekedeo kiht eri wahda pileit prahs ko oh nein Leipen laduo, oh mweselahng nan sapwtehno, oh seiloaklahng ni imwen aht pahpao impwalo."
                ]
            },
            {
                "url": "https://www.lds.org/scriptures/bofm/1-ne/5?lang=pon",
                "number": 5,
                "name": "Iralaud 5",
                "summary": [
                    "Seraia kaulimohng Lihai—Ira koaros perenkihda pwurodohn neira pwutak ko—Irail eri wia meirong—Pileit pirahs ko audaudkihda ahn Moses oh soukohp akan nting kan—Nan pileit ko kasalehda me Lihai wia kadaudoken Sosep—Lihai kohpada duwen kadaudoke kan oh nekineklahn pileit ko. Ele Sounpahr 600–592 Mwohn Krais."
                ],
                "verses": [
                    "Kedekedeo mwurin aht pwuredihdo rehn aht pahpao nan sapwtehno, kilang, e direkihla peren, oh pil ahi nohno, Seraia, perenda mehlel, pwe e wie mwahmwahieikin kiht.",
                    "Pwe e lemehieng me se mehlahr nan sapwtehno; oh e pil kaulimkihong ahi pahpao, ndahiong me ih ohl en kaudiahl men; ndinda: Kilang ke kahreikitail sang nan sapwetail sahpwen sohso, oh solahr nei pwutak ko, oh kitail pahn mehla nan sapwtehne.",
                    "Oh iei koasoai wet me ahi nohno kaulimkihong ahi pahpao.",
                    "Kedekedeo ahi pahpao eri koasoaiahong, patohwan: I ese me ngehi emen ohl en kaudiahl; pwe ma I sohte kin kilang soahng kan me pid duwen Koht nan kaudiahl I sohte pahn ese kalahngan en Koht, ahpw I pahn mihmihte nan Serusalem, oh iang rieiko kamakamala.",
                    "Ahpw kilang, I aledier ehu sahpw en inou, me kapereniehda; ei, oh I ese me Kauno pahn ketin doarehla nei pwutak kan sang nan pehn Leipen, oh pwurehng kapwureiraildihdo rehta nan sapwtehne.",
                    "Oh ih mwomwen lokaia me ahi pahpa, Lihai, koaloalamwahuieki ahi nohno, Saraia, me pid duwen kiht, ni ansou me se seiseiloak kohdalahng nan sahpw en Serusalem, pwe sen alehdi poadoapoad en mehn Suhs akan.",
                    "Oh ansou me se pwurodohr ni imwen ahi pahpao impwalo, kilang irail perenda mehlel, oh ahi nohno pil nsenamwahula.",
                    "Oh e koasoaia: Met I esehier ni mehlel me Kauno me ketin mahsaniheng ahi pwoudo en kohdo nan sapwtehn; ei, oh I pil esehier ni mehlel me Kauno me ketin sinsile nei pwutak kan, oh doareirailsang nan pehn Leipen, oh ketikiheng irail manaman en kak kapwaiada dahme Kauno ketin pahngokihong irail. Oh met iei duwen lokaia me e koasoaia.",
                    "Kedekedeo irail eri perenda mehlel, oh wia meirong oh meirong isihs ong Kauno; oh irail eri kapingkihong Koht en Israel.",
                    "Oh mwurin arail kaping kalahnganongehr Koht en Israel, ahi pahpao, Lihai, eri ale paodoapoad kan me ntingdier pohn pileit pirahs kan, oh wadeksang ni tapio.",
                    "Oh e kilangada me re audaudkihda pwuhk limau en Moses, me koasoaiahda duwen kepikipikdahn sampah, oh pil duwen Adam oh Ihp, me wia tepin atail pahpa oh nohno;",
                    "Oh pil poadoapoad en mehn Suhs akan sangete ni tapio, lelledo ni tepdahn mwein Sedekaia, nahnmwarki en Suda;",
                    "Oh pil kokohp kan en soukohp sarawi kan, sangete ni tapio, leledo ni tepdahn mwein Sedekaia; oh pil kokohp tohto me Seremaia kohpadahr.",
                    "Kedekedeo ahi pahpao, Lihai, pil diarada nan pileit pirahs ko kadaudok en ah pahpa kahlap oko; ih eri esehda me e wia kisehn kodoudok en Sosep; iei, ih Sosep me wia nein Seikop pwutak, me netila pwe en wisiklahng Isip, oh me poadoandoarla ni limen Kauno, pwe en kak doarehla ah pahpao, Seikop, oh ah peneinei koaros pwe ren pitisang mehkihla lehk.",
                    "Oh irail pil pitsang selidi oh kohkohsang nan sapwen mehn Isip kan, ih Kohtohte me pil doareiraila.",
                    "Oh iei me ahi pahpao, Lihai, diaradahr nan ntingdi en kadaudok en ah pahpa kahlap ko. Oh Leipen pil iang wia kadaudok en Sosep, eri ih oh ah pahpa kahlap ko kolokol poadoapoad kan.",
                    "Oh met ansou me ahi pahpao kilangehr soahng pwukat, e direkihla Ngehno, oh tepda kohpada duwen kadaudoke kan—",
                    "Me pileit pirahs pwukat uhdahn pahn kowohng wehi koaros, keinek koaros, lokaia koaros, oh aramas akan me wia kadaudoke.",
                    "Eri, e koasoaia me pileit pirahs pwukat sohte pahn ohla; oh me re sohte pahn sohrala mwurin ansou. E pil kohpada soahng tohto me pid kadaudoke kan.",
                    "Kedekedeo ansouo ngehi oh ahi pahpao eri kapwaiadahr kosonned akan me Kauno pahngokihong kiht.",
                    "Oh se alehdier poadoapoad kan me Kauno ketin pahngokihong kiht, oh se rapahkier nan kosonned pwukat oh diarada me re kesempwal; mehlel, kesempwal ong kiht, ihme kahrehda se kak kadakadaurekihdo kosonned akan en Kauno ong nait seri kan.",
                    "Eri, e wia erepit en Kauno me se uhdahn pahn weuwa, ni aht pahn seiseiloak nan sapwtehno kohkolahng nan sahpw en inouo."
                ]
            },
            {
                "url": "https://www.lds.org/scriptures/bofm/1-ne/6?lang=pon",
                "number": 6,
                "name": "Iralaud 6",
                "summary": [
                    "Nihpai ntingihdi soahng kan me pid duwen Koht—Kahrepen ahn Nihpai nting iei pwe en sewese aramas akan en kohdo rehn Koht en Eipraam oh komourla. Ele Sounpar 600–592 Mwohn Krais."
                ],
                "verses": [
                    "Oh met ngehi, Nihpai, sohte pahn ntingihdi irekidi en kodoudok en ahi pahpa kahlap ko nan ahi poadoapoad wet. Sang met kohla I pil sohte pahn ntingihdi pohn pileit me I wie ntingting powe; pwehki e ntingdier nan poadoapoad me ahi pahpao kin apwalih; eri, I sohte pahn ntingihdi nan poadoapoad wet.",
                    "Pwe ihte me I anahne nda me se wia kisehn kadaudok en Sosep.",
                    "Oh e sohte katapan ongie ma I oaritikih koasoaiepen soahng koaros me pid ahi pahpao, pwe re sohte pahn ntingdi pohn pileit pwukat, pwe I men en mie dewen soahng kan me I pahn ntingihdi me sang rehn Koht.",
                    "Pwe uhdahn kahrepen ahi wia met iei I en kak kamantiki aramas akan en kohdo rehn Koht en Eipraam, oh Koht en Aisek, oh Koht en Seikop, oh komourla.",
                    "Eri, I sohte pahn ntingihdi soahng kan me kaperen ong sampah, ahpw I pahn ntingihdi soahng kan me kin kaperanda kupwur en Koht oh irail akan me sohte wia kisehn sampah.",
                    "Eri, I pahn kiheng kadaudokei kan kosonned, me irail sohte pahn audehki pileit pwukat soahng kan me sohte kesempwal ong aramas akan."
                ]
            },
            {
                "url": "https://www.lds.org/scriptures/bofm/1-ne/7?lang=pon",
                "number": 7,
                "name": "Iralaud 7",
                "summary": [
                    "Nein Lihai pwutak ko pwurala Serusalem oh luke Ismael oh ah peneinei en iangirailda nan arail seiloako—Leimen oh ekei irail uhongada—Nihpai kangoange rie ohl oko en pwoson Kauno—Irail saliekihdi sahl oh lemehda ren kemehla—E saledekla sang ni manaman en pwoson—Rie ko pekmahk—Lihai oh ienge ko wiahda meirong oh meirong isihs. Ele Sounpar 600–592 Mwohn Krais."
                ],
                "verses": [
                    "Oh met I men kumwail en ese, me mwurin ahi pahpao, Lihai, eh kaimwsakalahr ah kokohp me pid duwen kadaudoke kan, kedekedeo Kauno ahpw pwurehng mahseniong, ketihtihki me e sohte konehng Lihai en kelehpw wahla ah peneinei nan sapwtehno; ahpw nah pwutak kan anahne wahda ekei serepein ren wia arail pwoud, pwe irail en kak apwaliada sapwellimen Kauno aramas nan sahpw en inouo.",
                    "Kedekedeo Kauno eri mahsani me ngehi, Nihpai, oh riei pwutak ko, anahne pwurehng pwuradahla nan sahpw en Serusalem, oh wahdihdo Ismael oh ah peneinei nan sapwtehno.",
                    "Kedekedeo ngehi, Nihpai, iangahki riei pwutak ko ahpw pwurehng kohla nan sapwtehno pwe sen pwuradahla Serusalem.",
                    "Kedekedeo se ahpw lelladahlahr ni imwen Ismaelo, oh se ahpw masamasala mwohn Ismael, kahrehda aht kak koasoaikiheng mahsen en Kauno.",
                    "Kedekedeo Kauno ahpw ketin kamalailaiedi mongiong en Ismael, oh pil tohn imweo, kahrehda arail iangkitada nan aht seiloak oh pwuredihla nan sapwtehno ong ni imwen aht pahpao impwalo.",
                    "Kedekedeo ansou me se wie seiseiloak nan sapwtehno, kilang Leimen oh Lemuel, oh riemen nein Ismael serepein ko, oh riemen nein Ismael pwutak ko oh arail peneinei ko, peliankitada; mehlel, uhwong ngehi, Nihpai, oh Sam, oh arail pahpao, Ismael, oh ah pwoud, oh nah serepein silimen teiko.",
                    "Kedekedeo irail peliankitada pwehki arail inangih pwurala nan sahpw en Serusalem.",
                    "Oh met ngehi, Nihpai, nsensuwedkihla pwehki keptakain arail mohngiong kan, ngehi eri koasoai ong irail, ei, mehlel ong Leimen oh Lemuel: Kilang kumwa riei pwutak laud, oh ia mwomwen mohngiongimwa kan eh nohn keptakai, oh amwa lamalam akan nohn masukun, me kahrehda kumwa anahnehki, riamwa pwutak me tikitik, en kaweid kumwa, mehlel, oh wia ehu mehn kahlamangi ong kumwa?",
                    "Ia mwomwen amwa sohte kak peikiong sapwellimen Kauno mahsen?",
                    "Ia duwen amwa kak manokehla me kumwa kilangehr emen tohnleng en Kauno?",
                    "Mehlel, oh ia duwen amwa kak monokehla soahng kopwuriamwei kan me Kauno ketin wiahiong kitailehr, ni eh ketin kapitkitail sang nan pehn Leipen, oh pil me kitail uhdahn anahne alehdi poadoapoado?",
                    "Mehlel, oh ia duwen amwa kak monokehla me Kauno kak ketin wia soahng koaros me e kupwurki, ong aramas akan, ma iei irail kin kasalehda arail pwoson Ih? Eri, kitail loaloapwoat ong Ih.",
                    "Oh ma kitail kin loaloapwoat ong Ih, kitail pahn alehdi sahpw en inouo; oh kumwa pahn ese me nan ansou me kohkohdo mahsen en Kauno pahn pweida me pid kamwomwomwlahn Serusalem; pwe mehkoaros me Kauno mahsaniher me pid kamwomwomwlahn Serusalem uhdahn pahn pweida.",
                    "Pwe kilang, Ngehn en Kauno kereniengehr sola ieiang irail; pwe kilang, irail soikalahr soukohp akan, oh irail kesehlongehr Seremaia nan imweteng. Oh irail song kemehla ahi pahpao, kahrehda arail koakoahk sang nan sahpwo.",
                    "Met kilang, I ndahiong kumwa me ma kumwa pahn pwurala Serusalem kumwa pahn iang irail mehla. Oh met, ma iei me kumwa pilada, kumwa kohla nan sahpwo, oh tamataman dahme I ndahiong kumwa, me ma kumwa pahn kohla kumwa pil pahn mehla; pwe ih met me Ngehn en Kauno ketin kangoangehkinie I en koasoaia.",
                    "Kedekedeo ni ansou me ngehi, Nihpai, koasoaiahier koasoai pwukat ong riei pwutak ko, ira lingeringerda pahi. Kedekedeo ira ahpw koliehdi, pwe kilang, ira inenen mwehl, oh ira salihkiniehdi sahl kei, pwe ira men kemeiehla, pwe ira pahn keseiehla nan sapwtehno pwe mahn lawalo kan en kangiehla.",
                    "Ahpw kedekedeo ngehi eri kapakap ong Kauno, patohwanohng: Maing Kaun, nin duwen ahi pwoson komwi, komw ketin doareiehsang nan pehn riei pwutak ko; ei, ketikihdo kehl pwe I en kak mweidpeseng sahl pwukat me salihiepenehr.",
                    "Kedekedeo ansou me I koasoaiahier koasoai pwukat, kilang, sahl oko sapwedekda oh kohsang ni pehi oh nehi kan, oh I ahpw kesihnenda mwohn riei pwutak ko, oh ngehi pwurehng koasoaieng ira.",
                    "Kedekedeo irail pwurehng lingeringerda pahi, oh song koliehdi; ahpw kilang, emen nein Ismael serepein kau, ei, oh pil ah nohno, oh emen nein Ismael pwutak ko, peki mahk rehn riei pwutak ko, lao irail kameleileidi ara mohngiong ko; oh ira eri sohla men kemeiehla.",
                    "Kedekedeo ira eri pahtoula, pwehki ara wiadahr mesuwed, lao ira poaridi mwohi, oh peki rehi I en mahkohng ira pwehki sapwung me ira wiahiengie.",
                    "Kedekedeo ngehi eri mahngkihengira soahng koaros me ira wiahier, oh ngehi eri kangoangehkinira en kapakap ong Kauno ara Koht pwe en ketin mahkohng ira. Kedekedeo ira eri wia. Oh mwurin ara kapakapohngehr Kauno se ahpw pwurehng douluhla nan aht seiloaklahng ni imwen aht pahpao impwalo.",
                    "Kedekedeo se ahpw leledihdo ni ihmwen aht pahpao impwalo. Oh mwurin ngehi oh riei pwutak ko oh tohn imwen Ismael koaros kohdihdohier ni imwen ahi pahpa impwalo, irail kapingkihong Kauno arail Koht; oh wiahda meirong oh meirong isihs ong Ih."
                ]
            },
            {
                "url": "https://www.lds.org/scriptures/bofm/1-ne/8?lang=pon",
                "number": 8,
                "name": "Iralaud 8",
                "summary": [
                    "Lihai kilangada ehu kaudiahl en tuhkehn komouro—E tungoale wahn tuhkeo oh mwahuki ah peineinei en pil iang tungoale—E kilangada reil reirei pwoat, ahl ehu me inen oh tehtikitik, oh pwoaik rotorot me kipehdi aramas akan—Saraia, Nihpai, oh Sam tungoale wahn tuhkeo, ahpw Leimen oh Lemuel soikala. Ele Sounpar 600–592 Mwohn Krais."
                ],
                "verses": [
                    "Kedekedeo se ahpw kihpene soangoasoangen werentuhke koaros, soangen weren krein koaros, oh pil soangen weren wahn tuhke koaros.",
                    "Kedekedeo ni ansou me ahi pahpao mihmiher nan sapwtehno, e ndahieng kiht: Kilang, I ouramanda ouraman ehu; de, me wehwehki, I kilangada kaudiahl ehu.",
                    "Oh kilang, pwehki ei kilangehr soahng wet, mie kahrepen I en kapingahki Kauno pwehki Nihpai oh pil Sam; pwe mie kahrepen I en kamehlele me ira, oh pil tohto kadaudokera, pahn komourla.",
                    "Ahpw kilang, Leimen oh Lemuel, I pwunodada mehlel pwehki kumwa; pwe kilang, I leme me I kilangada nan ahi ouramano, ehu sapwtehn me rotorot oh kansensuwed.",
                    "Kedekedeo ngehi eri kilangada ohl emen, oh e likawih likou pwetepwet oh reirei ehu; oh e kohdo oh kesihnenda mwohi.",
                    "Kedekedeo ih eri koasoaidohng ie, oh peki rehi I en idawehn ih.",
                    "Kedekedeo ni ei wie ideidawehn ih I ahpw tehkada me I mihmi wasa kis me rotorot oh kansensuwed.",
                    "Oh mwurin ei seiseiloangki awa tohto nan rotoroto, I tepda kapakap ong Kauno pwe en ketin mahkohngie, nin duwen sapwellime kalahngan limpoak kan.",
                    "Kedekedeo mwurin ei kapakapohngehr Kauno I kilangada lapalahn mohs tehlap ehu.",
                    "Kedekedeo I ahpw kilangada tuhke pwoat, me wah ko mas iou oh kak kaperenda emen aramas.",
                    "Kedekedeo ngehi eri kohla oh tungoale wahn tuhkeo; oh I diarada me e inenen mem sang soahng koaros me I tungoaledahr. Mehlel, oh I kilang me wahn tuhkeo pwetepwet, oh pwetepwet sang douluhl soahng koaros me I kilangehr.",
                    "Oh ni ansou me I tungoale wahn tuhkeo palingeniet direkihla peren kouwahlap; eri, I ahpw mentehn ahi peneinei en pil iang tungoale; pwe I ese me e inenen iou sang wahn tuhke teikan koaros.",
                    "Oh ni ei kilengseli, ma I sou pahn kak pil kilangada ahi peneinei, I kilangada pillap pwoat; oh e pwilipwildo, oh e karanih tuhke me I wie tungtungoale waho.",
                    "Oh I kilengla pwe I en kilang wasa me e pwilipwildohsangieo; oh I kilangada me utuhnpilo ekis doh; oh I kilangada ahmw nohno Saraia, oh Sam, oh Nihpai ni utuhn pihlo; oh irail kesikesihnen likamwete re sehse wasa me re pahn kohlaie.",
                    "Kedekedeo I ahpw oaleirail; oh I pil lukwerihrail ni ngihl laud pwe irail en kak kohdo rehi, oh tungoale wahn tuhkeo, me inenen iou sang wahn tuhke koaros.",
                    "Kedekede oh irail ahpw kohdo rehi oh pil iang tungoale wahn tuhkeo.",
                    "Kedekede oh I ahpw mentehn Leimen oh Lemuel en pil kohdo oh iang tungoale wahn tuhkeo; eri, I kilengla wasa me pillapo pwilipwilsangieo, ma I pahn kak kilangirahda.",
                    "Kedekede oh I ahpw kilangirahda, ahpw ira sohte men kohdo rehi oh iang tungoale wahn tuhkeo.",
                    "Oh I kilangada reil reirei pwoat, oh e peiante keilen pillapo, oh uhdohng ni tuhke me I kesikesihnenieo.",
                    "Oh I pil kilangada ahl inen oh tehtik pwoat, me peiandohte reil reireio lel ni tuhke me I keskesihnenieo; oh e pil peiando pillapo oh lel ni tuhkeo, kohlahng nan mohs lapala oh tehlap ehu, me duwehte sampah ehu.",
                    "Oh I kilangada aramas ngedehrie, me tohto irail wie nannantihlahte mwowe, pwe irail en kak lella nan ahl me uhla ni tuhke me I wie kesikesihnenieo.",
                    "Kedekedeo irail eri kohdo, oh tepda keid nan ahl me uhla ni tuhkeo.",
                    "Kedekedeo pwoaik rotorot ehu ahpw kohda; iei, pwoaik rotorot ehu me inenen mosul mehlel, kahrehda irail akan me tepida keid nan ahlo ahpw salongala, irail keidila ekis wasa tohrohr oh salongala.",
                    "Kedekedeo ngehi eri pil kilangada ekei me nannantihla mwohrail, oh irail kohdo oh koledi imwin reil reireio; oh irail nantihla mwohrail nan pwoaik rotoroto, kolokol reil reireio, lao irail lelodo ni tuhkeo oh tungoale wahn tuhkeo.",
                    "Oh mwurin arail tungoalehier wahn tuhkeo irail kilengseli mwomwen me irail namenekda.",
                    "Oh I pil kilengseli, oh kilangada, me palio pillapo, mie ihmw kalaimwon oh lapala ehu; oh duwehte e mihmi nan wehwe, ilehdahsang pohn sampah.",
                    "Oh e diren aramas mihmi loale, me mah oh pwulopwul, ohl oh lih, oh mwomwen arail likou ko me inenen kaselel; oh irail kin wie kepikepitiki oh idihdihki sendinpehrail kan irail akan me kohdohr oh tungetungoale wahn tuhkeo.",
                    "Oh mwurin arail songehr wahn tuhkeo irail ahpw namenekda, pwehki irail akan me kepikepitkinirail; oh irail eri pwupwidilahng nan ahl keinepwi kan oh salongala.",
                    "Oh met ngehi, Nihpai, sohte koasoaiahda mehkoaros me ahi pahpao ndahngie.",
                    "Ahpw, ni nting mwotomwot, kilang, e kilangada pokon en aramas ekei arail nannantihla mwohrail; oh irail kohdo oh koledi imwin reil reireio; oh irail eri nantihla mwowe, wie kolokol teng reil reireio, lao irail kohdo oh poaridi oh tungoale wahn tuhkeo.",
                    "Oh e pil kilangada ekei pokon en aramas me dedehmseli alarail kohkohlahng ni ihmw kalaimwun oh lapalao.",
                    "Kedekedeo tohto me duhla nan wasa loal en pihlo; oh tohto irail me solahr sansal mwohn meseo, sansalongseli nan ahl ehusoahng kei.",
                    "Oh lapalahn pokon me pidelong nan ihmw ehusoahngo. Oh mwurin arail pidelong nan ihmwo irail ahpw ididohng ie oh kepitkin ie oh irail akan me iang tungtungoale wahn tuhkeo; ahpw se sohte rong irail.",
                    "Mepwukat me ahi pahpao koasoaia: Pwe koaros me kin rong irail, kin pwupwudi.",
                    "Oh ahi pahpao koasoaia me Leimen oh Lemuel sohte tungoale wahn tuhkeo.",
                    "Kedekedeo mwurin ahi pahpao eh koasoaiadahr soahng koaros me pid ah ouramano de kaudiahlo, me uhdahn audapan, e ndahieng kiht, me e inenen salohki Leimen oh Lemuel pwehki soahng kan me e kilangada nan kaudiahlo; ei, e periki ira de lekideksang mwohn sihlangin Kauno.",
                    "Oh e ahpw kangoangehkin ira pepehm koaros en pahpa men me limpoak, me ira en rong ah kaweid kan, pwe Kauno en kak ketin mahkohng ira, oh sohte ketin lakidirahla; iei, ahi pahpao padahkohng ira.",
                    "Oh mwurin eh padahk ong ira, oh pil kohpada soahng tohto ong ira, e peki ira en kolokol kosonned akan en Kauno; oh e ahpw kairala ah koasoaieng ira."
                ]
            },
            {
                "url": "https://www.lds.org/scriptures/bofm/1-ne/9?lang=pon",
                "number": 9,
                "name": "Iralaud 9",
                "summary": [
                    "Nihpai wiahda kepen poadoapoad riau—Koaros ahdaniki pileit en Nihpai—Pileit me laud ko audaudki poadoapoad en sampah; me tikitik ko pid mehlel duwen soang kan me sarawi. Ele Sounpar 600–592 Mwohn Krais."
                ],
                "verses": [
                    "Oh soahng pwukat koaruhsie ahi pahpao kilangehr, oh rongehr, oh koasoaiahier, ansou me e kin mihmi nan impwalo, nan wahu en Lemuel, oh pil soahng tohto kei, me sohte kak ntingdi pohn pileit pwukat.",
                    "Oh met, nin duwen ei koasoaiahier me pid pileit pwukat, kilang kaidehn pileit pwukat me I pahn ntingihdi poadoapoad unsek en nei aramas akan; pwe pileit kan me I pahn ntingihdi unsek duwen nei aramas akan, I kiheng adarail Nihpai; eri, re adaniki pileit en Nihpai, sang ni pein edei; oh pileit pwukat pil pahn adaniki pileit en Nihpai.",
                    "Ahpw, I alehdier kosonned en Kauno me I uhdahn pahn wiahda pileit pwukat, ong kahrepe kesempwal me e uhdahn pahn mie ehu nting me pid duwen doadoahk sarawi ong nei aramas akan.",
                    "Pohn pileit teiko uhdahn pahn ntingidi duwen mwehin nanmwarkih kan, oh mahwin kan oh pingiping en nei aramas akan; eri pileit pwukat me ongete pali laud en doadoahk sarawi kan; oh pileit teikan ongete duwen pali laud en mwehin nanmwarki kan oh mahwin kan oh pingiping kan nanpwungen nei aramas akan.",
                    "Eri, Kauno ketin kehkehlingkihongie I en wiahda pileit pwukat ong kahrepe kesempwal ehu reh, me kahrepe I sohte wehwehki.",
                    "Ahpw Kauno ketin mwahngih soahng koaros sangete ni tepin kawa; eri, e ketin kaunopada wiepen kaunsakala sapwellime doadoahk koaros rehn aramas akan; pwe kilang, e sapwellimaniki manaman koaros en kapwaiala sapwellime mahsen koaruhsie. Oh iei met me mehlel. Ahmen."
                ]
            },
            {
                "url": "https://www.lds.org/scriptures/bofm/1-ne/10?lang=pon",
                "number": 10,
                "name": "Iralaud 10",
                "summary": [
                    "Lihai kohpada me mehn Suhs akan pahn sella rehn mehn Papilon kan—E koasoaiahda ketidohn Mesaia, Sounkomour, Soundor rehn mehn Suhs akan—Lihai pil koasoaiahda ketdohn emen me pahn pepdaisi Sihmpwul en Koht—Lihai koasoaiahda duwen pwoulahu oh iasadahn Mesaiao—E karasahieng kapwurpwurpenehn mehn Israel tuhkehn olihp—Nihpai koasoaia duwen Sapwellimen Koht, duwen kisakis en Ngehn Sarawi, oh anahnepen en mie pwung. Ele Sounpar 600–592 Mwohn Krais."
                ],
                "verses": [
                    "Oh met ngehi, Nihpai, pahn doula oh ntingihdi pohn pileit pwukat ahi wiewia kan, oh ahi mwei en kaun oh doadoahk en kalohk; eri, pwe I en kak doula nan ahi nting, I anahne ntingihdi soahng kan me pid duwen ahi pahpao, oh pil riei ohl kan.",
                    "Pwe kilang, e wiawiher me mwurin ahi pahpao kanekelahr ah koasoaiahda audepen ah ouramano, oh pil [kanekelahr ah] kangoangehki irail en lalloapwoat, e patowan ong irail duwen mehn Suhs akan—",
                    "Me mwurin arail pahn kamwomwala, iei kahnimw lap en Serusalemo, oh tohto irail pahn sellahng nan Papilon, nin duwen sapwellimen Kauno ansou, irail pahn pwurehng kopwuropwurodo, iei, irail pahn kopwurupwurdohsang wasa irail sella ie; oh mwurin arail pahn kopwurupwurdo sang arail selidi irail pahn pwurehng sapwanikihla sahpwerail sahpw en sohsohu.",
                    "Iei, sounpar wenepwiki mwurin ahi pahpao mweselsang Serusalem, Soukohp men me Kauno Koht pahn apwaliada rehn mehn Suhs akan—iei Mesaiao, de pil ehu ahd, Sounkomour en sampah.",
                    "Oh e pil koasoaia duwen soukohp akan, duwen tohtohn irail me kadehdehkier soahng pwukat, duwen Mesaiao, me e patohwanehr, de Soundor en sampah.",
                    "Eri, aramas koaros me mih nan mour wet salongalahr oh pwupwidier, oh ihte me irail pahn komourkihla ma irail idawehn Soundoro.",
                    "Oh e koasoaia duwen soukohp men me pahn kohdo mwohn Mesaiao, pwe en kaunopada mwohn Kauno—",
                    "Ei, e pahn kohwei oh kalohk ki nan sapwtehn: Kumwail kaunopada ahl en Kauno, oh kainenehla ahl akan wasa me e pahn keid ie; pwe mie ohl emen me pahn ketido mwuri, me lapalapasang ie mehlel; me pirapir en sapwellime suht I sohte warohng en sapwadada. Oh ahi pahpao koasoakoasoaia laud duwen met.",
                    "Oh ahi pahpao patohwan me e pahn pepdaisla nan Pedapara, palio Sordan; oh e pil patohwan me e pahn pepdaiski pihl; iei e pahn pepdaisihkihla Mesaiao pihl.",
                    "Oh mwurin eh pahn pepdaisihkihla Mesaiao pihl, e pahn kilangada oh kadehdeh me e pepdaisihla Sihmpwul en Koht, me pahn ketkihsang dihp en sampah.",
                    "Kedekedeo mwurin ahi pahpao eh patohwanehr koasoi pwukat e ahpw patohwanohng riei pwutak ko duwen rongamwahu me pahn kalohkehng rehn mehn Suhs akan, oh pil duwen mehn Suhs akan arail pahn pwupwikihdi arail soupwoson. Oh mwurin arail pahn kemehla Mesaiao, me pahn ketido, oh mwurin eh pahn ketin kamakamala e pahn iasadahsang mehla, oh ketin pwarehng Mehn Liki kan sang Ngehn Sarawi.",
                    "Iei, ahi pahpao pil koasoia duwen Mehn Liki kan, oh pil duwen peneinei en Israel, me irail pahn rasohng tuhkehn olihp pwoat, me rah kan pahn tipwasang oh pahn kamweremwerpeseng wasa koaros ni sampah.",
                    "Eri, e mahsanih me e pahn konehng kitail en ehupene kohla nan sahpw en inouo, pwe en kapwaiada sapwellimen Kauno mahsen, me kitail pahn kamweremwerpeseng wasa koaros pohn sampah.",
                    "Oh mwurin peneinei en Israel ar pahn kamweremwerpeseng irail pahn pwurehng kopwurupwurpene; de, ni oarelap, mwurin Mehn Liki kan arail pahn alehdi rongamwahuo ni unsek, uhdaken rahn tuhkehn olihpo, de luhwen peneinei en Israel kan, pahn pwurehng poadehng tuhkehu, de wewehkihda udahn Masaiao, arail Kaun oh arail Soundor.",
                    "Oh ih mwomwen koasoai kan me ahi pahpao kohpada oh patohwanohng riei pwutak ko, oh pil soahng tohto me I sohte ntingihdi nan pwuhk wet; pwe I ntingihdi tohto irail me kesempwal ongie nan nei pwuhk teio.",
                    "Oh me pwukat koaros, me I koasoaiadahr, wiawiher ansou me ahi pahpao mihmi nan impwal, nan wahu en Lemuel.",
                    "Kedekedeo, ngehi, Nihpai, rongehr ahn ahi pahpao koasoai kan koaros, duwen dahme e kilangada nan kaudiahl, oh pil soahng kan me e pil koasoaia sang ni manaman en Ngehn Sarawi, manaman me e alehdi sang ni eh pwoson Sapwellimen Kohto—oh Sapwellimen Kohto iei Masaiao me pahn ketdo—Ngehi, Nihpai, inangih I en pil kak iang kilang, oh rong, oh ese soahng pwukat, sang ni manaman en Ngehn Sarawi, me iei kisakis en Koht ong koaros me loalloapwoatehng rapahki ih, duwehte mahso pil duwehte ansou me e pahn kapwarahieng pein ih ong aramas akan.",
                    "Pwe e ketin duduwehte aio, rahnwet, oh kohkohlahte; oh ahlo kaunopdahngehr aramas koaros sangete ni tepin sampah eh koasoansoandi, ma irail pahn koluhla oh kohdo reh.",
                    "Pwe mehmen me pahn loalloapwoatieng rapahki pahn diar; oh me rir kan en Koht pahn kasansalieng irail, sang ni manaman en Ngehn Sarawi, duwehte rahn pwukat e pahn pil duwehte mahso, oh duwehte mahso e pahn pil duwehte ansou kohkohdo kan; eri, sapwellimen Kauno koasondi de ahl kin duduhwehte kokohlahte.",
                    "Eri tamataman, maing ohl, pwe ahmw wiewia koaros pahn sansalada nan ansou en kopwungo.",
                    "Eri, ma kumwail kin wiewia suwed nan rahn en amwail kaunopadahu, kumwail pahn dierekda samin mwohn mwoalen-kopwung en Koht; oh sohte mehkot samin kak mihmi rehn Koht; eri, kumwail pahn lekidekla kohkohlahte.",
                    "Oh Ngehn Sarawi me ketkihongie mweimmwei en koasoaia mepwukat, oh sohte kahmahmki."
                ]
            },
            {
                "url": "https://www.lds.org/scriptures/bofm/1-ne/11?lang=pon",
                "number": 11,
                "name": "Iralaud 11",
                "summary": [
                    "Nihpai kilangada Ngehn en Kauno oh kasansalieng kaudiahl en tuhkehn komouro—E kilangada inen Sapwellimen Kohto oh wehwehkihda duwen Koht e pein ketkihdi pein ih—E kilangada pepdais, doadoahk en kalohk, oh kalohpwualahn Sihmpwul en Koht—E pil kilangada malipilip oh doadoahk en kalohk en sapwellimen Sihmpwulo Wahnparon Ehk-riemeno. Ele Sounpar 600–592 Mwohn Krais."
                ],
                "verses": [
                    "Pwe kedekedeo, mwurin ahi inangihada I en esehla dahme ahi pahpao kilangehr, oh pwehki ahi kamehlele me Kauno kak kasalehiengie, ansou me I wie mwomwohd medemedewe nan ahi mohngiong Ngehn en Kauno",
                    "Oh Ngehno mahsanihongie: Kilang, dahme ke inangih?",
                    "I ahpw nda: I inangih kilang soahng kan me ahi pahpao kilangehr.",
                    "Oh Ngehno mahsanihongie: Ke kamehlele me ahmw pahpao kilangada tuhke me e koasoaiadahro?",
                    "Oh I sapengki: Ei, komw mwahngih me I kamehlele ahn ahi pahpao koasoai koaros.",
                    "Oh mwurin ahi nda koasoai pwukat, Ngehno kapitie laudida, mahsanih: Ohsahna ong Kauno, Koht wasalapalahpie; pwe ih me iei Koht en sampah pwon, iei, me lapalapasang koaros. Oh meid pai kowe, Nihpai, pwehki ahmw kamehlele Sapwellimen Koht wasalapalahpie; eri, ke pahn kilang soahng kan me ke inangih kilang.",
                    "Oh kilang ape wet pahn kasansalehnguhk ni kilel ehu, me mwurin ahmw pahn kilang tuhke me ahm pahpao songehr wahu, ke pahn pil kilang emen ohl ketketdihdo sang nanleng, oh ke pahn kadehde ih; oh mwurin ahmw pahn kadehdehda ih ke pahn kin kadehdehki me ih iei Sapwellimen Kohto.",
                    "Kedekedeo, Ngehno ahpw mahsanihongie: Kilang! Oh I kilengla oh kilangada tuhkehieu; oh e duwehte tuhke me ahi pahpao kilangadahu; oh linganih udahn lingalingsang lingan koaros; oh pwetepwetih pwetepwetsang pwetepwet en sinoh.",
                    "Kedekedeo, mwurin ahi kilangehr tuhkehu, I ndahieng Ngehno: I ese me komw kasalehiongie tuhke me keieu kesempwalasang koaros.",
                    "Oh e kalelapak rehi: Dahme ke inangih?",
                    "Oh ngehi sapengki: I en esehla kawehwehpe—pwe I koasoaieng duwehte aramas ar kin koasoakoasoaipene; pwe I kilang me paliware duwehte aramas; ahpw, I ese me ih iei Ngehn en Kauno; oh e koasoaiong ie duwehte aramas ar kin koasoakoasoaipene.",
                    "Kedekedeo e ahpw mahsanihongie: Kilang! Oh I kilenglahng pwe I en kilang ih, oh I sohte kilangada; pwe e sohrasang ie.",
                    "Kedekedeo I kilengla oh kilangada kahnimw lap en Serusalemo, oh pil ekei kahnihmw kan. Oh I kilangada kahnihmw en Nahsared; oh nan kahnihmw en Nahsared I kilangada lih meipwon men, oh e pwetepwet oh lingan kowahlap.",
                    "Kedekedeo I kilangada nanleng ritida; oh tohnleng men ketdihdo oh uh mwohi; oh mahsanihongie: Nihpai, dahme ke kilangadahro?",
                    "Oh ngehi sapengki: Meipwon men, me keieu masamwahu oh kaselel sang meipwon koaros.",
                    "Oh e mahsanihongie: Komw wehwehki Koht e pein ketkihdi pein ih?",
                    "Oh ngehi sapengki: I ese me e ketin poakohng sapwellime seri kan; ahpw, I sohte ese wehwehn soang kan koaros.",
                    "Oh e mahsanihongie: Kilang, meipwon me ke kilangada iei inen Sapwellimen Kohto, ni paliwar en uduk.",
                    "Kedekedeo I kilangada me Ngehno wahsang; oh mwurinte ansou kis me Ngehno wahsang, tohnlengo mahsanihongie, ketihtihki: Kilang!",
                    "Oh I kilengla oh pwurehng kilangada meipwono, kolokol seri men nan pehko.",
                    "Oh tohnlengo mahsanihongie: Kilang Sihmpwul en Koht, ei, iei Sapwellimen Sahm Soutuk! Ke ese wehwehn tuhke me ahmw pahpao kilangadahu?",
                    "Oh I sapeng ih oh koasoaia: Ei, E wia limpoak en Koht, me e ketin kihong nan mohngiong en aramas akan; eri, ih me keieu anahnepe nan soang koaros.",
                    "Oh e mahsanihongie, ketihtihki: Ei, oh me keieu kaperen ong palingehn.",
                    "Oh mwurin e mahsaniher mahsen pwukat, e ahpw mahsenihongie: Kilang! Oh I kilengla, oh I kilangada Sapwellimen Kohto e ketketseli rehn aramas akan; oh I kilangada tohto me kin poaridiong ni alualuwe kan oh pwongih ih.",
                    "Kedekedeo I kilangada me reil reirieo, me ahi pahpao kilangadahu, iei mahsen en Koht, me kahluhwahla ni utun pihl en komouro, de tuhkehn komouro; pihl wet me wehwehki limpoak en Koht; oh I pil kilang me tuhkehn komouro wehwehki limpoak en Koht.",
                    "Oh tohnlengo pwurehng mahsanihongie: Kilengla oh kilang Koht e pein ketkihdi pein ih!",
                    "Oh I kilengla oh kilangada Soundor en sampah, me ahi pahpao koasoaiadahr; oh I pil kilangada soukohp me pahn kaunopada mwowe. Oh Sihmpwul en Koht ketla oh pepdaisla reh; oh mwurin eh pepdaisla, I kilangada nanleng ritida, oh Ngehn Sarawi ketdihdo sang nanleng oh ketket powe ni mwomw en mwuroi.",
                    "Oh I kilang me e ketketseli kalkalohkehng aramas akan, ni manaman oh lingan lapalahpie; oh pokon tohto kohpene pwe irail en rong ih; oh I kilang me irail kausasang ih nan pwungarail.",
                    "Oh I pil kilangada meh ehk-riemen ideidawehn ih. Kedekedeho Ngehno pil wairailsang mwohn meseie, oh I sohla kilang irailda.",
                    "Kedekedeo, tohnlengo pwureng mahsandohngie, ketihtihki: Kilang! Oh ngehi kilengla, oh kilangada nanleng pwurehng ritpeseng, oh I kilangada tohnleng kei ketketdihdo rehn aramas akan; oh irail kalohkehng irail.",
                    "Oh e pwurehng mahsanihongie, ketihtihki: Kilang! Oh ngehi kilengla, oh I kilangada Sihmpwul en Koht ketketseli rehn aramas akan. Oh I kilangada lapalahn pokon en aramas me soumwahu, oh lokolongki soangoasoangen soumwahu, oh tepel kan oh ngehn saut akan; oh tohnlengo mahsanih oh kasalehongie soahng pwukat koaros. Oh irail kamwahula sang ni manaman en Sihmpwul en Kohto; oh tepel kan oh ngehn saut akan pekeusla.",
                    "Kedekedeo tohnlengo pwurehng mahsanihongie, ketihtihki: Kilang! Oh I kilengla oh kilangada Sihmpwul en Koht, me aramasako wahsangehr; ei, sampah kadeikadahr Sapwellimen Koht Soutuk Ieroso; oh I kilang oh kadehdehki.",
                    "Oh Ngehi, Nihpai, kilang me e kalohpwuala pohn lohpwuo oh kamakamkihla dipen sampah.",
                    "Oh mwurin eh kamakamala I kilangada pokon kan en sampah, arail kohpene pwe irail en pelian wahnpoaron en Sihmpwulo; pwe tohnleng en Kauno kahdanikinirail meh ehk-riemeno.",
                    "Oh pokon en sampah kapokonpene; oh I kilangada me irail mih nan ihmw lapala oh tehlap ehu, duwehte ihmw me ahi pahpao kilangada. Oh tohnleng en Kauno pwurehng mahsanihongie, ketihtihki: Kilang sampah oh eripitih; ei, kilang peneinei en Israel kan kapokonpenehr pwe irail en peiong wahnpoaron ehk-riemen en Sihmpwulo.",
                    "Kedekedeo I kilangada oh kadehdehki, me ihmw kalaimwon oh tehlapo iei kahngohdi en sampah; oh e pwupwidi, oh eh pwupwidio udahn lepelepen pwupw. Oh tohnleng en Kauno pwurehng mahsanihongie, ketihtihki: Ih pahn mwomwen kamwomwalahn wehi kan, keinek kan, lokaia kan, oh aramas akan, me pahn peiong wahnpoaron ehk-riemen en Sihmpwulo."
                ]
            },
            {
                "url": "https://www.lds.org/scriptures/bofm/1-ne/12?lang=pon",
                "number": 12,
                "name": "Iralaud 12",
                "summary": [
                    "Nihpai kilangada nan kaudiahl sahpw en inouo; wiewia mwahu, suwed, oh pwupwulahn towe kan; ketidohn Sihmpwul en Kohto rehrail; duwen Tohnpadahk Ehk-Riemeno oh Wahnpoaron Ehk-Riemeno arail pahn kadeikada Israel; oh duwen samin oh kanamenek en irail akan arail pwupwidieng nan sohpwoson. Ele Sounpar 600–592 Mwohn Krais."
                ],
                "verses": [
                    "Kedekedeo tohnlengo ahpw mahsanihongie: Kilengla, oh kilang kadaudokemw kan, oh pil kadaudoken riomw ohl akan. Ngehi eri kilengla oh kilangada sahpw en inouo; oh ngehi kilangada aramas ngederie, iei, me tohto rasehng pihk en nan sehd.",
                    "Kedekedeo ngehi kilangada pwihn kei me pokonpene pwe irail en mahwin, ehu pwihn pelian ehu; oh I kilangada mahwin kei, oh rohng en mahwin kei, oh me tohto nei aramas me kamakamkihla kedlahs.",
                    "Kedekedeo ngehi kilangada dih tohto mehla, pwehki mahwin oh pingiping en nan sahpwo; oh I kilangada kahnihmw tohto, iei, me I sohte kak wadekeda.",
                    "Kedekedeo ngehi kilangada rotorot mosul ehu pohn sahpw en inouo; oh I kilangada lioal kei, oh I rongada nansapwe ar posopos, oh rerrer en sahpw, oh soangsoangen ngihl katairong kei; oh I kilangada pwehl oh takai kan me pwalpeseng; oh I kilangada nahna kan ar rengkidi; oh I kilangada wasa patapat akan en sampah ar ohla; oh I kilangada kahnihmw tohto ar kihrla; oh I kilangada me tohto ar mwasingkihla kisiniei; oh I kilangada kidalap ar pwupwidieng pohn pwehl, pwehki rerrer en sahpwo.",
                    "Kedekedeo mwurin ei kilangehr soahng pwukat, I kilangada edied en rotorot, me kohsang pohn sampah; oh kilang, I kilangada aramas ngeder ar sohte iang pwupwikihdi sapwellimen Kauno kalokolok laud oh kamasepwehk en Kauno.",
                    "Oh I kilangada nanleng eh ritpeseng, oh Sihmpwul en Koht ketiketkohdi sang nanleng; oh e ketdihdo oh kasalehiong irail pein ih.",
                    "Oh I pil kilangada oh kadehdehki me Ngehn Sarawio ketin tiada pohn aramas ehk riemen; oh irail pilipilda oh kasarawihla rehn Koht.",
                    "Oh tohnlengo mahsanihongie, ketihtihki: Kilang irail tohnpadahk ehk-riemen en Sihmpwulo, me pilipilda pwe irail en sewese kadaudokemw kan.",
                    "Oh e mahsanihongie: Ke tamataman wahnpoaron ehk-riemen en Sihmpwulo? Kilang iei irail me pahn kadeik keinek eisek-riaun en Israel ko; eri, tohnpadahk ehk-riemen en kadaudokemw kan pahn kadeik rehrail; pwe kumwail iei mehn en Israel.",
                    "Oh irail sounsawas ehk-riemen me ke kilangehro pahn kadeik kadaudokemw kan. Oh, kilang, re pahn mour pwung kohkohlahte; pwehki arail pwoson Sihmpwul en Koht arail likou kan pahn pwetepwetkihla sapwellime ntao.",
                    "Oh tohnlengo mahsanihongie: Kilang! Oh ngei eri kilengla, oh kilangada dihen aramas siluh me mehla ni ar mour pwung; oh arail likou kan pwetepwetala duwehte Sihmpwul en Kohto me pwetepwet. Oh tohnlengo mahsanihongie: Mepwukat pwetepwetkihla ntahn Sihmpwulo, pwehki arail pwoson ih.",
                    "Oh ngehi, Nihpai, pil kilangada kidelepen aramas en dih kapahieu me melahr ni mour pwung.",
                    "Kedekedeo I kilangada kidelepen aramas en sampah ar pokonpene.",
                    "Oh tohnlengo mahsanihongie: Kilang kadaudokemw kan, oh pil kadaudoken riomw pwutak ko.",
                    "Kedekedeo I kilengla oh kilangada kisehn kadaudokei kan ar pokonpene pwe ren uhwong kadaudoken riei pwutak ko; oh irail pokonpene pwe ren mahwin.",
                    "Oh tohnlengo mahsanihongie, ketihtihki: Kilang utuhn pihl samin me ahmw pahpao kilangadahro; iei, pihl me e koasoaiahiero; oh uwen loalih iei uwen loal en nan ehl.",
                    "Oh pwoaik kan en rotoroto iei kasongosong kan en tepelo, me kin karotongala mahs akan, oh kakeluwakiala mohngiong en aramas akan, oh kahluweirailahng nan ahl tehlap akan, pwe irail en mehla oh salongala.",
                    "Oh ihmw kalaimwun oh tehlap, me ahmw pahpao kilangadao, iei lamalam mwahl akan oh pohnmwahso en aramas akan. Oh wahu kalaimwun oh keper ieu ireirailpeseng; iei, duwehte mahsen en pwuhng en Koht Soutuko, oh Mesaiao me iei Sihmpwul en Koht, me Ngehn Sarawi kadehdehkiher, sangete ni tepin sampah oh lelodo ansouet, oh sang met kohla oh kohkohlahte.",
                    "Oh ni ansou me tohnlengo mahsaniher mahsen pwukat, I kilengla oh kilangada me kadaudoken riei pwutak ko pil uhwong kadaudokei ko, nin duwehn dahme tohnlengo mahsaniher; oh pwehki pohnmwahso en kadaudokei ko, oh kasongosong kan en tepelo, I kilangada me kadaudoken riei pwutak ko kalewehdier kadaudokei ko.",
                    "Kedekedeo I kilengla, oh kilangada kisehn kadaudoken riei pwutak ko arail kalowedier kadaudokei ko; oh tohto irail audehlahr pohn sahpwo.",
                    "Oh I kilangada arail kin pokonpene; oh I kilangada mahwin kei oh rohng en mahwin kei nanpwungarail; oh nan mahwin kan oh rohng en mahwin kan I kilangada dihen aramas tohto mehla.",
                    "Oh tohnglengo mahsanihongie: Kilang irail pwukat pahn pwupwidi nan arail sohpwoson.",
                    "Kedekedeo I kilangada, mwurin arail pwupwidier nan arail sohpwoson irail ahpw wiahla aramas rotorot, oh kanamanek, oh samin, direkihla pohnkahke oh soangsoangen wiewia suwed kan."
                ]
            },
            {
                "url": "https://www.lds.org/scriptures/bofm/1-ne/13?lang=pon",
                "number": 13,
                "name": "Iralaud 13",
                "summary": [
                    "Nihpai kilangada nan kaudiahl mwomwohdiso en tepelo eh kokouda rehn mehn liki kan, tepin Amerikca eh dierekda oh aramas tepda kousoanlaie, salonglahn kedelepen ire mengei oh kesempwal akan nan Pwuhk Sarawi, imwilahn ahn mehn liki kan pwupwulao, kopwurupwurodohn rongamwahuo, pwaradahn pwuhk sarawi en imwin-rahn akan, oh kokoudahn Saion. Ele Sounpar 600–592 Mwohn Krais."
                ],
                "verses": [
                    "Kedekedeo, tohnlengo mahsanihong ie, ketihtihki: Kilang! Oh ngehi kilengla oh kilangada wehi oh sahpw tohto.",
                    "Oh tohnglengo mahsanihong ie: Dahme ke kilangada? Oh I sapengki: I kilangada wehi oh sahpw tohto.",
                    "Oh e mahsanihongie: Wehi oh sahpw pwukat iei wehin mehn Liki kan.",
                    "Kedekedeo I kilangada wiawidahn mwomwohdiso kehlail ehu rehn mehn liki kan.",
                    "Oh tohnlengo mahsanihongie: Kilang wiawihdahn mwomwohdiso me keieu suwed sang mwomwohdiso koaros, me kemehla souleng kan en Koht, iei, oh kaloke irail oh salihraildi, oh katoutouwiekinirail mehn wesik mete, oh kaluduwihrailla.",
                    "Kedekedeo I kilangada mwomwohdiso ndand oh suwed wet; oh I kilangada tepel me tepin wiahdao.",
                    "Oh I pil kilangada kohl, oh silper, oh silik kan, oh likou weitahta kan, oh likou linen kaselel kan, oh soangoasoangen likou kesempwal koaros; oh I kilangada kidelepen lih en nenek.",
                    "Oh tohnlengo mahsanihongie, ketihtihki: Kilang kohl, oh silper, oh silik kan, oh likou weitahta kan, oh likou kaselel, oh likou kesempwal, oh lih en nenek kan, iei me mwomwohdiso ndand oh suwed wet kin mwahuki.",
                    "Oh pil pwehki sampah eh kin kepinga irail iei me irail kemehkihla souleng kan en Koht, oh kaluduwihrailla.",
                    "Kedekedeo, I kilengla oh kilangada sehd tohto; oh re irepeseng mehn liki kan oh kadaudoken riei pwutak ko.",
                    "Kedekedeo tohnlengo mahsanihongie: Kilang engieng en Koht kipedier kadaudoken riemw pwutak ko.",
                    "Oh I kilengla oh kilangada ohl emen nan pwungen Mehn Liki kan, me sehdo irepeseng ih oh kadaudoken riei pwutak ko; oh I kilangada Ngehn en Koht, me ketidihdo oh tiada pohn ohlo; oh e kotehla sehdo, kolahng rehn kadaudoken riei ko, me kin koukousoan nan sahpw en inouo.",
                    "Kedekedeo I kilangada Ngehn en Koht, me tiadahr pohn ekei Mehn Liki kan; oh irail eri saledeklahr oh seiloakla pohn sehd akan.",
                    "Kedekedeo I kilangada kidelepen Mehn Liki nan sahpw en inouo; oh I kilangada Koht eh ketin engiengda pahn kadaudoken riei pwutak ko; oh re kamweremwerpeseng rehn Mehn Liki kan oh kalokolok.",
                    "Oh I kilangada Ngehn en Kauno, me ieiang Mehn Liki kan, oh irail pweida oh alehdi sahpwo pwe en wia arail sohso; oh I kilangada me irail pwetepwet, oh inenen kaselel oh masamwahu, duwehte nei aramas oko mwohn arail kamakamala.",
                    "Kedekedeo ngehi, Nihpai, kilangada me Mehn Liki ko me saledek sang arail selidi karakarahkala mwohn Kauno; oh manaman en Kauno ieiangirail.",
                    "Oh I kilangada inoandehn wehi laud en Mehn Liki ko arail pokonpene pohn sehdo, oh pil pohn sahpwo, pwe ren mahwiniong irail.",
                    "Oh I kilangada me manaman en Koht ieiang irail, oh pil Koht ketin engiengda pahn irail koaros me kohpene pwe ren mahweniong irail.",
                    "Oh ngehi, Nihpai, kilangada me Mehn Liki kan me saledeksangehr arail sensel, irail kasaledekla sang nan pehn wehi teikan sang ni manaman en Koht.",
                    "Kedekedeo, ngehi, Nihpai, kilangada me irail pweida nan sahpwo; oh I kilangada pwuhk ehu, oh irail kin weuwa pwuhko.",
                    "Oh tohnlengo mahsanihongie: Ke ese ia wehwehn pwuhko?",
                    "Oh I sapengki: I sehse.",
                    "Oh e mahsanih: Kilang e kohsang nan ewen mehn Suhs. Oh ngehi, Nihpai, kilanganda; oh e mahsanihongie: Pwuhk me ke kilangadahro iei pwuhk en mehn Suhs akan, me audaudkihda sapwellimen Kauno inou kan, me E ketin wiahiongehr peneinei en Israel; oh e pil audaudkihda kokohp tohto en soukohp sarawi ko; oh audepe kan me duwehte nting kan me ntingdi pohn pileit me pirahs ko, ihte me malaulau; ahpw, e audaudkihda sapwelllimen Kauno inou kan, me E ketin wiadahr ong peneinei en Israel kan; eri, re kesempwalohng Mehn Liki kan.",
                    "Oh tohnleng en Kauno ahpw mahsanihongie: Ke kilangehr pwuhk me kohsang rehn mehn Suhso; oh ni ansou me e kohsang rehn mehn Suhso e audaudkihda rongamwahu unsek en Kauno, me wahnpoaron ehk-riemeno kadehdehkiher; oh irail kadehdehki nin duwen dahme mehlelo me iei Sihmpwul en Koht.",
                    "Eri, e unsek ni eh kohwei sang rehn mehn Suhs akan ong rehn Mehn Liki kan, nin duwen me mehlel me iei sang rehn Koht.",
                    "Oh mwurin arail kohwei sang rehn wahnpoaron ehk-riemen en Sihmpwulo, sang mehn Suhs akan kolahng Mehn Liki kan, ke kilangehr wiawihdahn mwomwohdiso ndand oh suwedo, me keieu suwed sang mwomwohdiso koaros; pwe kilang, irail kihsang nan rongamwahu en Sihmpwulo soahng tohto me keieu kesempwal oh sansal; oh irail pil kihsang sapwellimen Kauno inou tohto.",
                    "Oh irail wia mepwukat pwehki irail me kasapwungehla koasoandi pwung kan en Kauno, pwe irail en kak karotongehla mesen aramas akan oh kekelwakiala mohngiongarail kan.",
                    "Eri, ke kilangehr me mwurin pwuhko eh kolahr nan pehn mwomwohdiso ndand oh suwedo, nting kesempwal oh sansal tohto kohsang nan pwuhko, me iei pwuhk en Sihmpwul en Koht.",
                    "Oh mwurin ire kesempwal oh sansal pwukat kohsangehr nan pwuhko eri kohieng wehi koaros en Mehn Liki kan; oh mwurin eh kolahng nan wehi koaros en Mehn Liki kan, iei, pil kotehla madau tohto wasa me ke kilangehr Mehn Liki kan ar saledekla ie, ke kilangehr—pwehki ire kesempwal oh sansal tohto me kohsangehr nan pwuhko, me mengei ong aramas en wehwehki, nin duwen padahk sansal kan me sang Sihmpwul en Koht—pwehki soahng pwukat eh kohsang nan sapwellimen Sihmpwulo rongamwahuo, aramas ngeder kin pwupwikihdi, mehlel, kahrehda Sehdan ahneki manaman kehlail pohrail.",
                    "Ahpw, ke kilang me Mehn Liki ko me saledeksangehr arail sensel, oh manaman en Koht ketin kapairailda sang wehi kan koaros, pohn sahpw me wia sahpw pilipilda nan pwungen sahpw kan koaros, sahpw me Kauno Koht ketin inoukihongehr ahmw pahpao me kadaudoke kan pahn sohsohki; eri, ke kilang me Kauno Koht sohte pahn mweidehng Mehn Liki kan en kamwomwala douluhl kadaudokemw kan, me iangala riomw kan.",
                    "Oh e pil sohte pahn mweidehng Mehn Liki kan en kamwomwala kadaudoken riomw kan.",
                    "Oh pil Kauno Koht sohte pahn mweidehng Mehn Liki kan ren mihmihte nan rotorot kohkohlahte, me ke kilang irail mihmi loale, pwehki ire kesempwal oh sansal kan en rongamwahu en Sihmpwulo me kohsangehr sang ni mwomwohdiso suwedo, me ke kilangehr eh wiawihdao.",
                    "Sihmpwul en Koht ahpw mahsanih: I pahn mahkohng Mehn Liki kan, ni ahi pahn kalokehki kisehn kadaudoken peneinei en Israel kan kalokolok mwuledek.",
                    "Kedekedeo tohnleng en Kauno ahpw mahsanihongie, ketihtihki: Kilang, Sihmpwul en Kohto mahsanih, mwurin ahi pwarekehr kisehn kadaudoken en Israel kan—oh kadaudok wet me I koasoiahier me wia kadaudoken ahmw pahpao—eri, mwurin ahi pahn kadeikirailda, oh kalokeirail sang rehn Mehn Liki kan, oh mwurin Mehn Liki kan arail pahn dipekelekel, Kauno mahsanih, pwehki mwomwohdiso suwedo, me wia nohnohn lih en netiki paliwar, eh ekihla ire kesempwal oh sansal kan en rongamwahu en Sihmpwulo—I pahn mahkohng Mehn Liki kan ni rahno, lao I pahn wahdohng irail rongamwahuo, sang ni pein ahi manaman, me pahn kesempwal oh sansal, Sihmpwulo me mahmahsen.",
                    "Sihmpwulo mahsanih, kilang: I pahn pwarohng kadaudokemw kan, oh irail pahn ntingihdi soahng tohto me I pahn padahkihong irail, me pahn sansal oh kesempwal; oh mwurin kadaudokemw kan arail pahn kamwomwomwla, oh pwupwidi nan arail sohpwoson, oh pil iangahki kadaudoken riomw ko, kilang, soahng pwukat pahn ekiekla, pwe en uhd kohdohng Mehn Liki kan, sang ni kisakis oh manaman en Sihmpwulo.",
                    "Oh ahi rongamwahuo pahn ntingdi loale, oh ahi paipalap oh ahi komour, Sihmpwulo me mahmahsen",
                    "Oh meid pai irail akan me pahn kin nantihong kaukauwada Saion ni rahno, pwe irail pahn alehdi kisakis oh manaman en Ngehn Sarawi; oh ma irail pahn dadaur lel ni imwi, irail pahn kesepwilda ni imwin rahno, oh pahn komourla nan wehi poatopoat en Sihmpwulo; oh mehmen me pahn kalohki popohl, iei, rohng kaperen, meid lingan pohn nahna me irail pahn miheo.",
                    "Kedekedeo I kilangada luhwen kadaudoken riei pwutak ko, oh pil Sapwellimen Sihmpwul en Koht pwuhko, me kohdo sang rehn men Suhs, oh kohdo sang rehn Mehn Liki kan oh kohieng luhwen kadaudoken riei pwutak ko.",
                    "Oh mwurin eh kodohng irail I kilangada pil ekei pwuhk, me kohdo sang ni manaman en Sihmpwulo, sang rehn Mehn Liki kan kodohng rehrail, pwe en padahkihong Mehn Liki kan oh luhwen kadaudoken riei pwutak ko, oh pil mehn Suhs akan me kamweremwerpeseng wasa koaros pohn sampah, me nting kan en soukohp akan oh wahnpoaron ehk-riemen en Sihmpwulo me mehlel.",
                    "Oh tohnlengo mahsanihongie, ketihtihki: Keimwiseklahn nting pwukat, me ke kilangehr rehn Mehn Liki kan, pahn kadehdehda mehlel en [nting] keieuo, me sang rehn wahnpoaron ehk-riemen en Sihmpwulo, oh pahn kasalehda soahng kan me sansal oh kesempwal me kohsang irail; oh pahn sansalada ong keinek koaros, lokaia koaros, oh aramas koaros, me Sihmpwul en Kohto iei ih Sapwellimen Sahm Soutuko, oh Soundoar en sampah; oh me aramas koaros anahne kohdo reh, ma soh, irail sohte kak komourla.",
                    "Oh irail pahn kohdo nin duwen mahsen me pahn koasoandi sang nan douwas en Sihmpwulo; oh mahsen en Sihmpwulo pahn sansalda nan nting en kadaudokemw kan, pil iangahki nan nting en wahnpoaron ehk-riemen en Sihmpwulo; eri ira koaros pahn kin utuhtpene; pwehki Koht metehmen mie oh Silepen Sihpw metehmen mie ong sampah pwon.",
                    "Oh ansou pahn kohdo me e pahn ketin pwarehng wehi kan koaros, ong mehn Suhs kan oh pil ong Mehn Liki kan; oh mwurin eh pahn ketin pwarohng mehn Suhs akan oh pil mehn likih kan, e pahn uhd pwarohng Mehn Liki kan oh pil mehn Suhs akan, oh me mi mwuhr pahn uhd mihla mwowe, oh me mi mwowe pahn uhd mihla mwuhr."
                ]
            },
            {
                "url": "https://www.lds.org/scriptures/bofm/1-ne/14?lang=pon",
                "number": 14,
                "name": "Iralaud 14",
                "summary": [
                    "Tohnleng men mahsanihong Nihpai duwen kapai kan oh keria kan me pahn kohieng Mehn Liki kan—Mwomwohdiso riaute me mie: Mwomwohdiso en Sihmpwul en Kohto oh mwomwohdiso en tepelo—Souleng kan en Koht nan wehi koaros kin lokolok pahn mwomwohdiso ndand oh suwedo—Wahnpoaron Sohn pahn ntingihda duwen imwiseklahn sampah. Ele Sounpar 600–592 Mwohn Krais."
                ],
                "verses": [
                    "Oh e pahn wiawi, me ma Mehn Liki kan pahn idawehn Sihmpwul en Kohto ni rahno, ansou me e pahn ketin kasalehiong irail pein ih sang ni sapwellime mahsen, oh pil sapwellime roson oh mwekid, pwehn ketikihsang mwohrail arail takain dipekelekel kan—",
                    "Oh dehr keptakaiala arail mohngiong kan mwohn Sihmpwul en Kohto, irail pahn iang wiahla kisehn en kadaudoken ahmw pahpao; iei, irail pahn iang wiahla peneinei en Israel; oh irail pahn wia aramas pai kei pohn sahpw en inouo kohkohlahte; irail sohte pahn pwurehng selidi; oh peneinei en Israel sohla pahn namenekla.",
                    "Oh lapalahn pwoahro, me mwomwohdiso ndand oh suwedo weiradahng irail, [iei mwomwohdisou] me tepelo oh nah seri kan wiahdao, pwe en kak kahluwahdilahng aramas akan nan ehl—iei, lapalahn pwoahro me weiweida ong kamwomwalahn aramas pahn uhd audaudkihda irail akan me weiradao, ong kasohrala mehlel en pein irail, [nin duwen] Sihmpwul en Kohto eh mahsanih; kaidehn kasohralahn aramas, ahpw lekideklahng nan kisinieio me sohte imwi.",
                    "Pwe kilang, met iei duwen tepelo eh kin kalowehdi aramas, oh pil nin duwen sapwellimen Koht kopwung, [me pahn wiawi] ong irail kan me kin wia doadoahk en mwersuwed oh dipan mwohn silahngi.",
                    "Kedekedeo tohnlengo eri mahsanihong ngehi, Nihpai, ketihtihki: Ke kilangehr me ma Mehn Liki kan pahn koluhla e pahn mwahu ong irail; oh ke esehier duwen inou kan en Kauno ong peneinei en Israel; oh ke pil rongehr me mehmen me sohte pahn koluhla e uhdahn pahn mehla.",
                    "Eri, meid suwed ong Mehn Liki kan ma iei arail mohngiong kan pahn keptakaila mwohn Sihmpwul en Koht.",
                    "Sihmpwul en Koht mahsanih, ansouo kohkohdo me I pahn wiahda doadoahk kesempwal oh kapwuriamwei nan pwungen aramas akan; doadoahk ehu me pahn poatoapoat, ong pali koaros—pwehn kahreiraillahng popohl oh mour soutuk, de ong arail selidiong keptakain mohngiongirail kan oh rotalahn arail lamalam pwehki arail lohdieng nan kaludu, oh pil ong kamwomwomwla, ni paliwar oh ni palingehn, nin duwen selidi en tepelo, nin duwen me I mahsaniher.",
                    "Kedekedeo ni ansou me tohnglengo mahsaniher mahsen pwukat, e ahpw mahsanihongie: Ke tamatamante sapwellimen Sahmo inou kan ong peneinei en Israel? I ahpw sapeng patohwan, Ei maing.",
                    "Kedekedeo e ahpw mahsanihongie: Kilengla, oh kilang mwomwohdiso ndand oh suwedo, me iei nohnohn suwed akan koaruhsie, me tepelo wiahdahro.",
                    "Oh e mahsanihongie: Kilahng mwomwohdiso riaute me mie; ehu iei mwomwohdiso en Sihmpwul en Kohto, a mehteio iei mwomwohdiso en tepelo; eri, mehmen me sohte iang mwomwohdiso en Sihmpwul en Kohto kin iang towe mwomwohdiso suwedo, me iei nohnohn suwed koaros; oh ih me wia lih suwed en sampah unsek.",
                    "Kedekedeo I kilengla oh kilangada lih en netiki paliwar en sampah pwon, oh e mih pohn sehd tohto; oh e kaunda wasa koaros pohn sampah, nan wehi koaros, keinek koaros, lokaia koaros, oh aramas koaros.",
                    "Kedekedeo I kilangada mwomwohdiso en Sihmpwul en Kohto, oh towe kan me malaulau, pwehki wiewia suwed akan en lih en netiki paliwere me mih pohn pihl akan; ahpw, I kilangada mwomwohdiso en Sihmpwulo, me iei souleng kei en Koht, arail pil iang mihseli pohn sampah; oh wasa me re kaunda kan me tikitik, pwehki uwen mwersuwed en lih en netiki paliwar ndand me I kilangadao.",
                    "Kedekedeo I kilangada nohno ndand suwedo kihpenehr kidelepen aramas pohn sampah, nan wein Mehn Liki kan, pwe irail en pelian Sihmpwul en Kohto.",
                    "Kedekedeo Ngehi, Nihpai, kilangada manaman en Sihmpwul en Kohto, eh kohkohdi pohn souleng kan en mwomwohdiso en Sihmpwulo, oh pohn sapwellimen Kauno aramas en inou kan, me kamweremwerpeseng wasa koaros pohn sampah; oh irail tehtehki pwuhng oh manaman en Koht ni lingan kowahlap.",
                    "Kedekedeo I kilangadahr me engieng en Koht kipehdier mwomwohdiso ndand suwedo, kahredahr mahwin kan oh rohng en mahwin kan nan pwungen wehi kan koaros oh keinek kan en sampah.",
                    "Oh ni ansou me mahwin oh rohng en mahwin kan tepda wiewiawi nan pwungen wehi kan koaros me iangih nohno suwedo, tohnlengo eri mahsanihongie, ketihtihki: Kilang, engieng en Koht miher pohn nohnohn lih en netiki paliwar kan; oh kilang, ke kilangehr soahng pwukat koaruhsie—",
                    "Oh ni ansou me rahno pahn leledo me engieng en Koht pahn kipehdi nohnohn lih en netiki paliwar kan, me iei mwomwohdiso ndand suwedo en sampah pwon, me tepelo wiahdao, eri, ni rahno, sapwellimen Sahmo doadoahk pahn tepida, pwe en kaunopdahng ahlo ong pweidahn sapwellime inou kan, me e ketin wiahiongehr sapwellime aramas akan me iei peneinei en Israel.",
                    "Kedekedeo tohnlengo eri mahsanihong ie, ketihtihki: Kilahng!",
                    "Oh ngehi kilengla oh kilangada aramas emen, oh e likawih likou pwetepwet ehu.",
                    "Oh tohnlengo eri mahsanihongie: Kilang emen wahnpoaron ehk-riemen en Sihmpwulo.",
                    "Kilahng, e pahn kilahng oh ntingihda luhwen soahng pwukat; ei, oh pil soahng tohto me wiawiher.",
                    "Oh e pahn pil ntingihda duwen imwiseklahn sampah.",
                    "Eri, soahng kan me e pahn ntingihda e pwung oh mehlel; oh kilang e ntingdier nan pwuhk me ke kilangehro me kohsang nan ewen mehn Suhs; oh ni ansou me e kohsang nan ewen mehn Suhs, de, ni ansou me [mahsen en] pwuhko kohsang nan ewen mehn Suhs, soahng kan me ntingdier sansal oh unsek, oh keieu kesempwal oh mengei ong aramas koaros en kak wehwehki.",
                    "Oh kilang, soahng kan me wahnpoaron en Sihmpwul menet pahn ntingihdi iei soahng tohto me ke kilangehr; oh kilahng, luhwe kan me ke pahn kilang.",
                    "Ahpw soahng kan me ke pahn kilang sang met kohla ke sohte pahn ntingihdi; pwe Kauno Koht ketin kasarawialahr wahnpoaron en Sihmpwul en Kohto me ih me pahn ntingihdi.",
                    "Oh pil ekei me kohdo mahs, ong irail e ketin kasalehiengehr soahng koaros, oh irail ntingihdier; oh nting ko katengetengdier pwe ren kohdo ni unsek, nin duwen me mehlelo me mih rehn Sihmpwulo, ansou me Kauno pahn ketin koasoanehdi, ong peneinei en Israel.",
                    "Oh ngehi, Nihpai, rongehr oh kadehdehki, me eden wahnpoaron en Sihmpwulo iei Sohn, nin duwen me tohnlengo mahsanih.",
                    "Oh kilang, Ngehi, Nihpai, sohte mweimweieng I en ntingihdi luhwen soahng kan me I kilangehr oh rongehr; eri soahng kan me I ntingihdier I itariki; oh I ntingihdi ekiste duwen soahng kan me I kilangehr.",
                    "Oh I kadehdehki me I kilangehr soahng kan me ahi pahpao kilangehr, oh tohnleng en Kauno me ketin kasalehiongie soahng pwukat.",
                    "Oh met I kaimwsakalahr ahi koasoai me pid soahng kan me I kilangehr ni ansou me Ngehno waiehsangehr; oh ma soahng koaros me I kilangehr sohte ntingdi, a soahng kan me I ntingihdier pwung. Oh met mehlel. Ahmen"
                ]
            },
            {
                "url": "https://www.lds.org/scriptures/bofm/1-ne/15?lang=pon",
                "number": 15,
                "name": "Iralaud 15",
                "summary": [
                    "Kadaudoken Lihai kan pahn alehdi rongamwahuo sang rehn Mehn Liki kan ni imwin rahn akan—Kopwurupwurpenehn mehn Israel kan rasohng tuhke olihp me uhdahn rahn tuhke kan pahn pwurehng kapatapatohng paliweren tuhkeo—Nihpai kawehwehdi duwen kaudiahl en tuhkehn komouro oh koasoaia duwen sapwellimen Koht pwuhng ni eh pahn ketin katohrepeseng me suwed sang me mwahu. Ele sounpar 600–592 Mwohn Krais."
                ],
                "verses": [
                    "Kedekedeo Ngehi, Nihpai, mwurin Ngehno tiada pohi, oh [I] kilangehr soahng pwukat koaros, I pwurodo ni imwen ahi pahpao impwalo.",
                    "Kedekedeo I kilangada riei pwutak ko, oh irail wie mwoaroamwoarongkipene duwen soahng kan me ahi pahpao koasoaiahengirailehr.",
                    "Pwe e koasoaiahiong irailehr ni mehlel soahng kesempwal tohtoh, me apwal [aramas] en wehwehki, ihte ma aramas pahn peki rehn Kauno; oh mohngiongirail kan keptakai, kahrehda ar sohte kin kilenglahng Kauno nin duwen me irail konehng wia.",
                    "Oh met ngehi, Nihpai, nsensuwed pwehki keptakai en mohngiongirail kan, oh pil, pwehki soahng kan me I kilangehr, oh ese me re uhdahn pahn wiawi pwehki uwen suwed me aramas kan kin wiahda.",
                    "Kedekedeo ngehi eri luwetla pwehki ahi kahpwal akan, pwe I leme me ahi kahpwal akan laud sang mehkoaros, pwehki kamwomwalahn nei aramas akan, pwe I kilangehr arail pwupwilao.",
                    "Kedekedeo mwurin ahi kehlaildahro I koasoaieng riei pwutak kan, pwe I men esehda mehlel kahrepen arail mwoarmwoarong.",
                    "Oh irail nda: Kilang, se sohte kak wehwehki soahng kan me aht pahpao koasoaiahier me pid rahn tuhke olihpo, oh pil duwen Mehn Liki kan.",
                    "Oh I kalelapak rehrail: Kumwail pekier rehn Kauno?",
                    "Oh irail sapengkinie: Soh; pwe Kauno sohte kin ketin kasalehiong kiht soahng pwukat.",
                    "Kilang, I ndahieng irail: Ia duwen amwail sohte kin kapwaiada kosonned en Kauno? Ia duwen amwail pahn lekidekla, pwehki mohngiongimwail kan kekeluwakalahr?",
                    "Kumwail sohte tamataman soahng kan me Kauno ketin mahsaniher?—Ma kumwail sohte pahn kekeluwakiala mohngiongimwail kan, oh peki rehi ni pwoson, kamehlele me kumwail pahn alehdi, iangahki kapwaiada ahi kosonned akan, ni mehlel kumwail pahn wehwehkihla soahng pwukat koaruhsie.",
                    "Kilang, I ndahieng kumwail, me peneinei en Israel rasohng tuhke olihpo, sang ni Ngehn en Kauno me mie rehn atail pahpao; oh kilang kitail seu tipwasangehr peneinei en Israel, oh kitail seu wia apwoat rahn tuhkehn peneinei en Israelo?",
                    "Oh met, wehwehn dahme atail pahpao koasoiadahr me pid rahntuhke mehlel kan ar kapatapatehng ni tuhkeo sang ni unseklahn Mehn Liki kan, iei, me nan imwin rahn akan, ansou me kadaudoketail kan pahn pwupwikihdi ar sohpwoson, iei, erein sounpar tohto, oh dih tohto mwurin Mesaia eh pahn ketin pwarohng aramas akan ni paliwar, eri rongamwahu unsek en Mesaiao pahn kohieng Mehn Liki kan, oh sang rehn Mehn Liki kan e ahpw pahn uhd kohieng kadaudoketail kan me luwehdi—",
                    "Oh ni ansouo kadaudoketail kan me luwehdi pahn esehda me irail iei kisehn peneinei en Israel, oh me irail iei sapwellimen Kauno aramas en inouo; oh irail ahpw pahn esehda oh wehwehkihda duwen arail pahpa kahlap oko, oh pil wehwehkihla rongamwahu en arail Soundoro, me pein ih ketin padahkihong arail pahpa kalahp oko; eri, irail pahn wehwehkihla duwen arail Soundoro oh uhdahn karepen sapwellime padahk, pwe irail en kak ese duwen arail pahn kohdohng reh oh komourla.",
                    "Oh ni rahno irail seu pahn perenda oh kapingahki arail Koht soutuk, arail paipalap oh komourparail? Iei, ni rahno, irail sou pahn ale kakehlaparail oh ketihnaparail sang ni tuhkehn wain me mehlelo? Iei, irail sou pahn kohdohng nan udahn sapwellimen Koht kehl mehlelo?",
                    "Kilang, I ndahieng kumwail, Mehlel; irail pahn pwurehng tamanirailda nan pwungen peneinei en Israel kan; irail pahn poadehng tuhkehn olip mehlelo, pwehki arail wia rahn tuhke mehlel en olipo.",
                    "Oh iei met me atail pahpao kawehwe; oh e kawehwe me e sohte pahn wiawi lao lel mwurin Mehn Liki kan arail pahn kamwereirailpeseng; oh e kawehwe me e pahn kohdo sang rehn Mehn Liki kan, oh Kauno kak ketin kasalehieng Mehn Liki kan sapwellime manaman, pwehki mehn Suhs akan, de peneinei en Israel arail soikala.",
                    "Eri, atail pahpao sohte koasoiahte kadaudoketail kan, ahpw pil peneinei en Israel koaros, nin duwen inouo eh pahn pweida nan imwin rahn akan; inouo me Kauno ketin wiahieng samatail Eipram, mahsanih: Nan kadaudokemw kan seri koaruhsie nan sampah pahn kapaida.",
                    "Kedekedeo ngehi, Nihpai, koasoaiahiong irail soahng tohto me pid duwen soahng pwukat; mehlel, I koasoaiahiong irail duwen kopwurupwurdohn mehn Suhs akan ni imwin rahn akan.",
                    "Oh I wadekohng irail mahsen akan en Aiseia, me mahsanih duwen kopwurupwurodohn mehn Suhs akan, de peneinei en Israel; oh mwurin arail pahn pwurodo re sohlahr pahn pwurehng namanekla, de re solahr pahn pwurehng mwerpeseng. Kedekedeo I koasoaiahieng riei pwutak ko soahng tohto, kahrehda re meleileidi oh akitikitikla mwohn Kauno.",
                    "Kedekedeo irail pwurehng koasoaiong ie, ndinda: Ia wehwehn soahng wet me atail pahpao kilangada nan ouramano? Ia wehwehn tuhke me e kilangadao?",
                    "Oh ngehi eri ndahiong irail: E wehwehki tuhkehn koumouro.",
                    "Oh irail ndahiong ie: Ia wehwehn reil mete me atail pahpao kilangadahro, me uhlahng ni tuhkeo?",
                    "Ngehi ndahng ira me iei mahsen en Koht; oh mehmen me pahn rong mahsen en Koht, oh koledi teng, irail sohte pahn lekidekla; oh pil sohte lohdi pahn manaman en arail kasongosong kan oh kesik ketieu kan en soun kasongosongo, me pahn kahluwairaillang mehla.",
                    "Eri, Ngehi, Nihpai, kangoangehkinirail ren rong mahsen en Kauno; mehlel, I kangoangehkinirail sang ni kehl en palingeni koaros, oh sang ni koahiek koaros me I ahneki, pwe irail en kak rong mahsen en Koht oh tamataman ren kin kapwaiada sapwellime kosonned akan ansou koaros ni mehkoaros.",
                    "Oh irail kalelapak rehi: Ia wehwehn pillap me atail pahpao kilangadao?",
                    "Oh I ndahiong irail me pihl me atail pahpao kilangadahro me inenen samin; oh uwen ah madamadau eh direkihla soahng teikan karehda e sohte kilang uwen samin en pihlo.",
                    "Oh I ndahiong irail me iei wahu kamasepwehko mwo, me katohrehsang me suwed kan tuhkehn komouro oh pil sapwellimen Koht souleng kan.",
                    "Oh I ndahiong irail me e wehwehki ehl kamasepwehko, me tohnlengo mahsanihong ie me [e] kaunoupdahr ong me suwed akan.",
                    "Oh I ndahiong irail me aht pahpao pil kilangada me sapwellimen Koht pwuhng me katohrepeseng me suwed kan sang me mwahu kan; oh marainpeo duwehte marain en mpwul en kisiniei, me kin kohkohdahla rehn Koht kohkohlahte, oh sohte imwi.",
                    "Oh irail pil kalelapak rehi: Soahng wet wehwehki kalokolok en paliwar nan mour wet, de e wehwehki dahme ngehn pahn wiahla mwurin mehlahn paliwar, de e koasoakoasoaia duwen soahng kan me pid sampah?",
                    "Kedekedeo I ndahieng irail me e wehwehki mehkan me pid paliwar oh palingehn; pwe rahno pahn lelledo me irail pahn pakadeingki arail wiewia kan, iei, wiewia kan me [irail] wiahda ni arail momour ni sampah nan arail ansou nan erein mour wet.",
                    "Eri, ma irail pahn mehla nan arail suwed akan irail pahn pil iang lekidekla, pwehki soahng kan me sang palingehn, me pid duwen [mour de wiewia] pwung; eri, irail pahn udahn uh mwohn sihlangin Koht, pwe irail en pakadeingki arail wiewia kan; oh ma arail wiewia kan samin re uhdahn pil pahn samin; oh ma irail pahn samin re sohte pahn kak kousoan nan wein Koht; pwe ma soh, a wein Koht pil pahn samin.",
                    "Ahpw kilang, I ndahiong kumwail, wein Koht sohte samin, oh sohte mehkot samin kak pidelong nan wein Koht; eri e pahn mie wasa samin me kaunopdahngehr me samin kan.",
                    "Oh mie wasa me kaunopdahr, iei, nan ehl kamasepwehko me I koasoaiahiero, oh tepelo me kaunopadahr wasao; eri wasa me mour en aramas men pahn lel iei nan wehin Koht, de lekidekla pwehki pwuhng me I koasoaiahier.",
                    "Eri, me suwed kan pahn posoikla sang rehn me mwahu kan, oh sang ni tuhkehn komouro, me wah kan inenen kaselel oh mwahu sang wahn tuhke koaros, iei, oh ih me keieu mwahu nanpwungen sapwellimen Koht kisakis kan. Oh ih met me I ndahiong riei pwutak kan. Ahmen."
                ]
            },
            {
                "url": "https://www.lds.org/scriptures/bofm/1-ne/16?lang=pon",
                "number": 16,
                "name": "Iralaud 16",
                "summary": [
                    "Me suwed kan kin apwaliki padahk mehlel—Nein Lihai pwutak kan pwoudikihda nein Ismael serepein kan—Liahona kasalehda wasa re pahn keidie nan sahpwtehno—Ekei ansou mahsen en Kauno kin ntingdi pohn Liahona—Ismael mehla; ah peneinei kaulim pwehki arail kahpwal akan. Ele Sounpar 600–592 Mwohn Krais."
                ],
                "verses": [
                    "Kedekedeo ngehi, Nihpai, eri kanekelahr ahi koasoai ong riei pwutak ko, kilang ira ndahiong ie: Ke ndahng kiht soahng kei me inenen apwal ong kiht en rong.",
                    "Kedekedeo I ndahiong ira me I ese me I koasoaia soahng apwal akan ong me suwed akan, nin duwen padahk mehlel; oh me pwung kan I ale iraildahr, oh kadehdehki me irail uhdahn pahn pwekipwekda ni keimwseklahn rahno; eri, me sapwung kan pahn apwaliki me mehlelo, karehiong arail lingeringerda kowahlap.",
                    "Oh met riei ohl oko, ma kumwa pwung oh inangih rong me mehlelo, oh idawehn, pwe kumwa en kak weid ni pwung mwohn Koht, a kumwa sohte pahn kaulimkihla me mehlelo, oh nda: Ke koasoaiahieng kiht soahng apwal ekei.",
                    "Kedekedeo ngehi, Nihpai, eri kangoange riei ohl oko, sang ni ngoang koaros, pwe [ira] en kak kapwaiada kosonned en Kauno.",
                    "Kedekedeo ira eri karakarahkala mwohn Kauno; kahrehda I perenkihda oh ahneki koapwoaroapwoar laud ong ira, me ira pahn weid nan ahl en mour pwung.",
                    "Met, soahng pwukat koaros wiwiawi nan ansou me ahi pahpao kin koukousoan nan impwal nan wahu me e kahdanki Lemuel.",
                    "Kedekedeo ngehi, Nihpai, eri pwoudikihda emen nein Ismael serepein ko; oh pil, riei pwutak ko pwoudikihda nein Ismael serepein teiko; oh Soram pil pwoudkihda nein Ismael serepein me keieu laudo.",
                    "Oh met ahi pahpao kapwaiadahr sapwellimen Kauno kosonned akan me kohiengehr. Oh pil, ngehi, Nihpai, kapaidahr mehlel sang rehn Kauno.",
                    "Kedekedeo Kauno eri mahseniong ahi pahpao nihpwongo, oh kehkehlingkiheng me lakapw e pahn seiloaklahng nan sapwtehno.",
                    "Kedekedeo ni ansou me ahi pahpao pwourda ni mensengo, oh kohla ni wenihmw en impwalo, e pwuriamweikihla eh kilangada nan pwehlo mpwei pwonopwon ehu me wiawihkihda doadoahk lingan; oh e wiawihkihda pirahs. Oh nan mpweio mie kisin arep mete riau; oh ehu kin idilahng wasa se pahn keidla ie nan sapwtehno.",
                    "Kedekedeo kiht eri kihpene soahng kan koaros me se anahne wa kohla nan sapwtehno, oh mwenge oh dipwsou koaros me luhwehdi me Kauno ketikihong kiht; oh se wahda soangsoangen weren tuhke koaros me se kak wa kohla nan sapwtehno.",
                    "Kedekedeo se ahpw wahda imwat impwal oko oh mweselahng nan sapwtehno, palio pillap en Leimen.",
                    "Kedekedeo se seiseiloangkiher erein rahn pahieu, kohkohlahng pali eir de pali eir en pali mese, oh se ahpw pwurehng kauwada imwat impwal akan; oh se kiheng eden wasao Saser.",
                    "Kedekedeo se ahpw ale nait kesik ketieu ko oh arep ko, oh kohla nan sapwtehno pwe sen kasikihdi kenen aht peneinei kan mwenge; oh mwurin aht kasikihdier kenen aht peneinei kan mwenge, se pwurala rehn aht peneinei ko nan sapwtehno, wasa me adaniki Saser. Oh se ahpw douluhla nan sapwtehno, weweidlahte nan ahl me se keid loaleo, kekeidte wasa me keieu pwelmwahu nan sapwtehno, me iei wasa kan me mihte limwahn Sehd Weitahtao.",
                    "Kedekedeo se ahpw seiseiloangkiher erein rahn kei, kasikasikiekihdi kanat mwenge nait kesik ketieu kan oh arep kan oh nait pahi kan oh takai kan nan aht seiseiloako.",
                    "Oh se ahpw kin ideidawehn kaweid kan en mpweio, me kin kahluwaikit wasa kan me keieu pwelmwahu nan sapwtehno.",
                    "Oh mwurin aht seiloangkiher erein rahn tohto, se ahpw kauwada imwat impwal akan nan erein ansou kis, pwe sen kak pwurehng koammoal oh alehdi kenen aht peneinei kan mwenge.",
                    "Kedekedeo ngehi, Nihpai, ahpw kohlahn kasikiedi kanat sali, ahpw, I kawehla nei kesik ketieuo, me wiawihkihda mete; oh mwurin ei kawehla nei kesik ketieuo, kilang, riei pwutak ko lingeringerda pahi pwehki nei kesik ketieuo eh ohla, eri se sohte koledi kanat sali.",
                    "Kedekedeo kiht eri pwurala rehn aht peneinei kan oh sohte wa sali, oh irail pwangada, pwehki arail seiseiloak, re alehkihdi apwal uwen arail duhpekla.",
                    "Kedekedeo Leimen oh Lemuel oh nein Ismael pwutak ko eri tepda kaulim kouahlap, pwehki arail lokolok kan oh kahpwal akan nan sapwtehno; oh ahi pahpao pil tepida kaulime Kauno ah Koht; mehlel, oh irail koaruhsie inenen nsensuwedla, lao irail koaruhsie ahpw kaulime Kauno.",
                    "Kedekedeo ngehi, Nihpai, eri iangehr riei ko lokolongkiher kahpwalo pwehki nei kesik ketieuo eh ohlao, oh sahl en neirail kesik ketieu ko pil mweipeseng, e ahpw tepda apwal kowahlap, mehlel, kahredahr aht sohla kak alehdi kanat sali.",
                    "Kedekedeo ngehi, Nihpai, ahpw koasoaieng riei ohl oko, pwehki arail mohngiong ko pwurehng keptakaila, lao irail kaukaulime Kauno arail Koht.",
                    "Kedekedeo ngehi, Nihpai, ahpw wiahkihda kesik ketieu ehu tuhke pwoat, oh oapwoat arep sang ni tuhke inen pwoat; eri, I wahda nei kesik ketieuo oh arepo, iangahki ehu pahi oh takai kei. Oh ngehi kalelapak rehn ahi pahpao: Ia wasa me I pahn kohla ie pwe I en kaskihdi kanatail sali?",
                    "Kedekedeo e ahpw peki rehn Kauno, pwe irail karakarahkalahr pwehki ahi koasoai ong irail; pwe I padahkieng irail soahng tohto sang ni kehl en palingeni.",
                    "Kedekedeo kepitien Kauno ahpw peidohng ahi pahpao, oh e lokolok ki mehlel eh kaulime Kauno, ih eri pahtoukihla.",
                    "Kedekedeo Kauno eri mahsanihong ih: Kilang pohn mpweien, oh tehk soahng kan me ntingdier powe.",
                    "Kedekedeo ansou me ahi pahpao kilangada soahng kan me ntingdi nan mpweio, ih oh pil riei ohl oko oh nein Ismael pwutak ko oh arail pwoud ko masepwehkada oh rerrer kowahlap.",
                    "Kedekedeo ngehi, Nihpai, kilangada kisin arep mete ko nan mpweio ar kin doadoahk ma se pahn kin pwoson oh loaloapwoat oh peikiong.",
                    "Oh pil mie nting kapw ntingdi powe, me mengein aramas en wadek, me kawehwehiong kiht duwen sapwellimen Kauno koasoandi kan; oh e ntingdi oh kin weliweliali, ma se pahn kin pwoson oh loaloapwoatieng kaweido. Oh se kilang me sang ni wiewia tikitik kan Kauno kin ketin wiahkihda [doadoahk] kapwuriamwei kan.",
                    "Kedekedeo ngehi, Nihpai, eri idawehn kaweid kan me kohsang nan mpweio oh kohdahla pohn nahnao.",
                    "Kedekedeo ngehi eri kaskihdi mahn lawalo kan, ngehi eri alehdi kenen aht peneinei kan sali.",
                    "Kedekedeo I ahpw pwuralahng ni imwat mpwal oko, wahla mahn akan me I kaskihdi; oh ni ansou me re kilangada me I koledier kanat sali, irail inenen perenda kowahlap! Kedekedeo irail karakarahkala mwohn Kauno oh wia arail kaping kalahngan ong ih.",
                    "Kedekedeo kiht eri pwurehng wenla nan aht seiloako, kekeid nan ahlohte me se keid ie nin tapio; oh mwurin aht seiloangkiher erein rahn tohto se ahpw pwurehng kauwada imwat impwal akan, pwe sen kak koammoal erein ansou ieu.",
                    "Kedekedeo Ismael eri mehla, oh seridi nan sahpw ehu me adaniki Neiom.",
                    "Kedekedeo nein Ismael serepein ko ahpw mwahiei ki kowalap arail pahpao eh melahr, oh arail kahpwal akan nan sapwtehno; oh irail kaulim ki ahi pahpao eh wairailsang nan sahpw en Serusalem oh ndinda: Aht pahpao mehlahr; ei, oh kitail wie kohkohseliher nan sapwtehnet, oh kitail lokolongkiher kahpwal laud, duhpek, men nimpil, oh pwangadahr; oh mwurin lokokok pwukat kitail uhdahn pahn mehkihla duhpek nan sapwtehnet.",
                    "Oh met irail kaulime ahi pahpao, oh pil ngehi; oh irail men pwurehng pwuralahng Serusalem.",
                    "Oh Leimen eri ndahiong Lemuel oh pil nein Ismael pwutak ko: Ser, kitail kemehla atail pahpao, oh pil rietail Nihpai, me wiahkilahr me ih me pahn wia atail kaun oh atail sounpadahk, kitail me wia rie pwutak laud akan.",
                    "Met, e nda me Kauno mahseniong ih, oh tohnleng kan pil sewese ih. Ahpw kilang, kitail ese me e kin pitipitih kitail; oh e kin ndahiong kitail soahng pwukat, oh e kin wiewia doadoahk likamw, pwe en kak pitiekinkitaildi, pwe mwein e medemedewe, me e pahn kahluwaikitailahng wasa kei nan sapwtehn me kitail sehse; oh mwurin eh pahn kahluwakitaila, e medewedahr me e pahn wiahla atail nahnmwarki oh kaunkitailda, pwe en kak wiahiong kitail nsene oh dahme e men wia. Oh iei soahng pwukat me riei Leimen koasoaia me kahrehieng arail lingeringerda.",
                    "Kedekedeo Kauno eri ketin ieiang kiht, iei, kepitien Kauno ahpw peido oh mahsanihong irail mahsen tohto, oh angiangih irail kouwalahp; oh mwurin arail rongehr ngilen engieng sang ni kepitien Kauno, irail ahpw meleileidi, oh koluhkihla diperail kan, kahrehda Kauno pwurehng ketin kapaiahkinkitada kanat mwenge, pwe sen dehr mehla."
                ]
            },
            {
                "url": "https://www.lds.org/scriptures/bofm/1-ne/17?lang=pon",
                "number": 17,
                "name": "Iralaud 17",
                "summary": [
                    "Poahngoak kohieng Nihpai en wiahda sohp pwoat—Rie ko uhwong—E kangoange ira sang ni eh padokada duwen sapwellimen Koht wiewia kan ong Israel—Nihpai direkihla manaman en Koht—Rie pwutak ko irairdi ira en dehr doahke, pwe ira de mengidi duwehte ahlek pwoat me mengilahr. Ele Sounpar 592–591 Mwohn Krais."
                ],
                "verses": [
                    "Kedekedeo se ahpw douluhla nan aht seiloak nan sapwtehno; oh se ahpw kohlahng palimese sang ansouo kohla. Oh se ahpw lellohng kahpwal tohto nan aht seiseiloak nan sapwtehno; oh aht pwoud kan naitikiedi seri nan sapwtehno.",
                    "Oh sapwellimen Kauno kapai laud kin kodohng kiht, oh ni aht kin momouriki uduk me amas nan sapwtehno, aht pwoud kan kin kadihdi mwahu neirail seri kan, oh irail kehlail, mehlel, duwehte ohl akan; oh irail tepdahr sohla kaulimki arail seiloak.",
                    "Oh kitail kak kilang me sapwellimen Koht kosonned akan uhdahn pahn pweida. Oh ma aramas pahn kin kapwaiada sapwellimen Koht kosonned akan e uhdahn pahn apwalih irail, oh kakehlaka irail, oh ketikihong irail wiepen arail pahn kak kapwaiada soahng kan me e kin ketin kehkehlingkiheng irail; eri, e ketin apwalih kiht erein aht seiseiloak nan sapwtehno.",
                    "Oh se ahpw seiseiloangki erein soupar tohto, iei, sounpar waluh nan sapwtehno.",
                    "Oh se ahpw kohdo nan sahpw me se kahdankihla Sahpwen Rahk, pwehki e diren wahn tuhke oh pil sukehn loangalap; oh Kauno me ketin kaunopada soahng pwukat koaros pwe se en dehr mehla. Oh se kilangada sehdo, me kahdaniki Iriandom, me wehwehki pihl tohto.",
                    "Kedekedeo se ahpw kauada imwat impwal akan ni keilen oaroahro; oh mehndahte aht lokolok laud nan kahpwal akan oh kasongosong kan, iei, me tohto me se sohte kak ntingihdi, ahpw se ahneki peren laud ni ansou me se lelledo ni oaroahro; oh se kahdanihkihla wasao Sahpwen Rahk, pwehki e diren wahn sahpw.",
                    "Kedekedeo mwurin ngehi, Nihpai, ei mihmihkiher nan Sahpwen Rahk erein rahn tohto, I rong kepitien Kauno eh peidohng ie, mahsanih: Pwourda, oh kohdahla pohn nahnao. Oh ni ansouohte I pwourda oh kohdahla pohn nahnao, oh lukuweriong Kauno.",
                    "Kedekedeo Kauno eri mahsanihong ie, ketihtihki: Ke pahn wiahda sohp pwoat, ni wiepe me I pahn kasalehienguhk, pwe I en kak wahla noumw aramas akan kotehla sehd wet.",
                    "Oh ngehi eri patohwan: Maing Kaun, ia wasa me I pahn kohla ie pwe I en kak diar takai me mete me I pahn inimada lao peipeseng, pwe I en kak wiahda dipwisou kan me pahn doadoahkohng wiahda sohp me komw mahsanihongieo?",
                    "Kedekedeo Kauno mahsanihongie wasa me I pahn kohla ie pwe I en kak diar takai me mete, pwe I en kak wiahkihda dipwisoun doadoahk kan.",
                    "Kedekedeo ngehi, Nihpai, ahpw wiahda mehn pepeuk me I pahn peuk ki kisinieio, [mehn pepeuko wiawikihda] kilin mahn; oh mwurin ei wiahda mehn pepeuko, pwe I en kak peungki kisinieio, I ale takai riau oh idingpene pwe I en kak saunda kisiniei.",
                    "Pwe Kauno sohte kupwurki sen kalapw saunda kisiniei, ni aht wie seiseiloak nan sapwtehno; e ketin mahsanih: I pahn wiahieng kenemwail mwenge kan en memla, pwe kumwail en dehr kukih;",
                    "Oh ngehi me pahn wia kamarainpamwail nan sapwtehno; oh I pahn kaunopada ahlo mwohmwail, ma kumwail pahn kapwaiada ahi kosonned akan; eri, ni amwail pahn kapwaiada ahi kosonned akan [I] pahn kahluwaikumwaillahng nan sahpw en inouo; oh kumwail pahn ese me ngehi me kahluwaikumwail.",
                    "Eri, Kauno pil mahsanih: Mwurin amwail pahn lella nan sahpw en inouo, kumwail pahn ese me ngehi, Kauno, iei Koht; oh me ngehi, Kauno, me kapitkumwailla sang kamwomwala; ei, I waikumwaildo sang sahpw en Serusalem.",
                    "Eri, ngehi, Nihpai, ahpw nantihong kapwaiada sapwellimen Kauno kosonned akan, oh I ahpw koangoangehki riei ohl akan en mehlel oh loaloapwoat.",
                    "Kedekedeo I ahpw wiahda dipwisoun doadoahk kan sang ni takai me mete me I inimada lao peipeseng.",
                    "Oh ni ansou me riei ohl akan kilangada me I pahn wiahda sohp pwoat, irail tepda kaulimeie oh nda: Riatail pwutako pweipwei, pwe e lemehieng me e kak wiahda sohp; ei, oh e pil lemehieng me e kak kotehla lapalahn madau kat.",
                    "Oh riei ohl akan eri kaulimahkinie, oh sohte men iang wia doadoahk, pwe irail sohte kamehlele me I kak wiahda sohp pwoat; oh irail pil sohte kamehlele me Kauno me ketin mahsanihong ie dahme I pahn wia.",
                    "Kedekedeo, ngehi, Nihpai, pahtoukihla mehlel pwehki keptaikai en arail mohngiong kan; oh met ahnsou me irail kilangada ahi tepda pahtou irail perenda nan arail mohngiong kan, lao irail kouruhrkinie oh ndinda: Se ese me ke sohte kak wiahda sohp pwoat, pwe se eseier me ahmw madamadau sohte itar; eri, ke sohte kak wiahda soahngen doadoahk laud duwehte men.",
                    "Oh ke duwehte atail pahpao, me mihla pan madamadau likamw en ah mohngiongo; mehlel, e kahluwaikitail sang nan sahpw en Serusalem, oh kitail kokohseli mwahl nan sapwtehn erein sounpar tohto; oh atail pwoud kan wiahier doadoahk laud, ni ar liseiandahr; oh irail naitikihdi seri nan sapwtehno oh lokolongki soahng koaros, ihte re sohte mehla; oh e pahn mwahute ma re mehla mwohn arail kohkohlahsang Serusalem oh wie lokolongki kahpwal pwukat.",
                    "Kilang, erein sounpar tohto kitail wie lokolok nan sapwtehn erein ansouo kitail kak wie nsensenamwahuki atail dipwisou kan oh sapwatail sahpwo; ei, oh mwein kitail pahn pereperen.",
                    "Oh kitail ese me aramas akan me mihmi nan sahpw en Serusalem wia aramas pwung kei; pwe irail kin kapwaiada sapwellimen Kauno koasoandi kan oh kopwung kan, oh sapwellime kosonned akan koaros, nin duwen kosonned en Moses; eri, kitail ese me irail wia aramas pwung kei; oh atail pahpao kadeik irail, oh kahluwaikitailsang pwehki atail kin rong eh koasoai kan; mehlel, oh riatail pwutako pil duwehte ih. Oh ih mwomwen koasoai me riei pwutak kan kaukaulimkihong kiht.",
                    "Kedekedeo ngehi, Nihpai, ahpw koasoaieng irail oh nda: Kumwail kamehlele me atail pahpa kahlap oko, me wia seri en Israel akan, kak pitisang mehn Isip kan ma irail sohte rong mahsen en Kauno?",
                    "Mehlel, kumwail medemedewe me irail kak pakahrlahsang arail wia lidu ma Kauno sohte mahsanihong Moses en kahluwairail sang arail wia lidu?",
                    "Met kumwail ese me seri en Israel wia lidu; oh kumwail ese me irail kin wiewia doadoahk laud, me uhdahn kansensuwed mehlel; eri, kumwail ese me e wia mehkot mwahu ong irail, me irail en kasaledeksang mour en kalidu.",
                    "Met kumwail ese me Kauno kehkehlikieng Moses pwe en wia doadoahk kesempwal wo; oh kumwail ese me sang ni sapwellime mahseno Sehd Weitahtao pwalpeseng, oh irail eri kotehla, keid pohn ngalangal.",
                    "Ahpw kumwail ese me mehn Isip ko, me wia nein Parao sounpei kan ahpw duhla nan Sehd Weitahtao.",
                    "Oh kumwail pil ese me [Kauno] ketin katungoalehkinirail manna nan sapwtehno.",
                    "Mehlel, oh kumwail pil ese me Moses, sang ni eh mahsen nin duwen manaman en Koht me mihmi reh, [e] poakih paipo oh pihl ahpw kusieisang loale, pwe seri en Israel kan en kak nimpil.",
                    "Oh mendahte Kauno arail Koht, arail Sounkomour, eh ketin kahluwairail oh ketiket mwohrail, kahkahluwa irail nirahn oh kamkamarainih irail nihpwong, oh kin ketin wiahiong irail soahng kan koaros me kesempwal ong aramas en alehdi, irail ahpw keptakaila oh karotongala arail madamadau kan, oh lahlahwe Moses oh Koht mehlel oh ieiaso.",
                    "Kedekedeo nin duwen sapwellime mahsen e kin ketin kamwomwirailla; oh nin duwen sapwellime mahsen e kin ketin kahluwa irail; oh nin duwen sapwellime mahsen e kin ketin wiahieng irail soahng koaros; oh sohte mehkot kin wiawi ihte sang ni sapwellime mahsen.",
                    "Oh mwurin arail kotehla pillap en Sordan e ketin kakehlairailda pwe irail en pwakihpeseng tohn sahpwo, ei, pwe irail [tohn sahpwo] en mwerpeseng oh mehla.",
                    "Oh met, kumwail medemedewe me tohn sahpwet, me mihmi nan sahpw en inouo, me atail pahpa kahlap oko kasareirailao, kumwail leme me irail aramas pwung kei? Kilang, I ndahiong kumwail, Soh.",
                    "Kumwail wiahki me atail pahpa kahlap oko kesempwalasang irail ma irail aramas pwung kei? I ndahiong kumwail, Soh.",
                    "Kilang, Kauno kin ketin kesempwaliki aramas koaros; mehmen me pwung kin kenikenla rehn Koht. Ahpw kilang, aramas pwukat soikala mahsen en Koht koaros, oh irail kin wiewia me suwed; oh engieng en Koht mihla pohrail; oh Kauno ahpw keriahla sahpwo ong irail, oh kapaiahkihda atail pahpa kahlap oko sahpwo; mehlel, e ketin keriairaila pwehn kamwomwirailla oh kapaiahkihda atail pahpa kahlap oko irail en sapwenikihla.",
                    "Kilang, Kauno ketin kapikada sampah pwe aramas en kousoanlaie; oh e ketin kapikada sapwellime seri kan pwe ren sapwenikihla.",
                    "Oh e kin ketin apwaliada wehi pwung, oh kawehla wehi suwed akan.",
                    "Oh e kin ketin kahluwahla me pwung kan nan sahpw en inou kan, oh kamwomwala me suwed kan, oh keriahla sahpw akan ong irail.",
                    "E kin ketin kakaun nanleng wasa ileilehie, pwehki iei wasa me mwoahle kin mih ie, oh sampah iei utupen aluweluwe kan.",
                    "Oh e ketin poakohng irail akan me men wiahki ih arail Koht. Kilang, e ketin poakohng atail pahpa kahlap oko, oh e ketin inoukihong irail, iei, Eipraam, Aisek, oh Seikop; oh kin ketin tamataman inou kan me e ketin wiadahr; eri, e ahpw ketin wairailsang nan Sahpw en Isip.",
                    "Oh e ahpw ketin kainenehkinirailla sapwellime sokono nan sapwtehno; pwe irail kakeptaikaila kapehdarail kan, duwehte dahme kumwail wiahier; oh Kauno kaineneirailla pwehki arail wiewia suwed kan. E ketin kadarala sinek pwoisin kei rehrail; oh mwurin sinek ko eh keirailpenehr e ahpw ketin kaunopada wiepen arail pahn kak mwahula; oh doadoahk me irail anahne wia iei kilenglahng; oh pwehki koasoandio eh nohn mengei, de pwehki wiepeo eh mengei, tohto irail ahpw mehla.",
                    "Oh irail kin kakeptakaila mohngiongirail kan ekei pak, oh irail kin lahlahwe Moses, oh pil lahlahwe Koht; ahpw, kumwail ese me sapwellime manamano me ketin kahluwairaillahng nan sahpw en inouo.",
                    "Oh met, mwurin soahng pwukat koaros, ansouo eri lelledo me irail suwedla, iei, suwedla mehlel; oh I sehse ahpw ansou wet irail nektehn kamwomwomwala; pwe I ese me rahno uhdahn pahn lelledo me irail pahn kamwomwomwala, ihte ekei me pahn kalipilipala oh selidi.",
                    "Eri, Kauno poahngokihong ahi pahpao me e pahn kohkohla nan sapwtehn; oh mehn Suhs akan pil song kemehla ih; ei, oh kumwail pil song kemehla ih; eri, nan kapehdemwail kan kumwail wia soun kamaramas kei oh kumwail duwehte irail.",
                    "Kumwa kin mwadang wia me suwed ahpw pwand en tamanda Kauno amwa Koht. Kumwa kilangehr tohnleng men, oh e mahsenieng kumwa; ei, mie ansou me kumwa rongehr kepitien [Kauno]; oh e mahsanihong kumwa ni ngihl tikitik, ahpw kumwa sohte nsenohki, kahrehda kumwa sohte kak kehn sapwellime mahsen akan; eri, e ketin mahsaniong kumwa duwehte ngihl en nansapwe, me kahredahr sampah eh rerrer oh mwomwen me e pahn pwalpeseng.",
                    "Oh kumwail ese me sang ni manaman en sapwellime mahseno e kak kahrehda imwilahn sampah; mehlel, oh kumwail ese me sang sapwellime mahsen e kak ketin wiahieng wasa sapahrek kan en pahrekla, oh wasa pahrek kan en ohla. Eri, dahme kahrehda, kumwa kakeptakaila nan kapehdamwa kan?",
                    "Kilang, palingeniet okihlahr ahi lokolok pwehki kumwa, oh mohngiongiet medengki; I periki kumwa de lekidekla kohkohlahte. Kilang, I direkihla Ngehn en Koht, kahrehda paliwereiet sohla angih.",
                    "Oh met mwurin ei ndahiong irail soangen koasoai pwukat irail ahpw lingeringerda pahi, oh men keseiehlahng nan wasa loal nan kepin madau; oh ansou me irail kohdohng koliehdi I koasoai ong irail, nda: Ni mwaren Koht Wasa Lapalap, I ndahiong kumwail en dehr doahkeie, pwe I direkihla manaman en Koht, me kipehdi paliwereiet; oh mehmen me pahn doahkeie e pahn mengila duwehte ahlek pwoat me mengilahr; oh e pahn mwamwahlla mwohn manaman en Koht, pwe Koht pahn ketin kaloke.",
                    "Kedekedeo ngehi, Nihpai, ndahiong irail me irail ren dehr kaulime arail pahpao; oh re en dehr peikasaliki ar pahn sewese ie, pwe Koht me poahngoakihiengie I en wiahda sohp pwoat.",
                    "Oh I ndahiong irail: Ma Koht mahsanihongie I en wia soahng koaros, I kak wia. Ma e pahn mahsanihongie I en ndahiong pihlet, en wiepwella, e pahn wiepwella; oh ma I pahn nda, e pahn wiawi.",
                    "Oh met, ma Kauno sapwellimaniki soangen manamano, oh ketin wiahiongehr aramas akan manaman kopwuriamwei tohto, ia mwomwen e sohte pahn kak ketin kaweid ie, pwe I en kak wiahda sohp?",
                    "Kedekedeo ngehi, Nihpai, ahpw koasoaiahieng riei ohl oko soahng toht, kahrehda arail pwonla oh sohla kak akamaiong ie; irail pil sohte kak koliehdi de doahkehkinie sendinpehrail kan, erein rahn ekei. Irail sohte men wia pwe irail en dehr mengidi pwehki manaman kehlail en Ngehn en Koht; oh e ketin ieiang ie.",
                    "Kedekedeo Kauno eri mahsanihongie: Kapahwei pehmwen rehn riomw ohl akan, a irail sohte pahn mengidi, ahpw I pahn kamedekihrahla, Kauno mahsanih, oh met I pahn wia, pwe irail en ese me ngehi iei Kauno ara Koht.",
                    "Kedekedeo ngehi eri kapahla pehiet rehn riei ohl oko oh ira sohte mengidi mwohi; ahpw Kauno ketin itik ira, nin duwen sapwellime mahsen me e mahsaniher.",
                    "Oh met, ira nda: Se esehier me Kauno ketin ieianguhk, pwe se ese me manaman en Kauno me itingkitada. Oh ira pwupwidi mwohi, oh pahn pwongih ie, ahpw I sohte mweidehng ira oh I ndahiong ira: Ngehi riamwail pwutak, iei, riamwail me keieu tikitik; eri, pwongih Kauno amwa Koht, oh kahkahki semomw oh inomw, pwe kumwa en kak mour werei pohn sahpw me Kauno amwa Koht pahn ketikihong kumwa."
                ]
            },
            {
                "url": "https://www.lds.org/scriptures/bofm/1-ne/18?lang=pon",
                "number": 18,
                "name": "Iralaud 18",
                "summary": [
                    "Sohpo nekier—Ipwidi en Seikop oh Sosep sansaladahr—Pwihno mweselahng nan sahpw en inouo—Nein Ismael pwutak ko oh arail pwoud kan alehda peren en sampah oh kahngohdi—Nihpai eri selidi, oh kisinieng kehlail ehu eri kapwurehla sohpo—Nihpai saledekla, oh sang ni ah kapakap kisiniengo ahpw meleileidi—Aramas oko eri lella nan sahpw en inouo. Ele Sounpar 591–589 Mwohn Krais."
                ],
                "verses": [
                    "Kedekedeo irail ahpw pwongiala Kauno, oh patehngie wenla mwowe; oh kiht ahpw koadoahke tuhke oh wiahda doadoahk me kapwuriamwei kaselel. Oh ekei ansou Kauno ketin kasalehiongie duwen ei pahn doadoahngki tuhke ko oh wiahkihda sohpo.",
                    "Met ngehi, Nihpai, sohte doadoahngki tuhke ko ni wiepe me semen kan wehwehki, de ni wiepe me aramas kin wiahda sohp; ahpw I wiahda ni wiepe me Kauno ketin kasalehiongie; eri, e sohte wiawi ni wiepe me aramas kin doadoahngki.",
                    "Oh ngehi, Nihpai, kin kalapw kohla pohn nahna, oh I kin kalapw kapakap ong Kauno; Kauno eri ketin kasalehiongie soahng kapwuriamwei tohto.",
                    "Kedekedeo mwurin ei kanekelahr sohpo, nin duwen mahsen en Kauno, riei pwutak ko eri kilangada me e uhdahn mwahu, oh me wiepen doadoahko me kaselel mehlel; eri, irail pil pwurehng karakarahkala mwohn Kauno.",
                    "Kedekedeo kepitien Kauno ahpw peido rehn ahi pahpao, me se en pwourda oh kodihla nan sohpo.",
                    "Kedekedeo mandahn rahno, mwurin aht kaunopadahr soahng koaros, wahn tuhke oh uduk tohto sang nan sapwtehno, oh lapalahn sukehn loangalap, oh soahngen mwenge kan me Kauno ketin mahsanihong kiht, se ahpw kohdihla nan sohpo, iangahki aht wisik kan oh werentuhke kan, oh soahng koaros me se wahda, nin duwen ahn emen emen sounpar; eri, se ahpw kohdihla nan sohpo, iangahki aht pwoud kan oh nait seri kan.",
                    "Oh met, ahi pahpao ahpw nainikihdahr pwutak riemen nan sapwtehno; me laudo adaniki Seikop oh me tikitiko andaniki Sosep.",
                    "Kedekedeo mwurin aht pwonte kohdihla nan sohpo, oh wahdahr dipwsou kan oh soahng kan me [Kauno] mahsanih ong kiht, se ahpw tepiada seiloak nan madau oh kisiniengo ahpw ipirkihtalahng sahpw en inouo.",
                    "Oh mwurin kisiniengo eh ipirkihtalahr erein rahn tohto, kilang, riei ko oh nein Ismael pwutak ko oh pil arail pwoud ko ahpw tepda pereperen mwahl, kahrehda ar tepda kahlek, oh koul, oh lokaia lemei, ei, lao irail manokehla soangen manaman da me kahkahluwa irail; iei, irail ahpw lemeila douluhl.",
                    "Oh ngehi, Nihpai, ahpw salohkihda mehlel Kauno de ketin engiengda paht, oh kalokehkinkiht aht sapwung kan, oh e pahn kahrehiong aht kihrla nan kepin madau; eri, ngehi, Nihpai, tepda koasoai maledek ong irail; ahpw kilang irail lingeringerda pahi oh nda: Se sohte pahn mweidohng riat pwutak tikitiko en kaunkitada.",
                    "Kedekedeo Leiman oh Lemuel ahpw koliehdi oh pirehkiniehdi sahl kei, oh irail sarlemei ong ie; ahpw, Kauno sohte kapweiekiraildi pwe en kak ketin kasalehda sapwellime manaman, nin duwen sapwellime mahsen me e ketin mahsaniher me pid me suwed akan.",
                    "Kedekedeo mwurin arail salihiehdi ngehi eri solahr kak mwekid, kamposo, me Kauno ketin kaunopadahro, sohla doadoahk.",
                    "Eri, re sehsehla wasa re pahn kainenehlaie sohpo, eri melimel kehlail ehu ahpw wiawi, ei, kisinieng kehlail oh keper ehu, oh se peila mwuri pohn sehdo nan erein rahn siluh; oh irail tepda masepwehkada kowahlap pwe re de duhla nan sehdo; ahpw irail sohte sapwadiehda.",
                    "Oh kapahieu en rahno, me se peipeila mwurio, melimelo ahpw kehlaila mehlel.",
                    "Kedekedeo se ahpw kerenieng kihrdihla nan kepin madau. Oh mwurin aht peipeilahr mwuri pohnsedo nan erein rahn pahieu, riei pwutak ko tepida kilang me engieng en Koht mi pohra, oh ira uhdahn pahn mehla ma ira sohte pahn koluhkihla arail wiewia suwed kan; eri, ira kohdo rehi, oh lapwadadasang sahl oko ni kumwut en pehi kat, oh kilang pehi kat inenen mpwosada mehlel; oh tikelen nehi kat pil mpwosada mehlel, oh e inenen kamedek.",
                    "Ahpw, I kilenglahng ei Koht, oh I kepinga ih rahno pwon; oh I sohte kaulimahkihong Kauno ahi kahpwal akan.",
                    "Met ahi pahpao, Lihai, ndahieng ira soahng tohto, oh pil iangahki nein Ismael pwutak ko; ahpw, kilang, irail kamasakada aramas koaros me pahn koasoaiahiong irail duwen ngehi; oh ahi pahpa oh nohno pil mahlahr, oh lokolongkiher pahtou laud pwehki neira seri kan, ira luwetekihla, ei, lao ira pil wenikihdi pohn dewera peht oko.",
                    "Pwehki ara nsensuwed oh pahtou laud, oh wiewia suwed en riei pwutak ko, kahrehdahr ara kerenieng mehla oh tuhong ara Kohto; ei, ira moangepwetalahr oh nektehn mehla; ei, kereniong ira en nekinekidi nansedo pwehki ara pahtou.",
                    "Oh Seikop oh Sosep pil, wie pwulopwulte, anahne epwelpen ara nohno, ira pil pahtoula pwehki kahpwal akan en ara nohno; oh ahi pwoud pil wie sengiseng oh kapakap, oh pil nei seri ko, sohte kameleileidi mohngiong en riei pwutak ko pwe ira en sapwadiehla.",
                    "Oh manaman en Koht kelehpw, me kamasangkinirahda mehla, kahrehda ara mohngiong ko eh solahr kekeluwak; eri, ansou me ira kilangada me ira kereniengehr mwowihdi wasa loal nan madauo ira koluhkihla soahng suwed me ira wiadahro, ira eri sapwadiehda.",
                    "Kedekedeo mwurin arail sapwadiehdahro, kilang, I ale kompaso, oh e doadoahk nin duwen dahme I men en wia. Kedekedeo I ahpw kapakap ong Kauno; oh mwurin ahi kapakapiero kisiniengo tokedi, oh melimelo meleileidi, oh lapalahn eh mwelehdi.",
                    "Kedekedeo ngehi, Nihpai, ahpw katangahier sohpo, se ahpw pwurehng sereklahng ni sahpw en inouo.",
                    "Kedekedeo mwurin aht senserengkiher erein rahn tohto, se ahpw lella ni sahpw en inouo; oh se keradahla nansapwo, oh kauwada imwat impwal akan; oh kiht eri kahdanekihla wasao sahpw en inou.",
                    "Kedekedeo se ahpw tepda dei pwehl, oh padokedi werentuhke kan; mehlel, se padokedi werentuhke koaros me se wahdo sang nan sahpw en Serusalem. Kedekedeo re ahpw kekeirda mehlel; eri, se ahpw kapaikihda reken wahnsahpw.",
                    "Kedekedeo ni aht kohlongala nan sapwtehno nan sahpw en inouo, se ahpw diarada me mie soangsoangen mahn kei nanwel en sahpwo, mie kow ohl oh lih, oh ahs oh oahs, oh kuht oh kuht lawalo, oh soangsoangen mahn lawalo koaros, me aramas kak doadoahngki. Oh se ahpw diarada soangsoangen mete kan, kohl, oh silper, oh koaper."
                ]
            },
            {
                "url": "https://www.lds.org/scriptures/bofm/1-ne/19?lang=pon",
                "number": 19,
                "name": "Iralaud 19",
                "summary": [
                    "Nihpai wiahda pileit mete oh ntingihdi poadepen nah aramas akan—Koht en Israel pahn ketido sounpar wenepwiki mwurin Lihai eh mweselsang Serusalem—Nihpai kohpada duwen sapwellime lokolok oh kalohpwuala—Mehn Suhs akan pahn sekenikenla oh mwerpeseng lao lel ni imwin rahn akan, ansou me irail pahn pwurala rehn Kauno. Ele Sounpar 588–570 Mwohn Krais."
                ],
                "verses": [
                    "Kedekedeo Kauno eri mahsanihongie, eri I ahpw wiahda pileit mete pwe I en kak ntingihdi pohrail poadepen nei aramas akan. Oh I ntingihdi duwen poadoapoad en ahi pahpao pohn pileit akan me I wiahda, oh I pil ntingihdi pohwe duwen aht seiseiloakseli nan sapwtehno, oh kokohp kan en ahi pahpao; oh pil pein ahi kokohp tohto I pil ntingihdi pohwe.",
                    "Oh ansou me I wiahda [pileit ko] I sehse me Kauno pahn mahsanihongie I en wiahda pileit pwukat; eri, poadoapoad en ahi pahpao, oh pil irekidien peneinei en ah pahpa kahlap oko, oh pali laud en aht wiewia kan nan sapwtehno ntingdi pohn keieun pileit ko me I koasoaiadahr; eri, soahng ko me pwaradahr mwohn ei wiahda pileit pwukat iei, ni mehlel, ntingdier pohn keieun pileit ko.",
                    "Oh mwurin ei wiadahr pileit pwukat sang ni koasoandi, ngehi, Nihpai, alehdi kehkehlik ehu me doadoahk sarawi oh kokohp akan, me keieu kesempwal oh sansal, pahn anahne ntingdi pohn pileit pwukat; oh soahng kan me pahn ntingdi anahne nekinekla pwe ren wia mehn kaweid nei aramas akan, me uhdahn pahn sapwenikihla sahpwo, oh pil ong kahrepe kesempwal teikan, me Kauno kelehpw ketin mwahngi.",
                    "Eri, ngehi, Nihpai, ahpw ntingihdi pohn pileit teiko, me wia koasoaiepen, de pali laud en koasoaiepen mahwin kan, pingiping kan oh mwomwlahn nei aramas akan. Oh met I wiadahr, oh padahkihong nei aramas akan dahme irail uhdahn pahn wia mwurin ei pahn sohla mie rehrail; oh me pileit pwukat pahn kohieng ehu ehu dih en mwuhr akan, de sang rehn emen soukohp kolahng rehn emen, lao Kauno ketikihong irail ekei koasoandi tohrohr.",
                    "Oh koasoaipen ahi wiahda pileit pwukat pahn ntingdi mwuhr; oh met, kilang, I pahn doulahng nan dahme I koasoaiahier; oh met I pahn ntingihda pwe soahng kan me sarawi en kak nekinekla ong kamarainpen nei aramas akan.",
                    "Ahpw, soahng sarawi kei te me I ntihngihdi pohn pileit kan. Oh met, ma I sapwungala, e pil duwehte irail akan me kin sapwungala mahs; I sohte peikidiki ahi sapwung kan pwehki aramas teiko, ahpw pwehki pein ahi soakoahiek, nin duwen aramas, iei me I peikidiki.",
                    "Pwe soahng kan me ekei aramas kin kesempwaliki, ong paliwar oh palingehn, ekei sohte kin katapaniki oh re kin tiakpeseng. Mehlel, me duwehte aramas akan arail tiakidi Koht en Israel; I nda, tiakidi me wehwehki—re sohte katapaniki, oh sohte men rong sapwellime kaweid akan.",
                    "Oh kilang e pahn ketido, nin duwen mahsen en tohnlengo, sounpar wenepwiki mwurin ahi pahpao eh mweselsang Serusalem.",
                    "Oh, E pahn wiemwahlla rehn tohn sampah pwehki arail wiewia suwed kan; eri irail pahn kaloke ih, oh e pahn ketin lokolongki; oh irail pahn woakih ih, oh e pahn lokolongki. Mehlel, irail pahn kandipih ih, oh e pahn lokolongki, pwehki sapwellime limpoak kalahngan oh sapwellime kanengamah ong aramas akan.",
                    "Oh Koht, en atail pahpa kahlap oko, me kahluweirail sang Isip, sang nan kalidu, oh pil ketin kamakamaur irail nan sapwtehno, iei, Koht en Eipraam, oh Aisek, oh Koht en Seikop, me ketin mweidala pein ih, nin duwen me tohnlengo mahsanih, ni eh ketin wia aramas emen, nan pehn aramas suwed akan, nin duwen Sihnok eh mahsanih, oh pahn ketin kalohpwuhla, nin duwen kokohp en Nehum, oh pahn ketin nekinekidi nan sousou, nin duwen mahsen en Sihnos, me e koasoaia me pid duwen rahn siluh me pahn rotorot, me pahn wia kilel en sapwellime pwoulao ong irail akan me pahn towehda deke kan en nansed, ahpw mehlel ong irail akan me wia kisehn peneinei en Israel.",
                    "Pwe iei me soukohpo mahsanih: Kauno Koht uhdahn pahn ketila rehn peneinei en Israel koaros ni rahno, ekei irail pahn rong kepitie, pwehki arail pwung, ong komourparail oh arail peren laud, oh ekei pahn rong posopos en nahnsapwe oh kilang lioal en sapwellime manaman, sang ni melimel, kisiniei, oh ediniei, oh rotorot moasul, oh pwalpeseng en sampah, oh sang nahna kan me pahn ileilehda.",
                    "Oh soukohp Sinos mahsanih me soahng pwukat koaruhsie uhdahn pahn wiawi. Oh paip akan en sampah pahn pwalpeseng; oh pwehki mwahiei en sampah, nahnmwarki tohto pohn deke kan en nansed Ngehn en Koht pahn ketin sair irail, ren werikihda: Koht en sampah ketin wie lokolok.",
                    "Oh soukohpo mahsanih, irail akan me mihmi Serusalem pahn lokolok rehn aramas koaros, pwehki arail kalohpwuala Koht en Israel, oh wekidala arail mohngiong kan, soikala manaman oh kilel kopwuriamwei kan, oh manaman oh lingan en Koht en Israel.",
                    "Oh soukohpo mahsanih, pwehki arail wekidala arail mohngiong kan, oh kailongki Me Sarawi en Israelo, irail pahn wie saruaruseli, oh mwomwala, oh aramas pahn kepitikinirail oh kapailokeirail, oh wehi koaros pahn kailongkinirail.",
                    "Ahpw, soukohpo mahsanih, ni ansou me rahno pahn lelledo, me irail solahr pahn wekidala arail mohngiong kan sang Me Sarawi en Israel-o, e pahn ketin tamanda inou kan me e ketin wiahiongehr arail pahpa kahlap oko.",
                    "Ei, e pahn ketin tamanda sahpw deke kan; mehlel, Kauno mahsanih, e pahn ketikihpene aramas koaros me wia kisehn peneinei en Israel sang ni keimw pahieu en sampah, nin duwen mahsen en soukohp Sihnos.",
                    "Ei, soukohpo mahnsanih, sampah pwon pahn kilang komourlahn Kauno; wehi koaros, keinek koaros, lokaia koaros, oh aramas koaros pahn kapaida.",
                    "Oh ngehi, Nihpai, ntingihdier mepwukat ong nei aramas akan, pwe I en kak kamantikih irail ren tamataman Kauno arail Soundor.",
                    "Eri, I koasoaiongehr peneinei en Israel koaros, ma iei irail pahn alehdi soang pwukat.",
                    "Pwe kilang, palingeniet doadoahk laud, me kapwangaiehda kahrehda nan koakonei kat luwetala, pwehki irail akan me mihmi Serusalem; pwe ma sohte kalahngan en Kauno, me kasalehiongie duwen irail, duwehte eh ketin wiahiong soukohp en mahs oko, I pil pahn iang mehla.",
                    "Oh e ketin kasalehiong soukohp en mahs oko soahng koaros me pid irail; oh e pil ketin kasalehieng [soukohp] tohto duwen kitail; eri, e kesempwal kitail en ese duwen irail pwehki e ntingdier pohn pileit prahs ko.",
                    "Kedekedeo Ngehi, Nihpai, ahpw padahkihong riei pwutak ko soahng pwukat; kedekedeo ngehi wadek ong ira soahng tohto, me ntingdier pohn pileit prahs ko, pwe ira en kak ese duwen sapwellimen Kauno doadoahk nan sahpw teikan, rehn aramas en mahs oko.",
                    "Oh I wadek ong ira soahng tohto me ntingdier nan pwuhk kan en Moses; ahpw I en kak koangoange ira ni unsek ira en kamehlele Kauno ara Soundoar, I wadek ong ira nting kan me Soukohp Aiseia ntingiadahr; pwe I kin karasahiong kitail pwuhk sarawi koaros, pwe en kak wia kamwahupatail oh kamarainpatail.",
                    "Eri I koasoaieng ira, nda: Kumwail rong mahsen kan en soukohpo, kumwail me wia kisehn peneinei en Israel, ehu rah me tipwsangehr; kumwail rong mahsen kan en soukohpo, me ntingdier ong peneinei en Israel koruhsie, oh kumwail momourki, pwe kumwail en kak ahneki koapwoaroapwoar duwehte riamwail ko me kumwail tipwasangehr; pwe ih duwen koasoai me soukohpo ntingihdier."
                ]
            },
            {
                "url": "https://www.lds.org/scriptures/bofm/1-ne/20?lang=pon",
                "number": 20,
                "name": "Iralaud 20",
                "summary": [
                    "Kauno ketin kasalehiong Israel Sapwellime koasoandi kan—Israel pilipildahr nan kisiniei en lokolok oh en kohkohlahsang Papilon—Tehk Aiseia 48. Ele Sounpar 588–570 Mwohn Krais."
                ],
                "verses": [
                    "Kumwail rong met, kadaudok en Seikop, me kin adaniki Israel, oh me kohsang nan pihl en Suda, de sang nan pihl en pepdais, me kahukihla ni mwaren Kauno, oh kosekose Koht en Israel, ahpw irail sohte kin kahukihla mehlel de pwung.",
                    "Ahpw, irail kin koasoaia me irail iei towe mehlel en kahnimw sarawio, ahpw irail sohte kin koapworopworki Koht en Israel, me iei Kauno Wasa Lapalap; me mware iei Kauno Wasa Lapalap.",
                    "Kilang, I kalohkidahr dahme pahn wiawi sangete ni tapio; oh e kepwilipwilwei sang nan douwaseiet, oh I kasaleiraildahr. I mwadangete kasalehda.",
                    "Oh I wia met pwehki I ese me ke keptakai, oh tepinweremwen kekeluwak rasehng mete, oh tomwemwen rasehng pirahs.",
                    "Oh I kadehdedahr sang nin tapio dahme pahn lelohnguhk; mwohn eh leledo I kasalehienguhkehr; oh I kasalehienguhk pwe ken dehr koasoaia—Ahi dikadik en eni me wia, oh ahi sansal likamw, oh dikadik eni mete me elehda mepwukat eh pweida.",
                    "Ke kilangehr oh rongehr mepwukat koaruhsie; oh ke sohte pahn dehdehki? Oh me I kasalehienguhkehr soahng kapw akan me pahn wiawi, de pil soahng rir kan, oh ke sohte ese duwen soahng pwukat.",
                    "Re ahpwtehn sansalada ansouet, oh kaidehn e sangete ni tapio, de pil mwohn rahno me ke saik rong duwen met, pwe ken dehr nda—Kilang I esehier duwen mepwukat.",
                    "Ei, oh ke sohte rong duwen met; ei, ke, sohte wehwehki; ei, sang ansouo sohte rohng ehu lelohnguhk; pwe I ese me sohte me kak likihiuk, oh ke wia aramas kahngohdi men sangete ni omw ipwidio.",
                    "Ahpw, pwe [aramas] en kepinga mwarei kahrehda ei kolokol ei engieng, oh I pahn kolokol oh sohte kaweiukala.",
                    "Pwe, kilang, I kamwakeleiukadahr, I piluhkadahr nan kisiniei en lokolok.",
                    "Ong pein kamwahupei, iei, ong pein kamwahupei I pahn wia met, pwe I sohte pahn mweidohng mwarei en sohla wahuwi, oh I sohte pahn mweidohng emen en iang ahneki lingan me ahi kelehpw.",
                    "Rong ie, kowe Seikop, oh Israel me I malipedohr, pwe ngehi iei ih; Ngehi me tapi, oh ngehi me pil imwi.",
                    "Nin limei kat me pil wiadahr poahsoan en sampah, oh palimaun en pehi kat me sohngedi pahnlahng. I malipe sampah oh lahng oh ira eri patpene uhda.",
                    "Kumwail koaruhsie, pokonpene, oh rong; ihs nanpwungarail me kalohkihengirailehr soahng pwukat? Kauno ketin poakehng ih; ei, oh e pahn ketin kapwaiada sapwellime mahsen me e ketin kasalehdahr sang rehrail; oh e pahn ketin wiahiong Papilon dahme e ketin kupwurki, oh e pahn ketin kaloke mehn Kaldea kan.",
                    "Kauno pil mahsanih; Ngehi Kauno, ei, I mahsanihier; ei, I malipehdo pwe en kalohk, I kahluhwa, oh e pein dipwirawihda en pweida.",
                    "Keido limwahi; I sohte kin mahsen rir; sangete nin tapio, ngehi me mahsen sangete ansou me e kalohkdao; oh Kauno Koht, oh sapwellime Ngehno, me ketin kadariehdo.",
                    "Oh Kauno, amwail Soundoar, me Sarawien Israel mahsanih; Kauno amwail Koht me ketin padahkihonguhk ken keirda, me ketin kaweiduhk nan ahl me ke pahn keidie, iei ngehi me wiahier met.",
                    "Ma ke peikieng ahi kosonned akan—ahmw popohl pahn rasehng pillap pwoat, oh ahmw pwung pahn rasehng ilok kan en nan madau.",
                    "Kadaudokomw kan pahn tohto rasehng pihk [en ni oaroahr]; noumw seri kan rasehng rahr [en ni oaroahr]; edeo sohte pahn manoknokla de mwomwla mwohi.",
                    "Kumwail kohkohweisang nan Papilon, kumwail tangasang mehn Kaldea kan, kumwail kalohki ni amwail kokoulseli nin sampah; kumwail ndinda: Kauno ketin doarehlahr sapwellime ladu Seikop.",
                    "Oh irail sohte men nimpilda; e ketin kahluwa irail nan sapwtehno; e ketin kupwurehda pihl en kusieisang nan paip ehu ong irail; e pil ketin pwalangpeseng paipo oh pihl kusieisang loale.",
                    "Oh mehndahte eh ketin wiahdahr mepwukat koaros, oh pil soahng kapwuriamwei teikan, Kauno mahsanih, me suwed akan sohte pahn ahneki popohl."
                ]
            },
            {
                "url": "https://www.lds.org/scriptures/bofm/1-ne/21?lang=pon",
                "number": 21,
                "name": "Iralaud 21",
                "summary": [
                    "Masaiao pahn ketin wia kamarainpen Mehn Liki kan oh pahn ketin kasaledakala irail kan me sensel nan imweteng—Ni imwin rahn akan Israel pahn kapwurupwurkipene manaman—Nahnmwarki kan pahn apwalih irail duwehte arail pahpa—Tehk Aiseia 49. Ele Sounpar 588–570 Mwohn Krais."
                ],
                "verses": [
                    "Oh met: Kumwail peneinei en Israel kan, rong ie, kumwail koaruhsie me lekideklahr oh pakasaralahr pwehki wiewia suwed en kaun kan en nei aramas akan; iei, kumwail koaruhsie me lekideklahr, me kamweremwerpesengehr wasateikan, me wia nei aramas, kumwail peneinei en Israel. Kumwail me kin koukousoan ni deke kan oh wasa doh kan, kumwail rong ie; Kauno ketin piliedahr mwohn ei ipwidi; E ketin malipehkinie edeiet ni ahi nohno eh liseiankinie.",
                    "Oh e ketin wiahda eweiet duwehla kedilahs keng pwoat; nan mwetehn ni limeo e ketin nekidiehla, oh wiakiniehla arep kaselel pwoat; nan sapwellime deupen arep e ketin nekidiehla;",
                    "Oh mahsanihong ie: Israel, kowe me nei ladu me I pahn linganikihda.",
                    "I ahpw patohwan, I wie doadoahkehr ni soh katepe, I wia uwen ei kak oh sohte lipwe oh sohte katepe; mehlel, Kauno me pahn ketin pahkiniehda, oh ahi doadoahk rehn Koht.",
                    "O met, Kauno—me ketin piliehda nan kapehd en inei me I en wiahla sapwellime ladu, pwe I en kapwurehdo Seikop reh—tehn Israel sohte pahn pwurpene, ahpw I pahn kelinganla mwohn silangin Kauno, oh ei Koht pahn ketin wia kakehlepei.",
                    "Oh e ketin mahsanih: Mehkot mengei ehu me kowe nei ladu me pahn kasapwilada kadaudok en Seikop akan, oh kapwurehdo mehn Israel kan me luwehdi. I pil pahn wiahkinuhkala kamarainpen Mehn Liki kan, pwe ken kak wia komourpei wasa koaros ni sampah.",
                    "Kauno, Soundoar en Israel, me Sarawio, me aramas kin mwamwahliki, me wehi kan kin kailongki, [ketin mahsanih] ong ladu en kaun akan: Nahnmwarki kan pahn mahsanihukada oh ketida, sohpeidi kan pahn pil pwongihuk, pwehki Kauno me ketin loalopwoat.",
                    "Eri Kauno ketin mahsanih: Kumwail deke kan en nansehd, I kin rong kumwail oh ni rahn en komour eh pahn leledo I pahn seweseikumwail; oh I pahn doareikumwailla, oh kiheng kumwail nei ladu en wiahda inou ehu ong aramas akan, pwe kumwail en pwurehng soandi nan sapwamwail me ansouet olahr;",
                    "Pwe ken kak patohwanohng irail me sensel kan: Kumwail saledekla; irail kan me mihmi nan rotorot: Kumwail kohdo nan marain. Irail pahn mwengemwengeseli, oh arail mohs akan pahn mihla wasa kan me ileile.",
                    "Re sohte pahn duhpekla de men nimpilda, karakar en ketipin pil sohte pahn kamadakirailla; pwe ih me kin ketin poakohngirail pahn ketin kaluhwairallahng ni pwarer en pihl kan.",
                    "Oh I pahn wiahkihla ahi nahna kan koaruhsie ahl lap pwoat, oh elei kan pahn lapalapala.",
                    "Kilang, kumwail peneinei en Israel kan, mepwukat pahn kohdo sang wasa doh kan; oh re pahn kohdo sang paliepeng oh palikapi; oh re pahn kohdo sang nan sahpw en Sinim.",
                    "Kumwail [tohn] nanleng kan, kumwail koul; oh sampah, kumwail perenda; pwe patenehn irail akan me mih palimese pahn pwurehng pwurodo; oh nahna kan, kumwail tepda kokoul; pwe re sohlahr pahn kalokolok; pwe Kauno pahn ketin koaloalamwahwiala sapwellime aramas akan, oh pahn ketin kupwurkalahngan ong sapwellime kan me wie lokolok.",
                    "Ahpw, kilang, Saion koasoaiahier: Kauno ketin keseielahr, oh ahi Kauno ketin likidmelieielahr—ahpw [Kauno] pahn ketin kasalehda me e sohte ketin wia met.",
                    "Pwe lih emen kak moanokehla nah seri pwelel me kin dihdi, me e sohte pahn poakpoake wahn edio? Ei, re kak manokehla, ahpw I sohte pahn manokeikumwailla, kumwail peneinei en Israel kan.",
                    "Kilang, I ntingihkumwaildier nan pei kat; amwail kehl akan wie mihmihte mwohi ansou koaros.",
                    "Noumwail seri kan pahn powehdi amwail imwintihti kan; oh irail akan me kamwomwkumwaillahr pahn pokousla.",
                    "Sarada oh kilang dahme wiewiawi; irail koaruhsie pokonpenehr, oh irail pahn kohdo rehmw. Oh nin duwen Ngehi, Kauno ketin mahsanih, ke pahn kapwatkihda likou kaselel, oh katengehdi duwehte lih kamwohd emen eh kin kapwatikihda.",
                    "Pwe sapwemwet olahr oh tehnlahr, oh sahpwemw ohlao, pahn koaitilahr ong kumwail koaros en kousoanlaie; oh irail akan me kamwomwkumwaillahr pahn lekidekila dohlahsangkumwail.",
                    "Mwurin tepin noumw [seri] eh mehla, seri kan me ke pahn nainekihda, pahn pwurehng ndahienguhk: Sahpwet nohn tikitik ong ie; kitail anahne sahpw laud me kitail en kousoanie.",
                    "Kowe eri pahn mengimengiloalki: Ihs me kaipwiedi ong ie [seri] pwukat, pwe I solahr neitik, oh I depwenlahr, sella liki, oh sansaruwaruseli? Oh ihs me apwalihada [seri] pwukat? Kilang, I kin wie kalakalapwukte; irail pwukat, ia wasa re kohsangie?",
                    "Kauno Koht eri mahsanih: Kilang, I pahn kapahla limeiet rehn Mehn Liki kan, oh ketikihong irail ahi koasoandi; oh irail pahn wahdo noumw pwutak kan, oh noumw serepein kan pahn mi pohn pwopwerail ko.",
                    "Oh nanmwarki kan pahn apwalihiuk duwehte pahpa men, oh lih nanmwarki kan pahn katungoaleiuk duwehte nohno men; irail pahn kin poaridi mwohmw, oh kamwakelehsang pwehl ni patehn nehmw kan; oh ke ahpw pahn dehdehkihla me ngehi me Kauno; pwe irail akan me kin koapworopworkinie, sohte pahn sarohdi.",
                    "Pwe mie me kak adiasang [aramas] kehlail men dipwisou ehu me e koledi, de kapitala kalapwuhs men me kolkoldi pahn kosonned?",
                    "Ahpw Kauno ketin mahsanih, me kalapwuhs kan pahn pehdsang rehn me kehlail kan, oh dipwisou me alahldi pahn kapwurupuwrsang rehn me lemei meno; pwe I pahn uhwong oh pelianda irail akan me pahn uwohng uhk, oh I pahn kapitala noumw seri kan.",
                    "Oh irail akan me kin kalokeikumwail I pahn kamwengehkin irail pein udukarail; irail pahn sakaukihla pein ntahrail duwehte ar pahn nim wain mem; oh aramas koaros eri ahpw pahn dehdehkihla me iei ngehi Kauno, amwail Sounkomour oh amwail Soundoar, me ketin wia Wasa Lapalap en Seikop."
                ]
            },
            {
                "url": "https://www.lds.org/scriptures/bofm/1-ne/22?lang=pon",
                "number": 22,
                "name": "Iralaud 22",
                "summary": [
                    "Israel pahn mwarahkpeseng wasa koaros nan sampah—Mehn Liki kan pahn apwalieki oh sewesehki Israel rongamwahuo nan imwin rahn akan—Israel pahn kopwurupwurpene oh komourla, oh me suwed kan pahn isihsla duwehte dihpw meng—Wein tepelo pahn kamwomwomwala, oh Sedan pahn selidi. Ele Sounpar 588–570 Mwohn Krais."
                ],
                "verses": [
                    "Oh met e wiawiher me mwurin ngehi, Nihpai, ei wadekehr soahng kan me ntingdier pohn pileit pirahs ko, riei ohl oko ahpw kohdo rehi oh kalelapak rehi: Ia wehwehn soahng pwukat me ke wadekehr? Kilang, re pahn kak wehwehki duwen soahng kan me pid palingehn, me pahn wiawi nin duwen palingehn oh kaidehn ni paliwar?",
                    "Oh ngehi, Nihpai, ndahieng ira: Kilang ire pwukat kasansalohngehr soukohpo sang kepitien Ngehno; pwe sang rehn Ngehno me soahng koaros me kin kodohng aramas kin kasansalohng soukohp kan.",
                    "Eri, soahng kan me I wadekehr pid duwen koaros mour en sampah oh mour en palingehn; pwe e sansal me ansou keren peneinei en Israel kan pahn mwarahkpeseng wasa koaros ni sampah oh nan wehi kan koaros.",
                    "Oh kilang, mie aramas tohto me mehn Serusalem ko sehselahr. Ei, pali laud en kadaudok en Israel ko pakahrlahr; oh irail mwarahkpesengehr pohn sahpw deke kan; oh kitail sohte ese wasa me re mihmi ie, ihte me kitail ese me irail pakahrlahr.",
                    "Oh pwehki arail pakahrlahr, soahng pwukat kokohpdahr me pid duwen irail, oh pil duwen irail koaros me pahn kohdo mwuhr pahn kamweremwerpeseng oh salongala, pwehki Me Sarawi en Israelo; pwe mongiongirail kan pahn keptakaila oh uhongada ih; eri, irail pahn kamweremwerpeseng nan wehi kan oh aramas koaruhsie pahn kailongkinirail.",
                    "Ahpw, mwurin Mehn Liki kan arail pahn apwalih irail, oh Kauno ketin kapahlahr limeo pohn Mehn Liki kan oh wiahda sapwellime koasoandio, oh irail wahda [nein mehn Israel] seri kan, oh irail pwekadahr oh wa [nein mehn Israel] serepein kan pohn pwopwerail kan, kilang soahng pwukat wia mehkot me pid sampah. Ih duwen inou sarawi kan me Kauno ketin wiahiongehr atail pahpa kahlap oko; oh e wehwehki kitail nan rahn kohkohdo kan, oh pil riatail koaros me wia kisehn peneinei en Israel.",
                    "Oh e wehwehki me ansouo pahn leledo me mwurin peneinei en Israel kan koaros arail pahn kamweremwerpesengehr oh salongalahr, Kauno Koht pahn ketin wiahda wehi kehlail ehu rehn Mehn Liki kan, iei, e pahn wiawihda pohn sahpwet; oh irail pahn kamwarakpeseng kadaudoketail kan.",
                    "Oh mwurin kadaudoketail kan arail pahn kamweremwerpesengehr, Kauno Koht pahn ketin usehlahte oh wia doadoahk kapwuriamwei rehn Mehn Liki kan, me pahn kesempwalong kadaudoketail kan; eri, met rasehng Mehn Liki kan arail apwahpwali irail oh weuwairail nan pehrail oh pohn pwopwerail kan.",
                    "Oh met pil pahn kesempwal ong Mehn Liki kan; oh kaidehn Mehn Liki kan te ahpw ong peneinei en Israel kan koaros, me pahn kasalehda inou kan me Sahm nanleng ketin wiahiengehr Eipraam, me mahsanih: I pahn kapaiahkihda aramas en sampah koaros kadaudokemw.",
                    "Oh riei ko, I men kumwa en ese me keinek kan koaros en sampah sohte kak kapaida lao [Kauno] pahn ketin kasalehieng wehi kan wiepen nin limeo.",
                    "Eri, Kauno Koht uhdahn pahn ketin kasalehiong wehi koaros wiepen nin lime kan, ni eh pahn ketikiheng peneinei en Israel kan sapwellime inou kan oh rongamwahuo.",
                    "Eri, e pahn kapitirailla sang selidi, oh irail pahn pwurehng pwurpene nan sahpw en sohso; oh irail pahn kohsang nan kepikirot oh rotorot; oh irail pahn ese me Kauno iei arail Sounkomour oh arail Soundoar, Koht manaman en Israelo.",
                    "Oh ntahn mwomwohdiso ndand oh suwedo, me iei lih suwed en sampah pwono, pahn uhwongada pein irail; pwe irail pahn mahwinpene nanpwungarail, oh pein neirail kedilahs kan pahn kemeirailla, oh irail pahn sakaukihla pein ntarail.",
                    "Oh wehi koaros me pahn mahwinieng kumwail, peneinei en Israel, pahn moromorada nanpwungarail, oh irail pahn pwupwidiong nan pwoahr me irail weiradao pwe ren lidipieki sapwellimen Kauno aramas akan. Oh irail koaruhsie me pahn peieng Saion pahn kamwomwala, oh lih suwed lapo, me kapirakialahr sapwellimen Kauno koasoandi pwung kan, me iei, mwomwohdiso ndand oh suwedo, pahn rengkpeseng oh lapalahn pwupwidi pahn wiawi.",
                    "Pwe kilang, soukohpo mahsanih, ansou pahn lelledo mwadang me Sehdan pahn sohte ahneki manaman nan mongiong en aramas akan; pwe rahno pahn lelledo me koaros me pohnmwahso oh irail akan me kin wiewia suwed pahn duwehla tuhke me sohte wah; oh rahno pahn lelledo me irail pahn isihsla.",
                    "Pwe ansouo pahn mwadang leledo me sapwellimen Koht engieng unsek pahn mwerediong pohn aramas koaros; pwe e sohte pahn ketin mweidehng me suwed akan en kamwomwala me pwung kan.",
                    "Eri, e pahn ketin doarehkihla me pwung kan sapwellime manaman, ma iei mie anahnepen sapwellime engieng unsek pahn wiawi, oh me pwung kan pahn poadoandoarla, arail imwintihtih kan pahn kamwomwkihla kisiniei. Eri, me pwung kan en dehr masak; pwe iei me soukoupo mahsanih, irail pahn komourla, ma iei irail pahn komourkihla kisiniei e pahn wiawi.",
                    "Kilang, riei ohl oko, I ndahiong kumwa, me soahng pwukat pahn mwadang wiawi mwurin ansou kis; ei, kamaramas pahn wiawi, oh kisiniei, oh ediniei moron pahn mie; oh e pahn kipehdi sampah; oh e pahn sansal ong aramas ma re pahn kakeptakaiala ar mohngiong kan ong Me Sarawi en Israelo.",
                    "Pwe kilang, me pwung kan sohte pahn kamwomwomwla; pwe ansouo pahn leledo me irail me kin peieng Saion pahn kalipilipala.",
                    "Oh Kauno pahn ketin kaunopadahng sapwellime aramas akan ahlo, pwe mahsen en Moseso en kak pweida, me ketihtihki: Kauno amwail Koht pahn ketikihong kumwail soukohp men, me duweiehte; kumwail pahn rong soahng koaros me e pahn padahkihong kumwail. Oh e pahn wiawi ma mehmen sohte pahn rong soukohp menet pahn kalipilipasang nan pwungen aramas akan.",
                    "Oh met ngehi, Nihpai, kalohkihong kumwail, me soukohp menet me Moses mahsaniher iei ih me Sarawi en Israelo; eri, e pahn ketin wia kopwung ni kadeik pwung.",
                    "Oh me pwung kan sohte anahne masak, pwe irail me sohte pahn namenekla. Ahpw wehin sehdano, me pahn wiawihda nan pwungen aramas akan, iei wehio me kokouda ong irail me mih nan pali uduk—",
                    "Pwe ansou pahn mwadang leledo me mwomwohdiso koaros me wiawihda pwe re en kepwepwehla, oh koaros me wiawihda pwe re en ahneki manaman pohn aramas, oh irail akan me wiawihda pwe re en ndandla mwohn sampah, oh irail me kin rapahkihte ineng en paliwararail oh dipwisou en sampah, oh kin wiewia soangoasoangen wiewia suwed kan; iei, ni mehlel, irail koaros me iang wehin tepelo me uhdahn pahn masapwekada, oh saloh, oh rerrer; irail me pahn lekidekdi nan pwelpar; iei irail me pahn isihsla duwehla dihpw meng; oh met iei duwen mahsen en soukohpo.",
                    "Oh ansou pahn mwadang leledo me aramas pwung kan pahn kahluhla sang nan kehl duwehte koupwul kan, oh me Sarawi en Israelo pahn ketin kaunda sang ni mweimwei en kaun, oh kehl, oh manman, oh lingan mehlel.",
                    "Oh e pahn ketin kapokonepene sapwellime seri kan sang ni keimw pahieu en sampah; oh e pahn ketin wadekedi sapwellime sihpw kan, oh irail pahn ese ih; oh e pahn mie ehute pelen sihpw oh emente silepe; oh e pahn ketin kamwenge sapwellime sihp kan, oh irail pahn kin diar kenerail mwenge reh.",
                    "Oh pwehki wiewia mwahu en sapwellime aramas akan, Sehdan pahn sohla ahneki manaman; eri, e sohte pahn lapwada erein sounpar kei; pwe e sohte pahn ahneki manaman en kaunda mohngiong en aramas akan, pwe irail pahn momourki mour pwung, oh me Sarawi en Israelo pahn ketin kakaun irail.",
                    "Oh met kilang, ngehi, Nihpai, ndahiong kumwail me soahng pwukat koaruhsie pahn wiawi nin duwen paliuduk.",
                    "Ahpw, kilang, wehi koaros, keinek koaros, lokaia koaros, oh aramas koaros pahn padoandoarla rehn me Sarawi en Israelo ma irail pahn koluhla.",
                    "Oh met ngehi, Nihpai, kairalahr ahi koasoi; pwe I sohte pahn doula koasoakoasoia duwen mepwukat.",
                    "Eri, riei ko, I men kumwa en kamehlele me soahng koaros me ntingdier pohn pileit prahs ko mehlel; oh re kadehdehki me aramas anahne peikieng kosonned akan en Koht.",
                    "Eri, kumwail dehr medewe me ngehi oh ahi pahpao kelehpw me kadehdehki mepwukat, oh pil padahkihong kumwa. Eri, ma kumwa pahn peikieng kosonned akan, oh dadaurete lel imwi, kumwa pahn komourla ni imwin rahn akan. Oh met mehlel. Amen."
                ]
            }
        ],
        "summary": [
            "Duwen Lehi oh ah werek Sariah, oh nah pwutak pahmen, oh iet adarail kan, (tepsang me laud) Leimen, Lemuel, Sam, oh Nihpai. Kauno kapariki Lihai en kohkohlahsang nan sahpw en Serusalem, pwehki e kohpada suwed en aramas ako oh irail song en kawehla ah mour. E wahda ah peneinei oh seiseiloangki rahn siluh nan sapwtehno. Nihpai kahrehda rie pwutak kau oh pwurala nan sahpw en Serusalem pwe ren ale poadoapoad en mehn Suhs akan. Duwen arail lokolok kan. Irail pwoudkihda nein Isimael serepein kan. Irail wahda arail peneinei kan oh kohkohla nan sapwtehno. Arail lokolok kan oh kahpwal akan nan sapwtehno. Ahl me irail seiseiloak loalle. Irail lella ni sehdo. Rien Nihpai pwutak kau akupwungieng. E katokeirahdi, oh wiahda sohp pwoat. Irail kahdaniki wasahu Paundipul [de Sapwen Rahk]. Irail kotehla sehdo oh kolahng nan sahpw en inouo, oh pil soahng teikan. Met iei duwen ahn Nihpai nting; me wehweki ngehi, Nihpai, me ntingihdi poadoapoad wet."
        ],
        "text": null
    },
    {
        "url": "https://www.lds.org/scriptures/bofm/2-ne?lang=pon",
        "id": "2-ne",
        "full_localized_name": "2 Nihpai",
        "has_chapters": true,
        "chapters": [
            {
                "url": "https://www.lds.org/scriptures/bofm/2-ne/1?lang=pon",
                "number": 1,
                "name": "Iralaud 1",
                "summary": [
                    "Lihai kohpada duwen sahpw en saledek—Kadaudoke kan pahn kamweremwerpeseng oh kamakam ma irail soikala me Sarawien Israelo—E koangoangehki nah pwutak ko irail en pwuhrieng nan tehtehn mahwen en pwung. Ele Sounpar 588–570 Mwohn Krais."
                ],
                "verses": [
                    "Kedekedeo mwurin ngehi, Nihpai, ei kaimwiseklahr ahi padahk ong riei ohl oko. Aht pahpao, Lihai, pil koasoaiahieng irail soahng tohto, oh padahkiheng irail, uwen soahng tohto me Kauno ketin kupwurmwahuieki irail ni e ketin kaluhwairail sang nan sahpw en Serusalem.",
                    "Oh e padahkiheng ira duwen arail kahngohdi nansedo, oh sapwellimen Koht kalahngan me doarehla arail mour, kahrehda arail sohte mwowihdi nansedo.",
                    "Oh e padahkihong irail duwen sahpw en inouo, me irail sapwenkihla—ia uwen kalahngan en Kauno ni eh ketin kehkehlingkihong kiht sen mweselsang nan sahpw en Serusalem.",
                    "Pwe, kilang, e koasoaia, I kilangadahr kaudiahl ehu, me kahrehda I esehier me Serusalem kamwomwomwlahr; oh ma kitail mihmihte nan Serusalem kitail uhdahn pahn pil mehla.",
                    "Ahpw, e koasoaia, mendahte atail kahpwal akan, kitail sapwenkihlahr sahpw en inou ehu, sahpw ehu me wia sahpw kaselel sang sahpw teikan; sahpw ehu me Kauno Koht ketin inoukihong ie me e pahn wia ehu sahpw en sohso ong kadaudokei kan. Ei, Kauno ketin inoukihong ie sahpw wet, oh ong nei seri kan kohkohlahte, oh pil koaros me Kauno pahn ketin kahluwahdo sang nan wehi teikan.",
                    "Eri, ngehi, Lihai, kohpadahr nin duwen Ngehno eh kin ketin doadoahk loaleiet, me sohte me pahn kohdo nan sahpw wet ihte ma limen Kauno me ketikiniraildo.",
                    "Eri, sahpwet kasarawihongehr irail akan me e pahn ketikihdo. Oh ma irail pahn papah nin duwen kosonned akan me ketkihong irail, sahpwet pahn wia sahpw en saledek ong irail; eri, irail sohte pahn kin lohdi; ma ehng, a pwehki arail dihp me kahrehda; pwe ma diparail akan pahn mie a sahpwet pahn keriahla pwehki irail, ahpw ong me pwung de mwahu kan e pahn wia sahpw kapai kohkohlahte.",
                    "Oh kilang, e mwahu ma sahpwet pahn wie ekiek pwe wehi teikan en dehr ese; pwe kilang, wehi tohto pahn sahpwenikihla sahpwet, me pahn kak kahrehda sohla wasahn sohso.",
                    "Eri, ngehi, Lihai aledier inou ehu, ma aramas akan me Kauno Koht pahn ketikihdo sang nan sahpw Serusalem pahn kolokol sapwellime kosonned akan, irail pahn pweida nan sahpwo; oh re pahn tohrohrasang wehi teikan koaruhsie, pwe irail en kak sapwaniki sahpw wet. Oh ma re pahn peikiong sapwellime kosonned akan irail pahn kapaida pohn sahpw wet, oh sohte me pahn kak tiahksuwedihrail, de kihsang sapwarail sahpw en sohsohu; oh irail pahn koukousoan ni onekpek kohkohlahte.",
                    "Ahpw kilang, ansouo pahn leledo me irail pahn pwupwikihdi ar sohte pwoson, mwurin arail alehier kapai laud tohto sang ni limen Kauno—[irail] marainkidahr duwen kepikipikdahn sampah, oh aramas koaros, esehlahr sapwellimen Kauno doadoahk kesempwal oh kapwuriamwei kan sangete ni tapio; manaman kohiengirailehr pwe ren wia mehkoaros sang ni pwoson; re ese kosonned akan koaros sangete ni tapio, oh sang ni sapwellime kalahngan poatoapoat ong nan sahpw en inou kesempwal wet—kilang, I nda, ma rahno pahn lelodo me irail pahn soikala Me Sarawi en Israelo, Mesaia mehlelo, arail Soundoar oh arail Koht, kilang, irail pahn pakadeikada rehn sounkopwung pwungo.",
                    "Ei, e pahn wahdo ekei wehi kan rehrail, oh e pahn kiheng irail manaman, oh e pahn kihsang irail sahpw oko oh sapwenikihla, oh e pahn kamarakirailpeseng oh kalokeirail.",
                    "Ei, mahwin pahn wiwiawi mwurin ehu ehu dih kan, oh kilel tohto pahn pwarohng irail; eri, nei pwutak ko, I men kumwail en tamataman; mehlel, I men kumwail en rong mwahu ahi kaweid kan.",
                    "Kumwail menlao pwourda; pwourdahsang amwail meirkelik, ei, sang nan amwail memeir nan ehl, oh itikasang selmete kan me salihkumwailpenehr, me wia selmete kan me kin saliedi aramas akan, me kin waikiraildilahng nan wahu en lokolok soutik oh pahtou poatoapoat.",
                    "Pwourda! oh kesihnenda sang nan pwehl, oh rong kaweid en amwa pahpa oh nohno me likeilapalahr, me kumwa pahn kereniongehr saripidi nan sousou me kopou oh meleilei, wasa me sohte aramas en seiloak kak pwurasang; mwurinte ansou kis I pahn pwuralahng nan pwehl.",
                    "Ahpw kilang, Kauno ketin doareiehsangehr nan ehl; I kilangehr sapwellime lingan, oh sapwellime limpoak kipeiedier kohkohlahte.",
                    "Oh I koapworopworki me kumwa pahn tamataman oh kolokol sapwellimen Kauno koasoandi kan oh kosonned akan; kilang, met kapwunode nan ahi mour sangete ni tapio.",
                    "Ekei pak mohngiongiet kin toutoukihla nsensuwed, pwe I periki, engieng en Kauno amwa Koht de kohdi pohmwa ni unsek pwehki keptakai en amwa mohngiong kan, kumwa eri pahn lekidekla oh kasohrala kohkohlahte;",
                    "De, keria ehu uhdahn pahn kohieng kumwa nan erein dihen aramas ngeder; oh kumwail pahn kin mahwin, oh lelohng nan lehk laud, oh aramas pahn kailokinkumwail, oh tepelo pahn kin sansalih oh kakahluwa kumwail ni nsene.",
                    "Nei pwutak ko, ele soahng pwukat sohte kak wiawihong kumwail, ahpw kumwail en wia aramas pilipil oh keniken rehn Kauno. Ahpw kilang, kupwure pahn pweida; pwehki sapwellime koasoandi kan kin pwung kohkohlahte.",
                    "Oh e mahsaniher me: Nin duwen amwail pahn kin kapwaiada ahi kosonned akan kumwail pahn pweida nan sahpwo; ahpw ma kumwail sohte pahn kin kapwaiada ahi kosonned akan kumwail pahn lekidekla sang mwohn sihlangi.",
                    "Oh met palingeni en kak perenikinkumwa, oh ahi mongiong en kak mweselsang sampah ni peren pwehki kumwa, pwe I en dehr seridi nan ahi sousou ni nsensuwed oh pahtou, kesihnendahsang nan pwehl, nei pwutak ko, oh wiahla ohl, oh nantihong ahneki lamalam ehu oh mohngiong ehu, ehupene ni mehkoaros, pwe kumwail en dehr wiahla lidu;",
                    "Pwe kumwa en dehr riahkihla keriah kamedek ehu; oh pil, kumwa de kahrehda engieng en Koht pwungo eh pahn kamwomwkumwahla, iei, kamwomwalahn palingehn oh paliwar.",
                    "Pwourda, nei pwutak kan; pwuhriong nan tehtehn mahwin en pwuhng. Itikasang selmete kan me salihkumwaildier, oh pidohisang nan mour likamw, oh kesihnendahsang nan pwehl.",
                    "Kumwa tokedihsang amwa kahngohdi ong riamwa pwutak, me kin lamalam mwahu, oh kin peikiong kosonned kan sangete ansouo me kitail mweselsang Serusalem; oh me wia dipwisou en doadoahk ni limen Koht, pwe en waikitaildohng nan sahpw en inou; pwe ma sohte ih, kitail mekilahr dupek nan sahpwtehno; ahpw, kumwa song kihsang ah mour; ei, oh e lokolok laud pwehki kumwa.",
                    "Oh I salohda kowahlap oh perikihda pwehki kumwa, pwe e de pwurehng lokolok; pwe kilang, kumwa kin karaun likamwih me e kin song en ahneki manaman pohmwa oh kaunkumwahda; ahpw I ese me e sohte kin song en ahneki manaman pohmwa oh kaunkumwahda, ahpw e kin rapahki lingan en Koht, oh kamwahupamwa kohkohlahte.",
                    "Oh kumwa kin lingeringer pwehki e kin koasoi inen ong kumwa. Kumwa kin nda me e kin ngihl kehlail ong kumwa; kumwa kin nda me e lingeringer pahmwa; ahpw kilang, ngihl kehlailo me iei kehlail en manaman en mahsen en Koht, me kin ieiang ih; oh dahme kumwa kahdaneki lingeringer wia koasoi mehlel, nin duwen dahme kohsang rehn Koht, me e sohte kak ekihla, me kin kasalehda ni eimah amwa wiewia suwed kan.",
                    "Oh e konehng manaman en Kohto en ieiang ih, iei ni ansou me e pahn ruwese kumwa en peikiong. Ahpw kilang, kaidehn ih [me ruweseikumwa, ahpw Ngehn en Kauno mwo me kin ketin ieiang ih, me kin ketin kasarapeseng ewe oh ketin kalokaia karehda e sohte kak nennenla.",
                    "Oh met nei pwutak, Leimen, oh pil Lemuel oh Sam, oh pil nei pwutak kan me wia nein Ishmael, kilang, ma kumwail pahn rong mwahu ahn Nihpai kaweid kan kumwail sohte pahn mwomwala. Oh ma kumwail pahn rong ih mwahu I pahn kihong kumwail kapai, iei, keieu en ahi kapai.",
                    "Ahpw ma kumwail sohte pahn rong ih mwahu I pahn kihsang kumwail keieu en ahi kapaio, iei, ahi kapaio, oh e pahn uhd kohieng ih.",
                    "Oh met, Sohram, I men padahkihong uhk: Kilang, ke wia nein Leipen ladu; ahpw, ke pil iang pakahriei sang nan sahpw en Serusalem, oh I ese me ke wia kempoakepah mehlel men ong nei pwutak, Nephi, kohkohlahte.",
                    "Eri, pwehki ahmw loalopwoat, kadaudokemw kan pahn kapaida rehn kadaudoke kan, irail pahn paiamwahu ansou reirei pohn sahpwet; oh sohte mehkot pahn kawehla de kerempwa arail paiamwahu pohn sahpwet kohkohlahte ihte wiewia suwed nan pwungarail me pahn kahrehda.",
                    "Eri, ma ke pahn peikiong kosonned akan en Kauno, Kauno pahn kasarawiala sahpwet pwe en wia kapaipen kadaudokemw kan iangahki kadaudoken nei pwutako."
                ]
            },
            {
                "url": "https://www.lds.org/scriptures/bofm/2-ne/2?lang=pon",
                "number": 2,
                "name": "Iralaud 2",
                "summary": [
                    "Komourla kin wiawi sang rehn Mesaia Sarawio—Saledek en pilipil (nsenen aramas) kesempwalong mour oh keirda—Adam pwupwidi pwe aramas en kak miehla—Aramas ahneki saledek en pilada mour soutuk oh maiauda. Ele Sounpar 588–570 Mwohn Krais."
                ],
                "verses": [
                    "Oh met, Seikop, I pahn koasoai ong uhk: Nan rahn en ahi kahpwal akan nan sapwtehno kowe me tepin ipwidi. Oh kilang, ke lokolongki apwal akan oh pahtou laud ni omw pwulopwul, pwehki lemei en riomw pwutak kan.",
                    "Ahpw, Seikop, nei seri me tepin ipwidi nan sapwtehno, ke wehwehkiher duwen lapalap en Koht; oh e pahn kasarawihla ahmw lokolok kan ong ni kamwahupemw.",
                    "Eri, ke pahn kapaikihda, oh ke pahn iang poadoandoarla rehn riomw pwutak, Nihpai; oh erein ahmw ansou ke pahn kin papah ahmw Koht. Eri, I ese me ke pahn komourlahr, pwehki pwung en ahmw Soundoaro; pwe ke kilangehr me ni unseklahn ahnsou e pahn ketido pwe en ketikihong aramas komourparail.",
                    "Oh ni ahmw pwulopwul ke kilangehr sapwellime lingan; eri, meid pai kowe duwehte irail akan me e pahn ketin pwarohng oh papah ni paliwar; pwe Ngehno kin duduwehte, aio, rahnwet, oh kohkohlahte. Oh ahlo kaunopdahr sangete pwupwudi en aramas, oh komourla mweimweidahr.",
                    "Oh aramas akan aledier kaweid me itarong irail en kak ese me mwahu sang me suwed. Oh kosonnedo kohiengehr aramas akan. Oh sang ni kosonnedo sohte war ehu me pwung; de, sang ni kosonnedo aramas akan kalipilipalahr. Ei, sang ni kosonned en sampah irail kalipilipalahr; oh pil, sang ni kosonned en palingehn irail irairdisang me mwahuo, oh pahn paisuwed kohkohlahte.",
                    "Eri, Mesaia Sarawio me kin ketin komourala aramas; pwehki e mediren kalahngan oh mehlel.",
                    "Kilahng, e meirongkihla pein ih pwehki dihp, pwe en kak kapwaiada kaimwseklahn kosonnedo, ong irail akan me pahn ahneki mohngiong karakarahk oh ngehn peik; oh ihte me kak kapwaiada kaimwseklahn kosonnedo.",
                    "Eri, ia uwen kesempwalpen soahng pwukat en kak sansalohng aramas koaros nan sampah, pwe irail en kak ese me sohte aramas emen kak pato mwohn silangin Koht, ihte sang ni wiewia pwung kan, oh mahk, oh kalahngan en Mesaia Sarawio, me ketin tohnmeteikihla pein ih nin duwen mehlahn paliwar, oh pwurehng iasada sang ni manaman en Ngehno, pwe en kak ketin kaiasada me melahr akan, pwe ih me tepin iasada.",
                    "Eri, ih me ketin wia tepin meirong ong Koht, nin duwen eh pahn ketin wia weliepen aramas koaruhsie; oh irail koaros me pahn pwosonla ih pahn komourla.",
                    "Oh pwehki poadoandoarlao ong koaros, aramas koaros pahn kohdo rehn Koht; eri, irail pahn kesihnen mwohn silangi, pwe ren pakadeikda reh nin duwen mehlel oh sarawi me e sapwellimanki. Eri, pwehki pweidahn imwilahn kosonnedo me [Ih] me Sarawio ketikidahr, kahrehda kalokoloko me wia kisehn kosonnedo, kalokoloko me wia kisehn kosonnedo kin pelian pereno me pil wia kisehn kosonnedo, [oh pereno] me kin kapwaiada imwilahn tomwo.",
                    "Pwe e konehng en mie pelien soahng koaros. Ma soh, nei pwutak me tepin ipwidi nan sapwtehno, mour pwung sohte kak mie, pil duwehte mour suwed, pil duwehte mour sarawi de paisuwed, duwehte mwahu oh sakanakan. Eri, soahng koaros kin anahne patpene oh wiahla ehu; eri, ma [e pahn] wartehieu, e duwehte me e mehla, me sohte mour de pil sohte mehla, sohte kasuwedpe de pil kamwahupe, sohte kaperenpe de paisuwedpe, de pil wehwehpe de sawehwehpe.",
                    "Eri, e pahn wiawihda ni eh wia mehkot me mwahl; eri e pahn sohte kahrepen eh kepikipikda. Eri, met pahn kawehla erpit en Koht oh kahrepen sapwellime doadoahk poatopoat kan, oh pil manaman, oh kalahngan, oh pwuhng en Koht.",
                    "Oh ma ke pahn nda me sohte kosonned, ke pil pahn nda me sohte dihp. Ma ke pahn nda me sohte dihp, ke pahn pil nda me sohte pwung. Oh ma sohte pwung e pil pahn sohte peren. Oh ma sohte pwung de peren, eri pil pahn sohte kalokolok de nsensuwed. Oh ma sohte soahng pwukat, e pil pahn sohte Koht. Oh ma sohte Koht sohte kitail, oh pil sampah; pwe e sohte pahn mie kepikipikdahn soahng kan, de pil saledek en pein mwekid de mwekidiki mehkot; eri, soahng koaros sohte pahn mie.",
                    "Oh ansouet, nei pwutak kan, I padahkihong kumwail soahng pwukat pwe en wia kamarainpamwail oh kamwahupamwail; pwe mie Koht emen, oh e ketin kapikadahr soahng koaros, nanleng oh sampah, oh audapara koaros, soahng koaros me kin pein mwekid oh soahng koaros me kin kamwakidada.",
                    "Oh pwe en kak kapwaiada kaimwsekpen kahrepen sapwellime [doadoahk] poatoapoat kan ong aramas, mwurin eh ketin kapikada tepin samatail oh inatail, oh mahn en nan mohs oh menpihr kan, oh ni mehlel, soahng koaros me kepikipikda, e konehng en mie pelien mehkoaros; duwehte wahntuhke me keinepwio eh pelian tuhkehn komouro; me ehu mem a ehu katik.",
                    "Eri, Kauno Koht ketin mweidehng aramas en pein wia nsene. Eri, aramas sohte kak pein wia nsene ihte ma e pahn alehdi kasongosong sang emen de mehteio.",
                    "Oh ngehi, Lihai, nin duwen soahng koaros me I wadekehr, nin duwen dahme ntingdier, me mie tohnleng en Koht men, me pwupwudisang nanleng; eri, e wialahr tepel men, sang ni e wiahda me suwed mwohn silangin Koht.",
                    "Oh pwehki eh pwupwudihsang nanleng, oh nsensuwedla mehlel kohkohlahte, e kin songosongen kansensuwediala aramas koaros. Eri, serpent en kawaho, me iei tepelo, me wia pahpahn likamw koaros, ndahieng Ihp: Tungoale wahntuhke me sohte mweimweien, a ke sohte pahn mehla, ahpw ke pahn duwehla Koht, me mwahngih me mwahu oh me suwed.",
                    "Oh mwurin Adam oh Ihp ara tungoalehda wahntuhke me sohte mweimweio, ira ahpw pokouslahsang nan mwetuwel en Iden, pwe ira en koadoahke pwehlen sampah.",
                    "Oh ira nainekihda seri kei; mehlel, peneinei en sampah pwohn.",
                    "Oh ahn aramas ansou kareireila, nin duwen kupwur en Koht, pwe irail en kak koluhla ni arail momour; eri, arail ansou wialahr ansoun kasongosong, oh arail ansou kareireila, nin duwen sapwellimen Kauno Koht kosonned akan me e ketikihongehr sapwellime aramas akan. Pwe e ketikidahr kosonned pwe aramas koaros en koluhla; pwe e ketin kasalehiengehr aramas koaros me irail salongalahr, pwehki sapwungalahn arail nohno oh pahpao.",
                    "Oh met, kilang, ma Adam sohte sapeik e sohte pahn pwupwudi, ahpw e pahn mihmihte nan mwetuwel en Iden. Oh soahng koaros me kepikipikda pahn duduwehte ni mwomwen ar kepikipikdao; oh re pahn duwehwehte kohkohlahte, oh sohte imwi.",
                    "Oh ira sohte pahn nainekihda seri; eri ira pahn mihmihte nan mour me mwakelekel, sohte ahniki peren, pwe ira sohte ese nsensuwed; sohte wiewia mwahu, pwe ira sohte ese dihp.",
                    "Ahpw kilang, soahng koaros wiawidahr nin duwen erpit en Ih me mwahngih soahng koaros.",
                    "Adam pwupwidi pwe aramas en kak miehda; oh aramas mie, pwe irail en kak peren.",
                    "Oh Mesaiao ketido ni unseklahn ansou, pwe en ketin doarehla aramas akan sang ni pwupwilao. Oh pwehki arail mwakelekeladahr oh pitisangehr pwupwilao irail saledeklahr kohkohlahte, esehlahr me mwahu sang me suwed; kakehr pein wia nsenerail oh sohte anahnepen mwekidiki nsenen emen, ihte sang ni kalokolok en kosonnedo me [pahn wiawi] ni keimwseklahn rahn lapalapo, nin duwen kosonned akan me Koht ketikidohr.",
                    "Eri, aramas akan ahneki saledek en momour; oh soahng koaros me aramas anahne kohiengirailehr. Oh irail ahneki saledek en pilada mour soutuk oh maiauda, sang Sounsawas lapalap en aramas koaros, de pilada mehla oh selidi, nin duwen selidi oh manaman en tepelo; pwe e kin nannantihong aramas koaros en nsensuwedla mehlel duwehte ih.",
                    "Oh met, nei pwutak kan, I men kumwail en kilenglahng Sounsawas lapalapo, oh rong mwahu sapwellime kosonned kesempwal akan; oh loaloapwoatieng sapwellime mahsen akan, oh pilada mour soutuk, nin duwen kupwur en sapwellime Ngehn Sarawio.",
                    "Oh dehr pilada mehla soutuk, nin duwen ineng en paliwar oh me suwed me kin ieiang, me kin kiheng ngehn en tepelo manaman en widing, pwe en waikuhkedihla nan ehl, pwe en kaunuhkada nan pein ah wehi.",
                    "I koasoaia kaweid mwotomwot pwukat ong kumwail koaruhsie, nei pwutak kan, nan imwilahn ahi mour; oh I pilada palien kaweid kesempwalo, nin duwen mahsen akan en soukohp. Oh sohte ehu soahng tohrohr me I mwahuki ihte kamwahupen palingenimwail kan kohkohlahte. Ahmen."
                ]
            },
            {
                "url": "https://www.lds.org/scriptures/bofm/2-ne/3?lang=pon",
                "number": 3,
                "name": "Iralaud 3",
                "summary": [
                    "Sosep nan Isip kilangada nan kaudial mehn Nihpai ko—E kohpada duwen Joseph Smith, ohl sarawi en imwin rahn; duwen Moses, me pahn kapitala Israel; oh duwen Pwuhk en Mormon eh pahn kohdo. Ele Sounpar 588–570 Mwohn Krais."
                ],
                "verses": [
                    "Oh met I pahn koasoaienguhk, Sosep, nei me keieu tikitik. Ke ipwidi nan ansou me diren kahpwal nan sapwtehno; ei, ahmw nohno naitikihiukedi nan ansou me I ahneki kapwal laud.",
                    "Oh Kauno en pil ketin kasarawihkinuhkala sahpw wet, me wia sahpw ehu me keieu kesempwal, ong kadaudokemw kan oh kadaudek en riomw pwutak kan en iang sohsohki, pwe ken nsenamwahuki kohkohlahte, ma ke pahn kin kapwaiada kosonned akan en Me Sarawi en Israelo.",
                    "Oh met, Sosep, nei pekindihdi, me tikada nan sapwtehn ahn ahi kahpwal akan, Kauno en kupwuramwahwihiuk kohkohlahte, pwe kadaudokomw kan en dehr kamwomwomwla douluhl.",
                    "Pwe kilang, ke wia kadaudokei; oh ngehi emen kadaudoken Sosep me wisikla nan Isip ni eh wia lidu. Oh inou kan me Kauno ketin wiahiongehr Sosep inenen kesempwal mehlel.",
                    "Eri, Sosep kilangehr mehlel atail mwehi. Oh e aledier ehu inou sang Kauno, me sang nan kadaudoke kan Kauno Koht pahn ketin kasapwilada ehu kadaudok pwung en Israel; kaidehn Mesaia, ahpw ehu kadaudok me katohrohrala, ahpw, ren tamatamante me nan sapwellimen Kauno inou kan Mesaia pahn pwarehng irail ni imwin rahn akan, sang ni manaman en ngehno, ni eh pahn wairailsang nan rotorot kolahng nan marain—mehlel, sang nan rotorot oh mour en lidu kolahng nan mour saledek.",
                    "Pwe Sosep kadehdehki mehlel, ketihtihki: Kauno ei Koht pahn ketin kasapwilada ohl sarawi men, me pahn ketin wia ohl sarawi kesempwal men ong kadaudokei kan.",
                    "Ei, Sosep ketihtihki ni mehlel: Ih met mahsen en Kauno ongie: Ohl sarawi pilipilda men I pahn kasapwilada sang nan kadaudokemw kan; oh e pahn kenikenla rehn kadaudokemw kan. Oh I pahn kehkehlingkiheng me e pahn wiahda doadoahk ehu ong kadaudokemw kan, rie ohl akan, me pahn katapan mehlel ong irail, mehlel pwe en sewese irail ren esehla inou kan me I wiahiengehr ahmw pahpa kahlap oko.",
                    "Oh I pahn kiheng kosonned ehu me e sohte pahn wia ehu doadoahk tohrohr, ihte doadoahk me I pahn kehkehlingkihong ih. Oh I pahn wiahieng en lapalapala mwohn meseiet; pwehki e pahn wia ahi doadoahk.",
                    "Oh e pahn lapalapala duwehte Moses, me I koasoaiahier me I pahn kasapwilada ong kumwail, pwe en kapitala nei aramas akan, kumwail peneinei en Israel kan.",
                    "Oh I pahn kasapwilada Moses pwe en kapitla nei aramas akan sang nan sahpw en Isip.",
                    "Ahpw I pahn kasapwilada ohl sarawi men sang nan kadaudokomw kan; oh I pahn kihong manaman en kalohki ahi mahsen ong kadaudokomw kan—Kauno pil mahsanih, oh kaidehn kalohkihte ahi mahsen, ahpw pil koangoangehkin irail ahi mahseno, me pahn kalohkehng irailehr.",
                    "Eri, kadaudokemw kan pahn nting; oh kadaudoken Suda kan pahn nting; oh soahng kan me kadaudokemw kan pahn ntingiedi, oh pil soahng kan me kadaudoken Suda kan pahn ntingihdi, pahn ehupene, ni ahr pahn kapwungala padahk likamw kan oh kameleileiedi pingiping kan, oh wiahda meleilei nanpwungen kadaudokemw kan, oh sewesei irail ren esehla duwen arail pahpa kahlap oko ni imwin rahn akan, oh pil ahi inou kan, Kauno me mahmahsen.",
                    "Oh e pahn kehlailla sang ni powehdi luwet, ni rahno me ahi doadoahk pahn tepda rehn nei aramas akan koaros, pwehn onehda sapahl, kumwail peneinei en Israel, Kauno me mahmahsen.",
                    "Oh iei met kokohp en Sosep, me ketihtihki: Kilang, Kauno pahn ketin kapaiada ohl sarawio; oh irail akan me pahn song kemehla pahn lohdi; pwe inou wet, me I aledier sang rehn Kauno, ong kadaudokei kan pahn pweida. Kilang, I ese mehlel duwen inou wet eh pahn pweida;",
                    "Oh edeo pahn duwehte edeiet; oh e pahn duwehte eden ah pahpao. Oh e pahn duweiehte; pwe dahme Kauno pahn ketikihdo sang ni limeo, sang ni manaman en Kauno pahn kamourala nei aramas akan.",
                    "Iei, ih met me Sosep kohpadahr: I kamehlele met, duwehte ei kamehlele inou en Moses; pwe Kauno me ketin mahsanihongie, I pahn kolokol kadaudokemw kan kohkohlahte.",
                    "Oh Kauno mahsanih: I pahn kasapwilada Moses; oh I pahn kiheng ah manaman nan sokon pwoat; oh I pahn kiheng ih ahi koasoandi en tenek ni nting. Ahpw I sohte pahn lapwahda lewe, pwe en kalapw lokolokaia, pwe I sohte pahn wiahieng en wiahla aramas kadek lokaia. Ahpw I pahn ntingieng ahi kosonned, sang ni pein sendinpehi; oh I pahn kihong emen uhneipwa.",
                    "Oh Kauno ahpw pil mahsanihongie: I pahn kasapwilada emen kadaudokemw kan; oh I pahn kiheng emen uhneipwa. Oh ngehi, kilang, I pahn kiheng en ntingihda nting kan en kadaudokemw kan, me pahn kohieng kadaudokemw kan; oh wiliepe uhneipwa en kadaudokemw kan pahn pakairki.",
                    "Oh mahsen kan me e pahn ntingiedi pahn iei mahsen kan en ahi erepit me I kesempwaliki pahn kalohk ong kadaudokemw kan. Oh e pahn duwehte kadaudokemw kan arail lukulukuwer sang nan pwelpar; pwe I ese arail pwoson.",
                    "Oh irail pahn lukuwer sang nan pwelpar; iei, mehlel ong riarail ohl akan, mendahte dih tohto melahr mwohrail. Oh e pahn wiawi me mwurin arail lukuwer pahn kohwei, nin duwen arail koasoai sansal kan.",
                    "Pwehki arail pwoson arail koasoai kan pahn peiwei sang nan eweiet ong riarail ohl akan me wia kisehn kadaudokemw; oh arail soakoahiek en koasoai kan I pahn kakehlakahla nan arail pwoson, ni arail pahn tamataman inou kan me I wiahiong arail pahpa kahlap oko.",
                    "Oh met, kilang, nei pwutak Sosep, iei duwen me ahi pahpa kahlap oko kohpadahr.",
                    "Eri, ke kapaidahr pwehki inou wet; pwe kadaudokemw kan en dehr kamwomwomwla, pwe irail pahn rong mahsen kan en pwuhko.",
                    "Oh mie emen me kehlail nanpwngarail pahn sansalada, me pahn wiahda doadoahk mwahu, ni koasoai oh ni wiewia, e pahn wiahla dipwisoun doadoahk ni limen Koht, ni pwoson kehlail, pwe en wiahda doadoahk kapwuriamwei kan, oh wia soahng kan me kesempwal mwohn silangin Koht, pwehn kapwaiada onohnsapahl en peneinei en Israel kan, oh kadaudoken riomw kan.",
                    "Oh met, meid pahi kowe, Sosep. Kilang, ke pwulopwul; eri rong mwahu kaweid en riomw pwutak, Nihpai, oh mahsen kan me I ndahieng uhk pahn pweiong uhk. Tamataman mahsen kan en ahmw pahpa me pahn nektehn mehla. Ahmen."
                ]
            },
            {
                "url": "https://www.lds.org/scriptures/bofm/2-ne/4?lang=pon",
                "number": 4,
                "name": "Iralaud 4",
                "summary": [
                    "Lihai kaweid oh kapaiada nah seri kan—E kapilsalehdala oh seridi—Nihpai kapinga kalahngan en Koht—Nihpai likih Kauno kohkohlahte. Nan Pwungen pahr 588–570 Mwohn Krais."
                ],
                "verses": [
                    "Oh met, Ngehi, Nihpai me koskoasoaia duwen kokohp akan me ahi pahpao koasoaiahier, duwen Sosep, me wisiklahngehr nan Isip.",
                    "Pwe kilang, e kohpada mehlel duwen kadaudoke kan. Kokohp malaulau me kesempwal sang dahme e ntingihdier. Oh e kohpada duwen kitail, oh neitail dih en mwuhr akan. Oh irail ntingdier nan pileit pirahs akan.",
                    "Eri, mwurin ahi pahpao eh kaimwsekala ah koskoasoaia duwen ahn Sosep kokohp akan, e ekerala nein Laman seri kan, nah pwutak kan oh nah serepein kan, oh patohwanohng irail: Kilang, nei pwutak kan oh nei serepein kan, me wia nein nei mesenih seri kan, I men kumwail en rong ahi kaweid.",
                    "Pwe Kauno Koht ketin mahsanih: Nin duwen amwail pahn kapwaiada ahi kosonned akan kumwail pahn pweida nan sahpwo; oh nin duwen amwail sohte pahn kapwaiada ahi kosonned akan kumwail pahn lekdeksang mwohn sihlahngi.",
                    "Ahpw kilang, nei pwutak kan oh nei serepein kan, I sohte kak kohdihla nan ahi sousou lao I pahn kihong kumwail kapai. Pwe kilang, I ese me ma kumwail kaiahnda ni pwungin momour kumwail sohte pahn salongasang.",
                    "Eri, ma kumwail riahla, kilang, I kihong kumwail kapai, pwe amwail keriao en kohsang pohmwail oh mihla rehn amwail nohno oh pahpa kan.",
                    "Eri, pwehki ahi kapaio, Kauno Koht sohte pahn mweidehng kumwail en kamwomwomwla; eri, e pahn ketin mahk ong kumwail oh kadaudokemwail kan kohkohlahte.",
                    "Kedekedeo mwurin ahi pahpao eh kaimwsakalahr ah kaweid ong nein Laman pwutak kan oh serepein kan, e ahpw lukweriala reh nein Lemuel pwutak ko oh serepein ko.",
                    "Oh e patohwanohng irail, ketihtihki: Kilang, nei pwutak kan oh nei serepein kan, me wia nein nei keriemen en pwutak nah seri kan; kilang I kihong kumwail kapaiohte me I kihongehr nein Laman pwutak ko oh serepein ko; eri, kumwail sohte pahn uhdahn kamwomwomwla; ahpw ni imwilao kadaudokemwail kan pahn kapaida.",
                    "Kedekedeo ni ansou me ahi pahpao kaimwsakala eh kaweid ong irail, kilang, e uhd koasoaiehng nein Ismael nah pwutak ko, iei, oh tohn ihmweo koaros.",
                    "Oh mwurin eh kaimwsakalahr ah patohieng irail, e uhd patohwanohng Sam, ketihtihki: Meid pai kowe, oh kadaudokemw kan; pwe ke pahn sohsohki sahpwo duwehte riomw pwutak Nihpai. Oh kadaudokemw kan pahn kapatapatehng kadaudoke ko; oh ke pahn duwehte riomw pwutako, oh kadaudokemw kan pahn duwehte kadaudoke ko; oh ke pahn paiamwahu erein ahmw mour.",
                    "Kedekedeo mwurin ahi pahpa Lihai, eh koasoaiengehr tohn imweo koaros, nin duwen pepehm en ah mongiong oh Ngehn en Kauno me ketiket reh, e ahpw likeilapalahr. Kedekedeoh e kapilsalehdalahr, oh e ahpw seridi.",
                    "Kedekedeo mwurinte rahn kei me e kapilsalehdalao, Laman oh Lemuel oh nein Ismael pwutak ko ahpw lingeringerda pahi pwehki sapwellimen Kauno kaweid kan.",
                    "Pwe Ngehi, Nihpai, itoitehng I en kawehwehong irail duwen sapwellimen Kauno mahsen; eri I kawehwehongirailehr soang tohto, oh ahi pahpao pil koasoai ong irail mwohn eh kapilsalehdalao. Tohto dahme e ketihtihki ko ntingdi pohn nei pileit teiko; pwe pali laud en aht poadoapoad ntingdi pohn nei pileit teiko.",
                    "Oh pohn mehkan I ntingihdi soahng kan me pid palingeni, oh iren pwuhk sarawi tohtoh me ntingdier pohn pileit prahs kan. Pwehki palingeni kin perenki iren pwuhk sarawi kan, oh ahi mohngiong kin doandoanropwe ire kan, oh I ntingihdi pwe nei seri kan en kak esehla oh paieki.",
                    "Kilang, palingeni kin perenki soahng kan me sang rehn Kauno; oh ansou koaros I kin doandoaropwe nan ahi mohngiong mehkoaros me I kilangehr oh rongehr.",
                    "Ahpw, mendahte kalahngan en Kauno eh kin ketin kasalehongie sapwellime doadoahk kaselel oh kapwuriamwei kan, nan mohngiongiet kin weriweriki: Ngehi aramas paisuwed men! Ei, mohngiongiet pahtou pwehki paliwereiet; palingeni nsensuwed pwehki ahi sapwung kan.",
                    "Pwehki kasongosong kan oh dihp akan me kin mengei en kaluweteiehla eh kipeiehdier.",
                    "Oh ansou me I kin inangih peren, mongiongiet kin mwahiei pwehki dipei kan; ahpw, I ese ihs me I pahn kopworopworki.",
                    "Ei Koht me wia kakehlepei; ih me ketin kahluwaie sang nan ahi kahpwal akan nan sapwtehno; oh ketin doandoareie pohn sehd en nan madauo.",
                    "E ketin audehkinie sapwellime limpoak, lao e kipehdi paliwereiet.",
                    "E ketin kalowehdi ahi imwintihtih kan, karehieng arail masepwehkada.",
                    "Kilang, e ketin karongehier ahi pekipek nihrahn, oh e ketkihongiehier erepit nan ahi ouraman kan nihpwong.",
                    "Oh nihrahn I kin eimahki ahi kapakap mwohn silangi; iei, ngileiet kin leladahla powe; oh tohnleng kan ahpw kohdihdo oh seweseie.",
                    "Oh pohn pehnpihr kan en sapwellime Ngehno me e ketin wahkiniehdahla pohn nahna me uhdahn ileile kan. Oh meseikat kilangehr soahng kapwuriamwei kei, iei, me kapwuriamwei sang dahme aramas kak kilang; eri I keinepwdihsang I en ntingihraildi.",
                    "Eri maingko, ma I kilangehr soahng kapwuriamwei kan, ma Kauno ni eh ketdihdo oh ketkihdi pein ih rehn aramas akan oh kasalehongirail kupwurkalahngan, dahme ahi mohngiong pahn mwahieiki oh palingeni nsensuwedki, oh paliwereiet wiakaula, oh ahi kehlail luwetkihla, pwehki ahi kahpwal akan?",
                    "Oh dahme I pahn lohdihki nan dihp, pwehki paliwereiet? Iei, dahme I pahn mweidehngki kasongosong kan, en wiahda dowen me suwedo nan ahi mohngiong pwehn kawehla ahi onopek oh kahpwalihala palingeniet? Dahme ahi imwintihtih kan pahn kahrehkihda ahi lingeringer?",
                    "Palingeni, pwourda! Dehier pwurehng luwetla nan dihp. Mohngiongi, perenda oh dehier wiahda dewen imwintihti en palingeniet.",
                    "Dehr pwurehng lingeringer pwehki ahi imwintihti kan. Dehr kaluwetehla ahi kehl pwehki ahi kahpwal akan.",
                    "Ahi mohngiong perenda oh lukwerlahng Kauno, oh patohwan: Maing ahi Kaun, I pahn kapinga komwi kohkohlahte; iei, palingeniet pahn pereperenkin komwi, maing Koht, komwi me wia ahi paipalap en komour.",
                    "Maing Kaun, komw kak ketin doarehla palingeniet? Komw kak ketin kapitiehsang ahi imwintihti kan? Komw kak ketin seweseie pwe I en kak masak sansal en dihp?",
                    "Ewen kehl en ehl en kin ritidi mwohi ansou koaros, pwehki mohngiongiet karakarahk oh ngehniet peik! Maing Kaun, komw dehr ketin ritingedihsangie ewen kehl en omwi pwung mwohi, pwe I en kak keid nan ahl en wahu karakarahk, pwe I en kak inenweite nan ahl patapat!",
                    "Maing Kaun, komw ketin kapelkiniepene sapwellimomwi likoun pwung! Maing Kaun, komw ketin kaunopada ahl me pahn kapitiehsang ahi imwintihtih kan! Komw ketin kainenehla wasa I pahn weidie! Komw dehr ketin mweidehng takai en dipekelekel mwohi—ahpw komw ketin kamwakelehda mwohi, oh dehr ketin kerempwahla ahi ahl, ahpw ahl en ahi imwintihti kan.",
                    "Maing Kaun, Komwi me I kin likih, oh I pahn likih komwi kohkohlahte. I sohte pahn likih kehl en aramas; pwe I ese me mehmen me kin likiala kehl en aramas e kin riahkihla. Iei, mehmen me kin likiala aramas de kehlkihla aramas e kin riahkihla.",
                    "Iei, I ese me mehmen me pahn peki, Koht pahn kupwur sapan oh ketkiheng ih. Iei, ei Koht pahn ketkihengie, ma I peki ni pwung; eri ngileiet pahn sansal ong komwi; iei, I pahn lukuwerwih komwi, ei Koht, me wia paipalap en ahi pwung. Kilang, ngileiet pahn peidahwei rehmwi kohkohlahte, ahi paipalap oh ei Koht poatoapoat. Ahmen"
                ]
            },
            {
                "url": "https://www.lds.org/scriptures/bofm/2-ne/5?lang=pon",
                "number": 5,
                "name": "Iralaud 5",
                "summary": [
                    "Mehn Nihpai ko tohrohrsang mehn Laman ko, kolokol kosonned en Moses, oh kauada tehnpas sarawi—Pwehki mehn Laman ko arail soupwoson, irail pahn lekdeksang mwohn sihlang en Kauno, oh riahla, oh wiahla kalokepen mehn Nihpai kan. Nan Pwungen Pahr 588–559 Mwohn Krais."
                ],
                "verses": [
                    "Kilang, Ngehi, Nihpai, likuweriongehr Kauno Koht, pwehki riei pwutak ko ara lingeringer.",
                    "Ahpw kilang, ara lingeringer pahi ahpw laudla, kahrehong ara song en kemeiehla.",
                    "Iei, ira kaulimahkinie, ketihtihki: Riata pwutak tikitiko kin leme me e pahn kaunkitailda; oh kahpwal laud kitail ahneki pwehki ih; eri, kitail kemehla, pwe kitail en dehr nohn lokolongki ah koasoi kan. Pwe kilang, kitail sohte pahn wiahki ih atail kaun; pwehki kitail me laud, kitail me ahneki pwuhng en kaunda aramas kat.",
                    "Met I sohte anahne ntingihdi pohn pileit pwukat koasoai en kaulim koaros me ira wiahiengie. Ahpw e itarete I en nda, me ira song en kemeiehla.",
                    "Kedekedeo Kauno ahpw kaperkinie, me I en kohkohlahsang irail oh sopohla nan sapwtehno, oh irail koaros me men iangie.",
                    "Eri, kedekedeo Ngehi, Nihpai, wahda ahi peneinei, oh iangahki Sohram oh ah peneinei, oh riei pwutak laud me adaniki Sam oh ah peneinei, oh riei pwutak tikitik riemen me adaniki Seikop oh Sosep, oh iangahki riei serepein kan, oh irail koaros me men iangie. Oh koaros me men iangie ko iei irail me kamehlele sapwellimen Koht kehkehlik kan oh kaudiahl kan; eri, irail peikiong ahi koasoai kan.",
                    "Oh se wahda imwat impwal kan oh soahng koaros me se kak wahda, oh seiloangki erein rahn tohto kei nan sapwtehno. Oh mwurin aht seiseiloangkiseli erein rahn tohto kei se kauwada imwat impwal akan.",
                    "Oh nei aramas akan pwungkihda me se pahn kiheng eden wasao Nihpai; eri, wasao adankihla Nihpai.",
                    "Oh irail koaros me iangiedohu kahdankinirailla aramas en Nihpai.",
                    "Oh se nantiheng kolokol sapwellimen Kauno kadeik pwung kan, oh koasoandi kan, oh kosonned akan ni mehkoaros, nin duwen kosonned en Moses.",
                    "Kauno eri ketin ieiang kiht; oh se ahpw tepda pweida kouwahlap; pwe se padokedi weren tuhke, oh se ahpw dolung wah tohto. Oh se tepda apwalihda polohn sihpw kan, oh kou kan, oh soangen mahn teikan.",
                    "Oh Ngehi, Nihpai, pil wahdo rekohd kan me ntingdier pohn pileit prahs kan; oh iangahki mpwei, de kompas, me kaunopdahr sang ni limen Kauno ong ahi pahpao, nin duwen dahme ntingdiero.",
                    "Kedekedeo se ahpw tepda pweida kouwahlap, oh kaparaparala nan sahpwo.",
                    "Oh Ngehi, Nihpai, ale nein Leipen kedlahso, oh ahpw wiahda kedlahs tohto me duwehte naho, pwe aramas me ansou wet kahdanikilahr mehn Laman kan de kohdo oh kemeikitala; pwe I esehier arail kailongkinie oh nei seri kan oh irail akan me wia nei aramas.",
                    "Oh I padahkiheng nei aramas akan irail en kauada ihmw akan, oh irail en koadoahke tuhke, oh airon, koper, prahs, sdihl, oh kohl, oh silper, oh mete kesempwal akan, me rekla wasao.",
                    "Oh ngehi, Nihpai, kauada tehnpas sarawi ieu; oh I kauada ni mwomwen tehnpas sarawi en Solomon ihte e sohte wiawihkihda kidelapen dipwsou pweilaud; pwe soangen dipwsou pweilaud ko sohte kak dierek nan sahpwet, eri, e sohte kak kokouda duwehte tehnpas sarawi en Solomono. Ahpw wiepen doadoahk en kauwadao rasehngete tehnpas en Solomono; oh koasoandi en doadoahko lingan kouwalahpie.",
                    "Kedekedeoh Ngehi, Nihpai, kaweidkiheng nei aramas akan ren kin pwersek, oh doadoahngki pehrail kan.",
                    "Kedekedeoh irail ahpw men I en wiahla arail nahnmwarki. Ahpw ngehi, Nihpai, sohte pwungki en mie nahnmwarki; ahpw, I kapwaieng irail nsenerail sang ni manman me I kolokol.",
                    "Oh kilang, mahsen en Kauno pweidahr rehn riei ko, nin duwen me e mahsanier, me I pahn wiahla ara kaun oh soun padahk. Eri, I wiaier ahr kaun oh soun padahk, nin duwen sapwellimen Kauno kosonned akan, lao lel ansou me re song en kemeiehlao.",
                    "Eri, mahsen en Kauno pweidahr me e ketin mahsanihongie, ketihtihki: Ma irail sohte pahn rong ahmw kaweid kan, irail pahn lekidek sang mwohn sihlangin Kauno. Oh kilang, irail ahpw lekideksangehr mwohn sihlangi.",
                    "Oh e ketin keriakinirail keria ieu me inenen kalok, pwehki arail suwed. Pwe kilang arail mongiong kan keptakai ong ih, ihme kahrehda arail duwehla takai kekeluwak; eri, nin duwen arail pwetepwet, oh masamwahu oh lingan, Kauno me ketin kahrehda kilirail akan e tontonla pwe nei aramas akan en dehr men patehng irail.",
                    "Oh Kauno Koht mahsanih: I pahn kahrehda noumw aramas akan pahn kailongkinirail, ma irail sohte pahn kohluhkihla arail mour suwed akan.",
                    "Oh mehmen me pahn pwoudikihda emen kadaudokerail kan e pahn riahkihla; pwe re pahn alehdi soangen keriaohte. Oh e pweidahr pwehki Kauno me ketin mahsanih.",
                    "Oh pwehki keria me milahr pohrailo irail wialahr aramas pohnkahke kei, audaudki tiahk suwed oh widing, oh kin kohla nanwel rapahki mahn lawalo kan.",
                    "Oh Kauno Koht mahsanihongie: Irail pahn kin kaloke kadaudokemw kan, pwe kadaudokemw kan en kin tamatamanie; oh ma kadaudokemw kan pahn manokeiehla, oh sohte kapwaiada ahi mahsen kan, re pahn kalokeirail lao irail kamwomwomwla.",
                    "Kedekedeoh Ngehi, Nihpai, kasarawihla Seikop oh Sosep, pwe ira en wiahla samworou oh soun padahk ong nei aramas akan nan sahpwo.",
                    "Kedekedeoh se nsenamwahu nan aht mour.",
                    "Oh sounpar silihsek ahpw douer powe mwurin aht mweselsang Serusalem.",
                    "Oh Ngehi, Nihpai, ntintingih rekohd kan pohn nei pileit kan, me I wiahda, duwen nei aramas akan lelodo met.",
                    "Kedekedeoh Kauno Koht mahsanihongie: Wiahda ekei pileit; oh ke pahn ntingihdi soahng tohto powe me mwahu mwohn sihlangi, pwe en wia kamwahupen noumw aramas.",
                    "Eri, Ngehi, Nihpai, kohla oh wiahda pileit kan me I ntingihdier mepwukat powe pwe I en peikieng sapwellimen Kauno kosonned akan.",
                    "Oh I ntingihdier soang kan me Koht kupwur pereniki. Oh ma nei aramas akan perenki kupwur en Koht akan irail pahn perenki ahi nting kan me ntingdi pohn pileit kat.",
                    "Oh ma nei aramas akan inangih esehla duwen poadepen mehn mahs oko re anahne rapahki nan nei pileit teiko.",
                    "Oh I kak koasoaia me sounparehr pahisek douer powe, oh se mahweniongehr oh nanpwungsuwediong riat ko."
                ]
            },
            {
                "url": "https://www.lds.org/scriptures/bofm/2-ne/6?lang=pon",
                "number": 6,
                "name": "Iralaud 6",
                "summary": [
                    "Seikop soiahda poadoapoad en mehn Suhs akan: Arail lohdi pahn mehn Papilon kan oh kopwurupwurla; doadoahk oh kalohpwualahn Me Sarawi en Israel; sawas me mehn liki kan sewesehkin irail; oh kopwurupwurdohn mehn Suhs akan ni imwin rahn akan ma irail pahn kamehlele Mesahiao. Nan pwungen pahr 559–545 Mwohn Krais."
                ],
                "verses": [
                    "Mahsen en Seikop, rien Nihpai, me e kaweidkihong aramas en Nihpai kan:",
                    "Kilang, riei ohl kesempwal akan, Ngehi, Seikop, Koht ketin malipeie, oh kasarawielahr ni wiepen sapwellime koasoandi sarawio, oh kamanamanla sang rieio, Nihpai, me kumwail kin wiahki amwail nahnmwarki de silepemwail, oh me kumwail kin koapwoaroapwoarki en wia doarepemwail, pwe kilang kumwail ese me I kaweidkinkumwailehr soangen kaweid tohtoh kouwalahpie.",
                    "Ahpw, I pwurehng kaweid kumwail; pwe kamwahupen palingenimwail akan me I nsenohki. Iei, I inenen pwunodkin kumwail; oh kumwail esehier met. Pwe I kin ngoangki panawi kumwail; oh I padahkihong kumwail mahsen en ahi pahpao; oh I padahkiheng kumwail duwen soahng kan koaros me ntingdier, sangete ni kepikipikdahn sampah.",
                    "Oh met, kilang, I pahn kaweidkin kumwail duwen soahng koaros me wiewiawi met, oh me pahn wiawi mwuhr; eri, I pahn wadekehng kumwail mahsen en Aiseia. Oh mahsen pwukat me riei pwutako mwahuki I en kaweidkin kumwail, pwe en wia kamwaupemwail, pwe kumwail en kak esehla oh kawauwieki mwaren Koht.",
                    "Oh met, mahsen me I pahn wadekada kan iei mahsen kan me Aiseia ketihtihki duwen peneinei en Israel kan; eri, kumwail en karasahiong pein kumwail, pwe kumwail wia kisehn peneinei en Israel. Oh soahng tohto me Aiseia ketihtihkier me kumwail me kumwail kak karasahiong pein kumwail, pwe kumwail iei peneinei en Israel.",
                    "Oh Iet mahsen oko: Kauno Koht mahsanih: Kilang, I pahn kapahwei limeiet pohn wein mehn liki kan, pwehn kasalehda ahi koasoandi sansal kan ong aramas akan; oh irail ahpw pahn kol pehn noumwail pwutak kan oh kahreirail, oh pahn wa noumwail serepein kan pohn pwopwerail akan.",
                    "Oh nahnmwarki kan pahn kin apwalih kumwail duwehte pahpa kan, oh lih nahnmwarki kan pahn kin apwalih kumwail duwehte nohno kan; irail pahn poaridi mwohmmwail, oh kamwakelehsang pwelipar en patehn nehmmwail kan; oh kumwail pahn dehdeki me ngehi me Kauno; pwe mehmen me kasikasikie sohte pahn namenekla.",
                    "Oh met Ngehi, Seikop, pahn kawehwehda duwen mahsen kat. Pwe kilang, Kauno ketin kasalehongie irail ko me mehn Papilon ko kemelahr oh salihdier, me mih Serusalem, iei, wasa me se kohsangie.",
                    "Ahpw, Kauno ketin kasalehongie me irail pahn pwurehng pwurodo. Oh e pil ketin kasalehongie me Kauno Koht, Me Sarawi en Israelo, pahn ketin pwaredohng irail ni paliwar; oh mwurin eh pahn pwaredohng irail, irail pahn kaloke oh kalohpwuala ih, nin duwen dahme tohnlengo padahkihongie.",
                    "Oh mwurin arail pahn kasalehong Me Sarawi en Isrealo arail keptakai oh pohnmwahso, kilang, e pahn ketin kadeik irailda. Rahno pahn kohdo me irail pahn lokolok oh ahneki kahpwal.",
                    "Eri, mwurin arail pahn pekousla, tohnlengo mahsanih, tohto irail pahn lokolongki, ahpw sohte pahn mehkihla, pwehki ahn me loaloapwoat kan arail kapakap akan; irail pahn mwerpeseng, oh kamakam, oh kailok; ahpw, Kauno pahn ketin mahkohng irail, ma irail pahn kamehlele arail Sounkomouro, irail pahn pwurehng pwurpene nan sapwerail sahpw akan me re sohsohki.",
                    "Oh meid pahi mehn Liki Kan, me soukohpo ntingihdier duwe; pwe kilang, ma re pahn koluhla oh sohte mahwiniong Saion, oh dehr iangala mwomwohdiso lahlahwe lapo, irail pahn komourla; pwe Kauno Koht pahn ketin kapwaiala sapwellime inouo me e ketin inoukihongehr sapwellime seri kan; oh kahrepe wet me soukohpo ntingiekihdi mepwukat.",
                    "Eri, irail me pahn mahwiniong Saion oh sapwellimen Kauno aramas en inouo pahn kamwakelehsang pwelipar en patehn nehnrail akan; oh sapwellimen Kauno aramas akan sohte pahn namenekla. Pwe aramas me kin kasikasik Kauno iei irail sapwellime; pwe irail me kin kaskasikte ketdohn Mesaiao.",
                    "Oh kilang, nin duwen mahsen en soukohpo, Mesaiao pahn ketdo keriau pwehn ketin kapwurepene sapwellime aramas akan; eri, e pahn ketin pwarehng irail ni manaman oh lingan kouwahlap, oh kamwomwala arail imwintihti kan, eri ni ansou me rahno pahn lelodo irail ahpw pahn kamehlehla; oh e sohte pahn kamwomwala irail akan me kamehlele.",
                    "Oh irail me sohte kamehlele pahn kamwomwomwla, nan kisiniei, oh melimel, oh rerrer en sahpw, oh kakerehdi nta, oh soumwahu, oh lehk. Oh irail ahpw pahn dehdehki me Kauno Koht, iei Me Sarawi en Israel.",
                    "Dipwisou kan pahn kapwurupwursang me lapalap, de me sensel kan pahn lapwada?",
                    "Kauno me Mahmahsen: Irail akan me sensel pahn me lapalap akan pahn saledekla, oh dipwisou lohdi kan me aramas lemei kalowehdi pahn kopwurupwursang; pwe Koht Wasa Lapalahpie pahn kapitala sapwellime aramas en inouo. Kauno me Mahmahsen: I pahn pelian irail akan me pahn pelian kumwail—",
                    "Oh irail me kin kalokeikumwail, I pahn kamwengehkin irail pein udukerail; oh irail pahn sakaukihla pein ntahrail rasehng wain me iou; oh koaros pahn dehdehki me Ngehi Kauno iei ahmwail Sounkomour oh Soundoar, Wasa Lapalahpie en Seikop."
                ]
            },
            {
                "url": "https://www.lds.org/scriptures/bofm/2-ne/7?lang=pon",
                "number": 7,
                "name": "Iralaud 7",
                "summary": [
                    "Seikop peusehla wadewadek sang nan Aiseia: Aiseia karasaraski mesaiao—Mesaiao pahn sapwellimaniki koaiek en koasoakoasoi—E pahn ketin sohpeisang soun kamakam akan—E sohte pahn likamwada—Karasahiong Aiseia 50."
                ],
                "verses": [
                    "Ei, Kauno mahsanih: ia duwe, I kadarkumwailahr, de I keseikumwailahr douluhl? Iei met Kauno mahsanih: Ia nein amwail nohno kisinlikoun kamweid? Ihs me I mweidkumwailahng, de ihs me I pweipwandeng me I netkinkumwailahng? Ei, ihs me I netkinkumwailehng? Kilang, pwehki dipemwail akan me kumwail pein netkinkumwailla, oh pwehki amwail sapwung kan amwail nohno mweisang.",
                    "Eri, ahnsou me I kohdo, sohte aramas; ahnsou me I lukuwer, mehlel, sohte me sapeng. Kumwail peneinei en Israel kan, ia duwe, limei kat sohte kak lellewei rehmwail pwe en doareikumwailla, de I sohte ahneki manman en kapitkumwaila? Kilang, I kak kamadahkihda nan madau ahi mahsen, I kawekala pilap akan ong sapwtehn oh arail mwahmw akan matala pwehki pihl akan ar madada, oh irail mehkihla arail men nimpil.",
                    "I kin karotongehla pahnlahng, oh I kin perehkihla likoun nsensuwed.",
                    "Kauno Koht ketkihongie ewen aramas semen, pwe I en kak ese ia mwomwen ahi pahn koasoai ong kumwail, Peneinei en Israel kan. Ni ahnsou me kumwail kin luwet e kin pangipaninginie I en sangkenei. E kin ketin panginiehda pwe I en rong duwehte me semen men.",
                    "Kauno Koht ketin ritingadahr salengeiet, oh I sohte kahngohdiong, de pil sohpeisang.",
                    "I mweideng irail en wokih pohnseweie, oh sohte irehdi ar lahlaweie. I sohte kin ruksang ar kandipih meseie oh kanamenekihe.",
                    "Ar lahlaweie sohte pahn kamedekeiehla, pwe Kauno Koht pahn soweseie. Eri I pahn kanangamahiong duwehte takai kehlail ehu, pwe I ese me I sohte pahn namenekla.",
                    "Oh Kauno ketin karanih ie, oh e kin ketin doareiehla. Ihs me pahn pelian ie? Mweidehng sen kesihnen pene. Ihs me kin wiahiong ie kahpwal? Mweidehng en keido, pwe I pahn kemehki ahi koasoai kehlail.",
                    "Pwe Kauno Koht pahn ketin sowese ie. Oh irail koaros me pahn uhwong ie, kilang, irail koaros pahn sohrala duwehte likou me kul kan pahn kangala.",
                    "Ihs rehmwail me kin wauneki Kauno, me kin peikiong mahsen en sapwellime ladu, me kin kekeid nan rotorot oh sohte marain?",
                    "Kilang kumwail koaros me kin sounda kisiniei, me kin kapikapil kin kumwail dimwamwahi kan, kekeid nan pein amwail marain en kisiniei oh nan dimwamwahi kan me kumwail pein parada. Met kumwail pahn alehsang ie—kumwail pahn mehla nan amwail nsensuwed."
                ]
            },
            {
                "url": "https://www.lds.org/scriptures/bofm/2-ne/8?lang=pon",
                "number": 8,
                "name": "Iralaud 8",
                "summary": [
                    "Seikop usehla wadawadek sang nan Aiseia: Ni imwin rahn akan, Kauno pahn ketin koaloalamwahuih Saion oh kapwurehdo Israel—Me aleier kamaiauparail pahn kohdo Saion ni peren laud—Karasapene Aiseia 51 oh 52:1–2. Ele Sounpar 559–545 Mwohn Krais."
                ],
                "verses": [
                    "Rong ie mwahu, kumwail akan me kin wiewia me pwung. Kilenglahng paipalap me kumwail paldihsang ieo, oh nan pwoahr me kumwail weiweidahsang ieo.",
                    "Kilenglahng amwail pahpa kahlap Eipram oh Sara me kaipwihkumwaildi; pwe I malipehda ih kelehpw oh kapaiada.",
                    "Pwe Kauno pahn ketin koaloalamwahuih Saion, ong koaros me kousoan nan mohn ihmw kan; oh e pahn ketin wekidala sapwtehno en duwehla Ihden, oh e pahn duwehla sapwellimen Kauno mwetuwelo. Peren oh nsenamwahu pahn mie wasao, kaping kalahngan oh ngihlen koul en kaping.",
                    "Kumwail rong ie, nei aramas akan; oh rong ahi mahsen kan, Kumwail tohn ahi wehi; pwe I pahn kadarewei kosonned ehu, oh I pahn wiahiong ahi koasoandi en wia kamarainpen aramas akan.",
                    "Ahi pwung me keren; I kadarewehr komour, oh limei kat pahn kadeik aramas akan. Deke kan pahn awiawih ie, oh irail pahn kin koapwoaroapwoarki limei kat.",
                    "Kilengdagla nanleng, oh kilengdihla pohn sampah; pwe nanleng pahn sohrasang duwehte ediniei, oh sampah pahn meringla duwehte likou mering; oh irail kan me kin mihmi loale pahn mehla pil duwehte. Ahpw ahi komour pahn kohkohlahte, oh ahi pwung sohte pahn sohrala.",
                    "Kumwail rong ie, kumwail akan me kin mour pwung, aramas akan me I ntingihdier ei kosonned akan nan ar mohngiong kan, kumwail dehr masak ma aramas kasarowei kumwail, de pil masak arail wiewia suwediong kumwail.",
                    "Pwe loangenmwet kan pahn kangirailla duweht likou ehu, oh mwahs pahn kangirailla duwehte ar kin kang winen sihpw. Ahpw ahi pwung pahn kohkohlahte, oh ahi komour pahn sang ehu dih lel ehu dih.",
                    "Maing Kaun, komw ketin opala wasa! Ketikihda sapwellimomwi manaman; Duwehte mahso. Kaidehn komwi me ketin doakoapeseng Rahap, oh kawehla drakono?",
                    "Kaidehn komwi me ketin kamadahda sehd loallo; me ketin wiahda ahl ong irail me komw ketin doarehla kau pwe irail en keidloale?",
                    "Eri, irail akan me Kauno ketin kamaiaudahr pahn pwurodo oh wie kokoul kohdo nan Saion; oh re pahn peren poatopoat oh wiahla aramas sarawi kei; oh re pahn alehdi nsenamwahu oh peren; pahtou oh nsensuwed pahn sohrala.",
                    "Ngehi iei Ih me ketin koaloalamwahwih kumwailo. Kilang, ihs kumwail me kumwail pahn masangki aramas, me uhdahn pahn mehla, me wia nein aramas, me uhdahn pahn duwehla dihpw?",
                    "Oh [kumwail] moanokehla Kauno me ketin wiaikumwailda, me ketin sohngedier nanleng, oh koasoanedier poahsoan kan en sampah, oh [kumwail] usehlahte masepwehk rahn koaros, pwehki [amwail masak] lingeringer mwuledek en imwintihtio, me mwomwen me e onopadahr en keweikumwailla? Oh ia ahn imwintihtio lingeringeren?",
                    "Me selidi kan pahn kasaledekla ansou mwadang, oh re sohte pahn mehla nan imweteng, oh re sohte pahn men mwengehda.",
                    "Ahpw ngehi me Kauno amwail Koht, me kupwurehda iloak kan en pwungupwungidek; mwarei iei Kauno, Wasa Lapalap.",
                    "Oh ngehi me kin kihong kaweid nan awamwail akan, oh perehkin kumwail mwetehn ni limei kat, pwe I en kak sohngedi pahn lahng oh koasoanehdi poahson kan en sampah, oh mahsanihong Saion: Kilang, kumwail iei nei aramas.",
                    "Serusalem pirida, pwourda, oh kesihnenda, ke nimalahr kep en lokolok me Kauno ketikihonguhkehr nan sapwellime engieng—ke nimalahr mwoahrok en nan kepo oh wasaskiseli.",
                    "Oh nanpwungen nah pwutak kan me e naitikihdier, sohte me kak kahluwa; nanpwungen nah pwutak kan me e apwaliada sohte me kak kolada peh.",
                    "Noumw pwutak riemen pwukat me samwodohr rehmw, ihs me pahn poakeiukala —ke ohla oh kamwomwalahr, oh lehk oh mahwin lelohnguhk—oh ihs me I pahn kansenamwahuiekin uhk?",
                    "Noumw pwutak kan lipwongmasalahr, ihte meh riemenet me saik; irail kin wonohn ni ewen ahl akan koaros; duwehte kouwol lawalo men eh lohdi nan uhk ehu, re kehnehr engieng en Kauno, oh omw Koht ketin angiangihrailda.",
                    "Eri kumwail rong met, kumwail wie lokolok, oh sakaulahr, ahpw kaidehn wain me kahrehda.",
                    "Kauno ketin mahsanih, Kauno oh amwail Koht pahn ketin kasalehda pwung en sapawellime aramas akan; kilang, I ketikihsangehr nan pehmwail kan kep en lokoloko, mwoarok en nan kep en ahi engieng; kumwail solahr pahn pwurehng nim.",
                    "Ahpw I pahn kiheng nan pehn irail kan me kahpwalihiukalahr; me kin ndahiong uhk: Dairukedi, pwe se en kak sok pohmw—oh ke kin wendieng nanial oh re kin sok pohmw likamwete kowe pwehl.",
                    "Saion, pirida, pwourda oh kehlailada; pwuhrieng nan ahmw likou kaselel kan, kowe Serusalem, kahnimw sarawi: pwe sang met kohla me samin kan solahr pahn pidolong nan omw kahnimw.",
                    "Serusalem, sipedasang rehmw pwelipar akan; kesihnenda, mwohndieng nan dewemwen; sapwadasang sahl me pire tepinweremwen, kowe serepein lidu en Saion."
                ]
            },
            {
                "url": "https://www.lds.org/scriptures/bofm/2-ne/9?lang=pon",
                "number": 9,
                "name": "Iralaud 9",
                "summary": [
                    "Seikop kawewehda me mehn Suhs akan pahn pwurpene nan sapwerail sahpw en inou kan—Tomwo pwaindahr aramas sang ni Pwupwidio—Paliwar en me melahr akan pahn iasadahsang nan sousou, oh ngenerail akan sang nan ehl oh sang paradais—Irail pahn pakadeikda—Tomwo doarehla sang mehla, ehl, tepelo, oh lokolok soutuk—Me pwung kan pahn komourla nan wehin Koht—Kalokolok en me dipan akan koasoandier—Me Keieu Sarawi en Israel me wia silepen ewen kehlo. Ele Sounpar 559–545 Mwohn Krais."
                ],
                "verses": [
                    "Oh met, riei ohl akan, I wadekadahr soahng pwukat pwe kumwail en kak ese duwen inou kan me Kauno ketin inoukihongehr peneinei en Israel kan koaros—",
                    "Me e ketin mahseniongehr mehn Suhs akan, sang rehn sapwellime soukohp sarawi kan, sangete nin tapio, sang ehu dih lel ehu dih, lao lel ansouo me irail pahn kapwuredohng nan mwomwohdiso mehlel oh sapwellimen Koht kehl; ansou me irail pahn kapwurupwurodohng nan uhdakarail kan, oh soandieng nan sapwerail sahpw en inou kan.",
                    "Kilang, riei pwutak kesempwal akan, I ndahieng kumwail soahng pwukat pwe kumwail en perenda, oh sarada kohkohlahte, pwehki kapai kan me Kauno Koht pahn ketikihong noumwail seri kan.",
                    "Pwe I ese me tohto rehmwail raparapahkiher en ese soahng pwukat; eri I ese me kumwail ese me paliwaratail kan uhdahn pahn mehla oh sohrala; ahpw, nan paliwaratail kan kitail pahn kilahng Koht.",
                    "Ei, I ese me kumwail ese me e pahn ketin pwarohng irail ni paliwar nan Serusalem, wasa me kitail kohsang ie; pwe e konehng en uhdahn ketido rehrail; pwe e koasoandi me Soun Kepikipik lapalapo pahn ketin mweidala pein kahlapeo pahn manaman en aramas, oh pwoukihla aramas koaros, pwe aramas koaros en mihla pahn sapwellime manaman.",
                    "Pwehki aramas koaros uhdahn pahn mehla, pwe en kapwaiada sapwellimen Soun Kepikipik lapalapo koasoandi kalahngano, e konehng en mie manaman en iasada, oh iasadao konehng en wiawihong aramas pwehki pwupwidio; oh sapwung me kahrehda pwupwidio; oh pwehki aramas ar pwupwulahr irail kalipilipasangehr mwohn sihlangin Kauno.",
                    "Eri, e konehng en wia tomw me poatopoat—ma e sohte pahn wia tomw me poatopoat, soahng me kin mwerepeseng sohte kak kieweklahng ni soahng me sohte kak mwerepeseng. Eri, keieun kopwung me wiawihong aramas pahn duweduwehte kohkohlahte. Oh ma ih met me wiawi, paliwar pahn wonohn oh matala oh mweredieng pohn sampah, oh sohla kak pwourda.",
                    "Eri [ia uwen kaselel en] sapwellimen Koht erepit, sapwellime kalahngan oh mahk! Pwe kilang, ma paliwar pahn sohla kak pwourda, palingnitail kan pahn duwehla tohnleng me pwupwidihsang mwohn sihlangin Koht Soutuk, oh wiahla tepelo, oh sohla kak pwourda.",
                    "Oh ngenitail kan uhdahn anahne duwehla ih, oh kitail wiahla tepel kei, tohnleng en tepel, ritidihsang mwohn sihlangin atail Koht, oh mihla pahn pahpahn likamw akan, nan nsensuwed, duwehte pein ih; ei, ong ih me pitiedi tepin atail nohno oh pahpa, me kin kawekala pein ih en duwehte tohnleng en marain, oh kamwakidada aramas akan en wia doadoahk en mwersuwed rir kan en kamaramas oh soangoasoangen doadoahk rotorot rir koaros.",
                    "Eri ia uwen kaselel en kalahngan en atail Koht, me ketin kaunopadadahr ahl pwe kitail en pitisang nan pehn eni kamasepwehk menet; iei, enio, mehla oh ehl, me I kin kahdaniki mehlahn paliwar, oh pil mehlahn palingehn.",
                    "Oh pwehki duwen sapwellimen atail Koht ahl en komourlao, Me Sarawi en Israel, mehlahn paliwar wet, me I koasoaiao, pahn kapwurehda mehlahu; me iei mehlahn nan sousou.",
                    "Oh mehla me I koasoaiao, me iei mehlahn palingehn, pahn kapwurehda mehlahu; me iei mehlahn nan ehl; eri, mehla oh ehl pahn kapwurehda ara mehla ko, oh ehl pahn kapwurehda ngehn me e kalewehdi ko, oh sousouo pahn kapwurehda paliwar akan me e kalewehdi, oh paliwar oh ngehn en aramas akan pahn pwurehng pwurpene; oh met pahn wiawi sang ni manaman en iasadahn Me Sarawi en Israelo.",
                    "Ia uwen kaselel en sapwellimen atail Koht koasoandio! Pwe pil ehu kahrepe, paradais en Koht pahn kapwurehda ngehn en me pwung kan, oh sousou pahn kapwurehda paliwar en me pwung; oh ngehno oh paliwaro pahn pwurehng pwurpene, oh aramas koaros pahn sohla kak mwerpeseng, oh solahr kak mehla kohkohlahte, oh irail wialahr aramas mour kei, ahneki marain unsek duwehte atail ese ni paliwar, ihte atail marain [nan mour poatoapoat] pahn unsek.",
                    "Eri, kitail pahn wehwehki ni unsek atail sapwung kan, oh atail samin kan, oh atail kilisou; oh me pwung kan pahn wehwehki unsek arail peren kan, oh arail wiewia pwung kan, oh kapwatkihda likou mwakelekel, iei, likou en wiewia pwung.",
                    "Kedekedeo ni ansou me aramas koaros pahn powehdi keieu en mehla wet oh mourda, pwehki ar sohlahr kak mehla, irail uhdahn pahn uh mwohn mwoalen kopwung en Me Sarawi en Israelo; oh kopwungo ahpw pahn wiawi, oh irail udahn pahn pakadeikda nin duwen sapwellimen Koht kadeik sarawi.",
                    "Oh ni mehlel, nin duwen Kauno eh ketin ieias, Kauno Koht ketin mahsanih, oh iei sapwellime mahsen poatoapoat, me sohte kak sohrala, me iei irail akan me pwung pahn dadaurete ar pwung, oh irail akan me samin pahn samisaminte; eri, me samin kan iei tepelo oh nah tohnleng kan; oh irail pahn kohla nan kisiniei poatoapoat, me kaunopadahng irailehr; oh arail lokolok duwehte lehn kisiniei oh suwepel, me mpwulen kisinieio kin lullul poatoapoat oh sohte kak uhdi.",
                    "Ia uwen kaselel oh pwuhng pahrek en atail Koht! Pwe e kin ketin kalelehla sapwellime mahsen kan koaros, oh mahsen ko kin pwilido sang nan douwaseo, oh sapwellime kosonned uhdahn pahn pweida.",
                    "Ahpw, kilang, me pwung kan, iei souleng en Me Sarawi en Israelo, irail akan me kin kamehlele Me Sarawi en Israelo, irail akan me kin kanengamahieng lohpwu kan en sampah, oh mehndahkihla kanamenekpe, irail me pahn sohsohki wehin Koht, me kaunopadahng irailehr sangete ni tepdahn poahsoan en sampah, oh irail pahn pereperen kohkohlahte.",
                    "Ia uwen kaselel en kalahngan en atail Koht, me Sarawi en Israelo! Pwe e ketin doarehsangehr sapwellime souleng kan eni kamasepwehko me iei tepelo, oh mehla, oh ehl, oh lehn kisiniei oh suwepel, me iei lokolok sohte imwi.",
                    "Ia uwen kaselel en sarawi en atail Koht! Pwe e ketin mwahngih soahng koaros, oh sohte mehkot me e sohte mwahngih.",
                    "Oh e ketidihdo sampah pwe en kak ketin kamaurala aramas koaros ma irail pahn rong mwahu kepitie; pwe kilang, e ketin lokolongkiher ahn aramas koaruhsie medek, mehlel, medek en aramas koaros me ipwidi, ohl akan, lih akan, oh seri kan, me wia kisehn peneinei en Adam.",
                    "Oh e ketin lokolongkiher met pwe iasada en kak wiawihong aramas koaruhsie, pwe koaros en kak kesihnenda mwowe ni rahn en kadeik lapalapo.",
                    "Oh e ketin mahsanihongehr aramas koaros me re anahne koluhla, oh pepdaisla ni mware, ahneki pwoson unsek ni Me Sarawi en Israelo, ma soh re sohte kak komourla nan wehin Koht.",
                    "Oh ma re sohte pahn koluhla oh kamehlele mwareo, oh pepdaisla ni mwareo, oh dadaur lel imwi, re pahn kalipilipla; pwe Kauno Koht, Me Sarawi en Israelo, me ketin mahsaniher.",
                    "Eri, e ketikidahr kosonned ehu; oh ma sohte kosonned e sohte pahn mie kalokolok; oh ma sohte kalokolok e sohte pahn mie kadeikpen kalokolok; oh ma sohte kadeikpen kalokolok, kalahngan en Me Sarawi en Israelo me pahn apwalih irail, pwehki tomwo; pwehki sapwellime manaman me ketin doareiraillahr.",
                    "Pwe tomwo kaitaralahr pwung en sapwellime pwuhng pahrek rehn irail akan me sohte iang alehdi kosonnedo, irail pitisangehr eni kamasepwehko, mehla oh ehl, oh tepelo, oh lehn kisiniei oh suwepel, me iei lokolok poatopoat; oh irail kopwurupwurlahng rehn Koht me ketikihong irail esingek, iei Me Sarawi en Israelo.",
                    "Ahpw meid suwed ong ih me alehdi kosonnedo, ei, me alehdi kosonned en Koht kan koaros, duwehte kitail, oh kawehla, oh kawehla mwahl ah rahn en kaunopada, pwe meid apwal ong aramaso!",
                    "Ia uwen widing en koasoandi en me suwedo! Ia uwen noahrok, oh luwet, oh pweipwei en aramas! Ansou me re kin esehla re kin lemehieng me re loalekeng, oh re kin sohla rong mwahu kaweid en Koht, pwe re kin pohnsehsehla, oh medemedewe me re esehier soang koaros, eri, arail loalekengo kin likamwala oh e sohte pahn sewese irail. Oh irail pahn lekidekla.",
                    "Ahpw loalekengla mwahu ma re pahn rong kaweid en Koht.",
                    "Ahpw meid suwed ong me kepwehpwe kan, me kepwehpwehki soahng kan en sampah. Pwehki arail kepwehpwe irail kailongkihla me semwehmwe kan, oh irail kaloke me opampap kan, oh irail poakehng arail dipwisou kan; eri, re kin wiahki ar koht ar dipwisou kan. Oh kilang, arail dipwsou kan pahn pil iang irail lekidekla.",
                    "Oh meid suwed ong me salengepon kan me sohte pahn rong; pwe irail pahn lekidekla.",
                    "Meid suwed ong me masukun kan me sohte pahn kilang; pwe irail pil pahn lekidekla.",
                    "Meid suwed ong me sohte sirkumsaisla ni mohngiongarail, pwe wehwehki pein diparail kan pahn kalokeirail ni imwilahn rahn.",
                    "Meid suwed ong aramas likamw men, pwe e pahn lekidekidihla nan ehl.",
                    "Meid suwed ong soun kamaramas emen me kin kemehla aramas ni pein nsene, pwe e pahn mehla.",
                    "Meid suwed ong irail me kin kamwahl, pwe irail pahn lekidekidihla nan ehl.",
                    "Ei, meid suwed ong irail akan me kin pwongih dikadik en eni kan, pwe tepel en tepel koaros kin perenikinirail.",
                    "Oh, ni oaralap, meid suwed ong irail kan me kin mehla nan diparail kan; pwe irail pahn pwurala rehn Koht, oh udiahl silangi, oh mihmihte nan diparail kan.",
                    "Eri, riei ohl oko, tamataman uwen kamasepwehk en wiahda sapwung ong Koht Sarawio, oh pil uwen kamasepwehk en lohdieng pahn kasongosong en me keieu widingo. Tamataman, [imwilahn nsenohki] momour en sampah iei mehla, oh [imwilahn nsenohki] momour en palingehn iei mour soutuk.",
                    "Eri, riei ohl kesempwal akan, kumwail rong ahi kaweid kan. Tamataman kalahngan lapalap en Me Sarawi en Israelo. Dehr nda me I koasoai apwal ong kumwail; pwe ma kumwail pahn wia met, kumwail pahn uhwongada me mehlelo; pwe I koasoaiahieng kumwailehr mahsen akan en amwail Sounkapikadao. I ese me mahsen mehlel kan kin apwal ong soangen samin koaros; ahpw aramas pwung kan sohte kin masak, pwe re poakohng me mehlelo oh re sohte kin rerada.",
                    "Eri, riei ohl kesempwal akan, kohdo rehn Kauno, Me Sarawio. Tamataman me sapwellime ahl akan me pwung. Kilang, ahl me aramas pahn keidieo me tehtikitik, ahpw inen kohwei mwowe, oh me wia silepen ewen kehlo iei Me Sarawi en Israelo; oh e sohte kin ketin kadoadoahkih ladu wasao; oh sohte ehu ahl tohrohr likin ewen kehlo; pwe sohte me kak pitiedi, pwe mware iei Kauno Koht.",
                    "Oh mehmen me pahn letelet, e pahn ketin ritingadahng; ah me erepit, oh me loalokonglahr, oh irail akan me kepwehpwe, me pohnmwahsohki arail loalokong, arail erepit, oh arail kepwehpwe—iei, e kin ketin kalahdikinirail; oh ma irail sohte pahn kesehla soahng pwukat, oh wiahkinirail aramas pweipwei kei mwohn Koht, oh ma re sohte pahn karakarahkala mehlel, e sohte pahn ketin ritingadahng irail.",
                    "Ahpw soahng kan me pid me erepit oh loalekeng pahn ekiekla sang irail kohkohlate—iei, pereno me kaunopdahngehr souleng kan.",
                    "Eri, riei ohl kesempwal kan, tamataman ahi kaweid. Kilang, I pahn kapwuhrasang ahi likou, oh siped mwohmwail; I kapakapkihong Koht me ketin wia komourpei, me ketin kasawih ie ni eh kin mahsanih ie; eri, kumwail pahn ese ni imwilahn rahno, ni ansou me aramas koaruhsie pahn pakadeingki arail wiewia kan, pwe Koht en Israel en ketin kadehde me I sipedasangehr dipamwail kan sang ahi mour, oh I ahpw kesihnenda mwowe ni mwakelekel, oh I sohte pahn pwukoahki ntahmwail.",
                    "Eri, riei ohl kesemwpwal akan, [kumwail] sohpeisang dipamwail akan; kamweidpeseng nein [tepel] selmete me pahn mwadang salihkumwaildi; kohdo rehn Koht me iei paipalap en komourpamwail.",
                    "Kaunopada amwail mour kan ong rahn lingano ni ansou me pwuhng pahrek pahn wiawihong irail me pwung kan, me iei rahn en kadeiko, pwe kumwail en dehr roikikipene amwail masakapwehkda mehlel; pwe kumwail en dehr tamataman dipamwail kan, oh itoitieng en wehkada [oh koasoia]: [Komwi me] sarawi, sapwellimomwi kadeik me sarawi, Maing Kaun Koht Wasa Lapalap—ahpw I ese ahi sapwung kan; I kasapwungelahr sapwellimomwi kosonned, oh I en pein pwukoahki ahi sapwung kan; oh tepelo kaleweiedier, pwe I lohdiengehr pahn ah kalokolok mwuledek.",
                    "Ahpw kilang, riei ohl oko, e kesempwal I en kasalehiong kumwail duwen soahng kamasepwehk kan me uhdahn pahn wiawi? Ia duwe I anahne kamwakid kumwailda ma amwail madamadau kan mwakelekel? Ia duwe I anahne lokaia sansal ong kumwail ni duwen padahk mehlel kan ma sohte dipamwail?",
                    "Kilang, ma kumwail aramas sarawi kei I pahn koasoaiahieng kumwail duwen sarawi; ahpw pwehki amwail sohte sarawi, oh kumwail kin wiahkinie amwail sounpadahk men, e konehng I en padahkihong kumwail duwen pwukoahkihdi dihp.",
                    "Kilang, ahi mour kin sautiki dihp, oh mohngiongi kin pereniki soahng pwung kan; oh I pahn kepinga mwar sarawi en ei Koht.",
                    "Kohdo, riei ohl oko, kumwail koaros me men nimpil, kumwail kohdo ni wasahn nimpihlo; oh kumwail me sohte noumwail mwohni, kohdo pwain oh mwenge; mehlel, kohdo pwain wain oh melik me sohte anahne mwohni oh sohte pweipwei.",
                    "Eri, kumwail dehr netiki mwahl noumwail mwohni kan ong me sohte katepe, de koadoahke mehkot me sohte pahn kaitarahla amwail anahn. Nantihong rong ie mwahu, oh tamataman mahsen kan me I koasoaiahier; oh kohdo rehn Me Sarawi en Israelo, oh kamadipwki soahng me sohte kak mehla, de pil [sohte] kak ohla, oh mweidehng amwail mour en nsenamwahukihla amwail mworouroula.",
                    "Kilang, riei ohl kesempwal akan, tamataman mahsen akan en amwail Koht; [kumwail] kapakap ong ih ansou koaros nirahn, oh kaping kalahngankihong mware sarawio nihpwong. Mweidehng amwail mohngiong kan en pereperen.",
                    "Oh kilang uwen kaselel en sapwellimen Kauno inou kan, oh uwen kaselel en eh ketikihdi pein ih rehn aramas akan; oh pwehki sapwellime manaman, oh sapwellime kalahngan oh mahk, e ketin inoukihong kitail me kadaudoketail kan sohte uhdahn pahn kamakamala, nin duwen paliwar, ahpw e pahn doareirailla; oh irail pahn wiahla ehu rah me pwung en peneinei en Israel nan dih en mwuhr akan.",
                    "Oh met, riei ohl oko, I men padahkihong kumwail laudsang mepwukat; ahpw lakapw me I pahn kanekehla luhwen ahi kaweid ong kumwail. Ahmen."
                ]
            },
            {
                "url": "https://www.lds.org/scriptures/bofm/2-ne/10?lang=pon",
                "number": 10,
                "name": "Iralaud 10",
                "summary": [
                    "Seikop kawehwehda me mehn Suhs akan pahn kalohpwuala arail Koht—Irail pahn kamweremwerpeseng lao irail tepda kamehlele Ih—Amerika pahn wia sahpw en saledek wasa me sohte nahnmwarki pahn kaunda—Kumwail en ehuong Koht oh komourla sang ni sapwellime Kalahngan. Ele Sounpar 559–545 Mwohn Krais."
                ],
                "verses": [
                    "Oh met ngehi, Seikop, pwurehng koasoaieng kumwail, riei ohl kesempwal oko, duwen rah pwung wet me I koasoaiadahr.",
                    "Pwe kilang, inou kan me kitail alehdier iei inou kei ong kitail nan mour wet; eri, nin duwen dahme I kilangehr me kidelepen neitail seri pahn mehla pwehki arail sohpwoson, ahpw, Koht pahn ketin kupwurehla me ngeder; oh neitail seri kan pahn kopwurupwurodo, pwe irail en kak alehdi dahme pahn kamarainiekin irail duwen mehlel en arail Soundoaro.",
                    "Eri, ni duwen ei koasoaiahieng kumwail, e kesempwal me Krais—pwe tohnlengo padahkihong ie pwohng me met iei pahn mware —[e] pahn ketido rehn mehn Suhs akan, rehn irail akan me inenen suwed nan sampah; oh irail pahn kalohpwuala ih—pwe iei me konehng atail Koht [pahn kalohpwuala], oh sohte ehu wehi nan sampah me pahn kak kalohpwuala arail Koht.",
                    "Pwe ma manaman kapwuriamwei kan pahn wiawihong wehi teikan re pahn koluhla, oh ese me ih iei arail Koht.",
                    "Ahpw pwehki samworou widing kan oh wiewia suwed kan, irail akan nan Serusalem pahn uhwong ih, pwe en kalohpwuhla.",
                    "Eri, pwehki arail wiewia suwed akan, kamwomwomwala kan, lehk kan, soumwahu lusulus kan, oh mahwin pahn wiawihong irail; oh irail akan me sohte pahn kamakamala pahn kamweremwerpeseng nan wehi kan koaros.",
                    "Ahpw kilang, Kauno Koht mahsanih: Ni ansou me rahno pahn leledo me irail pahn kamehlele ie, me ngehi iei Krais, eri inou me I wiahiongehr arail pahpa kahlap oko pahn pweida nan mour wet, pohn sampah, pwe irail en [alehdi] sapwerail sahpw en sohso.",
                    "Kedekedeo irail ahpw pahn kopwurupwurpene sang nan [wehi kan] me irail soulahngehr ie, sang pohn dekehn nan sehd akan, oh sang ni keimw pahieu en sampah; oh Kauno mahsanih me wehin Mehn Liki kan pahn linganla mwohn silangi ni arail pahn kapwureirailahng nan sapwerail sahpw en sohso.",
                    "Mehlel, nahnmwarki en Mehn Liki kan pahn kin apwalih irail duwehte pahpa men, oh arail lih nahnmwarki kan pahn apwalih irail duwehte nohno men; eri, inoun Kauno kan ong Mehn Liki kan inenen kesempwal, pwe ih me ketin mahsanih, oh ihs me kak uhwong?",
                    "Ahpw kilang, Koht mahsanih, sahpwet pahn wia ehu sapwemwail sahpw en sohso, oh Mehn Liki kan uhdahn pahn ale kupwuramwahu pohn sahpwet.",
                    "Oh sahpwet pahn wia sahpw en saledek ong Mehn Liki kan, oh sohte nahnmwarki men pohn sahpwet, me pahn kaunda Mehn Liki kan.",
                    "Oh I pahn kakehlahda sahpwet pwehn doarehsang wehi teikan.",
                    "Oh Koht mahsanih, mehmen me pahn mahwinieng Saion pahn kamwomwomwla.",
                    "Pwe mehmen me pahn kasapwilada emen nahnmwarki pwehn pelian ie pahn kamala, pwe ngehi, Kauno, nahnmwarki en nanleng, me pahn wia arail nahnmwarki, oh I pahn wia kamarainpen irail akan me kin rong ahi mahsen kan kohkohlahte.",
                    "Eri, iei kahrepe wet, me pahn kaunsakala ahi inou kan me I inoukihongehr aramas akan, me I pahn wiahiong irail nan mour wet. I pahn kawehla doahk en rotorot rir kan, oh kamaramas, oh wiewia suwed kan.",
                    "Eri, irail me pahn mahwinieng Saion, koaros mehn Suhs oh Mehn Liki, koaros me sensel oh me kalidu, koaros ohl oh lih, pahn kamwomwomwala; pwe iei irail me rasohng lih en netin paliwar en sampah pwon; pwe atail Koht ketin mahsanih me irail me sohte kin uhpalihkinie kin pelian ie.",
                    "Pwe I pahn kaunsakala ahi inou kan me I inoukihohngehr aramas akan, me I pahn kapwaiong irail nan mour wet—",
                    "Eri, riei ohl kesempwal oko, atail Koht ketin mahsanih: I pahn kaloke kadaudokemwail akan sang ni ei pahn doadoahngki Mehn Liki kan; ahpw, I pahn kamwuterekehla ahn Mehn Liki mohngiong kan, pwe irail en kak duwehla pahpa men ong irail; eri, Mehn Liki kan pahn ale kupwur mwahu oh iang wadawadieng nan peneinei en Israel.",
                    "Eri, I pahn kasarawiala sahpwet ong kadaudokemwail kan, oh ong irail me pahn iang patehng wadawadieng kadaudokemwail kan nan sahpw en arail sohso kohkohlahte; pwe Koht mahsanihong ie me sahpwet iei sahpw me keniken sang sahpw koaruhsie, eri Koht mahsanih, I men aramas koaros me pahn kousoanla [nan sahpwo] en pwongih ie.",
                    "Oh met, riei ohl kesempwal oko, [kumwail] esehier me atail Koht kalahngano ketikihongkitailehr kamarain en soahng kopwuriamwei pwukat, kitail tamataman ih, oh pwilikihdi dipatail kan, oh dehr nsensuwed, pwe kitail sohte lekidekla; mendahte, atail pokous sang nan sapwetail sahpw en inouo; ahpw kitail kahluhlahngehr sahpw mwahu, pwe Kauno ketin kaunopadahr eletail nansed, oh kitail mihmiher pohn dehkehn nansed.",
                    "Ahpw mehd kapwuriamwei sapwellimen Kauno inou kan ong irail akan me mihmi pohn deke kan; eri pwehki eh mahsanih deke kan, uhdahn mie [deke] me tohtohsang met, oh riatail teikan pil wie koukousoan wasa ko.",
                    "Pwe kilang, Kauno Koht kin ketin kahluwahsang mehn Israel kan ekei ansou, nin duwen kupwure. Oh met kilang, Kauno ketin tamataman irail koaruhsie me tipwsangehr, eri e pil ketin tamataman kitail.",
                    "Eri, mohngiongimwail kan en perenda, oh tamataman me kumwail ahneki saledek en pein pilada nsenemwail—en pilada ahl en mehla poatopoat de ahl en mour soutuk.",
                    "Eri, riei ohl kesempwal oko, kumwail ehuong kupwur en Koht, a kaidehn ong nsenen tepelo oh paliwar; oh tamataman, mwurin amwail ehuongehr Koht, [kumwail en ese] me ihte sang ni kalahngan en Koht me kumwail kak komourla.",
                    "Eri, sang ni manaman en iasadao, Koht en ketin kaiasada kumwail sang mehla, oh sang ni manaman en tomwo, en pil ketin komourkumwailla sang mehla poatopoat, pwe kumwail en kak pidelong nan wehi soutuk en Koht, pwe kumwail en kak kapingkihong ih sapwellime kalahngan sarawi. Ahmen."
                ]
            }
        ],
        "summary": [
            "Koasoaiepen mehlahn Lihai, rien Nihpai ohl oko uhongada ih. Kauno ketin kehkehlingkihong Nihpai en kohkohla nan sapwtehno. Ah seiseiloak nan sapwtehno, oh pil soahng teikan."
        ],
        "text": null
    }
]