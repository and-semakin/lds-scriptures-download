{
    "title": "Te Poe Oko Maata",
    "uri": "/study/scriptures/pgp",
    "structure": [
        {
            "type": "content",
            "title": "Ingoa o te Kapi",
            "uri": "/study/scriptures/pgp/title-page"
        },
        {
            "type": "content",
            "title": "Tuatua No Te Akamataanga",
            "uri": "/study/scriptures/pgp/introduction"
        },
        {
            "type": "section",
            "title": "Mose",
            "entries": [
                {
                    "type": "content",
                    "title": "Mose 1",
                    "uri": "/study/scriptures/pgp/moses/1"
                },
                {
                    "type": "content",
                    "title": "Mose 2",
                    "uri": "/study/scriptures/pgp/moses/2"
                },
                {
                    "type": "content",
                    "title": "Mose 3",
                    "uri": "/study/scriptures/pgp/moses/3"
                },
                {
                    "type": "content",
                    "title": "Mose 4",
                    "uri": "/study/scriptures/pgp/moses/4"
                },
                {
                    "type": "content",
                    "title": "Mose 5",
                    "uri": "/study/scriptures/pgp/moses/5"
                },
                {
                    "type": "content",
                    "title": "Mose 6",
                    "uri": "/study/scriptures/pgp/moses/6"
                },
                {
                    "type": "content",
                    "title": "Mose 7",
                    "uri": "/study/scriptures/pgp/moses/7"
                },
                {
                    "type": "content",
                    "title": "Mose 8",
                    "uri": "/study/scriptures/pgp/moses/8"
                }
            ]
        },
        {
            "type": "section",
            "title": "Aberahama",
            "entries": [
                {
                    "type": "content",
                    "title": "Aberahama 1",
                    "uri": "/study/scriptures/pgp/abr/1"
                },
                {
                    "type": "content",
                    "title": "Aberahama 2",
                    "uri": "/study/scriptures/pgp/abr/2"
                },
                {
                    "type": "content",
                    "title": "Aberahama 3",
                    "uri": "/study/scriptures/pgp/abr/3"
                },
                {
                    "type": "content",
                    "title": "Aberahama 4",
                    "uri": "/study/scriptures/pgp/abr/4"
                },
                {
                    "type": "content",
                    "title": "Aberahama 5",
                    "uri": "/study/scriptures/pgp/abr/5"
                },
                {
                    "type": "content",
                    "title": "Tataanga Numero 1",
                    "uri": "/study/scriptures/pgp/abr/fac-1"
                },
                {
                    "type": "content",
                    "title": "Tataanga Numero&nbsp;2",
                    "uri": "/study/scriptures/pgp/abr/fac-2"
                },
                {
                    "type": "content",
                    "title": "Tataanga Numero&nbsp;3",
                    "uri": "/study/scriptures/pgp/abr/fac-3"
                }
            ]
        },
        {
            "type": "content",
            "title": "Iosepha Timeti—Mataio 1",
            "uri": "/study/scriptures/pgp/js-m/1"
        },
        {
            "type": "content",
            "title": "Te Tua O Iosepha Timeti 1",
            "uri": "/study/scriptures/pgp/js-h/1"
        },
        {
            "type": "content",
            "title": "Te Au Akatinamouanga Akarongo 1",
            "uri": "/study/scriptures/pgp/a-of-f/1"
        }
    ],
    "contents": {
        "/study/scriptures/pgp/title-page": {
            "uri": "/study/scriptures/pgp/title-page",
            "title": "Ingoa o te Kapi",
            "data_type": "chapter",
            "book_title": "Te Poe Oko Maata",
            "subtitle": [
                "E Koikoianga Teia No Roto Mai I Te Au Eeuanga, Te Au Akaurianga, E Te Au Tataanga A Iosepha Timeti Te Peroveta Mua, Te Akara, E Te Tangata Eeu No Te Akonoanga A Iesu Mesia O Te Aronga Tapu I Te Au Ra I Muri Nei"
            ],
            "text": [
                "Neneiia E Te Akonoanga A Iesu Mesia O Te Aronga Tapu I Te Au Rā I Muri Nei",
                "Salt Lake City, Utah, Marike 1998"
            ]
        },
        "/study/scriptures/pgp/introduction": {
            "uri": "/study/scriptures/pgp/introduction",
            "title": "Tuatua No Te Akamataanga",
            "data_type": "chapter",
            "book_title": "Tuatua No Te Akamataanga",
            "text": [
                "Ko te Poe Oko Maata e koikoianga no tetai au apinga manea tei piri atu ki te maataanga o tetai au manako no runga i te akarongo e te kite apii o Te Akonoanga a Iesu Mesia o te Aronga Tapu i te Au Rā i Muri Nei. Ko teia au tuanga nei kua akaputuia e te Peroveta Iosepha Timeti e kua neneiia i roto i te au puka akapapaanga a te Akonoanga i tona tuatau.",
                "Ko te au koikoianga mua tei karangaia e ko Te Poe Oko Maata, kua angaangaia i te mataiti 1851 e Elder Franklin D. Richards, i reira e mema no te Pupu Konitara Tino Ngauru Ma Rua e e peresideni no te mitiona o Paretane. Ko te akakoroanga koia oki ko te akamaataanga i te neneianga o tetai au tataanga puapinga tei kore i rauka i te maataanga o te tangata i te tuatau o Iosepha Timeti. Kia maata te au mema o te Akonoanga i Europe e Marike, kua anoanoia kia taangaangaia teia au tumu tuatua. Kua maata te taangaangaia anga o te Poe Oko Maata i teia nei ao e no reira kua riro mai ei angaanga akaraanga ki roto i te Akonoanga na roto i te taangaanga anga a te Ruru Peresideni Mua e te uipaanga maata i Salt Lake City i roto ia Okotopa i te rā 10, 1880.",
                "E manganui te au akatanotanoanga i raveia no roto i te au tumu mamaata mei tei anoanoia i roto i te Akonoanga. I te mataiti 1878 ko te au tuanga o te Puka a Mose tei kore i kapitiia mai i te neneianga mua, kua topiriia atu te reira. I te mataiti 1902 ko tetai au tuanga o te Poe Oko Maata tei taikuia i roto i te Apiianga e te Au Koreromotu, kua kiritiia ki vao. Ko te akapapaanga o te au pene e te au irava e to ratou au akairo kua raveia i te mataiti 1902. Ko te neneianga mua o te koramu takirua e to ratou akairo kua raveia i te mataiti 1921. Kare e akatukeanga ke i raveia e tae uatu ki Aperira 1976, i reira e rua eeuanga tei topiria mai. I te mataiti 1979 ko teia nga eeuanga nei kua kiritiia atu mei roto i te Poe Oko Maata e kua tukuia ki roto i te puka o te Apiianga e te Au Koreromotu, i reira kua riro mai e ko te nga tuanga 137 e te 138. I roto i teia neneianga ou e au akatukeanga tetai i raveia no te akatanoanga i te tumu tuatua ki te au tataanga i mua ana.",
                "Ka aru mai tetai akamāramaanga poto no runga i te au tumu tuatua o roto:",
                "Koikoianga no roto i te Puka a Mose. E kiritianga no roto i te puka a Genese i roto i te Akaurianga a Iosepha Timeti i te Bibilia Tapu, tana i akamata atu i roto ia Tiunu 1830 (History of the Church, 1:98–101, 131–139).",
                "Te Puka a Aberahama. E akaurianga no roto i tetai papiri Aiphiti tei tae mai ki roto i te rima o Iosepha Timeti i te mataiti 1835, no tetai au tataanga no runga i te patereareka ko Aberahama. Kua neneiia te akaurianga ki roto i te Times and Seasons na mua i roto ia Mati i te rā 1, 1842, i Nauvoo, Illinois. (History of the Church, 4:519–534.)",
                "Iosepha Timeti—Mataio. E kiritianga no roto i te kite o Mataio i roto i te Akaurianga a Iosepha Timeti i te Bibilia Tapu (akara ki te Apiianga e te Au Koreromotu 45:60–61 no runga i ta te Atua akaue kia akamata i te akaurianga o te Koreromotu Ou).",
                "Tua o Iosepha Timeti. E kiritianga no roto i te kite o Iosepha Timeti e te tua taito, tana i teateamamao i te mataiti 1838 e tei nenei putuputu ia ki roto i te Times and Seasons i Nauvoo, Illinois, akamata ia Mati i te rā 15, 1842 (History of the Church, 1:1–44).",
                "Te Au Akatinamouanga Akarongo o Te Akonoanga a Iesu Mesia o te Aronga Tapu i te Au Rā i Muri Nei. E tuatua na Iosepha Timeti tei neneiia ki roto i te Times and Seasons i roto ia Mati i te rā 1, 1842, tei topiriia ki te tua poto o te Akonoanga tei matauia i te ingoa e ko te Wentworth Letter, (History of the Church, 4:535–541)."
            ]
        },
        "/study/scriptures/pgp/moses/1": {
            "uri": "/study/scriptures/pgp/moses/1",
            "title": "Mose 1",
            "data_type": "chapter",
            "chapter_name": "Pene 1",
            "chapter_summary": [
                "Kua akaari te Atua iaia uaorai kia Mose—Kua akatukeia a Mose—Te tauetonoanga kia Satani—Kua akaraia te au ao e manganui e nooia ra e te au tangata—Te au ao tei angaia e te Tamaiti kare e rauka i te tatau—Ta te Atua angaanga e tona kakā, kia apai mai i te kopapa mate kore e te ora mutukore o te tangata."
            ],
            "book_title": "E Nga Koikoianga Teia No Roto Mai I Te Puka A Mose",
            "subtitle": [
                "(Tiunu 1830)"
            ],
            "verses": [
                {
                    "number": 1,
                    "text": "Te au tuatua a te Atua, tana i tuatua atu kia Mose i te taime i apaiia atu ei a Mose ki runga i tetai maunga teitei rava,"
                },
                {
                    "number": 2,
                    "text": "E kua kite akera aia i te Atua te mata e te mata, e kua tuatua iora aia kiaia, e tei rungaʼo te kakā o te Atua ia Mose; no reira i raukaʼi ia Mose kia tu ki mua i tona aroaro."
                },
                {
                    "number": 3,
                    "text": "Kua tuatua maira te Atua kia Mose, na ko maira: I na, ko au te Atu ra ko te Atua Mana Katoatoa, e Openga Kore toku ingoa; kare oku akamataanga au rā, me kore ra opengaanga mataiti; e kare aina teia i te openga kore?"
                },
                {
                    "number": 4,
                    "text": "E, i na, e tamaiti koe naku; no reira e akara, ka akaari au kia koe i te angaanga a toku maikao rima; kare ra e ko te katoatoa, kare e opengaanga o taku nei angaanga pera katoa taku nei tuatua, kare rava e akamutu."
                },
                {
                    "number": 5,
                    "text": "No reira, kare rava e tangata e kite i taku au angaanga katoatoa, mari ra kia kite rava aia i toku kakā; e kare rava oki e tangata e kite pouroa i toku kakā, e muri akera ka noo ei kopapa ki te enua nei."
                },
                {
                    "number": 6,
                    "text": "E angaanga oki taku naau, e taku tamaiti e Mose, e tutu tikai oki koe no taku Tama Anau Tai; e ko taku Tama Anau Tai, koia oki e ka riro te Akaora, kua kī oki aia i te aroa ua e te tuatua-mou; i na ra, kare atu e Atua iaku nei, tei mua katoatoa te au mea iaku, kua kite pouroa au i te reira."
                },
                {
                    "number": 7,
                    "text": "E teianei, i na, ko teia mea okotai taku ka akaari atu kia koe, taku tamaiti e Mose, no te mea tei roto oki koe i teianei ao, e ka akaari atu au kia koe."
                },
                {
                    "number": 8,
                    "text": "E i na, kua akara akera a Mose, e kite atura aia i te ao i angaiaʼi aia; e akara atura a Mose i te ao e tona openga, e te au tamariki katoatoa a te tangata nei e angaia nei, e tei angaia ra; no reira kua maata rava tona umere e te vavaria."
                },
                {
                    "number": 9,
                    "text": "Kua akaatea iora te aroaro o te Atua mei ia Mose, E kare atura tona kakā i rungaʼo ia Mose; e kua akaruke ua ia mai a Mose koia anake. E iaia e noo ua ra, kua topa iora aia ki rungaʼo i te one."
                },
                {
                    "number": 10,
                    "text": "E manganui akera te au ora i topa ki muri, i rauka akaou mai ei ia Mose tona tu maroiroi tangata; e kua na ko iora aia kiaia anake: E teianei, ko toku kiteanga teia e e puapinga kore ua rai te tangata, mei tei kore rava au i manakonako ana."
                },
                {
                    "number": 11,
                    "text": "I na ra, kua kite ake nei toku nga mata i te Atua; auraka toku mata kopapa, mari ra toku nga mata vaerua, kare oki e rauka i toku mata kopapa kia kite; ka mae oki au e ka mate ki mua i tona aroaro, i na ra, kua noo rai tona kakā ki runga iaku; e kua kite rai au i tona mata, no te mea kua akatukeia au ki mua iaia."
                },
                {
                    "number": 12,
                    "text": "E i na, i muri ake i to Mose tuatuaanga i teia au tuatua, e i na, kua aere maira a Satani i te timata iaia, na ko maira: E te tamaiti a te tangata nei e Mose, e akamori mai koe iaku."
                },
                {
                    "number": 13,
                    "text": "E, kua akara akera a Mose ia Satani, na ko atura; Koai koe? E akara mai koe, ko au te tamaiti a te Atua, i te tutu o tana Tama Anau Tai; e teiea toou kakā kia akamori atu ei au ia koe?"
                },
                {
                    "number": 14,
                    "text": "E i na, kare e rauka iaku te akara ki te Atua, mari ua kia noo mai tona kakā ki runga iaku, e kia akatukeia au ki mua iaia. I na ra, te rauka nei iaku kia akara atu ki runga ia koe i te kopapa ua nei. Me kare ainei e papu meitaki tera?"
                },
                {
                    "number": 15,
                    "text": "Kia akameitakiia te ingoa o taku Atua, no tei kore tona Vaerua katoatoa i akaruke takiri mai iaku, tera tetai, teiea toou kakā, e poiri oki ïa kiaku? Te rauka nei iaku i te kite i rotopu ia koe e te Atua; kua tuatua mai te Atua kiaku: E akamori i te Atua, koia anake taau e kauraro."
                },
                {
                    "number": 16,
                    "text": "E aere ke atu koe e Satani auraka e pikikaa mai iaku; kua na ko mai te Atua kiaku: Ko koe tikai te tutu o taku Tama Anau Tai."
                },
                {
                    "number": 17,
                    "text": "E pera katoa kua oronga mai aia i te au akaueanga kiaku, i tona kapikianga mai iaku i roto i te pu ngangaere e kā ra i te aʼi, na ko maira: E kapiki atu ki te Atua na roto i te ingoa o taku Tama Anau Tai, e akamori mai iaku."
                },
                {
                    "number": 18,
                    "text": "Kua tuatua akaou atura a Mose: Kare rava au e akamutu i te kapiki i te Atua, e au apinga ke atu rai tetai taku ka ui kiaia: i noo ana tona kakā ki rungaʼo iaku, no reira i raukaʼi iaku te akava i rotopu iaia e ia koe. Aere ke atu koe e Satani."
                },
                {
                    "number": 19,
                    "text": "E teianei, i to Mose tuatuaanga atu i teia au tuatua, kua kapiki uatu a Satani ma te reo maata, e te riri ki runga i te enua, e kua akaue atu, i te na ko anga e: Ko au te Tama Anau Tai, e akamori mai iaku."
                },
                {
                    "number": 20,
                    "text": "E, kua akamata akera a Mose i te mataku maata; e i tona matakutakuanga, kite akera aia i te kavangu o ade. Kareka ra, i te kapikianga aia i te Atua, rauka iora tona maroiroi, akaue atura aia, na ko atura: E akaatea atu koe e Satani mei iaku nei, ko te Atua anake taku ka akamori, koia te Atua o te kakā."
                },
                {
                    "number": 21,
                    "text": "E teianei kua akamata a Satani i te ruketekete, e kua ngaue katoa te enua; rauka iora to Mose maroiroi, kua kapiki aia i te Atua, na ko atura; Na roto i te ingoa o te Tama Anau Tai, aere ke atu e Satani."
                },
                {
                    "number": 22,
                    "text": "E i na, kua kapiki atu a Satani ma te reo maata, ma te aue, e te eva kaku, ma te pakatianga i tona nio; takake atura mei mua i te aroaro o Mose, kare atura aia i kitea akaou iaia."
                },
                {
                    "number": 23,
                    "text": "E no teia tei tupu, kua riro a Mose ei kite tata i te reira; I na ra, no te tuatua-tika kore, kare ïa i kiteaia i rotopu i te tamariki a te tangata nei."
                },
                {
                    "number": 24,
                    "text": "E i na, i muri ake i to Satani takakeanga mei mua i te aroaro o Mose, kua nana akera Mose i tona mata ki runga i te rangi, kī iora aia i te Vaerua Tapu, ko tei akakite i te Metua e te Tamaiti;"
                },
                {
                    "number": 25,
                    "text": "E tona kapikianga i te ingoa o te Atua, kite akaou akera aia i tona kakā, tei runga akaou iaia; e akarongo iora aia i tetai reo, i te na ko anga mai e: Kia akameitakiia koe e Mose, kua iki oki au, tei Mana Katoatoa, ia koe, e ka akamaroiroiia koe mei te au vai e manganui; ka kauraro ratou i taau akaueanga mei te mea ra e ko koe te Atua."
                },
                {
                    "number": 26,
                    "text": "E i na, ei vaitata au ia koe, e tae uatu ki te openga o toou au ra; naau oki e akaora i toku iti tangata mei roto i te tuikaa, koia a Iseraela taku i iki."
                },
                {
                    "number": 27,
                    "text": "E i na, te tuatua ua ra te reo, kua nana akera Mose i tona mata e kite atura i te enua nei, ae, te katoatoa; kare rava tetai iti ake tei kore aia i kite; i te akaraanga na roto i te vaerua o te Atua."
                },
                {
                    "number": 28,
                    "text": "E kite atura aia i te aronga e noo ra ki rungaʼo, e kare rava tetai kopapa tei kore i kiteaia e ïa; kua akara aia ia ratou i te Vaerua o te Atua; e to ratou tatauanga e manganui, kua aite te reira ki te one i taatai."
                },
                {
                    "number": 29,
                    "text": "Kua kite aia i te au enua e manganui; e kua karangaia te au enua tatakitai e one, e au tangata tei rungaʼo i te reira."
                },
                {
                    "number": 30,
                    "text": "E i na kua kapiki iora a Mose i te Atua na ko atura: Te pati nei au kia koe, kia akakite mai koe kiaku, eaa teia au mea i peraʼi? i akapeea koe i toou anga anga ia ratou?"
                },
                {
                    "number": 31,
                    "text": "E i na, tei runga maira te kakā o te Atua ia Mose, e raukaʼi ia Mose kia tu ki mua i te aroaro o te Atua, i te tuatuaanga te mata e te mata. E kua tuatua maira te Atu ra ko te Atua kia Mose: I toku uaorai akakoroanga i rave ei au i teianei au mea. Teia te pakari tei aku uaorai te reira."
                },
                {
                    "number": 32,
                    "text": "E na roto i te tuatua o toku mana, toku anga anga ia ratou, koia oki taku Tamaiti Anau Tai, tei kī i te aroa ua e te tuatua-mou."
                },
                {
                    "number": 33,
                    "text": "E kua anga au i te ao nei kare e rauka i te tatau; e pera katoa kua anga au ia ratou no toku uaorai akakoroanga; e no te Tamaiti i angaʼi au ia ratou koia oki taku Tama Anau Tai."
                },
                {
                    "number": 34,
                    "text": "E te tangata mua o te au tangata ravarai kua tapa au e ko Adamu, koia oki e manganui."
                },
                {
                    "number": 35,
                    "text": "I na ra, ko tetai tua ua o teia enua, e te aronga e noo i rungaʼo, taku ïa e akakite atu kia koe. I na, e manganui te au ao tei topa ki muri i te tuatua a toku mana. E i na, e manganui oki te tu nei, e mea numero kore ia e te tangata; i na ra, iaku kua kite pouroa au i te reira, naku oki ratou e kua kite au ia ratou."
                },
                {
                    "number": 36,
                    "text": "E i na kua tuatua atu a Mose ki te Atu, na ko atura: E te Atua e, e aroa mai koe i to tavini nei, e akakite mai koe kiaku, i teia enua e te aronga e noo nei ki runga, e pera katoa te au rangi, ei reira to tavini e maru ei."
                },
                {
                    "number": 37,
                    "text": "E kua tuatua maira te Atu ra ko te Atua kia Mose na ko maira: E manganui te au rangi, kare e rauka i te tatauia e te tangata; ka rauka ra iaku i te tatau, no te mea naku oki ratou."
                },
                {
                    "number": 38,
                    "text": "E mei tetai enua e takake atu, e te au rangi ona ra, ka aere katoa mai tetai; kare e openga o taku au angaanga, pera katoa taku tuatua."
                },
                {
                    "number": 39,
                    "text": "E i na, teia taku angaanga e toku kakā—kia apai mai i te kopapa mate kore e te ora mutukore o te tangata."
                },
                {
                    "number": 40,
                    "text": "E teianei, e taku tamaiti e Mose, ka tuatua au kia koe no runga i teia enua taau e tu nei; e tata koe i te au mea taku ka tuatua atu."
                },
                {
                    "number": 41,
                    "text": "E kia tae ki te rā e akariro ei te tamariki a te tangata nei i taku tuatua ei mea puapinga kore, e kua rave ke i te manganuianga o te reira mei roto i te puka taau ka tata, i na, Ka akatu mai au i tetai mei ia koe rai te tu; e ka rauka akaou mai rai ïa ki rotopu i te tamariki a te tangata nei—ki rotopu ia ratou ravarai te ka akarongo."
                },
                {
                    "number": 42,
                    "text": "(Kua tuatuaia teia au tuatua kia Mose i runga i te maunga, e ko te ingoa kare rava e tangata e kite i te reira i roto i te tamariki a te tangata nei. E teianei, te tuatuaia mai nei kia koe. Auraka kia akaariia atu ki tetai, mari ua kia ratou tei akarongo. Koia ïa. Amene.)"
                }
            ]
        },
        "/study/scriptures/pgp/moses/2": {
            "uri": "/study/scriptures/pgp/moses/2",
            "title": "Mose 2",
            "data_type": "chapter",
            "chapter_name": "Pene 2",
            "chapter_summary": [
                "Kua anga te Atua i te au rangi e te enua—Kua angaia te au mea ora ravarai—Kua anga te Atua i te tangata ma te akatutara iaia ki runga i te au mea katoa."
            ],
            "subtitle": [
                "(Tiunu–Okotopa 1830)"
            ],
            "verses": [
                {
                    "number": 1,
                    "text": "E i na kua tuatua maira te Atu kia Mose, na ko maira: I na, ka eeu atu au kia koe no runga i teia rangi e teia enua; e tata koe i taku ka tuatua atu. Ko au te Momua e te Akaopenga, te Atua Mana Katoatoa; na taku Tama Anau Tai i angaʼi au i teia au mea; ae, i te kapuaanga i angaʼi au i te rangi e te enua taau e tu na."
                },
                {
                    "number": 2,
                    "text": "Te vai utunga kore ua ra te enua, kare e marikoanga; e kua akatupu au i te poiri ki rungaʼo i te moana; e kua akakoukou iora toku Vaerua ki rungaʼo i te kiriātai; ko au oki te Atua."
                },
                {
                    "number": 3,
                    "text": "Kua tuatua iora au, ko te Atua: Ei mārama; kua mārama iora."
                },
                {
                    "number": 4,
                    "text": "E kua akara akera au, ko te Atua, i te mārama; e te meitaki ra te mārama. E kua akataka iora au, ko te Atua, i te mārama e te poiri."
                },
                {
                    "number": 5,
                    "text": "E tapa iora au, ko te Atua, i te mārama, e Ao; e tapa iora au i te poiri, e Po; e ko taku oki teia i rave na roto i te tuatua o toku mana, e kua oti rai mei taku i tuatua; e aiai iora e ao akera ko te rā tai ïa."
                },
                {
                    "number": 6,
                    "text": "E pera katoa, kua tuatua iora au, ko te Atua: Ei reva i rotopu i te vai, e koia tika atura, mei taku i tuatua; e kua tuatua iora au: Na te reira ei vee i te au vai mei te au vai; e kua oti rai;"
                },
                {
                    "number": 7,
                    "text": "E kua anga iora oki au, ko te Atua, i taua reva ra e vee atura i te vai, ae, te au vai maata i raro ake i taua reva ra mei te au vai i rungaʼo i taua reva ra, e koia tika atura mei taku i tuatua."
                },
                {
                    "number": 8,
                    "text": "E kua tapa iora au, ko te Atua, i te reva, e Rangi; e aiai iora e ao akera, ko te rā rua ïa."
                },
                {
                    "number": 9,
                    "text": "E kua tuatua iora au, ko te Atua: Kia uipa te vai i raro ake i te rangi ki te ngai okotai, e koia tika atura; e kua tuatua iora au, ko te Atua: Kia kitea te one marō; e koia tika atura."
                },
                {
                    "number": 10,
                    "text": "E kua tapa iora au, ko te Atua, i te one marō e Enua; e taua vai i uipa ra kua tapa iora au, e Tai; e akara akera au, ko te Atua, i te au mea katoatoa tei angaia e au ra te meitaki ra."
                },
                {
                    "number": 11,
                    "text": "E kua tuatua iora au, ko te Atua: Kia akatupu mai te enua i te ngangaere, e te rakau rikiriki e ua, e te rakau mamaata e ua ra, ei roto ia ratou uaorai to ratou ua e to ratou tu, ki runga i te enua nei, e koia tika atura mei taku i tuatua."
                },
                {
                    "number": 12,
                    "text": "E kua akatupu akera oki te enua i te ngangaere, e te rakau rikiriki ravarai e ua, i to ratou tu e te rakau mamaata e ua, ei roto ia ratou uaorai to ratou ua, i to ratou tu; e akara akera au, ko te Atua, i te au mea katoatoa tei angaia e au ra te meitaki ra;"
                },
                {
                    "number": 13,
                    "text": "E aiai iora e ao akera, ko te rā toru ïa."
                },
                {
                    "number": 14,
                    "text": "E kua tuatua iora au, ko te Atua: Ei turama to roto i te reva i te rangi ra, ei akataka i te ao e te po, e ei akairo oki, e no te au tuatau, e no te au rā, e no te au mataiti;"
                },
                {
                    "number": 15,
                    "text": "E ei turama to roto i te reva i te rangi ra, ei akamārama i te enua nei; e koia tika atura."
                },
                {
                    "number": 16,
                    "text": "E kua anga iora au, ko te Atua, i nga turama mamaata e rua ra; ko te turama maata ra ei tutara i te ao, e te turama iti, ei tutara i te po; e ko te turama maata ra ko te rā ïa, e ko te turama iti ra ko te marama ïa; e kua angaia oki te au etu mei taku i tuatua."
                },
                {
                    "number": 17,
                    "text": "E kua tuku iora au, ko te Atua, i te reira ki roto i te reva i te rangi ra, ei akamārama i te enua nei,"
                },
                {
                    "number": 18,
                    "text": "E te rā ei tutara i te ao, e te marama ei tutara i te po, e ei akataka i te mārama e te poiri; e akara akera au, ko te Atua, i te au mea katoatoa tei angaia e au ra te meitaki ra;"
                },
                {
                    "number": 19,
                    "text": "E aiai iora e ao akera ko te rā ā ïa."
                },
                {
                    "number": 20,
                    "text": "E kua tuatua iora au, ko te Atua: Kia maata te au mea ora totoro aere ua ki raro i te moana, e te au manu kia rere ki runga ake i te enua, ki roto i te reva i te rangi nei."
                },
                {
                    "number": 21,
                    "text": "E kua anga iora oki au, ko te Atua, i te au ika mamaata ra, e te au mea ora katoa o te moana e totoro aere ua e manganui, i to ratou tu; e te au manu peau katoa i to ratou tu; e akara akera au, ko te Atua, i te au mea katoatoa tei angaia e au ra te meitaki ra."
                },
                {
                    "number": 22,
                    "text": "E kua akameitaki atura au, ko te Atua, ia ratou, na ko atura: Kia anau, e kia maata, e kia kī te moana ra o te tai ia kotou; e kia maata oki te manu ki rungaʼo i te enua nei;"
                },
                {
                    "number": 23,
                    "text": "E aiai iora e ao akera ko te rā rima ïa."
                },
                {
                    "number": 24,
                    "text": "E kua tuatua iora au, ko te Atua: Kia akatupu mai te enua i te au mea ora i to ratou tu, te au puakatoro, e te au mea totoro, e te au manu vaevae ā o te enua i to ratou tu, e koia tika atura;"
                },
                {
                    "number": 25,
                    "text": "E kua anga iora au, ko te Atua, i te au manu vaevae ā o te enua i to ratou tu, e te au puakatoro i to ratou tu, e te au mea totoro katoa ki raro i te one i to ratou tu; e akara akera au, ko te Atua, i teia au mea katoatoa te meitaki ra."
                },
                {
                    "number": 26,
                    "text": "E kua tuatua akera au, te Atua, ki taku Tama Anau Tai tei noo kiaku mei muatangana mai: E anga taua i te tangata ki to taua uaorai tu, kia aite ki to taua uaorai tu; e koia tika atura. E kua tuatua akera au, ko te Atua: Kia mana ratou ki rungaʼo i te ika o te tai, e ki rungaʼo i te au manu o te reva, e ki rungaʼo i te au puakatoro, e ki rungaʼo i te enua katoa nei, e ki rungaʼo i te au mea totoro katoa ra, e totoro aere ua i te enua nei."
                },
                {
                    "number": 27,
                    "text": "Kua anga iora oki au, ko te Atua, i te tangata ki toku uaorai tu; i te tu o taku Tama Anau Tai i anga ei au iaia; kua anga au ia raua ko te tane e te vaine."
                },
                {
                    "number": 28,
                    "text": "E kua akameitaki atura au, ko te Atua, ia raua e kua tuatua atura kia raua: Kia anau korua, e kia maata roa, e e akakī i te enua nei, e e akavi; e kia mana korua ki rungaʼo i te au ika o te tai, e ki rungaʼo i te au manu o te reva, e ki rungaʼo i te au mea ora katoa e totoro aere ua i rungaʼo i te enua nei."
                },
                {
                    "number": 29,
                    "text": "E kua tuatua iora au, ko te Atua, i te tangata: I na, kua oronga atu au na kotou i te au rakau rikiriki katoa e ua ki runga i te enua katoa nei, e te au rakau mamaata ravarai e ua ra, tei roto iaia uaorai tona ua; ei kai ïa na kotou."
                },
                {
                    "number": 30,
                    "text": "E na te au manu vaevae ā katoa o te te enua nei, e na te au manu kaotoa o te reva, e na te au mea ora katoa e totoro aere ua ki runga i te enua nei, taku i oronga i te ora, na ratou te au rakau rikiriki mata ravarai ei kai; e koia tika atura, mei taku i tuatua."
                },
                {
                    "number": 31,
                    "text": "E akara akera au, ko te Atua, i te au mea katoa taku i anga, e i na, te meitaki roa ra te au mea katoatoa tei angaia e au ra; e aiai iora e ao akera ko te rā ono ïa."
                }
            ]
        },
        "/study/scriptures/pgp/moses/3": {
            "uri": "/study/scriptures/pgp/moses/3",
            "title": "Mose 3",
            "data_type": "chapter",
            "chapter_name": "Pene 3",
            "chapter_summary": [
                "Kua anga te Atua i te au mea ravarai i te vaerua i mua ake ka riro mai ei ei mea kopapa ki rungaʼo i te enua nei—Kua angaia te tangata mua e te kopapa mua—Te vaine ei tauturu tau no te tane."
            ],
            "subtitle": [
                "(Tiunu–Okotopa 1830)"
            ],
            "verses": [
                {
                    "number": 1,
                    "text": "E oti roa akera te rangi, e te enua, e te au mea ravarai o ratou."
                },
                {
                    "number": 2,
                    "text": "E tae akera ki te itu o te rā, kua akaoti akera au, ko te Atua, i taku angaanga e te au mea katoatoa taku i anga ra; e kua akangaroi akera au i te itu o te rā, mei te au angaanga tei raveia e au, e kua oti te au mea tei angaia e au, e kua kite akera au, ko te Atua, i te reira te meitaki ra;"
                },
                {
                    "number": 3,
                    "text": "E kua akameitaki iora au, ko te Atua, i te rā itu, e akatapu atura i te reira; no te mea, ko te rā te reira i akangaroi ei au, mei te au angaanga katoatoa tei raveia e au, ko te Atua ra."
                },
                {
                    "number": 4,
                    "text": "E teianei, i na, te karanga atu nei au kia koe, ko teia te au uki o te rangi e to te enua, i to ratou angaia anga, i te rā i angaʼi au, te Atu ra ko te Atua, i te rangi e te enua,"
                },
                {
                    "number": 5,
                    "text": "E te au rakau tatakitai o te kainga nei, i mua ake ka tanuia ai ki roto i te one, e te au ngangaere o te kainga i mua ake ka tupu ei. E kua anga oki au, te Atu ra ko te Atua, i te au mea katoa taku e tuatua ake nei, i te vaerua, i mua ake ka riro mai ei ei kopapa ki runga i te aro o te enua. E kare oki au, ko te Atu ra ko te Atua i akatopa mai i te ua ki runga i te aro o te enua. E naku oki, na te Atu ra ko te Atua, i anga i te au tamariki a te tangata; kare oki e tangata ei tanu i te one; i te rangi oki au i angaʼi ia ratou; kare ake rai e kopapa kiko i te enua nei i reira, kare oki i roto i te vai, kare oki o te reva;"
                },
                {
                    "number": 6,
                    "text": "I na ra, kua tuatua iora au, te Atu ra ko te Atua, kua pupu maira te kou no roto i te enua e akamauu katoatoa ia iora te enua."
                },
                {
                    "number": 7,
                    "text": "E kua anga iora au, te Atu ra ko te Atua, i te tangata, mei roto mai i te one pueu o te enua, e kua akaea iora aia i te aʼo ora ki roto i tona putāngio; e kua riro akera te tangata ei tangata ora, ko te kopapa kiko mua teia ki runga i te ao nei, e ko te tangata mua katoa; kareka ra, kua angaia teia au mea nei i mua ake, e kua angaia ratou i roto i te tu vaerua kia tau ki taku tuatua."
                },
                {
                    "number": 8,
                    "text": "E kua tanu akera au, te Atu ra ko te Atua, i te kainga i te pae i te itinga o te rā i Edene ra, e kua tuku iora au i te tangata i taku i anga ra ki reira."
                },
                {
                    "number": 9,
                    "text": "E no roto mai i te one kua akatupu oki au, ko te Atu ra ko te Atua, i te au rakau taurekareka katoa ki te akaraanga a te mata tangata; e kua kite oki te tangata i te reira. E kua riro mai oki ei kopapa ora. E vaerua oki i te taime i angaiaʼi e au; e ka noo rai ki te oraanga i angaʼi au, ko te Atua, ia ratou, ae, kua teateamamao au i teia au mea katoatoa ei kai na te tangata; e kua akara iora te tangata i te reira kua meitaki ei kai. E kua tanu akera au, te Atu ra ko te Atua, i te rakau o te ora i rotopu rai i taua kainga ra, e te rakau katoa e kite ei i te meitaki e te kino."
                },
                {
                    "number": 10,
                    "text": "E kua akaaere akera au, te Atu ra ko te Atua, i tetai vai kia tae mai mei roto mai i Edene, ei akamauu i taua kainga ra; e mei reira atura te mangaanga, e ā atura manga."
                },
                {
                    "number": 11,
                    "text": "E kua tapa iora au, te Atu ra ko te Atua, i te ingoa o te mea mua ko Pisona, ko tei akapini i te enua katoa o Havila, e auro maata to reira taku, ta te Atu ra ko te Atua, i anga;"
                },
                {
                    "number": 12,
                    "text": "E auro meitaki to te reira enua, e poe oki to reira, e te toka sema."
                },
                {
                    "number": 13,
                    "text": "E te ingoa o te rua o te vai ko Gihona ïa; ko tei akapini i te enua katoa o Etiopia."
                },
                {
                    "number": 14,
                    "text": "E te ingoa o te toru o te vai ko Tigeriti ïa ko tei tae tika ki te pae i te itinga o te rā i Asura ra. E te ā o te vai ko Eupharati ïa."
                },
                {
                    "number": 15,
                    "text": "E kua rave iora au, te Atu ra ko te Atua, i te tangata, tuku iora iaia ki roto i te Kainga i Edene ra, ei tanu e ei tiaki."
                },
                {
                    "number": 16,
                    "text": "E kua tuatua atura au, te Atu ra ko te Atua, ki te tangata na ko atura: E kai ua koe i to te au rakau katoa o te kainga nei,"
                },
                {
                    "number": 17,
                    "text": "Kareka i to te rakau e kite ei i te meitaki e te kino, auraka koe e kai i te reira; kareka ra, naau rai e iki, kua orongaia mai kia koe, e akamaara ra, kua arai au, i te rā e kai ei koe i to reira, ka mate tikai koe."
                },
                {
                    "number": 18,
                    "text": "E kua tuatua iora au, te Atu ra ko te Atua, ki taku Tama Anau Tai, kare ïa e meitaki kia noo ua te tangata koia anake ra; no reira, e anga au i tetai tauturu tau nona ra."
                },
                {
                    "number": 19,
                    "text": "E mei roto mai i te one, kua anga au, te Atu ra ko te Atua, i te au manu vaevae ā katoatoa o te enua nei, e te au manu katoa o te reva; e kua akaue atu kia ratou kia aere atu kia Adamu ra, kia kitea tana ingoa e tapa no ratou; e au kopapa ora katoa oki ratou; e kua akaea atu oki au ko te Atua i te aʼo ora ki roto ia ratou, e kua akaue atu e ko ta Adamu ingoa ka tapa i taua au mea ora katoa ra, ko to ratou ingoa rai te reira."
                },
                {
                    "number": 20,
                    "text": "E kua tapa a Adamu i te au ingoa no te au puakatoro katoa, e to te au manu katoa o te reva, e to te au manu vaevae ā katoa o te enua nei; kare roa ra o Adamu tauturu tau i kitea."
                },
                {
                    "number": 21,
                    "text": "E kua akatopa iora au, te Atu ra ko te Atua, i te moe tinainai ki runga ia Adamu, moe iora aia, e kua rave iora au i tetai ivi kaokao nona e tuakapi iora i taua ngai ra ki te kiko;"
                },
                {
                    "number": 22,
                    "text": "E taua ivi kaokao taku, ta te Atu ra ko te Atua, i rave mei te tangata, kua anga iora au ei vaine, e kua arataki maira iaia ki taua tangata ra."
                },
                {
                    "number": 23,
                    "text": "E kua karanga iora Adamu: Kua kite au i teianei e ivi teia no toku nei ivi, e kiko oki no toku nei kiko; ka tuatuaia aia e, e Vaine, no te mea no roto aia i te tane i te raukaanga mai."
                },
                {
                    "number": 24,
                    "text": "No reira e akaruke ei te tangata i tona metua tane e tona metua vaine, ka piri atu ei ki tana vaine; e ka riro oki raua ei kopapa okotai."
                },
                {
                    "number": 25,
                    "text": "Te vai taaka ua ra raua katoa, ko te tane e te vaine, kare ra raua i akama."
                }
            ]
        },
        "/study/scriptures/pgp/moses/4": {
            "uri": "/study/scriptures/pgp/moses/4",
            "title": "Mose 4",
            "data_type": "chapter",
            "chapter_name": "Pene 4",
            "chapter_summary": [
                "I akapeea a Satani i riro mai ei ei diabolo—Nana i timata ia Eva—Kua inga a Adamu e Eva e na reira te tomoanga mai te mate ki te ao nei."
            ],
            "subtitle": [
                "(Tiunu–Okotopa 1830)"
            ],
            "verses": [
                {
                    "number": 1,
                    "text": "E kua tuatua iora au, te Atu ra ko te Atua, kia Mose, i te na ko anga atu e: Ko Satani oki taku i akaue atu na roto i te ingoa o taku Tama Anau Tai, koia rai teia mei te kapuaanga mai, tei aere mai ki mua iaku, i te na ko anga mai e—I na, teia au, e tono iaku, ko au oki taau tamaiti, e naku e akaora i te au tangata ravarai, e kare rava tetai vaerua e ngaro, kua papu tikai e ka rave au i te reira; no reira e oronga mai kiaku i toou ngateitei."
                },
                {
                    "number": 2,
                    "text": "E, i na, ko taku Tamaiti Akaperepere, tei Akaperepereia e tei Ikiia mei te kapuaanga, kua tuatua mai kiaku—E taku Metua, kia tupu toou anoano, e kia vai rai te kakā kia koe e tuatau uatu."
                },
                {
                    "number": 3,
                    "text": "E no te mea oki e, kua kai tamaki mai a Satani kiaku, e kua kimi i te ravenga kia akakore i te tikaanga iki o te tangata taku, ta te Atu ra ko te Atua, i oronga kiaia, e tera oki tetai, kia oronga atu au i toku mana kiaia; te mana o taku Tama Anau Tai, no reira e tau iaku kia uri atu iaia ki raro;"
                },
                {
                    "number": 4,
                    "text": "E kua riro mai aia ko Satani, ae, ko te diabolo, te metua o te au pikikaa ravarai, kia akavare e kia ta matapo i te au tangata, e kia arataki tuikaa ia ratou kia tau ki tona manako, ko ratou ravarai te ka kore e akarongo mai i toku reo."
                },
                {
                    "number": 5,
                    "text": "E teianei, e pakari maata to te ovi i to te au manu katoa o te enua, i taku, i ta te Atu ra ko te Atua i anga ra."
                },
                {
                    "number": 6,
                    "text": "Na Satani oki i tuku ki roto i te ngakau o te ovi; (e manganui oki tei arataki ke ia e ïa) e kua kimi katoa kia akavare ia Eva, kare oki aia i kite i te anoano o te Atua, no reira aia i tautaʼi kia takore i te ao."
                },
                {
                    "number": 7,
                    "text": "Kua tuatua maira aia ki te vaine: Koia ïa, kua tuatua mai te Atua e—Auraka korua e kai i to te au rakau katoa o te kainga nei? (I tuatua aia na roto i te vaa o te ovi.)"
                },
                {
                    "number": 8,
                    "text": "E kua karanga maira te vaine ki taua ovi ra: E kai maua i te ua o te au rakau o te kainga nei;"
                },
                {
                    "number": 9,
                    "text": "Mari ra o to taua rakau taau e kite ra i rotopu i te kainga nei, kua tuatua mai ïa te Atua e—Auraka korua e kai i to reira, auraka oki korua e arapaki atu, ka mate aea korua."
                },
                {
                    "number": 10,
                    "text": "E kua tuatua maira taua ovi ra ki te vaine: Kare rava korua e mate;"
                },
                {
                    "number": 11,
                    "text": "Kua kite oki te Atua e, i te rā e kai ei korua i to reira, ka puera ïa to korua mata, e ka riro korua mei te au atua ra te tu, i te kite i te meitaki e te kino."
                },
                {
                    "number": 12,
                    "text": "E kite akera te vaine, e rakau meitaki ei kai, e te tau rekareka no te mata, e te rakau anoanoia kia pakari aia, kua rave iora aia i te kai no rungaʼo ra, kai iora, apai atura oki ki tana tane, e kua kai katoa iora oki aia."
                },
                {
                    "number": 13,
                    "text": "Puera akera to raua mata, kite akera raua e, te vai taaka ua ra raua. E kua tuitui iora raua i te rau suke, ei pareu no raua."
                },
                {
                    "number": 14,
                    "text": "Akarongo akera raua i te reo o te Atu ra ko te Atua, ia raua i aaere i roto i te kainga i te maru aiai ra; e kua aere iora a Adamu raua ko tana vaine ei pipini mei mua i te aroaro o te Atu ra o te Atua, i roto i te vao rakau o te kainga ra."
                },
                {
                    "number": 15,
                    "text": "Kua kapiki iora au, te Atu ra ko te Atua, kia Adamu, na ko atura kiaia: E aere ra koe kiea?"
                },
                {
                    "number": 16,
                    "text": "Kua karanga maira aia: Akarongo akera au i to reo i roto i te kainga nei, e mataku akera au, no te mea, kua kite oki au e, ko au i vai taaka ua, kua pipini akenei au."
                },
                {
                    "number": 17,
                    "text": "E kua tuatua iora au, te Atu ra ko te Atua, kia Adamu: Naai koe i akakite e, te vai taaka ua ra koe? Kua kai aina koe i to te rakau, taku i karanga atu kia koe e, auraka e kai, me kua rave koe, ka mate tikai koe?"
                },
                {
                    "number": 18,
                    "text": "E kua karanga maira te tangata: Na te vaine taau i oronga mai naku, e kua akaue mai koe kia noo takiri mai kiaku, nana i oronga mai i te ua o taua rakau kiaku ra, kai iora au."
                },
                {
                    "number": 19,
                    "text": "E kua tuatua akera au, te Atu ra ko te Atua, ki te vaine: Eaa teia taau i rave? E kua tuatua maira te vaine: Kua pikikaaia au e te ovi, e kai iora au."
                },
                {
                    "number": 20,
                    "text": "E kua tuatua iora au, te Atu ra ko te Atua, ki te ovi: No te mea oki e naau i rave i teia, ka taumaaia koe i rungaʼo i te au puaka o te kainga, e ki rungaʼo i te au manu tatakitai; ei runga koe i toou kopu totoro ei, e one pueu taau kai i te au rā katoa o toou na oraanga;"
                },
                {
                    "number": 21,
                    "text": "E tuku oki au i te ke i rotopu ia koe e te vaine, i rotopu i taau uanga e tana uanga; nana e akaparuparu i toou mimiti, e naau e akaparuparu i tona poo vaevae."
                },
                {
                    "number": 22,
                    "text": "Kua tuatua iora au, te Atu ra ko te Atua, ki te vaine: E akamaata au i toou mamae e te anauanga tamariki. E ka anau mai taau tamariki ma te mamae, e ka kauraro koe ki taau tane, e ei runga ake aia ia koe."
                },
                {
                    "number": 23,
                    "text": "E kua tuatua iora au, te Atu ra ko te Atua, kia Adamu: No te mea kua akarongo koe ki te reo o taau vaine na, e kua kai i to te rakau, i taku i karanga atu kia koe, i te na ko anga e—Auraka koe e kai i to reira, kia taumaaia te enua nei noou; e kai koe i to reira ma te aue, e ope rava ake toou puke rā i te oraanga."
                },
                {
                    "number": 24,
                    "text": "E ka tupuia ïa e te rakau taratara e te tataramoa, e ka kai koe i te rakau rikiriki o te enua nei."
                },
                {
                    "number": 25,
                    "text": "Na roto i te pata ou o toou rae e kai ei koe i taau kai, e oki uatu koe ki raro i te one—no te mea ka mate tikai oki koe—no reira mai oki koe i te ngai i raveia mai ei: e one pueu oki koe, e ka riro akaou rai koe ei one pueu."
                },
                {
                    "number": 26,
                    "text": "E kua topa iora Adamu i to tana vaine ra ingoa, ko Eva, no te mea, ko te metua vaine aia no te au tangata ravarai; ko taku oki teia, ta te Atu ra ko te Atua, i kapiki atu i te vaine mua o te au vaine katoatoa, e kua manganui ïa."
                },
                {
                    "number": 27,
                    "text": "E kua anga iora au, te Atu ra ko te Atua, i te kakau kiri no Adamu ma tana vaine, e kua akakakau atura ia raua."
                },
                {
                    "number": 28,
                    "text": "E kua tuatua iora au, te Atu ra ko te Atua, ki taku Tama Anau Tai: I na, te tangata nei, kua riro aia mei tetai o tatou nei, i te kite i te meitaki e te kino; e tenana, ko te akatika aea aia i tona rima, e rave katoa i te kai i runga i te rakau o te ora ra, kai iora, kia ora aia e tuatau uatu,"
                },
                {
                    "number": 29,
                    "text": "No reira, kua tuaru atura au, te Atu ra ko te Atua, iaia ki vao i taua kainga ra i Edene ei tanu i te one no reira maira aia;"
                },
                {
                    "number": 30,
                    "text": "Te ora nei au, te Atu ra ko te Atua, kare toku reo e oki puapinga kore me aere te reira ki vao mei roto atu i toku vaa ka tupu pouroa te reira e tikaʼi."
                },
                {
                    "number": 31,
                    "text": "No reira, kua tuaru atu au i te tangata ki vao, e kua akanoo au i te itinga o te kainga i Edene, i te kerubi ma te koke mura i te koraparapa ua anga, ei tiaki i te ara ki te rakau o te ora ra."
                },
                {
                    "number": 32,
                    "text": "(Ko teia oki te au reo taku i tuatua atu ki taku tavini kia Mose, e mea tika anake, mei iaku atu nei; e kua tuatua atu au i te reira kia koe. E akara auraka kia akaariia ki tetai uatu tangata; kia akaue roa atu au, mari ua ki te aronga tei irinaki. Amene.)"
                }
            ]
        },
        "/study/scriptures/pgp/moses/5": {
            "uri": "/study/scriptures/pgp/moses/5",
            "title": "Mose 5",
            "data_type": "chapter",
            "chapter_name": "Pene 5",
            "chapter_summary": [
                "Kua anau mai a Adamu raua ko Eva i te tamariki—Kua apai atu a Adamu i te atinga e kua akono i te Atua—Kua anau mai a Kaina e Abela—Kua ngakau kino a Kaina, e kua maata atu tona inangaro ia Satani kare te Atua, riro maira ko te Mate Mutukore—Te totoaanga o te tā tangata e te au kino ravarai—Kua tutuia te evangelia mei muatangana mai."
            ],
            "subtitle": [
                "(Tiunu–Okotopa 1830)"
            ],
            "verses": [
                {
                    "number": 1,
                    "text": "E i na, tae akera ki muri, i toku, to te Atu ra ko te Atua, tuaruanga ia raua ki vao, kua akamata iora Adamu i te tanu i te enua, e kia tutara rai ki rungaʼo i te au manu vaevae ā katoatoa o te kainga, e na roto i te pata ou o tona rae e kai ei aia i te kai, mei taku ta te Atu i akaue atu kiaia. Kua angaanga katoa atu tana vaine, ko Eva, i te pae iaia."
                },
                {
                    "number": 2,
                    "text": "E kite akera a Adamu i tana vaine, anau akera iaia i te tamariki tamaroa, e te tamariki tamaine, e kua akamata iora ratou i te anaunau e kia kī te enua nei."
                },
                {
                    "number": 3,
                    "text": "Mei taua tuatau ra, e aere mai: kua akamata te au tamariki tamaroa e te au tamariki tamaine a Adamu i te aere taki rua rua i te enua nei, kia kenu i te enua, e kua angai i te au anana, ma te anau i te au tamariki tamaroa e te au tamariki tamaine."
                },
                {
                    "number": 4,
                    "text": "E kua kapiki akera a Adamu e tana vaine ko Eva i te ingoa o te Atu, e akarongo akera raua i te reo o te Atu mei ko i te kainga i Edene, i te tuatuaanga mai kia raua, e kare oki raua i kite atu iaia; kua topiriia oki raua mei mua i tona aroaro."
                },
                {
                    "number": 5,
                    "text": "Kua oronga mai aia i tetai au akaueanga kia raua kia akamori raua i te Atu to raua Atua, e kia oronga mai i te anaunga mua o ta raua au anana, ei atinga ki te Atu. E kua kauraro tikai a Adamu ki te au akaueanga a te Atu."
                },
                {
                    "number": 6,
                    "text": "E manganui te au rā i topa ki muri, kua mama mai tetai angela a te Atu kia Adamu, na ko maira: Eaa koe i rave atinga ai na te Atu? E kua karanga atura a Adamu kiaia: Kare au i kite, na te Atu oki i akaue mai iaku."
                },
                {
                    "number": 7,
                    "text": "E kua na ko atura te angela kiaia: E tutu teia no te akaatingaanga o te Tama Anau Tai a te Metua, tei kī i te aroa ua e te tuatua-mou."
                },
                {
                    "number": 8,
                    "text": "No reira, e rave koe i te au mea taau ka rave, na roto i te ingoa o te Tamaiti, e tataraara koe e kapiki atu ki te Atua na roto i te ingoa o te Tamaiti e tuatau uatu."
                },
                {
                    "number": 9,
                    "text": "E i taua rā ra, kua eke mai te Vaerua Tapu ki runga ia Adamu, tei akapapu mai i te tuatua no te Metua e te Tamaiti, i te na ko anga mai e: Ko au oki te Tama Anau Tai a te Metua mei muatangana mai, mei teianei, e tuatau uatu, e me inga ake koe, ka akaoraia koe, e te au tangata katoatoa, ko ratou ravarai te ka inangaro."
                },
                {
                    "number": 10,
                    "text": "E i taua rā, kua akameitaki a Adamu i te Atua e kī akera aia, e akamata iora i te totou no runga i te au kopu tangata i te ao nei; na ko iora: Kia akameitakiia te ingoa o te Atua, no taku nei aatianga ture, kua puera akenei toku nga mata, e i roto i teia oraanga ka rauka toku rekarekaanga, e tera oki tetai i roto i teia kopapa nei ka kite au i te Atua."
                },
                {
                    "number": 11,
                    "text": "E akarongo akera a Eva, tana vaine, i teia au tuatua nei, e kua rekareka tikai aia, na ko iora: Naringa e kare ta taua aati ture, kare rava taua e tu i te uanga e kare rai taua e kite i te meitaki e te kino, e te rekareka o to taua akaoraanga, e te ora mutukore ta te Atua e oronga mai ki te katoatoa rava e kauraro."
                },
                {
                    "number": 12,
                    "text": "E kua akameitaki tikai a Adamu e Eva i te ingoa o te Atua, e kua akakite raua i teia au mea nei ki ta raua au tamariki tamaroa e te au tamariki tamaine."
                },
                {
                    "number": 13,
                    "text": "E kua aere maira a Satani ki rotopu ia ratou, na ko maira: E tamaiti katoa au na te Atua; e kua akaue atu ia ratou, na ko atura: Auraka kotou e irinaki, e kare rai ratou i irinaki, e maata to ratou inangaro ia Satani auraka te Atua. E kua riro mai te tangata mei te reira tuatau mai ei aronga anoano kopapa, ei manako kore, e ei akamori diabolo."
                },
                {
                    "number": 14,
                    "text": "Kua kapiki iora te Atua i te tangata na roto i te Vaerua Tapu i te au ngai ravarai e akaue atura ia ratou kia tataraara;"
                },
                {
                    "number": 15,
                    "text": "E ratou ravarai tei akarongo i te Tamaiti, e kua tataraara i ta ratou au ara ka oraia; e ratou ravarai tei kore e akarongo, e kare i tataraara i ta ratou ara ka akaapaia ratou; kua aere atu te akaue ririnui o te Atua mei roto atu i tona vaa, ma te papu meitaki, e ka tupu oki te reira e tikaʼi."
                },
                {
                    "number": 16,
                    "text": "E kare ra oki a Adamu e tana vaine ko Eva i akamutu i te kapiki ki te Atua. E kite akera a Adamu i tana vaine ia Eva, to iora aia, anau akera tana ko Kaina, e kua tuatua akera: E tangata i rauka io nei i te Atu; no reira kare paa aia e akaapa i tana au tuatua. I na ra, kare a Kaina i akarongo, i te na ko anga e: Koai te Atu ka kite atu ei au iaia?"
                },
                {
                    "number": 17,
                    "text": "E nui akaou akera aia, anau maira ki tona teina ko Abela. Kua akarongo a Abela i te reo o te Atu. E tangata angai mamoe a Abela, kareka a Kaina e tatanu tana."
                },
                {
                    "number": 18,
                    "text": "E inangaro maata to Kaina ia Satani, auraka te Atua. Kua akaue atura a Satani iaia, i te na ko anga e: Maani i tetai atinga naau ki te Atu."
                },
                {
                    "number": 19,
                    "text": "I tetai tua mai i reira, kua apai mai a Kaina i te ua o te enua ei atinga na te Atu."
                },
                {
                    "number": 20,
                    "text": "Kua apai katoa mai a Abela i to te anaunga mua o tana ra anana i tei matu oki i reira. Kua ariki te Atu ia Abela e tana atinga;"
                },
                {
                    "number": 21,
                    "text": "Kareka ia Kaina e tana atinga kare ïa aia i ariki. Kua kite takere ana a Satani i te reira, e kua mareka aia. Kua riri rava akera a Kaina e kua akatumatuma tona mata."
                },
                {
                    "number": 22,
                    "text": "Kua tuatua atura te Atu kia Kaina: Eaa koe i riri ei? E eaa oki i akatumatumaʼi toou mata na?"
                },
                {
                    "number": 23,
                    "text": "Me rave koe i te meitaki, ka arikiia mai koe. E kia kore koe e rave i te meitaki ra, te takoto ra te ara i te ngutupa, e te anoano ra a Satani ia koe; e me kare koe e akarongo i taku au akaueanga, ka tuku atu au ia koe, i na tei a koe kia tau ki tona inangaro. E ka tutara koe i rungaʼo iaia;"
                },
                {
                    "number": 24,
                    "text": "Mei teianei e tuatau uatu ka riro koe ei metua no tana au pikikaa; ka tuatuaia koe te Mate Mutukore; no mua ake rai oki koe i te ao nei."
                },
                {
                    "number": 25,
                    "text": "E ka tuatuaia teia ki te au tuatau te ka aere mai—E ko teia au mea viivii nei na Kaina mai ïa; no te mea kua patoi oki aia i te au tuatua meitaki mei te Atua mai; e taumaa teia taku ka tuku ki rungaʼo ia koe, mari ua me ka tataraara koe."
                },
                {
                    "number": 26,
                    "text": "E kua otooto te riri o Kaina, e kare aia e akarongo akaou i te reo o te Atu, auraka oki to Abela, tona teina, tei aaere ma te tapu nui ki mua i te Atu."
                },
                {
                    "number": 27,
                    "text": "E kua mii tikai a Adamu e tana vaine ki mua i te Atu, no Kaina e tona au taeake."
                },
                {
                    "number": 28,
                    "text": "E i na, kua rave akera a Kaina i tetai a tona tuakana tamaine ei vaine nana, e maata atu to raua inangaro ia Satani, auraka te Atua."
                },
                {
                    "number": 29,
                    "text": "E kua tuatua iora a Satani kia Kaina: E taputou mai koe kiaku ma toou karaponga, e me akakite ake koe ka mate koe; e akataputou koe i toou au taeake ki to ratou upoko, e na roto i te Atua ora, e kia kore ratou e tuatua; me tuatua ratou, ka mate ratou; e ko teia angaanga kia kore oki toou metua e kite; i teia rā tikai, ka oronga atu au i toou teina ia Abela ki roto i toou nga rima."
                },
                {
                    "number": 30,
                    "text": "E kua taputou akera a Satani kia Kaina, e ka rave aia mei tana i akaue. E kua rave katoatoa ia teia angaanga na roto i te muna ngaro."
                },
                {
                    "number": 31,
                    "text": "E kua na ko akera a Kaina: Ko au tika a Maana, te pu o teia angaanga muna, kia tā au, kia rauka te puapinga. No reira kua tuatuaia a Kaina e ko Maana te Pu, e kua akakakā aia i roto i tana angaanga kikino."
                },
                {
                    "number": 32,
                    "text": "E kua aere atura a Kaina ki roto i te kainga, e kua pukapuka raua ko Abela, tona teina. E i na, ei ia raua i roto i te kainga, tei runga maira a Kaina i tona teina ia Abela, e kua tamate iora iaia."
                },
                {
                    "number": 33,
                    "text": "E kua akangateitei iora a Kaina iaia no tana angaanga i rave, na ko akera: Kua matara au; papu meitaki te anana manu a taku teina, tei roto ïa i toku nga rima."
                },
                {
                    "number": 34,
                    "text": "E kua tuatua maira te Atu kia Kaina: Teiea toou teina ko Abela? E kua karanga atura aia: Kare au i kite. Ko au ainei te tiaki i toku teina?"
                },
                {
                    "number": 35,
                    "text": "E kua na ko maira te Atu: I aa ana koe? Te kapiki maira te reo o te toto o toou teina kiaku mei te one maira."
                },
                {
                    "number": 36,
                    "text": "E teianei te taumaaia nei koe mei te enua nei e amama mai nei i tona vaa i te arikianga i te toto o toou teina mei roto i toou rima na."
                },
                {
                    "number": 37,
                    "text": "Me tanu koe i te one na, kare aia e oronga mai kia koe i tona maroiroi. Ka riro koe ei oro aere ua, e ei koka aere ua, i te enua nei."
                },
                {
                    "number": 38,
                    "text": "E kua karanga atura a Kaina ki te Atu: Na Satani i timata mai iaku no te maata i te anana a toku teina. E kua riri katoa au; no tei ariki koe i te atinga nana, e kare koe i ariki i taku; kua maata rava taku utunga kare maranga iaku."
                },
                {
                    "number": 39,
                    "text": "I na kua tuaru koe iaku i teia rā mei mua mai i te aro o te Atu, e mei mua atu i toou aroaro na ka ngaro ke atu au; e ka riro au ei oro aere ua, e ei koka aere ua i te enua nei; e ka tupu akera e ko te tangata katoa e aravei ua mai iaku nei, ka riro ïa i te tā mai iaku, no taku au ara, kare oki teia au mea nei e ngaro i te mata o te Atu."
                },
                {
                    "number": 40,
                    "text": "E kua tuatua iora au te Atu kiaia ra: Ko te tā ia Kaina ra, e tataki ituia tona mate. E kua tuku maira te Atu i tetai akairo ia Kaina ra, kia kore roa tetai tangata e aravei iaia e tā iaia."
                },
                {
                    "number": 41,
                    "text": "E kua tuaruia a Kaina mei mua atu i te aroaro o te Atu, ma tana vaine e te manganui o tona au taeake, e noo atura ki te enua ra ko Noda, i te pae i te itinga o te rā i Edene ra."
                },
                {
                    "number": 42,
                    "text": "E kite iora Kaina i tana vaine, to iora aia, e anau atura ko Enoka; e kua anau mai aia e manganui te au tamariki tamaroa e te au tamariki tamaine. E te akatu ra aia i te oire i reira, e tapa iora aia i te ingoa o taua oire ra kia Enoka, ki te ingoa o tana tamaiti."
                },
                {
                    "number": 43,
                    "text": "E anau akera ta Enoka ko Irada, e tetai au tamariki tamaroa e te tamariki tamaine. E anau akera ta Irada ko Mehuiaela, e tetai au tamariki tamaroa e te tamariki tamaine. E anau akera ta Mehuiaela ko Metusaela, e tetai au tamariki tamaroa e te tamariki tamaine. E anau akera ta Metusaela ko Lameka."
                },
                {
                    "number": 44,
                    "text": "E kua rave iora Lameka e i toko rua vaine; ko Ada te ingoa o tetai, e ko Zila te ingoa o tetai."
                },
                {
                    "number": 45,
                    "text": "E anau maira ta Ada ko Iabala; ko te momua ïa o te aronga i noo i te puakapa ra; ko tei tiaki i te au puaka ra; e ko Iubala te ingoa o tona teina, ko te momua ïa o te aronga katoa i akatangi i te kinura e te koe ra."
                },
                {
                    "number": 46,
                    "text": "E anau akera ta Zila ko Tubala Kaina, e taunga ïa i te au taonga katoa i te veo e te auri. E te tuaine o Tubala Kaina ko Naama ïa."
                },
                {
                    "number": 47,
                    "text": "E kua karanga atura a Lameka ki nga vaine nana ra, ko Ada e Zila: E akarongo mai i toku reo, e nga vaine a Lameka e ariu mai i te taringa i taku tuatua; kua tā rai oki au i te tangata ko au i paruparu na iaia, e tangata ou tei mate iaku."
                },
                {
                    "number": 48,
                    "text": "Kia taki itu i te tutaki ia Kaina ra, ka riro i te tataki itu ngauru e kia itu ara ia Lameka;"
                },
                {
                    "number": 49,
                    "text": "Kua tomo akera Lameka ki roto i te koreromotu a Satani, mei ia Kaina rai, i riro mai ei aia e ko Maana te Pu, e pu no te au tangata muna tei piri atu kia Kaina e Satani; e ko Irada te tamaiti a Enoka, i tona kiteanga i ta ratou muna, kua akamata iora i te akakite ki te au tamariki a Adamu;"
                },
                {
                    "number": 50,
                    "text": "No reira riri akera a Lameka iaia, tamate iora iaia, kare i aite ki ta Kaina i tona teina ia Abela, kia rauka tona puapinga, kua tā ra aia no tana taputou."
                },
                {
                    "number": 51,
                    "text": "Mei te au rā mai o Kaina, e pirianga muna tetai, e ko ta ratou au angaanga tei roto i te poiri, e kua kite ratou i to ratou au taeake tataki tai."
                },
                {
                    "number": 52,
                    "text": "No reira kua taumaa te Atu ia Lameka, e tona ngutuare katoa, e ratou katoatoa tei taputou kia Satani; kare oki ratou i akono i te au akaueanga a te Atua, e kare rava te Atua i mareka ana; kare oki aia i matuapuru ana ia ratou, e mea viivii ta ratou au angaanga, e kua totoa ki rotopu i te au tamaroa a te tangata. E tei rotopu te reira i te au tamaroa a te tangata."
                },
                {
                    "number": 53,
                    "text": "Kare teia au mea i tuatuaia i rotopu i te au tamaine a te tangata nei, no te mea kua tuatua a Lameka i teia muna ki tana nga vaine, e kua akakiteia ki te atea ke, ma te kore o raua aroa;"
                },
                {
                    "number": 54,
                    "text": "No reira kua akavaavaaia a Lameka, e kua tuaruia atu ki vao, e kare aia i oki mai ki rotopu i te au tamariki a te tangata, ko te tamateia aia."
                },
                {
                    "number": 55,
                    "text": "E kua akamata iora te au angaanga a te poiri i te autu ki rotopu i te au tamaroa a te tangata nei."
                },
                {
                    "number": 56,
                    "text": "E kua taumaa iora te Atua i te enua ki te taumaa kino tikai, e kua riri iora ki te aronga kikino, e te au tamariki a te tangata, tana i anga;"
                },
                {
                    "number": 57,
                    "text": "No tei kore ratou i akarongo mai ki tona reo, me kore ra e irinaki ki runga i tana Tamaiti Anau Tai, ko tana oki ïa i tuatua e ka tae mai i rotopu tikai i te au tuatau, tei teateamamaoia mei ko mai i te akamouangaia te tango o te ao nei."
                },
                {
                    "number": 58,
                    "text": "No reira kua akamataia te Evangelia i te akoia, mei te kapuaanga, tei tuatuaia e te au angela tapu tei tonoia mai mei mua mai i te aroaro o te Atua, e na tona uaorai reo, e na te orongaanga o te Vaerua Tapu."
                },
                {
                    "number": 59,
                    "text": "I na, kua akatinamouia te au mea ravarai kia Adamu, na roto i te angaanga oroa tapu, e te akoangaia te Evangelia, e te akaue tuku ia atu, ei roto rai i teianei ao e tikai, e tae uatu ki te openga, koia ïa. Amene."
                }
            ]
        },
        "/study/scriptures/pgp/moses/6": {
            "uri": "/study/scriptures/pgp/moses/6",
            "title": "Mose 6",
            "data_type": "chapter",
            "chapter_name": "Pene 6",
            "chapter_summary": [
                "Kua akono te au tamariki a Adamu i tetai puka akamaaraanga na ratou—Kua ako atu tana uanga tuatua-tika i te tataraara—Kua eeu mai te Atua iaia uaorai kia Enoka—Kua ako atu a Enoka i te evangelia—Kua eeuia te parani o te akaoraanga kia Adamu—Kua rauka iaia te bapetizoanga e te kautaunga."
            ],
            "subtitle": [
                "(Noema–Titema 1830)"
            ],
            "verses": [
                {
                    "number": 1,
                    "text": "E kua akono iora a Adamu i te reo o te Atua, e kua akakite atura i tana au tamariki tamaroa kia tataraara."
                },
                {
                    "number": 2,
                    "text": "E kite akaou iora Adamu i tana vaine, e kua anau atura aia e tamaiti, tapa iora i tona ingoa ko Seta: E kua akakakā iora Adamu i te ingoa o te Atua; e kua tuatua akera aia: Kua akono te Atua i tetai uanga noku, ei mono ia Abela, tei tāia e Kaina."
                },
                {
                    "number": 3,
                    "text": "E kua eeu maira te Atua iaia uaorai kia Seta, e kare akera aia i taitoito, i na, kua oronga atu aia i tetai atinga arikiia, mei ta tona tuakana ko Abela. E anau akera tana, e tamaroa, e tapa iora i tona ingoa ko Enosa."
                },
                {
                    "number": 4,
                    "text": "E akamata iora teia au tangata i te kapiki i te ingoa o te Atu, e kua akameitaki maira te Atu ia ratou;"
                },
                {
                    "number": 5,
                    "text": "E kua akono iora tetai puka no te akamaaraanga, tei tataia ki te reo o Adamu, e kua orongaia te reira kia ratou ravarai te ka kapiki ki te Atua, kia tata na roto i te vaerua o te akauruanga;"
                },
                {
                    "number": 6,
                    "text": "E na te reira e apii i ta ratou au tamariki ki te tatau e te tata, e reo oki to ratou tei tika e te iro kore."
                },
                {
                    "number": 7,
                    "text": "E teianei ko teia Kautaunga tei vai ana i muatangana, ka vai te reira e tae uatu ki te openga o te ao nei."
                },
                {
                    "number": 8,
                    "text": "E teianei ko teia totouanga ta Adamu i tuatua, kia akauruia mai aia e te Vaerua Tapu, e kua akonoia tetai akapapaanga tua no runga i te au tamariki a te Atua. E ko teia oki te puka o te au uki o Adamu, i te na ko anga e: I te au rā i anga ai te Atua i te tangata, ki tona uaorai tu, i angaʼi aia iaia;"
                },
                {
                    "number": 9,
                    "text": "I te tutu tikai o tona uaorai kopapa, i angaʼi aia ia raua, ko te tane e te vaine, e kua akameitaki atura ia raua, e tapa atura i to raua ingoa ia Adamu, i te rā i angaiaʼi raua e i riro mai ei, ei tangata ora i te enua i runga i te takaianga vaevae o te Atua."
                },
                {
                    "number": 10,
                    "text": "E okotai akera anere e toru ngauru to Adamu mataiti i te oraanga, anau akera tana e tamaiti, mei iaia uaorai te tu; e tapa iora i tona ingoa ko Seta."
                },
                {
                    "number": 11,
                    "text": "E to Adamu au rā i muri ake i tona anauanga ia Seta ra, e varu ïa anere mataiti, e kua anau mai aia e manganui te au tamariki tamaroa e te au tamariki tamaine;"
                },
                {
                    "number": 12,
                    "text": "E to Adamu ra au rā katoa i te oraanga, e iva ïa anere e toru ngauru te mataiti, e mate iora aia."
                },
                {
                    "number": 13,
                    "text": "E okotai akera anere e rima ara to Seta mataiti i te oraanga, e anau iora tana ko Enosa, e kua totou iora i roto i tona au rā katoa, ma te apii i tana tamaiti ia Enosa i te au mataara o te Atua; e kua totou katoa a Enosa."
                },
                {
                    "number": 14,
                    "text": "E noo iora Seta i muri ake i tona anauanga ia Enosa ra, e varu akera anere e itu ara te mataiti, e kua anau mai aia e manganui te au tamariki tamaroa e te au tamariki tamaine."
                },
                {
                    "number": 15,
                    "text": "E kua tupu atura te tamariki a te tangata ki te maata rava i runga i te aro o te enua. E i taua au rā kua tutara maata a Satani ki rungaʼo i te au tangata, e te riri o te ngakau; e mei reira atu, kua tupu te tamaki e te akamaringianga toto; e kua iri te rima o te tangata ki rungaʼo i tona taeake tika, i te tamateanga atu, no te mea e angaanga muna oki teia, i te kimianga kia tutara."
                },
                {
                    "number": 16,
                    "text": "E to Seta au rā katoa, e iva ïa anere, okotai ngauru e rua ara te mataiti, e mate iora aia."
                },
                {
                    "number": 17,
                    "text": "E iva akera ngauru to Enosa mataiti i te oraanga, e anau akera tana ko Kainana. Kua aere maira a Enosa ma te katoaanga o te au tangata o te Atua mei te enua ko Suloni, e noo ki te enua taputou, tana i tapa ki tana uaorai tamaiti, ko Kainana."
                },
                {
                    "number": 18,
                    "text": "E noo iora Enosa i muri ake i tona anauanga ia Kainana e varu akera anere, okotai ngauru e rima ara i te mataiti, e kua anau mai aia e manganui te au tamariki tamaroa e te au tamariki tamaine. E to Enosa au rā katoa, e iva ïa anere e rima ara te mataiti, e mate iora aia."
                },
                {
                    "number": 19,
                    "text": "E itu akera ngauru to Kainana mataiti i te oraanga, e anau akera tana ko Maalaleela; e noo iora Kainana i muri ake i tona anauanga ia Maalaleela e varu akera anere e ā ngauru mataiti, e anau akera te au tamariki tamaroa e te au tamariki tamaine. E to Kainana au rā katoa, e iva ïa anere, okotai ngauru te mataiti; e mate iora aia."
                },
                {
                    "number": 20,
                    "text": "E ono akera ngauru e rima ara to Maalaleela mataiti i te oraanga, e anau akera tana ko Iareda; e noo akera a Maalaleela i muri ake i tona anauanga ia Iareda e varu anere, e toru ngauru ïa mataiti, e anau akera te au tamariki tamaroa e te au tamariki tamaine. E to Maalaleela au rā katoa, e varu ïa anere, e iva ngauru, e rima ara, e mate iora aia."
                },
                {
                    "number": 21,
                    "text": "E okotai akera anere, e ono ngauru, e rua ara to Iareda mataiti i te oraanga, e anau akera tana ko Enoka; e noo iora Iareda i muri ake i tona anauanga ia Enoka, e varu akera anere mataiti, e anau akera te au tamariki tamaroa e te au tamariki tamaine. E kua apii iora a Iareda ia Enoka i te au mataara katoatoa o te Atua."
                },
                {
                    "number": 22,
                    "text": "E ko teia oki te akapapaanga o te au tamariki tamaroa a Adamu, koia oki te tamaiti a te Atua, e kiaia te Atua uaorai i tuatua mai."
                },
                {
                    "number": 23,
                    "text": "E aronga ako ratou i te tuatua-tika, e te apii ra ratou ma te totou; ma te kapiki atu ki te tangata katoatoa, i te au ngai ravarai, kia tataraara; e kua akoia te akarongo ki te tamariki a te tangata."
                },
                {
                    "number": 24,
                    "text": "E i na to Iareda au rā katoa, e iva ïa anere, e ono ngauru e rua ara i te mataiti; e mate iora aia."
                },
                {
                    "number": 25,
                    "text": "E ono akera ngauru e rua ara to Enoka mataiti i te oraanga, e anau akera tana ko Metusela."
                },
                {
                    "number": 26,
                    "text": "E i na kua aaere iora a Enoka i runga i te enua, i rotopu i te tangata; e i tona aaere ua anga, kua eke maira te vaerua o te Atua mei te rangi mai, e noo iora ki rungaʼo iaia."
                },
                {
                    "number": 27,
                    "text": "E kua akarongo iora aia i te reo no te rangi mai i te na ko anga mai e: E taku tamaiti e Enoka, ka totou ana ki teia au tangata, e na ko atu koe kia ratou—E tataraara, te tuatua maira te Atu: Kua riri au ki teia au tangata, e toku riri otooto tei runga ïa ia ratou; kua marokiakia oki to ratou ngakau, e kua turi oki to ratou taringa i te akarongoanga, e kare to ratou mata e kite mamao ana;"
                },
                {
                    "number": 28,
                    "text": "E ko teia au uki e manganui, mei te au rā i anga ai au ia ratou, kua aere ke ana, e kua patoi mai iaku, e kua kimi i to ratou uaorai inangaro i te poiri; e i roto i ta ratou uaorai angaanga viivii, kua okotai akera ratou kia tā, e kare rava ratou i akono i te au akaueanga, tei orongaia atu e au ki to ratou metua, kia Adamu."
                },
                {
                    "number": 29,
                    "text": "No reira, kua taputou takere ana ratou, e na roto i ta ratou taputou, kua apai mai ratou ki rungaʼo ia ratou i te mate; e ade tei teateamamaoia e au no ratou, me kare ratou e tataraara;"
                },
                {
                    "number": 30,
                    "text": "E ko teia oki te akaue, taku i oronga atu i te kapuaanga o te ao nei, mei roto atu i toku vaa, mei te akatangoangaia mai, e na roto atu oki i te vaa o toku au tavini, koia to kotou au metua, i akakite atu ei au i te reira, mei te reira kotou te tonoangaia ki to te ao, kia tae ki te openga."
                },
                {
                    "number": 31,
                    "text": "E kia akarongo akera a Enoka i teia au tuatua, kua tipapa iora aia ki runga i te one, ki mua i te Atu, e kua na ko atura ki te Atu: No te aa koe i manako meitaki mai iaku, e tamaiti iti ua au, e te makitakita maira te tangata iaku; e marie oki au i te tuatua; akapeea ei tavini au noou?"
                },
                {
                    "number": 32,
                    "text": "E kua tuatua maira te Atua kia Enoka: Ka aere koe e rave i taku i akaue atu ia koe, e kare rava e tangata e tā mai ia koe. E amama i to vaa, e akakīia ïa, e naku e oronga atu i te tuatua, pouroa te kopapa tei roto ïa i toku rima, e ka rave au mei tei tau iaku."
                },
                {
                    "number": 33,
                    "text": "E tuatua atu ki teianei au tangata: Ka iki ana kotou i teia rā kia kauraro ki te Atu ra ko te Atua tei anga ia kotou."
                },
                {
                    "number": 34,
                    "text": "I na oki tei runga toku vaerua ia koe, no reira pouroa ta kotou tuatua ka akatika au; e ka rere ke te au maunga na mua ia koe, e ka taoki te au kauvai mei to ratou ngai i aere mai ei, e ka noo koe kiaku nei, e au kia koe; no reira ka aaere taua."
                },
                {
                    "number": 35,
                    "text": "E kua tuatua akera te Atu kia Enoka, na ko atura: E akatainu i to mata ki te vari, e tamā, ei reira koe e kite ei. Kua rave iora aia."
                },
                {
                    "number": 36,
                    "text": "E kite iora aia i te au vaerua ta te Atua i anga; e kite katoa atura aia i te au mea kitea kore ia e te mata kopapa kia akara; e i taua atianga rai, kua tae mai te reo mei runga mai i te enua: E akara i ta te Atua i akatu mai no tona au tangata."
                },
                {
                    "number": 37,
                    "text": "E i na kua aere atu a Enoka na runga i te enua, ki rotopu i te au tangata, tu atura aia ki runga i te au tuaivi i te au ngai teitei, ma te kapiki ma te reo maata, i te akapapuanga atu i ta ratou angaanga; e kua riri pouroa te au tangata iaia."
                },
                {
                    "number": 38,
                    "text": "E kua aere maira ratou kiaia, kia rongo i tana tuatua, i runga i te au ngai teitei, i te na ko anga ki te au tiaki puakapa: E noo kotou i konei e akara i te au puakapa, ka aere matou ki ko ake, kia kite i te akara, te totou ra aia, e mea umere tei runga i te enua; e tangata taetaevao tei rotopu ia tatou."
                },
                {
                    "number": 39,
                    "text": "E i na kia akarongo akera ratou iaia, e mataku maata tei tae mai ki rungaʼo ia ratou, kare ra oki e rima tangata e amiri atu iaia; no te mea kua aaere raua ko te Atua."
                },
                {
                    "number": 40,
                    "text": "E kua aere maira tetai tangata kiaia, ko Maita tona ingoa, e kua tuatua maira kiaia: E akakite papu mai koe kia matou koai koe na, e noea mai koe i te aereanga mai?"
                },
                {
                    "number": 41,
                    "text": "Kua karanga atura aia kia ratou: No te enua mai au o Kainana, te enua o toku au metua, e enua tuatua-tika e tae rava mai ki teia rā. E kua apii mai toku metua iaku i te au mataara katoatoa o te Atua."
                },
                {
                    "number": 42,
                    "text": "E i na, i toku aaereanga mai mei te enua o Kainana, na te pae tai i te itinga, kua kite iora au i tetai orama; e i na, ko te rangi taku i akara, e kua tuatua maira te Atua kiaku, e kua oronga mai i te au akaueanga kiaku; no reira, ko teia te tumu tikai, kia akonoia te akaueanga, e karanga atu ei au i teia au tuatua."
                },
                {
                    "number": 43,
                    "text": "E kua tamou uatu rai a Enoka i tana tuatua i te na ko anga atu e: Ko te Atu tei tuatua mai kiaku, ko te Atua rai o te rangi, e ko toku ïa Atua, e to kotou rai Atua, e au taeake kotou noku, eaa kotou i koumuumu uaʼi ia kotou uaorai, e te patoi atu i te Atua o te rangi?"
                },
                {
                    "number": 44,
                    "text": "Nana i anga i te au rangi; ko te one oki tona takaianga vaevae; e te tango ra, nona ïa. I na, nana i tuku i te reira, e manganui te au tangata tana i arataki mai ki rungaʼo i te reira."
                },
                {
                    "number": 45,
                    "text": "E kua tae mai te mate ki runga i to tatou au metua; kareka ra, kua kite tatou ia ratou, kare e rauka kia patoiia, e ko te mua tikai ta tatou i kite ko Adamu ïa."
                },
                {
                    "number": 46,
                    "text": "Kua tata oki tatou i tetai puka akamaaraanga, kia tau ki te akanooanga a te mangamanga rima o te Atua; e i orongaia mai te reira i to tatou uaorai reo."
                },
                {
                    "number": 47,
                    "text": "E to Enoka tuatua atu anga i te au tuatuaanga o te Atua, kua ruketekete iora te tangata, e kare rava e rauka i te tangata i te tu ki mua i tona aroaro."
                },
                {
                    "number": 48,
                    "text": "E kua tuatua akera aia kia ratou: No te mea oki e kua inga a Adamu, kua riro mai tatou; e na roto i tona ingaanga i rauka mai ei te mate; e kua riro tatou ei aronga maromaroa, e te taitaia."
                },
                {
                    "number": 49,
                    "text": "I na kua tae mai a Satani ki rotopu i te tamariki a te tangata, e kua timata ia ratou kia akamori iaia; e riro maira te tangata ei aronga anoano kopapa, ei manako kore, e ei akamori diabolo, e topiriia ratou ki vao mei mua atu i te aroaro o te Atua."
                },
                {
                    "number": 50,
                    "text": "I na, kua akapapu meitaki te Atua ki to tatou au metua, e kia tataraara te au tangata ravarai e tikaʼi."
                },
                {
                    "number": 51,
                    "text": "E kua tuatua atura aia ki to tatou metua kia Adamu, na roto i tona uaorai reo, i te na ko anga: Ko au te Atua; naku i anga i te ao, e te tangata, i mua ake ka rauka mai ei te kopapa."
                },
                {
                    "number": 52,
                    "text": "E kua tuatua katoa atu aia kiaia: Me ariu mai koe kiaku, e ka akarongo mai i toku reo, e ma te irinaki, ma te tataraara i taau au aati ture katoatoa, e kia bapetizoia, ki raro i te vai, na roto i te ingoa o taku Tamaiti Anau Tai, tei kī i te aroa ua e te tuatua-mou, koia a Iesu Mesia, te ingoa okotai tei orongaia mai i raro ake i te rangi e rauka mai ei te akaoraanga ki te tamariki a te tangata nei, ka rauka ia koe te orongaanga o te Vaerua Tapu, i te patianga i te au mea katoa i tona ra ingoa, e noatu e eaa taau ka pati, e orongaia mai te reira kia koe."
                },
                {
                    "number": 53,
                    "text": "E kua tuatua atura to tatou metua ko Adamu ki te Atu, na ko atura: No te aa te tangata ka tataraara ai, e bapetizo ki raro i te vai? Kua na ko maira te Atu kia Adamu: I na kua akakore au i taau atianga ture i roto i te Kainga i Edene."
                },
                {
                    "number": 54,
                    "text": "No reira kua aere atura te rongo i rotopu i te au tangata, e kua taranga ara te Tamaiti a te Atua no te apa mua, no reira te au ara a te au metua, kare te reira e iri ki runga i te upoko o te au tamariki, no te mea e apakore ratou mei te tango mai o te ao nei."
                },
                {
                    "number": 55,
                    "text": "E kua tuatua maira te Atu kia Adamu, i te na ko anga: No te mea kua toia taau au tamariki i roto i te ara, e me tupu ratou ki te maataanga, ka tupu rai te ara ki te maataanga i roto i to ratou ngakau, e ka tongi ratou i te kavangu, ei reira ratou e kite ei e ka inangaroia te mea reka."
                },
                {
                    "number": 56,
                    "text": "E kua orongaia kia ratou kia kite i te meitaki mei te kino; no reira kua riro mai ratou ei pu kia ratou uaorai, e kua oronga atu au kia koe i tetai ture ou e te akaueanga."
                },
                {
                    "number": 57,
                    "text": "No reira e apii ki taau au tamariki, pouroa te au tangata ravarai kia tataraara e tikaʼi, me kore ra kare rava ratou e ariki i te basileia o te Atua, no te mea kare oki e tika i te mea viivii kia noo ki reira, me kore ra kia noo ki mua i tona aroaro; i te reo o Adamu, ko te Tangata o te Tapu Nui tona ïa ingoa, e te ingoa rai ïa o tana Tama Anau Tai koia te Tamaiti a te Tangata, koia a Iesu Mesia, te Akava tuatua-tika, te ka tae mai i rotopu tikai i te au tuatau."
                },
                {
                    "number": 58,
                    "text": "No reira te oronga atu nei au kia koe i te akaueanga, kia apii ua koe i te reira ki taau au tamariki, i te na ko anga atu e:"
                },
                {
                    "number": 59,
                    "text": "No roto mai i te aatiangaia o te ture i tae mei ei te ingaanga, na te ingaanga i tae mai ei te mate, i te mea oki e kua anauia koe ki te ao nei e te vai, e te toto, e te vaerua, tei angaia e au, i riro mai ei no roto i te one pueu ei tangata ora, e no reira kia anau akaou ia koe ki roto i te basileia o te ao, na roto i te vai, e te Vaerua, e kia tamāia e te toto, koia te toto o taku Tama Anau Tai; kia akatapuia koe mei te au ara ravarai, e kia mataora i te au tuatua o te ora mutukore i teia ao, e te ora mutukore i te ao te ka tae mai, koia te kakā o te kopapa mate kore;"
                },
                {
                    "number": 60,
                    "text": "Na te vai e akono ei koe i te akaueanga; na te Vaerua e akatika ia koe, e na te toto e akatapu ia koe;"
                },
                {
                    "number": 61,
                    "text": "No reira kua orongaia mai teia kia noo kia koe; te puka o te rangi; te Akapumaana; te nooanga au o te au mea kakā o te kopapa mate kore; te tuatuamou o te au mea ravarai; te ka akakeu i te au mea ravarai, te ka akaoraora i te au mea ravarai; ko te kite i te au mea ravarai, e tei mou i te mana katoatoa kia tau ki te pakari, te aroa ua, te tuatua-mou, te tuatua-tika, e te akavaanga."
                },
                {
                    "number": 62,
                    "text": "E teianei, i na, te karanga atu nei au kia koe: Ko teia te parani o te akaoraanga no te au tangata katoatoa, na roto i te toto o taku Tama Anau Tai, te ka tae mai i rotopu tikai i te au tuatau."
                },
                {
                    "number": 63,
                    "text": "E i na, kua rauka te tu aiteite i te au mea ravarai, e kua oti i te angaia te au mea ravarai kia akakite mai ratou i te tuatua noku, te au mea kopapa nei e te au mea vaerua; te au mea o roto i te rangi i runga, e te au mea o rungaʼo i te enua, e te au mea o roto i te one, e te au mea no raro ake i te enua, to runga e to raro ake: ka akakite pouroa mai te au mea katoatoa i te tuatua noku."
                },
                {
                    "number": 64,
                    "text": "E i na, kia oti akera ta te Atua tuatuaanga kia Adamu, to tatou metua, kua kapiki atura Adamu ki te Atu, e kua rave ke ia atu aia e te Vaerua o te Atu, e kua apaiia atu aia ki raro i te vai, e akamoe iora iaia ki raro i te vai, kua apaiia mai aia ki vao i te vai."
                },
                {
                    "number": 65,
                    "text": "E i na, kua bapetizoia aia, e kua eke maira te Vaerua o te Atua ki rungaʼo iaia, e i reira kua anauia aia e te Vaerua, e kua akakeuia mai ei tangata oraora i roto iaia."
                },
                {
                    "number": 66,
                    "text": "E akarongo akera aia i te reo no te rangi mai, i te na ko anga mai: Kua bapetizoia koe ki te aʼi, e te Vaerua Tapu. Ko te tika teia a te Metua e te Tamaiti mei teianei e tuatau uatu;"
                },
                {
                    "number": 67,
                    "text": "Ko koe oki tetai tei na roto mai i te akanooanga ona ra, tei kore ona akamataanga rā, me kore ra e openga o te au mataiti, mei te au mutukore ki te au mutukore."
                },
                {
                    "number": 68,
                    "text": "I na, ko koe tetai i roto iaku, e tamaiti na te Atua; e me ka rauka pouroa mai kia riro ei au tamariki naku. Amene."
                }
            ]
        },
        "/study/scriptures/pgp/moses/7": {
            "uri": "/study/scriptures/pgp/moses/7",
            "title": "Mose 7",
            "data_type": "chapter",
            "chapter_name": "Pene 7",
            "chapter_summary": [
                "Kua apii a Enoka, kua arataki i te tangata, e kua kiriti i te au maunga—Kua akamouia te oire o Ziona—Kua kite a Enoka i te aerenga mai o te Tamaiti a te Tangata, tana akaatingaanga—E te tuakaouanga o te aronga tapu—Kua kite aia i te akaokiangaia mai o te au mea ravarai, te akaputuputuanga, te Oki Rua Anga Mai, e te akaokiangaia mai o Ziona."
            ],
            "subtitle": [
                "(Titema 1830)"
            ],
            "verses": [
                {
                    "number": 1,
                    "text": "E i na, te rave nei rai a Enoka i tona akoanga, i te na ko anga atu e: I na, kua apii ana to tatou metua ko Adamu i teianei au mea, e e manganui te aronga tei irinaki, e kua riro mai ei tamaroa na te Atua, e manganui katoa tei kore i irinaki, e kua mate iora ki roto i ta ratou uaorai ara, e te akara atu nei ratou ki mua ma te matakutaku, i te mamae ngakau, no te riri otooto o te Atua te ka maringi mai ki runga ia ratou."
                },
                {
                    "number": 2,
                    "text": "E mei taua taime rai e aere uatu ki mua, kua akamata iora a Enoka i te totou, i te na ko anga atu ki te au tangata, koia oki: i toku aaereanga, e kia tu akera oki ki runga i tetai ngai ko Mauta, e kapiki iora au ki te Atu, kua tae maira te reo mei te rangi mai, i te na ko anga mai e—E uri, e kake atu i te Maunga ko Simeona."
                },
                {
                    "number": 3,
                    "text": "E uri akera au, kake atura ki te maunga; i toku tuanga i runga i te maunga, kite iora au i te rangi i te tueraanga, e kua kakauia iora au e te kakā;"
                },
                {
                    "number": 4,
                    "text": "E kite iora au i te Atu; i te tuanga i muaʼo i toku mata, e kua tuatua maira kiaku mei te tangata e tuatua ra ki tetai, te mata e te mata, e kua tuatua maira kiaku: Akara, e akaari atu au kia koe i te ao, no te au uki e manganui."
                },
                {
                    "number": 5,
                    "text": "E i na kua akara iora au ki raro i te ō o Suma, e i na, e au tangata maata te noo ra i roto i te puakapa, ko te au tangata oki ïa o Suma."
                },
                {
                    "number": 6,
                    "text": "E kua tuatua akaou maira te Atu kiaku: Akara; e akara iora au ki tokerau, kite atura au i te tangata Kanaana, te noo ra i roto i te puakapa."
                },
                {
                    "number": 7,
                    "text": "E kua karanga maira te Atu kiaku: E totou; e kua totou iora au, na ko atura: Ka akara i te au tangata o Kanaana, e manganui uatu, e aere ra e tamaki i te au tangata o Suma, e ka tāia ratou, e ka pou takiri; e ka ngaangaa te au tangata o Kanaana ki runga i te au enua, e ka vai tanea ua te enua, kare e kai, e kare atu e iti tangata ke e noo ki reira, mari ra ko Kanaana anake;"
                },
                {
                    "number": 8,
                    "text": "E i na, ka taumaa te Atu i te enua ki te vera maata, e te tanea ka aere uatu rai e tuatau uatu; e kua tae mai te kerekere ki rungaʼo i te au tamariki a Kanaana, e kua akavaavaaia ratou i rotopu i te au tangata."
                },
                {
                    "number": 9,
                    "text": "E i na, kua tuatua mai te Atu kiaku: Akara; kua akara oki au, E kite atura au i te enua o Tarona, e te enua o Enoka, e te enua o Omena, e te enua o Eni, e te enua o Sema, e te enua o Ana, e te enua o Anania, e te aronga katoa e noo ra i rungaʼo;"
                },
                {
                    "number": 10,
                    "text": "E kua karanga maira te Atu kiaku: E aere koe ki teianei au tangata e karanga atu kia ratou—E tataraara, ko te aere mai aea au e tā ia ratou ki te taumaa, e kia mate ratou."
                },
                {
                    "number": 11,
                    "text": "E kua oronga mai aia kiaku i te akaueanga, kia bapetizo na roto i te ingoa o te Metua, e to te Tamaiti tei kī i te aroa ua e te tuatua-mou, e to te Vaerua Tapu, tei akapapu mai i te tuatua o te Metua e te Tamaiti."
                },
                {
                    "number": 12,
                    "text": "E i na, kua aere atu rai a Enoka, i te kapiki i te au tangata katoatoa, mari ua ko te au tangata Kanaana, kia tataraara;"
                },
                {
                    "number": 13,
                    "text": "E pakari tikai te akarongo o Enoka tana i arataki i te au tangata o te Atua, e kua aere mai to ratou au enemi kia tamaki ia ratou; e kia tuatua aia i te reo o te Atu, kua ru te enua e kua rere ke te au maunga, kia tau ki tana i tuatua; kua taruri ke ia te au kauvai, e kua rongoia te ngunguru o te liona mei roto mai i te medebara, e maata atura te mataku o te au iti tangata, e ririnui oki te reo o Enoka, e ririnui katoa te mana o te reo ta te Atua i oronga atu kiaia."
                },
                {
                    "number": 14,
                    "text": "E kua aranga katoa mai tetai enua no raro mai i te tai. E mataku rikarika akera te au enemi o te au tangata o te Atua, e kua rere ke atura ratou ki te atea ke, e kua oro atura ratou ki runga i te enua tei aranga mai no raro i te tai."
                },
                {
                    "number": 15,
                    "text": "E kua tu katoa mai te au tuputupua o te enua i te atea ke ra; e kua tae katoa mai te taumaa ki rungaʼo i te tangata katoatoa tei tamaki mai ki te Atua;"
                },
                {
                    "number": 16,
                    "text": "E mei taua atianga rai, e aere ua mai ki mua, kua tupu te kai tamakianga e te akamaringi toto i rotopu ia ratou; kareka te Atu kua aere mai aia kua noo ki tona au tangata, e e nooanga tuatuatika to ratou."
                },
                {
                    "number": 17,
                    "text": "Ko te mataku i te Atu tei runga ïa i te au iti tangata katoatoa, e ririnui tikai te kakā o te Atu i runga i tona au tangata. E kua akameitaki iora te Atu i te enua, e kua akameitakiia ratou ki runga i te au maunga, e ki runga i te au ngai teitei e kua pararauare."
                },
                {
                    "number": 18,
                    "text": "E kua topa iora te Atu i tona au tangata ko Ziona, no te mea e okotai o ratou ngakau, ko tai manako, e kua noo ma te tuatuatika; kare rava e putaua i roto ia ratou."
                },
                {
                    "number": 19,
                    "text": "Kua rave tamou rai a Enoka i te apii i te au tangata o te Atua ma te tuatua-tika. E tae akera i tona au rā, kua akatu iora aia i tetai oire tei tuatuaia e te Oire Tapu, koia a Ziona."
                },
                {
                    "number": 20,
                    "text": "E i na kua tuatua a Enoka ki te Atu; e karanga iora aia ki te Atu: E tika rai e ka noo a Ziona ma te au e tuatau uatu. I na ra teia ta te Atu i tuatua atu kia Enoka: Kua akameitaki au ia Ziona, kua taumaa ra au i te au aronga ke."
                },
                {
                    "number": 21,
                    "text": "E i na kua akaari iora te Atu kia Enoka i te aronga e noo ra i te ao nei, e akara iora aia, e i na, ko Ziona, ka apai ke ia ki te rangi. E kua tuatua maira te Atu kia Enoka: Ka kite koe i toku nooanga e tuatau uatu."
                },
                {
                    "number": 22,
                    "text": "E kite katoa iora a Enoka i te toeanga o te au tangata, koia oki te au tamaroa a Adamu; kua kairo puua te au uanga a Adamu, mari ua te uanga a Kaina, e kerekere oki te uanga a Kaina, e kare o ratou ngai i rotopu ia ratou."
                },
                {
                    "number": 23,
                    "text": "E i muri ake i to Ziona riro ke anga atu ki te rangi, kite akera a Enoka i te au basileia o te ao nei ki mua iaia;"
                },
                {
                    "number": 24,
                    "text": "E te aere maira ïa uki na runga maira ia uki; e teitei oki a Enoka e te takinaia atura ki runga, ki mua i te umauma o te Metua, e te Tamaiti a te Tangata; e i na, tei runga te mana o Satani i te aro o te enua katoa."
                },
                {
                    "number": 25,
                    "text": "E kite akera aia i te au angela i te ekeanga ki vao i te rangi; e rongo akera aia i tetai reo maata i te na ko anga e: Aue, aue kotou te aronga e noo i te enua na."
                },
                {
                    "number": 26,
                    "text": "E kite atura aia ia Satani; e vivi maata tana i roto i tona rima, e kua tapoki iora ïa i te ao katoa ki te poiri tangotango; e akara akera aia ki runga e kua kata, e kua rere ua iora tana au angela i te rekareka."
                },
                {
                    "number": 27,
                    "text": "E kite akera a Enoka i te au angela i te ekeanga ki vao i te rangi, i te akakiteanga i to ratou kite papu i te Metua e te Tamaiti; E kua topa mai te Vaerua Tapu ki runga i tetai pae e manganui, e kua apainaia mai ratou ki runga e te mana o te rangi ki roto ia Ziona."
                },
                {
                    "number": 28,
                    "text": "E i na, kua akara iora te Atua o te rangi ki te toenga o te tangata, aue iora; kua kite mata tikai a Enoka i te reira, na ko atura, Eaa to te rangi i aue ei, e i maringi ei to ratou roi mata mei te ua e topa ki rungaʼo i te au maunga?"
                },
                {
                    "number": 29,
                    "text": "Kua tuatua atura a Enoka ki te Atu: Eaa koe i aue ei, te akaraanga e tapu koe e mei te au mutukore ki te au mutukore?"
                },
                {
                    "number": 30,
                    "text": "E tika aina, ka rauka i te tangata i te tatau i te au toka rikiriki o te enua nei, i na e mirioni uatu te enua mei teia, kare i reira e tano e ko te akamataanga o te numero o taau ua kapuaanga; e te maora ua nei taau tapoki; e i na tei reira koe, e tei reira toou umauma; e tuatua-tika koe, e aroa ua koe, e meitaki toou e tuatau uatu;"
                },
                {
                    "number": 31,
                    "text": "E kua apai oki koe ia Ziona ki runga i toou umauma, mei taau au mea i anga, mei te au mutukore ki te au mutukore; e kare atu, mari ra te au, te tuatuatika, e te tuatua-mou te nooia i to terono; e aere te aroa ua na mua i to aro kare e openga; eaa i reira koe i aue ei?"
                },
                {
                    "number": 32,
                    "text": "Kua tuatua maira te Atu kia Enoka: Te akara ra koe e au taeake teia noou, ko te angaanga ïa a toku nei rima, kua oronga au kia ratou i te kite i te rā i angaʼi au ia ratou; i te Kainga i Edene, i orongaʼi au ki te tangata nei i tona tikaanga iki;"
                },
                {
                    "number": 33,
                    "text": "Teia taku i akakite atu ki toou au taeake, e kua oronga katoa au i te akaueanga, kia aroa ratou ia ratou uaorai, e kia iki oki ratou iaku, to ratou Metua; i na ra kare ratou e inangaro, e kua makitakita ratou i to ratou uaorai toto;"
                },
                {
                    "number": 34,
                    "text": "Tupu iora te aʼi kakai i roto iaku ki rungaʼo ia ratou, e no te vera o toku mataora kore ia ratou ka tono maira au i te vai diluvi ki runga ia ratou, kua otooto oki taku riri kia ratou."
                },
                {
                    "number": 35,
                    "text": "I na, ko au te Atua; ko Tangata o te Tapu Nui toku ingoa, ko Tangata o te Apii toku ingoa, e ko Openga Kore e Mutukore toku ingoa katoa."
                },
                {
                    "number": 36,
                    "text": "No reira, ka rauka iaku te totoa i toku rima kia mou mai i tei angaia e au e tei raveia e au; e ka puta oki ratou i toku nei mata, e i rotopu ia ratou katoa i te angaanga a toku nei maikao rima, kare rava atu e aronga kikino taku i kite mei to roto i toou ai taeake."
                },
                {
                    "number": 37,
                    "text": "E i na ra, ka vai ta ratou ara ki runga i te upoko o to ratou au metua; ko Satani oki to ratou metua, e ko te taitaia to ratou akavaanga; e ka aue katoatoa to te rangi ia ratou, koia te angaanga katoa a toku maikao rima; no reira kare aina to te rangi e aue, i te mea oki e ka mamae teia aronga?"
                },
                {
                    "number": 38,
                    "text": "E i na, ko ta to mata e kite ra, ka mate ratou i te diluvi; e no reira ka topiri au ia ratou, kua oti oki to ratou are tapekaanga iaku i te maani."
                },
                {
                    "number": 39,
                    "text": "E ko taku i iki kua pati akatenga mai ki mua i toku aroaro. No reira, ka mamae aia no ta ratou au ara; me ka tataraara ra ratou i te rā e oki mai ei tei Ikiia e au kiaku, kareka kia tae ki taua rā ra, ka mamae ratou;"
                },
                {
                    "number": 40,
                    "text": "No reira, ko te tumu teia ka aue ei to te rangi, ae, e ratou katoatoa tei angaia e taku rima."
                },
                {
                    "number": 41,
                    "text": "E i na kua tuatua maira te Atu kia Enoka, ma te akakite atu kia Enoka i te au angaanga tei raveia e te tamariki a te tangata nei; i reira to Enoka kite anga, e kua akara iora aia i to ratou tu kino tikai, e to ratou taitaia, aue iora aia ma te akatoro atura i ona nga rima, e kua akaeta atura i tona ngakau kia atea ki te mutukore, e kua mamae iora tona kopu, e kua ngaueue iora to te mutukore."
                },
                {
                    "number": 42,
                    "text": "E kua kite katoa a Enoka ia Noa e tana anau; e te uanga katoa a te au tamariki tamaroa a Noa, e ka ora ratou i te akaoraanga kopapa nei;"
                },
                {
                    "number": 43,
                    "text": "No reira kua kite a Enoka i te maanianga a Noa i te araka; e kua mareka te Atu i te reira, e kua mou oki aia ki tona uaorai rima; kareka ra i runga i te toenga o te aronga kino, kua apukuia ratou e te vai diluvi."
                },
                {
                    "number": 44,
                    "text": "I to Enoka kiteanga i teia, kua kavangu rava tona ngakau, e aue akera no tona au taeake, e kua tuatua atura ki to te rangi: Te patoi nei au auraka kia akapumaanaia; i na ra kua karanga atura te Atu kia Enoka: E akateitei i to ngakau, e kia mataora; e akara."
                },
                {
                    "number": 45,
                    "text": "E kua tae akera e, kua akara atura a Enoka; e mei ia Noa, kite atura aia i te au kopu tangata o te ao nei; na ko iora aia ki te Atu: Aea te rā o te Atu e tae mai ei? Aea te toto o Tei Tuatua-tika e maringi ei, e ratou katoatoa e taitaia ra e akatapuia, e rauka ai te ora mutukore?"
                },
                {
                    "number": 46,
                    "text": "Kua tuatua maira te Atu: Ei te tuatau i rotopu tikai i te au tuatau, i te au rā o te aronga kikino e akautungaiaʼi."
                },
                {
                    "number": 47,
                    "text": "E i na, kua akara akera a Enoka i te rā e aere mai ei te Tamaiti a te Tangata, i roto i te kopapa; e kua rere ua ra tona vaerua i te rekareka, na ko iora: Ka apaiia Tei Tuatua-tika ki runga, e kua tāia te Punua Mamoe mei te tango mai o teianei ao; e na roto i te akarongo, tei roto au i te umauma o te Metua e i na, tei aku nei a Ziona."
                },
                {
                    "number": 48,
                    "text": "E i na, kua akara a Enoka ki runga i te enua; e rongo akera aia i te reo mei roto mai i te reira i te na ko anga mai e: Aue, aue oki au, ko te metua vaine o te au tangata; kua mamae au, kua apikepike au, no te tu kino o taku au tamariki. Aea ra au e akangaroi ei, e ma te tamāia te viivii tei rere atu mei roto atu iaku nei? Aea Tei Anga iaku e akatapu mai ei iaku, kia akangaroi ake au, e kia noo te tuatua-tika no tetai tuatau ki rungaʼo iaku?"
                },
                {
                    "number": 49,
                    "text": "E kia akarongo ake a Enoka i te aue a te enua, aue akera aia, e kua kapiki atura ki te Atu, na ko iora: E te Atu, kare ainei oou akaroa ki te enua nei? Kare aina koe e akameitaki i te au tamariki a Noa?"
                },
                {
                    "number": 50,
                    "text": "E i na, kua kapiki uatu rai a Enoka ki te Atu, na ko iora: Te pati atu nei au kia koe, e te Atu, na roto i te ingoa o taau Tama Anau Tai, koia a Iesu Mesia, kia noo mai toou aroa ua ki runga ia Noa e tana uanga kia kore te diluvi e tapoki akaou i te enua."
                },
                {
                    "number": 51,
                    "text": "Kare atura e rauka i te Atu i te tapū; e kua koreromotu iora aia kia Enoka e kua tautopa iora kiaia ma te taputou, e ka tapū aia i te diluvi; e ka tuatua aia ki te au tamariki a Noa;"
                },
                {
                    "number": 52,
                    "text": "E kua tuku akera aia i tetai akaue, te ka kore e akatukeia, e ko te toenga o tana uanga ka kitea te reira ki roto i te au basileia, i te roaanga o te enua e vai nei;"
                },
                {
                    "number": 53,
                    "text": "E kua tuatua maira te Atu: Kia akameitakiia aia tei na roto mai te Mesia i tona ra uanga; kua na ko mai oki aia e—Ko au te Mesia, te Ariki o Ziona, te Papa o te Rangi tei atea ki te mutukore; ko tei aere mai na te ngutupa ra, e tei kake na runga ake i taku tika kare aia e inga; no reira kia akameitakiia ratou taku e tuatua nei ka aere mai ratou ki mua ma te imene o te rekareka openga kore."
                },
                {
                    "number": 54,
                    "text": "E i na, kua kapiki atu a Enoka ki te Atu, na ko atura: Kia tae mai te Tamaiti a te Tangata i te kopapa nei, ka akangaroi ainei te enua? Te pati atu nei kia koe, e akaari mai i teia au mea kiaku."
                },
                {
                    "number": 55,
                    "text": "E kua karanga maira te Atu kia Enoka: Akara, e kua akara akera aia, kite atura i te Tamaiti a te Tangata i te takinaanga ki runga i te satauro, i te tutu tikai o te tangata nei;"
                },
                {
                    "number": 56,
                    "text": "E akarongo akera aia i tetai reo maata; e kua tapokiia iora te rangi e kua aue iora te au mea angaia e te Atua; e kua ngunguru iora te enua, e ngaangaa iora te au toka; e kua tu maira te aronga tapu, e kua akakoronaia ki te rima katau o te Tamaiti a te Tangata, ki te au korona kakā;"
                },
                {
                    "number": 57,
                    "text": "E manganui oki te au vaerua e noo i roto i te are tapekaanga tei tu mai ki te rima katau o te Atua; e te toenga tei roto rai ïa i te vivi o te poiri, e kia tae rava ki te akavaanga o te rā maata."
                },
                {
                    "number": 58,
                    "text": "Kua aue iora a Enoka, e kua kapiki atura ki te Atu, i te na ko anga: Aea te enua e akangaroi ei?"
                },
                {
                    "number": 59,
                    "text": "E akara atura a Enoka i te Tamaiti a te Tangata i te kakeanga atu ki te Metua; e kua kapiki iora aia ki te Atu, i te na ko anga: Kare ainei koe e oki akaou ki runga i te enua nei? E mei te mea oki e e Atua koe, te kite nei au ia koe, kua taputou mai oki koe kiaku, e kua akaue mai koe kiaku kia pati atu au na roto i te ingoa o te Tama Anau Tai; naau i anga iaku, e kua oronga mai kiaku i te tika ki te terono noou kare oki e noku, na roto ra i te aroa ua noou; no reira, te ui nei kia koe e me ka oki akaou mai koe ki te enua nei."
                },
                {
                    "number": 60,
                    "text": "E kua tuatua iora te Atu kia Enoka: E ora ei au nei ka oki mai au i te au rā openga, i te au rā o te kino maata e te utunga ei akatupu i te koreromotu taku i papau kia koe no runga i te au tamariki a Noa;"
                },
                {
                    "number": 61,
                    "text": "Te tae maira te rā e akangaroi ei te enua, i na ra, i muake i taua rā ra, ka poiri te au rangi, e ka tapokiia te ao nei ki te kakau kerekere e te poiri e ka ruruia te au rangi, pera katoa te enua, e mutamutaanga maata to roto i te tamariki a te tangata nei, kareka toku au tangata ko taku ïa ka akono;"
                },
                {
                    "number": 62,
                    "text": "E tono mai oki au i te tuatuatika mei te rangi mai; e te tuatuamou naku ïa e tono mai mei raro i te one, ei akapapu i to ratou kite i taku Tama Anau Tai; i tona tuakaouanga mai mei te mate; ae, pera katoa te tuakaouanga o te au tangata ravarai; e na te tuatua-tika e te tuatua-mou e purumu i te enua mei ta te diluvi rai, i te akaputuputuangaia tei ikiia e au, mei nga ope e ā o te enua nei ki te ngai taku i akono, ei Oire Tapu, kia raukaʼi i toku au tangata kia tatua i to ratou taukupu, e te akaraanga atu ki mua i te tuatau e aere mai ei au; Tei reira oki toku puakapa; e tuatuaia oki e ko Ziona, ko Ierusalema Ou."
                },
                {
                    "number": 63,
                    "text": "E kua tuatua iora te Atu kia Enoka: Ei reira koe e toou oire katoa e aravei ei ia ratou ki reira, e ka ariki oki tatou ia ratou ki roto i to tatou umauma, ka kite oki ratou ia tatou, e ka takave tatou i to ratou kaki, e ka takave ratou ia tatou, ma te ongi ia tatou tatakitai;"
                },
                {
                    "number": 64,
                    "text": "E tei reira oki toku nooanga, ka riro oki e ko Ziona te ka aere mai ki vao te katoatoaanga tei angaia e au; mei te okotai tauatini mataiti ka akangaroi ei te enua."
                },
                {
                    "number": 65,
                    "text": "E i na, kite iora a Enoka i te rā e aere mai ei te Tamaiti a te Tangata, i te au rā openga, kia noo ki runga i te enua ma te tuatua-tika i te tuatau ko tai tauatini mataiti;"
                },
                {
                    "number": 66,
                    "text": "I na ra, i mua ake i te reira rā, kua kite atu aia i te oripuua o roto i te aronga kino, e kua kite katoa atu aia i te tai, i te atuatu anga, e te ngakau tangata i te paruparuanga ia ratou i te akaraanga atu ma te mataku no te akavaanga a te Atua Mana Katoatoa, te ka tae mai ki runga i te aronga kino."
                },
                {
                    "number": 67,
                    "text": "E kua akaari akera te Atua kia Enoka i te au mea ravarai e tae uatu ki te openga o te ao nei; kite atura aia i te rā o te aronga tuatua-tika, te ora o to ratou akaoraangaia, e kua rauka te kīanga o te rekarekaanga;"
                },
                {
                    "number": 68,
                    "text": "E te au rā katoa o Ziona, i roto i te au rā o Enoka; e toru ïa anere e ono ngauru e rima ara i te mataiti."
                },
                {
                    "number": 69,
                    "text": "E kua aaere iora a Enoka e tona au tangata ma te Atua katoa, e tei rotopu aia i te nooanga i Ziona; e i na, kare ua a Ziona, kua apai oki te Atua ia Ziona kiaia ra; e mei reira mai kua aere te tuatua e, kua Rave ke ia a Ziona."
                }
            ]
        },
        "/study/scriptures/pgp/moses/8": {
            "uri": "/study/scriptures/pgp/moses/8",
            "title": "Mose 8",
            "data_type": "chapter",
            "chapter_name": "Pene 8",
            "chapter_summary": [
                "Te totouanga a Metusela—Kua ako atu a Noa e tana au tamariki tamaroa i te evangelia—Kua autu te au kino—Te kapiki kia tataraara kare i akarongoia—Kua taputou te Atua i te takoreanga o te au kopapa katoatoa e te diluvi."
            ],
            "subtitle": [
                "(Peperuare 1831)"
            ],
            "verses": [
                {
                    "number": 1,
                    "text": "E te au rā katoa o Enoka i te oraanga, e ā ïa anere e toru ngauru mataiti."
                },
                {
                    "number": 2,
                    "text": "E i na, kare a Metusela, te tamaiti a Enoka, i apaiia, kia tupu ei te koreromotu ta te Atu i papau kia Enoka; kua koreromotu tikai aia kia Enoka e ko Noa e uanga tikai aia no roto i tona kopu."
                },
                {
                    "number": 3,
                    "text": "E i na, kua totou akera a Metusela, e na roto mai i tona uanga e tupu mai ei te au basileia o te ao nei (na roto ia Noa) e kua akakakā iora iaia uaorai."
                },
                {
                    "number": 4,
                    "text": "Kua tae maira te onge ki runga i te enua, e kua taumaa iora te Atu i te enua i tetai taumaa kino, e manganui akera te aronga e noo i te enua tei mate."
                },
                {
                    "number": 5,
                    "text": "E i na, kua noo akera a Metusela e okotai anere e varu ngauru e itu ara mataiti i te oraanga, anau akera tana ko Lameka;"
                },
                {
                    "number": 6,
                    "text": "E noo iora a Metusela i muri ake i tona anauanga ia Lameka ra, e itu akera anere e varu ngauru e rua ara mataiti, e anau akera oki te au tamariki tamaroa e te au tamariki tamaine;"
                },
                {
                    "number": 7,
                    "text": "E to Metusela au rā katoa, e iva ïa anere e ono ngauru e iva ara te mataiti, e mate iora aia."
                },
                {
                    "number": 8,
                    "text": "E okotai akera anere e varu ngauru e rua ara to Lameka mataiti i te oraanga, anau akera tana e tamaiti,"
                },
                {
                    "number": 9,
                    "text": "E tapa iora aia i tona ingoa ko Noa, na ko akera: Ka riro teia nei tamaiti ei akapumaana ia tatou i te raveanga i ta tatou angaanga, i te kenuanga a to tatou rima, no te mea, kua taumaaia te enua e te Atu."
                },
                {
                    "number": 10,
                    "text": "E noo iora a Lameka i muri ake i tona anauanga ia Noa ra, e rima akera anere e iva ngauru e rima ara te mataiti, e anau akera i te au tamariki tamaroa e te au tamariki tamaine;"
                },
                {
                    "number": 11,
                    "text": "E to Lameka au rā katoa, e itu ïa anere e itu ngauru e itu ara te mataiti, e mate iora aia."
                },
                {
                    "number": 12,
                    "text": "E ā anere e rima ngauru o Noa mataiti, anau akera tana ko Iapheta; e ā ngauru mataiti i muri ake, kua anau mai ia Sema i tona mama koia te metua vaine o Iapheta, e kia tae akera tona mataiti ki te rima anere i te pakari, anau akera tana ko Hama."
                },
                {
                    "number": 13,
                    "text": "E kua akarongo akera a Noa e tana au tamaroa i te tuatua a te Atu, e kua ariki meitaki, e kua tuatuaia akera ratou e e tamariki na te Atua."
                },
                {
                    "number": 14,
                    "text": "Kia manganui rava akera te tangata ki runga i te enua nei, e ta ratou au tamaine i te anauanga, kua akara mai te au tamariki tamaroa a te Atua ra i teia au tamariki tamaine nei i te purotu ra, e kua rave ake tetai i tana e tana ei vaine na ratou."
                },
                {
                    "number": 15,
                    "text": "E kua tuatua maira te Atu kia Noa: Kua oko te au tamaine a taau au tamariki tamaroa ia ratou uaorai; e no te reira kua riri au ki te au tamariki a te tangata, no tei kore ratou i akarongo mai ki toku reo."
                },
                {
                    "number": 16,
                    "text": "E i na, kua totou iora a Noa, e kua apii i te au mea a te Atua, mei tei muatanga na ra."
                },
                {
                    "number": 17,
                    "text": "E kua na ko maira te Atu kia Noa: Kare rava toku Vaerua e noo tamou ki te tangata, ka kite oki aia e ka mate pouroa te au kopapa; noatu oki e e tai anere e rua ngauru tona mataiti; e me kore te tangata e tataraara, ka tono mai au i te vai diluvi ki rungaʼo ia ratou."
                },
                {
                    "number": 18,
                    "text": "E i taua au rā ra, te noo ra te au tuputupua i runga i te enua, e kua kimi iora ratou ia Noa kia tamate; i na ra, tei ia Noa te Atu, e tei runga te mana o te Atu ia Noa."
                },
                {
                    "number": 19,
                    "text": "E kua akataonga iora te Atu ia Noa ki tona rai akanooanga, e akaue atura iaia kia aere kia tutu i tana Evangelia ki te tamariki a te tangata, mei tei orongaia kia Enoka."
                },
                {
                    "number": 20,
                    "text": "E i na, kua kapiki iora a Noa ki te tamariki a te tangata kia tataraara ratou; kare ra ratou i akarongo mai ki tana au tuatua;"
                },
                {
                    "number": 21,
                    "text": "E pera katoa, i muri ake i to ratou rongo anga iaia, kua aere mai ratou ki mua iaia, kua na ko maira: I na, e au tamariki tamaroa matou na te Atua; kare aina matou i apai i te tamaine a te tangata na matou uaorai? Kare ainei matou e kaikai ana, e inu ana, e akaipoipo ana, e oronga ana kia akaipoipoia? E te anau nei ta matou vaine i te tamariki na matou, e au tangata maroiroi ratou, mei te tu rai o te au tangata o te tuatau taito, e au tangata rongonui ratou. E kare ratou i akarongo mai ki te au tuatua a Noa."
                },
                {
                    "number": 22,
                    "text": "E kite akera te Atua i te kino maata o te tangata i te enua nei; kua riro ke te au tangata i te tu viivii o te manako i roto i to ratou ngakau, e mea kikino ua ana rai ïa."
                },
                {
                    "number": 23,
                    "text": "E i na, kua rave tamou atu rai a Noa i tana akoanga i te au tangata, i te na ko anga e: E akarongo mai, e e akono mai i taku au tuatua;"
                },
                {
                    "number": 24,
                    "text": "E akarongo e e tataraara i ta kotou ara, e kia bapetizoia i roto i te ingoa o Iesu Mesia, te Tamaiti a te Atua, mei to tatou au metua, e ka rauka ia kotou te Vaerua Tapu, ei reira te au mea katoa e akakiteia mai ei; e kia kore kotou e rave i teia, ka tae mai te vai diluvi ki runga ia kotou; kareka ra, kare ratou i akarongo mai."
                },
                {
                    "number": 25,
                    "text": "E kua tataraara iora a Noa, i roto i tona ngakau kua mamae tikai, no tei anga te Atu i te tangata ki runga i te enua, e kua ongoongo rava akera tona ngakau."
                },
                {
                    "number": 26,
                    "text": "E kua tuatua akera te Atu: E akapou au i te tangata i angaia e au, mei runga i te enua nei, ko te tangata e te manu vaevae ā katoa, e te au mea totoro ra, e te au manu o te reva; kua tataraara iora a Noa, no tei anga ia ratou, naku oki i anga ia ratou, kua kapiki mai oki aia kiaku, e kua kimi iora ratou i tona ora."
                },
                {
                    "number": 27,
                    "text": "E kite aroa ia mai oki a Noa i te mata o te Atu; e tangata tuatua-tika a Noa ra, e te apakore i tona uki; e kua aaere a Noa raua ko te Atua, mei te reira rai tana nga tamariki toko toru, ko Sema, Hama, e Iapheta."
                },
                {
                    "number": 28,
                    "text": "Kua viivii roa ra te enua i mua i te aroaro o te Atua, e kua kī i te kino."
                },
                {
                    "number": 29,
                    "text": "E kua akara iora te Atua i te enua nei, e i na, kua viivii roa, kua viivii te aerenga o te au kopapa ravarai i rungaʼo i te enua."
                },
                {
                    "number": 30,
                    "text": "E kua tuatua maira te Atua kia Noa: Kua vaitata roa te openga o te au mea ora katoatoa ra ki mua iaku, kua kī oki te enua i te au tu takinga kino, e i na, ka akapou au i te au kopapa mei te enua nei."
                }
            ]
        },
        "/study/scriptures/pgp/abr/1": {
            "uri": "/study/scriptures/pgp/abr/1",
            "title": "Aberahama 1",
            "data_type": "chapter",
            "chapter_name": "Pene 1",
            "chapter_summary": [
                "Kua kimi a Aberahama i te au akameitakianga o te akanooanga patereareka—Kua takingakinoia aia e te taunga pikikaa o Kaledea—Na Iehova aia i akaora—Kua akara akaou ia te kavamani o Aiphiti e tona tupuanga."
            ],
            "book_title": "Te Puke A Aberahama",
            "subtitle": [
                "Tei Akauriia Mei Runga I Te Papiri E Iotepa Timeti"
            ],
            "verses": [
                {
                    "number": 1,
                    "text": "I roto i te enua o te Kaledea i te kainga o toku au metua, kua kite akera au, e mea tau kia rauka mai tetai ngai ke ei nooanga noku;"
                },
                {
                    "number": 2,
                    "text": "E i te kiteaanga e ka rauka iaku te rekareka maata atu e te au e te akangaroianga, kua kimi iora au i te au akameitakianga a te au metua, e te tikaanga kia akataongaia au e kia rave i te reira; e no te mea oki e te aru nei au i te tuatua-tika, ma te inangaro maata kia rauka te kite maata, e kia riro mai ei tangata maata i te aruanga i te tuatuatika, e kia akamaata i toku kite, e kia riro mai ei metua no te au iti tangata e manganui, ei ariki no te au, e te inangaro maata kia ariki i te au apiianga, ma te akono i te au akaueanga a te Atua, kua riro au ei tama ipukarea, ei Taunga Teitei, i te mouanga i te tika tei rauka i te au metua."
                },
                {
                    "number": 3,
                    "text": "Kua akatinamouia te reira ki runga iaku e te au metua; kua eke mai ki raro nei mei te au metua, mei te akamataanga mai o te au tuatau, ae mei mua mai, me kore ra i mua ake i te akamouangaia o te tango o te enua ki teianei, koia oki te tikaanga o te tama mua koia oki te tangata mua, koia a Adamu, to tatou metua mua, na roto mai i te au metua kiaku nei."
                },
                {
                    "number": 4,
                    "text": "Kua kimi iora au i toku ikiangaia ki te Kautaunga kia tau ki te ikianga a te Atua i te au metua no runga i te uanga."
                },
                {
                    "number": 5,
                    "text": "Ko toku oki au metua tei uri ke mei te tuatua-tika, e te au akaueanga tapu ta te Atu to ratou Atua i oronga kia ratou, no te akamori i te au atua o te etene, kua patoi pakari ratou i te akarongoanga mai i toku reo;"
                },
                {
                    "number": 6,
                    "text": "Tei runga to ratou ngakau i te rave i te mea kino, e kua ariu pouroa ratou ki te atua ko Elekena, e te atua ko Libena, e te atua ko Mamakara, e te atua ko Korasa, e te atua ko Pharao te ariki o Aiphiti;"
                },
                {
                    "number": 7,
                    "text": "No reira oki ratou i uri ke ei i to ratou ngakau ki te akaatingaanga a te etene i te orongaanga i ta ratou tamariki ki teia au idolo manako kore, ma te kore e ariu mai ki toku nei reo, i na ra kua timata ratou i te rave ke atu i toku oraanga na roto i te rima o te taunga o Elekena. Ko te taunga o Elekena e taunga katoa aia o Pharao."
                },
                {
                    "number": 8,
                    "text": "I teianei, i teia atianga e angaanga matau teia na te taunga o Pharao, te ariki o Aiphiti, kia tuku atu ki runga i te atarau tei akatuia ki te enua o te Kaledea, tetai atinga na teia au atua matau koreia, te tane, te vaine, e te tamariki."
                },
                {
                    "number": 9,
                    "text": "E i na, na te taunga e oronga i tetai atinga na te atua o Pharao, e na te atua o Sakareela, kia tau ki te akonoanga a te Aiphiti. E ko te atua oki o Sakareela ko te rā ïa."
                },
                {
                    "number": 10,
                    "text": "Mei te reira rai te atinga akameitaki a te tamariki, ka apai katoa te taunga o Pharao iaia ki runga i te atarau, te tu ra i te pae tuaivi tei tuatuaia e te tuaivi o Potiphara, i te upoko o te enua atea ko Olisema."
                },
                {
                    "number": 11,
                    "text": "I teianei, kua tuku atu teia taunga e toru paretenia ki runga i teia atarau i te taime okotai, e au tamaine na Onita, e uanga ariki teia no roto i te kopu o Hama. Kua tukunaia atu teia au paretenia nei no to ratou tu tiamā; kare rava oki ratou i tupou atu ki raro e akamori atu i tetai atua rakau, me kore ra e toka, no reira ratou i tāiaʼi ki runga i teia atarau, e kua raveia teia i raro ake i te akonoanga Aiphiti."
                },
                {
                    "number": 12,
                    "text": "E i na, kua opu mai te taunga iaku, kia tā katoa, mei tana i rave ki te au paretenia toko toru ra i runga i teia atarau; e kia kite maira kotou i teia atarau, ka akaoki au ia kotou ki te akatauanga i te akamataanga o teia tua."
                },
                {
                    "number": 13,
                    "text": "Kua maaniia teia mei te tu tikai o te roi, mei to te Kaledea rai, te tu ra te reira i mua i te au atua o Elekena, Libena, Mamakara, Korasa, tera oki tetai e atua mei to Pharao rai te ariki o Aiphiti."
                },
                {
                    "number": 14,
                    "text": "Kia mārama kotou i teia au atua, kua oronga atu au i te akaraanga o ratou na roto i te au akatauanga i te akamataanga, kua tuatua oki te Kaledea i taua au akatauanga, Rauleena, ko tona aiteanga e akairo kotikotiia."
                },
                {
                    "number": 15,
                    "text": "E i to ratou takianga i to ratou rima ki runga iaku, no te tukuanga iaku kia rave ke i toku ora, i na, kua akateitei au i toku reo ki te Atu toku Atua, e kua akarongo mai te Atu i toku reo, e kua akakī maira iaku ki te orama o te Mana Katoatoa ra, e kua tu maira te angela no mua i tona aroaro ki te pae iaku, i taua atinga rai kua matara te tapeka i taku rima;"
                },
                {
                    "number": 16,
                    "text": "E tuatua maira kiaku: e Aberahama, e Aberahama, i na, ko Iehova toku ingoa, e kua rongo au ia koe, e kua eke mai au ki raro nei, i te akaora ia koe, e ka apai ke au ia koe mei te ngutuare o to metua, e mei toou au taeake, ki te enua ke tei kore rava koe i kite na;"
                },
                {
                    "number": 17,
                    "text": "E te tumu oki kua ariu ke to ratou ngakau iaku, ei akamori i te atua o Elekena, te atua o Libena, te atua o Mamakera, te atua o Korasa, e te atua o Pharao, te ariki o Aiphiti; no reira oki au i aere mai ei kia aravei ia ratou, ma te takore iaia tei taki i tona rima ki runga ia koe, e Aberahama, taku tamaiti, i te rave ke anga i toou ora."
                },
                {
                    "number": 18,
                    "text": "I na, e ka arataki au ia koe ki toku rima, e ka apai au ia koe ei tuku i toku ingoa ki runga ia koe, koia oki te Kautaunga o toou metua, e ka tapoki toku mana ki rungaʼo ia koe."
                },
                {
                    "number": 19,
                    "text": "Mei ia Noa ka pera katoa kia koe; i na ra, na roto i taau angaanga e kiteaiaʼi toku ingoa ki te ao katoatoa e tuatau uatu, no te mea ko au toou Atua."
                },
                {
                    "number": 20,
                    "text": "I na, te Tuaivi o Potiphara tei te enua o Ura ïa o Kaledea. Kua vavai te Atu i te atarau o Elekena, e te au atua o te enua ra, e kua takore ia ratou, e kua tā aia i te taunga kia mate aia; e aueanga maata tei o te Kaledea ra, pera katoa te aua ariki o Pharao; no roto oki a Pharao i te toto ariki tikai."
                },
                {
                    "number": 21,
                    "text": "I teianei ko teia ariki no Aiphiti e uanga tikai aia no roto i te kopu o Hama, e toto tikai aia no te ngati Kanaana no tona anauanga."
                },
                {
                    "number": 22,
                    "text": "Mei roto mai i teia uanga te tupuanga mai te Aiphiti katoatoa, no reira maira te raukaanga mai te toto o te ngati Kanaana i te enua nei."
                },
                {
                    "number": 23,
                    "text": "Te enua ko Aiphiti na tetai vaine i kite mua i te reira, e tamaine aia na Hama e te tamaine a Aiphipita, te akatauanga a te Kaledea ko Aiphiti ïa, ko tona aiteanga, ko te mea tei taumaaia;"
                },
                {
                    "number": 24,
                    "text": "I te kiteanga o teia vaine i teia enua tei raro ïa i te tai, e i muri mai kua tuku aia i tana au tamaroa ki reira; e no reira, mei roto mai ia Hama te tupuanga mai o teia iti tangata tei akono atu i te taumaa i te enua nei."
                },
                {
                    "number": 25,
                    "text": "E teianei ko te kavamani mua i Aiphiti, na Pharao te reira i akamou, te tama mua a Aiphipita, te tamaine a Hama, e kua aru atu i te akaaereanga o te kavamani a Hama, koia oki te pateriarika."
                },
                {
                    "number": 26,
                    "text": "E tangata tuatua-tika a Pharao, kua akamou aia i tona basileia, kua akava meitaki atu aia i tona au tangata ma te tiratiratū i tona au rā katoa, ma te kimipu tikai e kia aru atu i taua akanooanga rai ta to ratou ai metua i rave i te au uki mua; i te au rā i tutaraʼi te au pateriarika mua, koia te tuatau o Adamu, pera katoa a Noa, tona metua, ko tei akameitaki iaia ki te au akameitakianga o te enua, e ma te au akameitakianga o te pakari, i na ra ko tei taumaa iaia i te pae o te Kautaunga."
                },
                {
                    "number": 27,
                    "text": "E teianei, ko Pharao, no roto aia i taua uanga e kare e rauka iaia te tikaanga o te Kautaunga, noatu e ka akatutu te au Pharao e tei a ratou rai taua tikaanga mei ia Noa mai, na roto ia Hama, no reira kua arataki ke ia toku metua e ta ratou angaanga idolo;"
                },
                {
                    "number": 28,
                    "text": "I na ra ka tauta pakari au mei teianei atu, kia akamārama mai i te tuatau i tupu ei, mei iaku atu ki te akamataanga o te kapuaanga, tei roto oki i toku rima te akapapaanga, te mou nei au i te reira i teianei."
                },
                {
                    "number": 29,
                    "text": "I teianei, i muri ake i te tāiaanga te taunga o Elekena, kia mate aia, kua tae maira te akatupuanga o taua au mea ra tei tuatuaia mai kiaku no runga i te enua o Kaledea, e ka tupu tetai onge ki runga i te enua."
                },
                {
                    "number": 30,
                    "text": "E tika rai oki e onge rai tetai tei tupu ki runga i te au enua katoatoa o Kaledea, kua mamae tikai toku metua no teia onge e kua tataraara aia no te kino tana i akakoro ki runga iaku, kia rave ke atu i toku oraanga."
                },
                {
                    "number": 31,
                    "text": "I na ra, ko te au akapapaanga a te au metua, koia oki te au pateriarika, no runga i te tikaanga o te Kautaunga, kua akono te Atu toku Atua i te reira ki roto i toku uaorai rima, no reira te kite o te akamataanga o te kapuaanga, e te au ao, e te au etu, ko tei akakite papu ia ki te au metua, ko taku ïa e akono nei i teia rā, e ka tamata au i te tata i te reira au mea ki runga i teia papa, ei puapinga no taku uanga te ka aru mai na muri iaku."
                }
            ]
        },
        "/study/scriptures/pgp/abr/2": {
            "uri": "/study/scriptures/pgp/abr/2",
            "title": "Aberahama 2",
            "data_type": "chapter",
            "chapter_name": "Pene 2",
            "chapter_summary": [
                "Kua akaruke a Aberahama ia Ura kia aere ki Kanaana—Kua mama maira a Iehova kiaia i Harana—Kua taputouia te au akameitakianga ravarai ki runga i tana uanga, e mei roto atu i tana uanga ki te katoatoa rava—Kua aere atu aia ki Kanaana e aere atu ki Aiphiti."
            ],
            "verses": [
                {
                    "number": 1,
                    "text": "E teianei kua akakoro iora te Atu ra ko te Atua kia mamae meitaki te onge i te enua ko Ura, te tumu no tei mate toku tuakana ko Harana; kareka toku metua ko Tera te ora ua ra aia i te enua ko Ura, o te Kaledea."
                },
                {
                    "number": 2,
                    "text": "E i na, kua rave au, ko Aberahama, ia Sarai ei vaine naku, e kua rave katoa mai toku tuakana a Nahora ia Mika ei vaine nana, e tamaine aia na Harana."
                },
                {
                    "number": 3,
                    "text": "E teianei kua tuatua maira te Atu kiaku: Aberahama, e aere ke atu koe ki vao i teia enua, mei toou ai taeake, e mei te ngutuare o toou metua ki te enua taku ka akaari atu kia koe."
                },
                {
                    "number": 4,
                    "text": "I reira toku akarukeanga i te enua ko Ura o te Kaledea, kia aere atu ki te enua ko Kanaana; kua apai au i te tamaiti a toku tuakana ko Lota, e tana vaine, e taku vaine ko Sarai; e toku metua tei aru mai ki te enua tei topaia e matou e ko Harana."
                },
                {
                    "number": 5,
                    "text": "E kua maru mai te onge; kua noo iora toku metua ki Harana e manganui te au anana i reira; e kua uri akaou toku metua ki tana angaanga idolo, no reira kua noo tamou aia ki Harana."
                },
                {
                    "number": 6,
                    "text": "E kua pure iora au, ko Aberahama, e te tamaiti a toku tuakana, ko Lota, ki te Atu e kua mama maira te Atu kiaku, na ko maira kiaku: Ka tu e arataki ia Lota ki to rima; e akakoroanga toku i rave ke ei au ia koe ki vao ia Harana, e kia akariro ia koe ei orometua ei tutu i toku ingoa ki te enua ke taku ka oronga atu no taau uanga e a muri atu ei nooanga openga kore, me akarongo ratou i toku reo."
                },
                {
                    "number": 7,
                    "text": "Ko au te Atu ra toou Atua; e noo au i te rangi; ko te enua toku pange vaevae; kua akatika au i toku rima na rungao i te moana, e kua kauraro i toku reo; kua akariro au i te matangi e te aʼi ei kariota noku; e tuatua au ki te au maunga—Aere ke atu—e i na, kua apai ke ia atu ratou e te puaioio, i taua atianga tikai."
                },
                {
                    "number": 8,
                    "text": "Ko Iehova toku ingoa, e kua kite au i te openga e te akamataanga; no reira ei rungaʼo taku rima ia koe."
                },
                {
                    "number": 9,
                    "text": "E akariro au ia koe ei iti tangata maata, e e akameitaki au ia koe ki rungaʼo i te au mea aite kore ia, e e akamaata au i toou ingoa ki roto i te au iti tangata ravarai, e ka riro koe ei akameitakianga ki toou uanga a muri ake ia koe, e ei roto i to ratou rima apai ei ratou i teia angaanga e te Kautaunga ki te au iti tangata katoatoa;"
                },
                {
                    "number": 10,
                    "text": "E ka akameitaki au ia ratou na roto i toou ingoa; kia ratou ravarai te ka ariki i teia Evangelia, e tuatuaia ratou ki toou ingoa, e topiriia ratou ki taau uanga, e ka tu ratou ka akameitaki ia koe, ei metua no ratou;"
                },
                {
                    "number": 11,
                    "text": "E akameitaki au ia ratou, tei akameitaki ia koe, e taumaa au ia ratou, tei taumaa ia koe; e i roto ia koe (koia oki i roto i toou Kautaunga) e i roto i taau uanga (koia oki, toou Kautaunga) ka oronga atu au kia koe i tetai taputou e ko teia tikaanga ka vai rai kia koe, e i roto i taau uanga i muri ia koe (koia oki, ko te uanga tika tikai me kore ra te uanga a toou na kopapa) e akameitakiia te au kopu tangata ravarai o te enua nei, ki te au akameitakianga o te Evangelia, koia oki te akameitakianga o te akaoraanga, koia te ora mutukore."
                },
                {
                    "number": 12,
                    "text": "E teianei i muri ake i to te Atu takakeanga mei te tuatuaanga mai kiaku, e te takakeanga tona mata mei iaku, kua tuatua iora toku ngakau: Kua kimi pu tikai to tavini ia koe; i teianei kua kiteaia e au."
                },
                {
                    "number": 13,
                    "text": "Kua tono mai oki koe i taau angela ei akaora iaku mei te au atua o Elekena, e ka rave meitaki au i te akarongo ki toou reo, no reira e tuku ake koe i to tavini kia aere ma te au."
                },
                {
                    "number": 14,
                    "text": "E i na, kua takake iora au, ko Aberahama, mei ta te Atu i tuatua mai ei kiaku, e tei aku rai a Lota; e ko au ko Aberahama e ono ngauru ma rua oku mataiti i takake mai ei au mei Harana."
                },
                {
                    "number": 15,
                    "text": "E kua rave au ia Sarai, taku i akaipoipo i Ura io te Kaledea, e Lota, te tamaiti a toku tuakana, e to matou au apinga katoa, tei akaputuputuia e matou, e te au tangata tei rauka mai ia matou i Harana, e kua aere mai matou na te ara i te enua ko Kanaana, e kua noo ki roto i te puakapa, i to matou aereanga mai;"
                },
                {
                    "number": 16,
                    "text": "No reira, ko te mutukore to matou tapoki e to matou papa e to matou akaoraanga, i to matou tereanga mai mei Harana na te pae mai ia Ieresona, kia tae mai ki te enua ko Kanaana."
                },
                {
                    "number": 17,
                    "text": "E teianei, kua akatu iora au, ko Aberahama, i tetai atarau i te enua ko Ieresona, e kua oronga i tetai atinga ki te Atu, e kua pure atu kia akaateaia te onge mei te ngutuare o toku metua, kia kore ratou e mate."
                },
                {
                    "number": 18,
                    "text": "E kua akaruke atu matou i te enua ko Ieresona, na roto mai i te enua ki te ngai ko Sekema; tei te atea te reira o More, e kua tae takere ana matou ki te kotinga o te enua o Kanaana, e kua oronga au i tetai atinga i reira i te atea o More e kua kapiki atu ki te Atu ma te maroiroi, no te mea kua tae takere ana matou ki te enua o teia iti tangata akamori idolo."
                },
                {
                    "number": 19,
                    "text": "Kua mama mai te Atu kiaku i te pau i taku au pure, e kua na ko mai kiaku: E oronga atu au i teia enua no taau uanga."
                },
                {
                    "number": 20,
                    "text": "E kua tu akera au, ko Aberahama, ki runga mei te ngai o te atarau tei akatuia e au na te Atu, e akaruke akera mei reira aere atura ki te maunga i te itinga o Betela e kua patia i toku puakapa ki reira, ko Betela ki te opunga, ko Hai i te itinga; i reira toku akatuanga i tetai atarau na te Atu, e kua kapiki akaou i te ingoa o te Atu."
                },
                {
                    "number": 21,
                    "text": "E tere akaou atura au, ko Aberahama, ki tonga; te tupu rai te onge i taua enua ra; e kua akamanako akera au, ko Aberahama, i te aere ki raro i Aiphiti, noo ei no te pakari rava o te onge."
                },
                {
                    "number": 22,
                    "text": "E i na, i toku akavaitataanga atu i te tomo ki Aiphiti, kua tuatua maira te Atu kiaku: Ka akara na i to vaine ia Sarai, e vaine purotu kia akaraia;"
                },
                {
                    "number": 23,
                    "text": "No reira ka tae akera, e me kite te ngati Aiphiti iaia, ka karanga ratou e—E vaine aia nana; e ka tā ratou ia koe, i na e ka akaora ratou iaia; no reira e akara mai koe ki teia reo pakari:"
                },
                {
                    "number": 24,
                    "text": "E tuku iaia kia tuatua ki to Aiphiti, e tuaine aia noou, e ka ora koe i reira."
                },
                {
                    "number": 25,
                    "text": "E i na, kua tuatua atura au, ko Aberahama, ki taku vaine kia Sarai i te au mea katoatoa ta te Atu i tuatua mai kiaku—No reira ko taau ïa tuatua kia ratou, te pati nei kia koe, e tuaine koe noku, kia manuia au i taau e rave, e ka ora au i reira noou."
                }
            ]
        },
        "/study/scriptures/pgp/abr/3": {
            "uri": "/study/scriptures/pgp/abr/3",
            "title": "Aberahama 3",
            "data_type": "chapter",
            "chapter_name": "Pene 3",
            "chapter_summary": [
                "Kua apii a Aberahama i te tuatua no te rā, te marama, e te au etu na roto i te Urima e te Tumima—Kua eeu mai te Atu i te turanga mutukore o te au vaerua—Kua apii aia i te oraanga mua o te enua, te ikianga mua, te kapuaanga, te ikiangaia o te Akaora, e te turanga rangatira o te tangata."
            ],
            "verses": [
                {
                    "number": 1,
                    "text": "Tei aku oki tei a Aberahama te Urima e te Tumima, ta te Atu toku Atua i oronga mai iaku i Ura io te Kaledea;"
                },
                {
                    "number": 2,
                    "text": "E kite iora au i te au etu, e maata tikai, e ko tetai ia ratou kua vaitata rava ki te terono o te Atua; e manganui te au mea mamaata e vaitata mai ki reira;"
                },
                {
                    "number": 3,
                    "text": "Kua tuatua maira te Atu kiaku: Ko teia na ratou e akaaere ana; e te ingoa o te mea maata ko Koloba ïa, no te mea e vaitata aia kiaku, ko au oki te Atu toou Atua: Kua iki oki au i teia, nana e akaaere ia ratou katoatoa te ka noo kapiti ki taua akanooanga rai mei tera taau ngai e tu na."
                },
                {
                    "number": 4,
                    "text": "E kua tuatua maira te Atu kiaku, na roto i te Urima e te Tumima, e kua tau a Koloba ki te ravenga o te Atu, kia tau ki tona tuatau e te atianga o tona takapinianga; ko tai takapinianga, ko tai ïa rā i te Atu, i tana akamanakoanga, ka riro i reira e tai tauatini mataiti, kia tano ki te tuatau i akatakaia ki taau e tu ra. Ko te tatauanga teia i to te Atu tuatau kia tau ki te tatauanga o Koloba."
                },
                {
                    "number": 5,
                    "text": "E kua tuatua maira te Atu kiaku: Ko te ao e iti mai tona mārama, e meangiti rai i te mea te ka tutara i te rā, koia te po, e runga atu, me kare e maata atu i taau e tu ra i tona tatauanga, te taka marie ua ra aia; no te mea te tu ra te reira i runga ake i te enua taau e tu ra, no reira te tatauanga i tona tuatau, kare i maata roa, kia tau ki te numero o tona au rā, te au marama, e te au mataiti."
                },
                {
                    "number": 6,
                    "text": "E kua tuatua maira te Atu kiaku: E teianei, e Aberahama, te vai nei teia nga tuatua-mou e rua, e akara to mata kia kite koe; kua orongaia teia kia koe kia kite i te tuatau e tatauiaʼi e te taime tikai, ae, te tuatau tikai o te enua taau e tu ra e te taime o te mārama maata tei akatakaia kia tutara i te rā e te tuatau tikai e tutaraʼi te mārama meangiti, tei akatakaia ei tutara i te po."
                },
                {
                    "number": 7,
                    "text": "E teianei te akatakaanga o te taime o te mārama iti e tuatau roa tona kia tau ki tona tatauanga, i to te tatauanga o te enua taau e tu nei."
                },
                {
                    "number": 8,
                    "text": "E i te ngai i noo ei teia nga tuatua-mou e rua, te vai nei tetai tuatua-mou i rungaʼo ia raua, koia oki, te vai nei tetai ao ko tona tatauanga e roa atu rai;"
                },
                {
                    "number": 9,
                    "text": "No reira te vai nei rai tetai tatauanga o te taime o tetai ao i runga ake i tetai, e tae uatu ki te araveianga kia Koloba, ko tei tatauia kia tau ki to te Atu tuatau; koia oki a Koloba tei noo vaitata ki te terono o te Atua ei akaaere i teia au ao tei vai ki taua akanooanga rai mei te ngai taau e tu ra."
                },
                {
                    "number": 10,
                    "text": "E kua orongaia mai teia kia koe kia kite i te tuatau tei akatakaia no te au etu tei akanooia kia oronga mai i te mārama, e tae uatu ki toou akavaitataanga mai ki te terono o te Atua."
                },
                {
                    "number": 11,
                    "text": "No reira oki au, ko Aberahama, i tuatua ai ki te Atu, te mata e te mata, mei ta te tangata e tuatua ki tetai; e kua akakite mai aia kiaku i te angaanga a tona rima i rave;"
                },
                {
                    "number": 12,
                    "text": "E tuatua mai aia kiaku: E taku tamaiti, e taku tamaiti (kua atoro atu tona rima ki vao), i na e akaari atu au i teianei au apinga kia koe. E tuku mai i tona rima ki runga i toku mata, kite iora au i te au mea ta tona rima i rave, e manganui uatu rai; te uua ra i mua i toku nga mata, kare au i kite i te openga o te reira."
                },
                {
                    "number": 13,
                    "text": "E kua tuatua mai aia kiaku: Ko Siania teia koia te rā. E kua na ko mai aia kiaku: Ko Koloba e etu aia. E kua tuatua mai aia kiaku: Ko Olea ko te marama ïa. E kua tuatua mai aia kiaku: Ko Kokaubiami, koia oki te au etu, me kore ra pouroa te au mārama maata, tei akamouia ki te au rangi ra."
                },
                {
                    "number": 14,
                    "text": "E po te taime i tuatua mai ei te Atu i teia au mea nei kiaku: Ka akamaata au ia koe e taau uanga a muri ake ia koe, kia aite ki teia; e me rauka ia koe i te tatau i te au one, mei te reira katoa te maata o taau uanga."
                },
                {
                    "number": 15,
                    "text": "E kua tuatua maira te Atu kiaku: Aberahama, ka akaari atu au i teia apinga kia koe i mua ake ka aere ei koe ki Aiphiti, kia akakite koe i teia au tuatua katoa."
                },
                {
                    "number": 16,
                    "text": "Me vai nga mea e rua, ka riro tetai na runga ake i tetai, ka vai rai tetai au mea mamaata na runga ia raua; no reira ko Koloba tei maata atu i te au Kokaubiami taau e kite nei, no te mea e vaitata rava mai aia kiaku."
                },
                {
                    "number": 17,
                    "text": "I teia nei, mei te mea e e rua apinga, tei runga ake tetai i tetai, e ko te marama tei runga ake aia i te enua, ka rauka i reira e e ao, me kore ra e etu kia na runga akera; e kare takiri a te Atu to Atua ka apai ki roto i tona ngakau, mari ra ko tana ka rave."
                },
                {
                    "number": 18,
                    "text": "Kua anga aia i te etu maata; e mei te mea ra oki e e rua vaerua, e tetai ra e maata atu tona mārama i to tetai, i na ko teia nga vaerua, noatu e e maata atu to tetai mārama i to tetai kare o raua akamataanga; i vai ana raua i muatangana na, kare o raua openga, ka vai rai raua, no te mea e nolaumu raua, me kore ra e mutukore."
                },
                {
                    "number": 19,
                    "text": "E kua tuatua maira te Atu kiaku: I vai ana teia nga tuatuamou e rua, e rua oki vaerua, ko tai mea mārama ake i tetai; te vai katoa ra tetai mea mārama atu ia raua; ko au te Atu ra toou Atua, e maata atu toku mārama ia ratou pouroa."
                },
                {
                    "number": 20,
                    "text": "Kua tono mai te Atu ra toou Atua i tana angela ei akaora ia koe mei te rima o te taunga o Elekena."
                },
                {
                    "number": 21,
                    "text": "Te noo nei au i rotopu ia ratou pouroa; e kua aere mai au i teianei ki raro nei ia koe, kia akakite kia koe i te au angaanga a toku nga rima i rave, i na oki kua maata atu toku pakari ia ratou pouroa, te tutara nei au i te rangi i runga ra, e i te enua i raro nei, i te pakari e te tuatuatika i rungaʼo i te au kite ravarai, ta to mata i akara mei te akamataanga mai; kua eke mai au ki raro i muatangana i rotopu i te au mea kite taau i kite."
                },
                {
                    "number": 22,
                    "text": "E teianei kua akaari mai te Atu kiaku, ko Aberahama, i te au kite tei akapapaia i mua ake i te ao nei; e i rotopu i teia e manganui te au tangata ngateitei e te tangata maata;"
                },
                {
                    "number": 23,
                    "text": "E kite akera te Atua i teia au vaerua te meitaki ra, e kua tu iora aia i rotopu ia ratou, na ko atura: Ko teia taku ka akariro ei au tutara; i tu oki aia i rotopu ia ratou i te vaerua, e kite akera te meitaki ra; e kua tuatua maira aia kiaku: e Aberahama, ko koe tetai ia ratou nei; kua ikiia koe i mua ake ka anau mai ei koe."
                },
                {
                    "number": 24,
                    "text": "Te tu ra tetai i roto ia ratou mei te Atua rai, e kua tuatua atura kia ratou e piri kiaia: Ka aere tatou ki raro, e ngai oki to reira, e ka apai atu tatou i teia au apinga, e ka anga tatou i tetai ao ei ngai nooanga no ratou;"
                },
                {
                    "number": 25,
                    "text": "Ei reira tatou ka timataʼi ia ratou, kia kite ei me ka rave ratou i te au mea ravarai ta te Atu to ratou Atua ka akaue ia ratou;"
                },
                {
                    "number": 26,
                    "text": "E ko ratou tei akono i to ratou turanga mua, ka akamaataia atu ki rungaʼo, e ko ratou tei kore i akono i to ratou turanga mua, kare o ratou kakā i taua basileia rai ta te aronga i akono i to ratou turanga mua; e ko ratou tei akono i to ratou turanga rua, ka rauka to ratou kakā kapitiia ki rungaʼo i to ratou upoko e tuatau e tuatau uatu."
                },
                {
                    "number": 27,
                    "text": "E kua tuatua maira te Atu: Koai taku e tono? Kua pau atu tetai mei te tu rai o te Tamaiti a te Tangata: Teia au, e tono koe iaku. E kua pau maira tetai na ko maira: Teia au, e tono koe iaku. E kua tuatua maira te Atu: Ka tono au i to mua."
                },
                {
                    "number": 28,
                    "text": "Riri akera te rua, e kare atura i akono i tona turanga mua e i taua rā ra, e manganui tei aru iaia."
                }
            ]
        },
        "/study/scriptures/pgp/abr/4": {
            "uri": "/study/scriptures/pgp/abr/4",
            "title": "Aberahama 4",
            "data_type": "chapter",
            "chapter_name": "Pene 4",
            "chapter_summary": [
                "Kua parani te au Atua i te angaia anga o te enua e te au mea ora katoa i rungaʼo—Ta ratou parani no te nga rā e ono o te kapuaanga tei oti."
            ],
            "verses": [
                {
                    "number": 1,
                    "text": "E kua tuatua akera te Atu: Ka aere tatou ki raro. Kua aere atura ratou ki raro i te akamataanga ra, e ko ratou, koia oki te au Atua, tei anga i te au rangi e te enua."
                },
                {
                    "number": 2,
                    "text": "Te vai vā e te tanea ua ra te enua, kare e mea ke i runga i te enua, e kua tutara te poiri oki ki rungaʼo i te moana, e kua akakoukou iora te Vaerua o te au Atua ki rungaʼo i te kiriātai."
                },
                {
                    "number": 3,
                    "text": "Kua tuatua iora ratou (te au Atua): Ei mārama; kua mārama iora."
                },
                {
                    "number": 4,
                    "text": "E kua akara akera ratou (te au Atua) i te mārama e te korapa ra; kua akatakake iora te Atua i te mārama e te poiri."
                },
                {
                    "number": 5,
                    "text": "E tapa iora te au Atua i te mārama, e Ao; e tapa iora ratou i te poiri e Po. E aiai iora e popongi akera; kua tapa ratou e po; e popongi iora e aiai akera kua tapa ratou e ao; e ko teia oki te rā mua, me kore ra, te akamataanga ta ratou i tapa te ao e te po."
                },
                {
                    "number": 6,
                    "text": "E kua tuatua akaou iora te au Atua: Ei reva i rotopu i te au vai, e na te reira e vee i te au vai e te au vai."
                },
                {
                    "number": 7,
                    "text": "E kua akaaere iora te au Atua i taua reva ra, vee atura i te au vai i raro ake i taua reva ra, e te au vai i rungaʼo i taua reva ra; e koia tika atura, mei ta ratou i tuatua."
                },
                {
                    "number": 8,
                    "text": "E tapa iora te au Atua i taua reva ra e Rangi. E i na, e aiai iora e popongi akera tapa iora ratou e po; e i na, mei te popongi e aiai iora kua tapa ratou e ao; ko te rua teia o te taime i tuatuaʼi ratou e po e te ao."
                },
                {
                    "number": 9,
                    "text": "Kua tuatua iora te au Atua: Kia uipa te au vai i raro ake i te rangi ki te ngai okotai, kia kitea mai te one maro; e koia tika atura; mei ta ratou i tuatua;"
                },
                {
                    "number": 10,
                    "text": "E tapa iora te au Atua i te one maro e Enua; e taua au vai i uipaia ra, tapa iora ratou e au Vai Maata; e akara akera te au Atua i te reira te kauraro ra."
                },
                {
                    "number": 11,
                    "text": "E kua tuatua iora te au Atua: E akapapa tatou i te enua kia akatupu mai i te ngangaere, e te rakau rikiriki e ua, e te rakau mamaata e ua ra, tei roto ia ratou uaorai to ratou ua, i to ratou tu, ki runga i te enua nei; e koia tika atura, mei ta ratou i tuatua."
                },
                {
                    "number": 12,
                    "text": "E kua teateamamao iora te au Atua i te enua kia akatupu mai te ngangaere mei tona uaorai ua, e te rakau rikiriki kia tupu mai te ua nona uaorai, e kia akatupu mai te enua i te rakau no roto mai iaia uaorai tona ua te ka ua mai, e tona ua kia aite rai ki tona tu; e akara akera te au Atua i te reira te kauraro ra."
                },
                {
                    "number": 13,
                    "text": "E i na, kua tatauia te au rā; mei te aiai e popongi iora, tapa iora ratou e po; e i na, mei te popongi e aiai iora, tapa iora ratou e ao; ko te toru ïa o te taime."
                },
                {
                    "number": 14,
                    "text": "E kua anga iora te au Atua i te au turama i roto i te reva i te rangi, ei akatakake i te ao e te po; e ei akairo oki e no te au tuatau, e no te au rā e no te au mataiti;"
                },
                {
                    "number": 15,
                    "text": "E kua teateamamao ratou i te au turama i roto i te reva i te rangi, ei akamārama i te enua nei; e koia tika atura."
                },
                {
                    "number": 16,
                    "text": "E kua teateamamao iora te au Atua i nga turama mamaata e rua; ko te turama maata ra ei tutara i te ao; e te turama iti ra ei tutara i te po; e kua anga katoa ratou i te au etu;"
                },
                {
                    "number": 17,
                    "text": "E kua tuku iora te au Atua i te reira ki roto i te reva i te rangi, ei akamārama i te enua nei, e ei tutara i te po e te ao, e ei akatakake i te mārama e te poiri."
                },
                {
                    "number": 18,
                    "text": "Akara akera te au Atua i te reira ta ratou i akataka ra, kia kauraro roa."
                },
                {
                    "number": 19,
                    "text": "E i na, e aiai iora e popongi akera e po; e i na, e mei te popongi e aiai akera e ao ïa; e ko te ā ïa o te taime."
                },
                {
                    "number": 20,
                    "text": "E kua tuatua iora te au Atua: Kia maata te au mea ora e totoro aere ua i raro i te moana e te au manu kia rere ki runga ake i te enua, ki roto i te reva i te rangi nei."
                },
                {
                    "number": 21,
                    "text": "E kua teateamamao iora te au Atua i te au vai kia rauka mai te au toora mamaata e te au mea ora katoa e totoro aere ua, ta te au vai ka apai mai e manganui i to ratou tu; e te au manu peau e to ratou tu. E akara akera te au Atua e ka kauraro mai ïa, e te meitaki ra to ratou parani."
                },
                {
                    "number": 22,
                    "text": "E kua tuatua iora te au Atua: E akameitaki tatou ia ratou, e kia anau, kia maata, e kia kī te moana, me kare, te au vai maata ia ratou; e kia maata oki te manu ki rungaʼo i te enua nei."
                },
                {
                    "number": 23,
                    "text": "E i na, e aiai iora e popongi akera e po ïa; e i na, mei te popongi e aiai iora e ao ïa; ko te rima ïa o te taime."
                },
                {
                    "number": 24,
                    "text": "E kua akateateamamao iora te au Atua i te enua kia akatupu mai i te au mea ora i to ratou tu, te au puaka e te au mea totoro, e te au manu vaevae ā o te enua i to ratou tu; e koia tika atura, mei ta ratou i tuatua."
                },
                {
                    "number": 25,
                    "text": "E kua anga iora te au Atua i te au manu vaevae ā o te enua i to ratou tu, e te au puaka i to ratou tu, e te au mea e totoro katoa i runga i te enua i to ratou tu; e akara akera te au Atua e ka kauraro mai ïa."
                },
                {
                    "number": 26,
                    "text": "E kua uriuri tuatua iora te au Atua i rotopu ia ratou uaorai, na ko iora: E aere tatou ki raro e anga i te tangata i to tatou uaorai tu, kia aite ki to tatou uaorai tu; e kia mana ratou ki rungaʼo i te au ika o te tai, e ki rungaʼo i te au manu o te reva, e ki rungaʼo i te au puaka, e ki rungaʼo i te enua katoa nei, e ki rungaʼo i te au mea totoro katoa ra, e totoro aere ua i te enua nei."
                },
                {
                    "number": 27,
                    "text": "E i na kua eke mai te au Atua ki raro nei, e kua anga i te tangata kia aite ki to ratou uaorai tu i anga ratou iaia; ki te tu o te au Atua i anga ratou ia raua, ko te tane e te vaine."
                },
                {
                    "number": 28,
                    "text": "E kua tuatua iora te au Atua: Ka akameitaki tatou ia raua. E kua tuatua maira te au Atua: Ka akariro tatou kia anau raua e kia maata rava, e akakī i te enua nei e akavi; e kia mana korua ki rungaʼo i te au ika o te tai, e ki rungaʼo i te au manu o te reva, e ki rungaʼo i te au mea ora katoa e totoro aere ua ki rungaʼo i te enua nei."
                },
                {
                    "number": 29,
                    "text": "E kua tuatua iora te au Atua: I na, ka oronga atu tatou na ratou i te au rakau rikiriki katoatoa te ka ua mai i te ua te ka tae mai ki runga i te enua katoatoa, e te au rakau ravarai e ua to ratou; ae, ko te kai o te pu rakau te ka ua mai i te ua ka oronga tatou na ratou i te reira; ei kai na ratou."
                },
                {
                    "number": 30,
                    "text": "E ki te au manu vaevae ā katoatoa o te enua nei, e ki te au manu katoatoa o te reva, e ki te au mea katoatoa e totoro aere ua nei ki runga i te enua nei; i na, ka oronga tatou i te ora kia ratou, e pera katoa ka oronga tatou na ratou i te au rakau rikiriki mata ravarai ei kai, e ka akonokonoia teia au mea katoatoa."
                },
                {
                    "number": 31,
                    "text": "E kua tuatua maira te au Atua: E rave tatou i te au mea ravarai, tei tuatuaia e tatou, e ka anga ia ratou; e i na, ka kauraro tikai ratou. E i na, e mei te aiai iora e popongi akera kua karanga ratou e po; e i na, mei te popongi akera e aiai iora kua karanga ratou e ao; ko te ono ïa o te taime."
                }
            ]
        },
        "/study/scriptures/pgp/abr/5": {
            "uri": "/study/scriptures/pgp/abr/5",
            "title": "Aberahama 5",
            "data_type": "chapter",
            "chapter_name": "Pene 5",
            "chapter_summary": [
                "Kua oti ta te au Atua paranianga i te kapuaanga o te au mea ravarai—Kua oti ia ratou te kapuaanga kia tau ki ta ratou i parani—Kua tapa a Adamu i te ingoa o te au manu ora ravarai."
            ],
            "verses": [
                {
                    "number": 1,
                    "text": "Koia tika tatou e akaoti rava i te rangi e te enua e to reira katoa ranuku."
                },
                {
                    "number": 2,
                    "text": "E kua tuatua iora te au Atua i rotopu ia ratou uaorai: A te taime itu, ka akaoti tatou i ta tatou angaanga, mei tei tuatuaia e tatou; e ka akangaroi tatou i te taime itu, mei te au angaanga katoatoa tei tuatuaia e tatou."
                },
                {
                    "number": 3,
                    "text": "E kua akaoti iora te au Atua i te taime itu, no te mea ka akangaroi ratou i te taime itu mei ta ratou au angaanga ravarai i rave, mei tei tuatuaia e ratou (te au Atua) e ka anga; e kua akatapu ïa. Ko ta ratou tika teia i to ratou tuatuaanga i rotopu ia ratou uaorai i te anga anga i te au rangi e te enua."
                },
                {
                    "number": 4,
                    "text": "E kua eke mai te Atua ki raro nei, e kua anga i teia au uki o te rangi e te enua, i to ratou angaanga i te rā i anga ai te Atua i te enua e te rangi,"
                },
                {
                    "number": 5,
                    "text": "Kia tau oki ki te au mea katoa tei tuatuaia e ratou, no runga i te au rakau ravarai o te kainga, i mua ake ka riro mai ei ki te enua nei, e te au rakau rikiriki o te kainga i mua ake ka tupu ei, kare oki te au Atua i akatopa mai i te ua ki te enua nei, mei ta ratou i tuatua e ka rave ratou, e kare rai oki ratou i anga i te tangata ei kenu i te one."
                },
                {
                    "number": 6,
                    "text": "I na ra kua pupu mai te kou no roto i te enua, e akamauu iora i te enua katoatoa."
                },
                {
                    "number": 7,
                    "text": "E kua anga iora te au Atua i te tangata mei roto mai i te one pueu o te enua, e kua rave maira i tona vaerua (koia oki te vaerua o te tangata) e kua tuku atura ki roto iaia; e kua akaea atura i te aʼo o te ora ki roto i tona putāngio, riro maira te tangata ei tangata ora."
                },
                {
                    "number": 8,
                    "text": "E kua tanu iora te au Atua i te kainga i te itinga i Edene, e tuku iora i te tangata ki reira, ko te vaerua ïa o te tangata ta ratou i tuku ki roto i te kopapa ta ratou i anga."
                },
                {
                    "number": 9,
                    "text": "E kua akatupu oki te au Atua i te au rakau taurekareka katoa kia akara, e te meitaki ei kai, te rakau katoa o te ora i rotopu i te kainga e te rakau o te kite i te meitaki e te kino."
                },
                {
                    "number": 10,
                    "text": "E kua tae maira tetai kauvai mei roto mai i Edene ei akamauu i taua kainga ra, ei reira atura te mangaanga e ā atura manga."
                },
                {
                    "number": 11,
                    "text": "E kua rave iora te au Atua i te tangata, e tuku iora iaia ki roto i te kainga i Edene ei tanu e ei tiaki."
                },
                {
                    "number": 12,
                    "text": "E kua akaue iora te au Atua i te tangata na ko atura: Ko te au rakau katoa o te kainga, ei kai ïa naau,"
                },
                {
                    "number": 13,
                    "text": "Kareka te rakau o te kite i te meitaki e te kino, auraka rava koe e kai; i te rā e kai ei koe i te reira, ka mate tikai koe. I teianei, kite akera au, ko Aberahama, e tei runga teia i te taime o te Atu. Koia oki tei runga i te taime o Koloba; i na oki e, kare te Atua i oronga ake i to Adamu kiteanga."
                },
                {
                    "number": 14,
                    "text": "E kua tuatua maira te au Atua: E anga tatou i tetai tauturu tau no te tangata, kare ïa e tau kia noo ua te tangata koia anake, no reira e anga tatou i tetai tauturu tau nona."
                },
                {
                    "number": 15,
                    "text": "E kua akatopa iora te au Atua i te moe tinainai ki runga ia Adamu; e moe iora aia; e kua rave iora ratou i tetai ivi kaokao nona ra, tuakapi iora i taua ngai ra ki te kiko;"
                },
                {
                    "number": 16,
                    "text": "E taua ivi kaokao o te tangata ta te au Atua i rave ra, anga iora ei vaine, e kua arataki maira iaia kia Adamu."
                },
                {
                    "number": 17,
                    "text": "E kua tuatua maira a Adamu: E ivi teia no toku nei ivi, e kiko no toku nei kiko; ka tuatuaia aia e Vaine, no te mea no roto aia i te tane;"
                },
                {
                    "number": 18,
                    "text": "No reira e akaruke ei te tangata i tona metua tane e tona metua vaine, ka piri atu ei ki tana vaine, e ka riro oki raua ei kopapa okotai."
                },
                {
                    "number": 19,
                    "text": "E te vai taaka ua ra raua, te tane e te vaine, kare oki raua e akama."
                },
                {
                    "number": 20,
                    "text": "E kua anga iora te au Atua i te au manu vaevae ā o te kainga, e te au manu o te reva, e kua arataki mai ia ratou kia Adamu kia akara aia i tana ka tuatua ia ratou; e ko ta Adamu ka kapiki ia ratou, ko to ratou rai ïa ingoa."
                },
                {
                    "number": 21,
                    "text": "E kua oronga iora a Adamu i te au ingoa o te au puaka, to te au manu o te reva e te au manu vaevae ā o te kainga; e no Adamu i reira, kua kitea te tauturu tau nona."
                }
            ]
        },
        "/study/scriptures/pgp/abr/fac-1": {
            "uri": "/study/scriptures/pgp/abr/fac-1",
            "title": "Tataanga Numero 1",
            "data_type": "figure",
            "book_title": "E Tataanga Tika Tikai Teia Mei Roto Mai I Te Puka A Aberahama",
            "subtitle": [
                "Numero 1"
            ],
            "text": [
                "Akamaramaanga",
                "Nu. 1. Te Angela a te Atu.",
                "Nu. 2. Kua tapekaia a Aberahama ki runga i te atarau.",
                "Nu. 3. Te taunga idolo o Elekena te timata ra i te tuku ia Aberahama ei atinga.",
                "Nu. 4. Te atarau akaatinga anga na te au taunga idolo, te tu ra i mua i te atua o Elekena, Libona, Mamakera, Korasa, e Pharao.",
                "Nu. 5. Te atua idolo o Elekena.",
                "Nu. 6. Te atua idolo o Libena.",
                "Nu. 7. Te atua idolo o Mamakera.",
                "Nu. 8. Te atua idolo o Korasa.",
                "Nu. 9. Te atua idolo o Pharao.",
                "Nu. 10. Ko Aberahama i Aiphiti.",
                "Nu. 11. E akairo no te mata o nga pou o te rangi, ta to Aiphiti i irinaki.",
                "Nu. 12. Ko Raukiangi, e akairo no teianei ao, e kare ra, te mareva i rungao i to tatou upoko; kareka ra no runga i teia tuanga, te pirianga ki teia tumu tuatua, to Aiphiti akakoroanga koia oki ko Saumau, koia oki ngateitei, e kare ra, te rangi, te aiteanga o te reo Ebera, Saumaieemi."
            ]
        },
        "/study/scriptures/pgp/abr/fac-2": {
            "uri": "/study/scriptures/pgp/abr/fac-2",
            "title": "Tataanga Numero 2",
            "data_type": "figure",
            "book_title": "E Tataanga Tika Tikai Teia Mei Roto Mai I Te Puka A Aberahama",
            "subtitle": [
                "Numero 2"
            ],
            "text": [
                "Akamaramaanga",
                "Nu. 1. Koloba, tona aiteanga te kapuaanga, vaitata atu ki te basileia tiretiera, koia te nooanga o te Atua. Ko te kavamani mua teia, e te openga ra ko te vaito tuatau ïa. Ko te vaitoanga kia tau ki te taime tiretiera, ko taua taime tiretiera e tai ïa rā i te kupiti. E ko tai rā ia Koloba e tau ïa ki te tauatini mataiti, kia tau ki te vaito o te ao nei, ta te Aiphiti e tuatua ana e, Ia-o-e.",
                "Nu. 2. Te tu ra ïa i te pae ia Koloba, ta te Aiphiti ingoa ko Olipiliti, ko tetai teia o te tumu akaaereanga o te kapuaanga vaitata atu ki te basileia tiretiera me kare ra ki te ngai e noo ra te Atua; te mou katoa ra i te mana, no runga i tetai atu au ao; tei eeuia mai e te Atua kia Aberahama, i tona orongaanga atinga i runga i te atarau, tei patuia e ïa na te Atu.",
                "Nu. 3. Kua angaia ei mata no te Atua i te nooanga i runga i tona terono, kakauia ki te mana e te kakā; ma te korona o te mārama mutukore ki rungaʼo i tona upoko; ei mata katoa no te Taviri o te Kautaunga Tapu, mei tei eeuia kia Adamu i roto i te Kainga i Edene, e kia Seta katoa, Noa, Melekizedeka, Aberahama e te aronga katoa i orongaia te Kautaunga mei tei eeuia.",
                "Nu. 4. Ei pau atu ki te reo Ebera Raukiangi, te aiteanga akamaata, e kare ra te mareva o te au rangi; e reta numero katoa tetai, i te reo Aiphiti e tai tauatini; ei pau atu i te vaitoanga tuatau o Opiliti, kua aiteite aia kia Koloba i ta raua takapinianga e ta raua vaitoanga tuatau.",
                "Nu. 5. Ta te Aiphiti Eniteko-one-dota; ko tetai ao akaaere rai teia, e tuatua ana te Aiphiti e e Rā, e karanga ana te Aiphiti e, e rave mai ana aia i te mārama mei ia Koloba na roto ia Kae-e-vanarati, koia oki te Taviri maata, me kare ra i tetai reo te mana akaaere, tei akaaere e tai ngauru ma rima ao, me kare, etu mamaata, Peroeete koia te Marama, te Enua e te Rā i to ratou takaanga mataiti. Kua rauka mai te mana o teia ao nei no roto ia Kiliporotite e me kore ra ko A-ko-kau-bema, koia te au etu akaaere numero 22 e 23, kua rauka mai tona kakā no ko mai i te takaanga o Koloba.",
                "Nu. 6. E mata teia no nga akoko e ā o te enua nei.",
                "Nu. 7. E mata teia no te Atua e noo ra i runga i tona terono, i te eeuanga mai na roto i te au rangi i te Taviri maata o te Kautaunga; pera katoa te akairo o te Vaerua Tapu kia Aberahama, na roto i te tutu o te kukupa.",
                "Nu. 8. Tetai au tataanga te kare e rauka kia eeuia mai ki to te ao nei; mari ua ra, ki roto i te Iero Tapu o te Atua.",
                "Nu. 9. Kare e tika kia eeuia mai i teia tuatau nei.",
                "Nu. 10. Pera katoa teia.",
                "Nu. 11. Pera katoa teia. Me ka rauka i to te ao nei kia marama teia numero, kia pera rai. Amene.",
                "Nu. 12, 13, 14, 15, 16, 17, 18, 19, 20, e te 21, ka orongaia mai teia me kua tau i te Atu.",
                "Kua orongaia mai te akaurianga i runga nei, mei te mea ra e, e tikaanga to tatou kia rave i teia tuatau i teianei."
            ]
        },
        "/study/scriptures/pgp/abr/fac-3": {
            "uri": "/study/scriptures/pgp/abr/fac-3",
            "title": "Tataanga Numero 3",
            "data_type": "figure",
            "book_title": "E Tataanga Tika Tikai Teia Mei Roto Mai I Te Puka A Aberahama",
            "subtitle": [
                "Numero 3"
            ],
            "text": [
                "Akamaramaanga",
                "Nu. 1. Ko Aberahama te noo ra ki runga i te terono o Pharao, ki te pae i te marāanga o te ariki, e te korona i rungaʼo i tona upoko, ei tutu no te Kautaunga, ei akairoanga no te Ruru Peresideni maata o te Rangi; e te koke o te akava e te akavaanga i roto i tona rima.",
                "Nu. 2. Ariki Pharao, ko tei orongaia tona ingoa na roto i te au akatutuanga i runga i tona upoko.",
                "Nu. 3. Te Aiteanga ko Aberahama i Aiphiti mei tei akakiteia i roto i te Nu. 10 o te Tataanga Nu. 1.",
                "Nu. 4. Tamaiti Ariki ko Pharao, Ariki o Aiphiti, mei tei tataia ki runga ake i te rima.",
                "Nu. 5. Sulema, tetai o te tiaki puapinga o te ariki, mei tei akatutuia mai e te au akatutuanga i runga ake i tona rima.",
                "Nu. 6. Olimila, e tavini no te tamaiti ariki.",
                "Ko Aberahama te kimi kite ra no runga i te au kite o te au akara etu i roto i te aua o te ariki."
            ]
        },
        "/study/scriptures/pgp/js-m/1": {
            "uri": "/study/scriptures/pgp/js-m/1",
            "title": "Iosepha Timeti—Mataio 1",
            "data_type": "chapter",
            "chapter_name": "Pene 1",
            "chapter_summary": [
                "Te akakite na mua anga a Iesu i te akakoreanga te ka tae mai ki Ierusalema—Kua totou katoa aia no runga i te oki rua anga mai o te Tamaiti a te Tangata, e te akapouanga o te aronga kino."
            ],
            "book_title": "Iosepha Timeti—Mataio",
            "verses": [
                {
                    "number": 1,
                    "text": "E te karanga atu nei au kia kotou, e kare kotou e kite mai iaku e e kite katoa e ko au teia ta te au peroveta i tata, e tae ua atu i te rā e tuatuaʼi kotou e: Kia ora aia tei aere mai ma te ingoa o te Atu, i roto i te mareva o te rangi, ma te au angela tapu e aru mai iaia. E mārama akera tana au pipi e ka oki akaou mai aia ki te enua nei, i muri ake i tona akakakāangaia e akakoronaangaia ki te rima katau o te Atua."
                },
                {
                    "number": 2,
                    "text": "E tei te aerenga a Iesu ki vao i te iero ra; e kua aere maira tana au pipi kiaia, kia akarongo iaia, i te na ko anga e: E te Orometua, e akakite mai kia matou i te patu o taua iero ra, mei taau i tuatua na—Ka uriia te reira ki raro, e ka vai tanea te reira."
                },
                {
                    "number": 3,
                    "text": "E kua karanga atura a Iesu kia ratou: Te kite nei kotou i teianei au mea katoa, e kare ainei kotou i mārama i te reira? Koia mou taku e karanga atu kia kotou na, kare rava tetai o teianei au toka o te iero e vai ki rungaʼo i tetai, e ope rava i te uriia ki raro."
                },
                {
                    "number": 4,
                    "text": "E kua akaruke maira a Iesu ia ratou, aere atura ki runga i te Maunga ko Oliveta. E te noo ra aia ki runga i te Maunga ko Oliveta, kua aere ngaro ua maira te au pipi kiaia, na ko maira: E akakite mai koe ia matou i te tupuanga o teia au mea nei mei taau i tuatua, no runga i te takoreanga o te iero, e te ngati Iuda; e eaa te akairo o toou aerenga mai, e te openga o teianei ao, me kore ra te akapouangaia o te aronga kino, koia oki te openga o te ao nei?"
                },
                {
                    "number": 5,
                    "text": "E kua karanga atura Iesu kia ratou, na ko atura: Kia matakite ia kotou, ko te vare aea kotou i te tangata;"
                },
                {
                    "number": 6,
                    "text": "E manganui te ka aere mai ma toku nei ingoa, e te na ko anga mai e—Ko au te Mesia—e manganui oki te ka vare;"
                },
                {
                    "number": 7,
                    "text": "Ei reira e tuku ei ratou ia kotou no te mate, e ka tamate rava ia kotou; e e makitakitaia mai kotou e to te iti tangata ravarai no toku nei ingoa;"
                },
                {
                    "number": 8,
                    "text": "Ei reira e riri mai ei tetai pae, e ka rave pikikaa mai tetai ki tetai, e ka makitakita mai,"
                },
                {
                    "number": 9,
                    "text": "E tu mai oki te au peroveta pikikaa e manganui, e manganui te ka vare ia ratou;"
                },
                {
                    "number": 10,
                    "text": "E no te mea e maata te kino i te tupuanga, ka riro te rai o te tangata i te meangiti te anoano;"
                },
                {
                    "number": 11,
                    "text": "Kareka te tapu tikai e tae uatu ki te openga ra, ka ora ïa."
                },
                {
                    "number": 12,
                    "text": "No reira, kia akara atu kotou i te mea rikarika e taneaʼi ra, tei tuatuaia mai e Daniela te peroveta, no runga i te akapouanga o Ierusalema, ka tu kotou i te ngai tapu ra; ko tei tatau ra, e akonoia kia kite."
                },
                {
                    "number": 13,
                    "text": "Te aronga e noo i Iudea ra, ka oro ratou ki te au maunga;"
                },
                {
                    "number": 14,
                    "text": "E te tangata i rungaʼo i te are ra, auraka aia e eke ki raro e rave i tana apinga i roto i te are ra;"
                },
                {
                    "number": 15,
                    "text": "Eiaa tei te kainga ra, e oki mai e tiki i tona kakau;"
                },
                {
                    "number": 16,
                    "text": "E aue oki kia ratou tei tu i te tamaiti, e kia ratou e angai ra ki te u i tei reira tuatau."
                },
                {
                    "number": 17,
                    "text": "No reira, e pure oki kotou, kia kore to kotou oroanga e riro i te tuatau paroro, auraka katoa i te Sabati;"
                },
                {
                    "number": 18,
                    "text": "E mate maata tei taua au rā ra ki runga i te ngati Iuda, e tei noo i Ierusalema, tei kore rava i kitea ana mei muatangana tei tonoia mai e te Atua ki runga ia Iseraela, mei te akamataanga mai o to ratou basileia e tae mai ki teianei; kare, kare rava e tonoia akaou ia mai ki runga ia Iseraela."
                },
                {
                    "number": 19,
                    "text": "E ko te au mea tei tae ki runga ia ratou, ko te akamata ua anga tei reira o te taitaia te ka tae mai ki runga ia ratou."
                },
                {
                    "number": 20,
                    "text": "Naringa oki kare taua au rā ra i tapotoia, kare rava te tangata e ora; no te aronga i ikiia ra, no ratou te koreromotu, i tapotoia ai taua au rā ra."
                },
                {
                    "number": 21,
                    "text": "I na, ko teia au mea taku e tuatua atu kia kotou, no runga i te ngati Iuda; e teia oki tetai, i muri ake i taua mate maata ra tei tae ki runga ia Ierusalema, me tuatua mai tetai tangata kia kotou, I na, teia te Mesia, e i na, tera, auraka rava e akarongo atu;"
                },
                {
                    "number": 22,
                    "text": "E i taua au rā ra, e tu mai ei te au Mesia pikikaa, e te au peroveta pikikaa e ka akaari mai i te au akairo e te au ravenga umere, e tae uatu te vare ki te aronga ikiia ra, ko tei ikiia no te koreromotu, naringa e tika."
                },
                {
                    "number": 23,
                    "text": "I na, te tuatua nei au i teia au mea kia kotou no te aronga tei ikiia; e akarongo oki kotou i te tuatua tamaki, e te rongo tamaki; kia matakite ra eiaa kotou e taitaia, ka tupu pouroa te au mea tei tuatuaia e au kia kotou, kare ra i vaitata te openga."
                },
                {
                    "number": 24,
                    "text": "I na, kua akakite takere ana au kia kotou;"
                },
                {
                    "number": 25,
                    "text": "No reira, me tuatua mai ratou kia kotou e: I na, aia tei te medebara; auraka e aere: I na, tei roto i te au pia ngaro; auraka e akarongo atu;"
                },
                {
                    "number": 26,
                    "text": "E tau oki te aereanga mai o te Tamaiti a te Tangata nei, mei te mārama o te popongi i te itinga o te rā ra, e kakā ua atu ki te opunga o te rā, te tapokianga i te ao katoa."
                },
                {
                    "number": 27,
                    "text": "E teianei ka akakite atu au kia kotou i tetai parabole. I na, ei te ngai kopapa mate ra, e putuputu mai ei te au aeto; mei te reira katoa te akaputuputuanga o tei ikiia e au mei nga tuanga e ā o te ao nei."
                },
                {
                    "number": 28,
                    "text": "E akarongo ratou i te tuatua o te tamaki, e te rongo tamaki."
                },
                {
                    "number": 29,
                    "text": "I na te tuatua nei au ki tei ikiia e au; ka tu mai tetai iti tangata ka tamaki mai i tetai iti tangata, e tetai basileia ki tetai basileia; e onge oki, e te maki mate, te ngaruerue enua, i tera ngai, i tera ngai."
                },
                {
                    "number": 30,
                    "text": "E pera katoa, no te mea e maata te kino i te tupuanga, ka riro te rai o te tangata i te meangiti te anoano; kareka tei tapu marie e tae ua atu ki te openga, ka ora ïa."
                },
                {
                    "number": 31,
                    "text": "E pera katoa, e tutu aere ia te Evangelia o te Basileia nei e kako rava ake to te ao katoa nei, ei kite no te iti tangata ravarai, ko te openga iora ïa, me kore ra te takoreangaia o te aronga kino;"
                },
                {
                    "number": 32,
                    "text": "Ei reira te mate rikarika e tae mai ei, mei ta Daniela te peroveta i tuatua mai e tupu ei."
                },
                {
                    "number": 33,
                    "text": "E i muringao i taua tuatau mate ra, e akapoiriia te rā, e kare te mārama e kakā mai, e topa mai oki te au etu mei te rangi mai, e te au mea mana o te rangi ra, ka ruruia ïa:"
                },
                {
                    "number": 34,
                    "text": "Tika tikai taku e karanga atu kia kotou, no teia uki, tei akakiteia mai no teia au mea e tupu nei; kare te reira e ngaro ke mei taku i tuatua kia kotou, ka tupu pouroa te reira."
                },
                {
                    "number": 35,
                    "text": "Noatu e te tae maira te au rā e takake atu ei te rangi e te enua; kareka taku au tuatua kare te reira e takake, ka tupu pouroa te reira."
                },
                {
                    "number": 36,
                    "text": "Mei taku oki i tuatua ana i mua ake, i muri ake i taua au rā mate rikarika ra, e ka ruruia te au mea mana o te au rangi, ei reira te akairo o te Tamaiti a te Tangata i te rangi e mama mai ei, e ei reira te au kopu tangata ravarai o te enua nei e aue ei, kia kite ratou i te Tamaiti a te Tangata i te aereanga mai na roto i te tiao rangi, ma te mana e te kakā maata;"
                },
                {
                    "number": 37,
                    "text": "E ko tei mou marie i taku nei tuatua, kare rava aia e vare, ka aere mai oki te Tamaiti a te Tangata, e nana e tono i tana au angela ki mua iaia ma te pu tangi maata ra, e na ratou e akaputuputu mai i te toenga o tona aronga ikiia ra, mei nga matangi mai e ā, mei tetai ope o te rangi ki tetai ope."
                },
                {
                    "number": 38,
                    "text": "E teianei kia kite kotou i te parabole o te suke—Kia tupu te kao, e kia puera te rau, te kite ra kotou e, te vaitata ra te akaū i reira;"
                },
                {
                    "number": 39,
                    "text": "Koia katoa tei ikiia e au, me kite ratou i taua au mea nei, ka kite ratou e te vaitata ra aia, tei te ngutupa rava;"
                },
                {
                    "number": 40,
                    "text": "Kareka taua rā ra e te ora, kare rava tetai i kite; kare, kare oki te au angela a te Atua i te rangi, mari ra ko toku Metua anake ra."
                },
                {
                    "number": 41,
                    "text": "E mei te tuatau ia Noa ra, koia katoa te aerenga mai o te Tamaiti a te Tangata nei;"
                },
                {
                    "number": 42,
                    "text": "Ka pera rai oki ratou, mei te au rā i mua ake i te diluvi ra; e tae ake ra ki te rā i tomo ei a Noa ki roto i te araka te kaikai ra ratou te inuinu ra, te akaipoipo ra e te orongaia ra kia akaipoipoia;"
                },
                {
                    "number": 43,
                    "text": "Kare oki i kite, e na te tae rava mai te diluvi, e kua apai ke rava ia ratou; mei te reira katoa te aerenga mai o te Tamaiti a te Tangata nei."
                },
                {
                    "number": 44,
                    "text": "Ei reira tei tataia e tupu ei, i te au rā openga, toko rua i roto i te kainga, e riro tetai e ora atu tetai;"
                },
                {
                    "number": 45,
                    "text": "Toko rua i roto i te tavirianga sitona, e riro tetai e ora atu tetai;"
                },
                {
                    "number": 46,
                    "text": "E me tuatua au ki tetai tangata, ka tuatua au ki te tangata ravarai; kia matakite, kare oki kotou i kite i te ora e tae mai ei to kotou Atu."
                },
                {
                    "number": 47,
                    "text": "Kua kite ra kotou e, naringa i kite te tangata kainga i te ora e tae mai ei te keia, kua tapapa aia, kare i akaruke ua i tona are kia vavai uaia, no reira kia teateamamao rai."
                },
                {
                    "number": 48,
                    "text": "No reira kia vai teateamamao rai kotou, no te mea, ei te ora manako kore ia e kotou, e tae mai ei te Tamaiti a te Tangata."
                },
                {
                    "number": 49,
                    "text": "Koai te tavini meitaki e te pakari, i ta tona pu i iki ei akaaere i tona ngutuare, ei tua i te kai na ratou i te ora mou ra?"
                },
                {
                    "number": 50,
                    "text": "E ao to te reira tavini, tei rokoia mai e tona pu, te pera ra; tika tikai taku e karanga atu kia kotou e akariro aia iaia ei akaaere i te au apinga ravarai nana ra."
                },
                {
                    "number": 51,
                    "text": "I na ra, me tuatua tera tavini kino i roto i tona ngakau: Kare taku pu e tae vave mai,"
                },
                {
                    "number": 52,
                    "text": "Kua timata atura i te pāpā i te aronga taeake tavini nona ra, e kai iora i te kai, inu iora, koia e te aronga katoa e akakona ra,"
                },
                {
                    "number": 53,
                    "text": "Kia tae ki te rā manako kore ia e ïa, e te ora kitea kore ia e ïa ra, e tae mai ei te pu o taua tavini ra,"
                },
                {
                    "number": 54,
                    "text": "E akatakake atu ei iaia, ka tuku atu ei i tana tuanga i roto i te aronga pikikaa; tei reira te aue e te pakatianga nio."
                },
                {
                    "number": 55,
                    "text": "Ko te openga oki te reira o te aronga kino, mei ta Mose i totou takere na, i te na ko anga mai e: E tipu ke ia oki ratou mei rotopu i te au tangata, kareka te openga o te enua, kare te reira i tae mai ake, i na, ka tae mai, ka tae mai."
                }
            ]
        },
        "/study/scriptures/pgp/js-h/1": {
            "uri": "/study/scriptures/pgp/js-h/1",
            "title": "Te Tua O Iosepha Timeti 1",
            "data_type": "chapter",
            "chapter_name": "Pene 1",
            "chapter_summary": [
                "Te akakiteanga a Iosepha Timeti i tona ui tupuna, te au mema o tona ngutuare, e to ratou ngai i noo muaʼi—Kua tupu tetai tauetonoanga maata no runga i te akonoanga i te tuanga opunga o New York—Tona titauanga kia rauka mai iaia tetai pakari mei ta Iakobo i tuatua mai—Kua mama mai te Metua e te Tamaiti e kua ikiia a Iosepha ei peroveta angaanga nana. (Irava 1–20.)"
            ],
            "book_title": "Te Tua O Iosepha Timeti",
            "subtitle": [
                "Tetai Au Tuanga No Roto Mai I Te Tua O Iosepha Timeti, Te Peroveta"
            ],
            "verses": [
                {
                    "number": 1,
                    "text": "Mei roto mai i te au tuatua e manganui e takapini ua nei a tetai au tangata kino e te akavare, no runga i te tupuanga e te tereanga o Te Akonoanga a Iesu Mesia o te Aronga Tapu i te Au Rā i Muri Nei, e mea akakoro rai teia na te aronga tata tuatua ei akavaavaa i tona uaorai tu koia te Akonoanga e tona tupuanga i teianei ao—No reira au i inangaro ei i te tata i teia tua, kia akatika i te manako o te tangata katoatoa, e ma te oronga atu i te tuatuamou ki te au tangata ravarai e kimi ra i te reira, kia tau ki te au mea tei tupu, kiaku uaorai e ki te Akonoanga, mei te mea oki e te vai nei rai taku tika i roto i toku rima."
                },
                {
                    "number": 2,
                    "text": "I roto i teia tua, ka akaari atu au i te au angaanga tei tupu ki teia Akonoanga, i te tuatua-mou e te tuatua-tika, mei tei tupu takere ana, me kore ra mei te tupu nei i teianei [1838] ko te varu teia o te mataiti mei te tupuanga mai o teia Akonoanga."
                },
                {
                    "number": 3,
                    "text": "Kua anauia au i te mataiti o te Atu tai tauatini e varu anere ma rima, i te rā rua ngauru ma toru o Titema, i te oire ko Sharon, e i Windsor County, i te Enua ko Vermont. … Kua akaruke mai toku metua ko Iosepha Timeti, Metua, i te Enua ko Vermont, e aere atura ki Palmyra, Ontario county (ko Wayne i teianei), i roto i te Enua ko New York, mei te tai ngauru oku mataiti i reira. Mei te ā mataiti i muri ake i te taeanga toku metua ki Palmyra, kua aere atu toku metua ma tona ngutuare tangata ki Manchester i te tapere rai o Ontario—"
                },
                {
                    "number": 4,
                    "text": "E tai ngauru ma tai au mema i roto i tona kopu tangata, koia oki, toku papa, ko Iosepha Timeti; toku mama, ko Lucy Timeti (tona ingoa tikai i mua i tona akaipoipoanga, ko Mack, e tamaine aia na Solomon Mack), toku nga tuakana, ko Alvin, (tei mate atu i te rā 19 o Noema, 1823, i te 26 anga o tona mataiti), Hyrum, ko au, Samuel Harrison, William, Don Carlos; e toku au tuaine, ko Sophronia, Catherine, e Lucy."
                },
                {
                    "number": 5,
                    "text": "I tetai taime i roto i te rua mataiti i to matou takakeanga mai mei Manchester, kua tupu mai tetai au tauetonoanga maata i reira, te ngai i noo ei matou, no runga i te akonoanga. Na te Metodi i akamata, kare ra i roa ana kua riro ei kononinonianga maata i roto i te au akonoanga i tera enua. E i na, kua tukia iora te tapere katoa i roto i te enua e te reira, e kua taokotai akera te au urupu tangata, ki tanao ki tanao akonoanga, e kare oki te reira i akatupu i te pekapeka meangiti ki rotopu i te tangata, te kapiki nei tetai pae, “Ae, tera!” te kapiki nei tetai pae, “Ae, teia!” Kua taumaro aere ei Metodi, tetai pae ki te Perepiteriana, e tetai pae ki te Bapetizo."
                },
                {
                    "number": 6,
                    "text": "Noatu e kua akaari mai te au mema ou i tetai inangaro maata i te ariuanga mai kia ratou, e noatu te tautaanga maata a te au orometua, ko ratou oki tetai tei kino rava atu i te akamaroiroi i te tangata kia piri mai ki ta ratou akonoanga, ei akaariu mai i te tangata pouroa, ko ta ratou i karanga i te reira, e tuku ia ratou kia iki i ta ratou ka inangaro; i na i te taime i akamataʼi te tangata i te akapupu aere, ki tetai akonoanga e ki tetai, kua kitea mai te tikaanga e ko te ngakau meitaki o te au taunga e to tei akaariuia mai, e akatutu tika ua; kua kitea te oripuua e te akava ngakau kino tetai ki tetai—te taunga i te taumaro atu i te taunga, te mema ou ki te mema ou; e no reira, ko to ratou akava ngakau meitaki kia ratou uaorai, kua ngaro takiri ki roto i te au tuatua akakino tei raveia e ratou."
                },
                {
                    "number": 7,
                    "text": "E tai ngauru ma ā oku mataiti i teianei. Ko te kopu tangata o toku metua kua piri ratou ki te Perepiteriana, e toko ā ïa ratou kua tomo ki roto i te akonoanga, koia oki, toku mama ko Lucy; toku tuakana ko Hyrum e toku teina Samuel Harrison; e toku tuaine ko Sophronia."
                },
                {
                    "number": 8,
                    "text": "I roto i teia tuatau manamanata, kua aere atu toku manako ki tetai mea takake rava e te nooanga ngata; noatu ra oki toku manako e kua oonu rava, e putuputu ana te mamae, i na kua akakoromaki rai au mei teia au pupu, noatu e kua aere putuputu au ki ta ratou au uipaanga me e taime tetai. I teia au taime nei kua aere toku manako ki te akonoanga Metodi, e kua tupu tetai anoano kia piri kia ratou; no te maata ra o te tauetonoanga e te pekapeka e tupu nei i roto i te au pupu, rauka ngata atura i tetai tangata mapu ua mei iaku te tu, e te matau kore ki te tangata e te au mea ke atu, kia rauka tetai tika papu koai tei tika e koai tei tarevakē."
                },
                {
                    "number": 9,
                    "text": "Kua tuke rava toku manako i teia taime, no te maata rava te aoaoa e te turituri a te tangata, kare e akaotianga. Ko te Perepiteriana ko ratou teia e akaapa nei i te Bapetizo e te Metodi, e kua na roto ratou i te manako pakari e te pikikaa katoa kia akakite i te tarevakē o teia nga akonoanga, me kore ra kia akakite ki te tangata e na ratou te mea tarevakē. I tetai tua, kua tamata pakari te Bapetizo e te Metodi i te akatinamou pakari ia raua e to raua tikaanga ma te patoi atu i ta tetai ke."
                },
                {
                    "number": 10,
                    "text": "I rotopu i teia tamakianga tuatua e te marokiakiaanga o to ratou mana, kua tuatua putuputu ua rai au kiaku uaorai: Eaa tei tau kia raveia? Koai tei tika i teia au pupu nei; me kore ra, kua tarevakē pouroa ainei ratou? Mei te mea e kua tika tetai o ratou, ko teea i reira, e ka akapeea au e kite ei?"
                },
                {
                    "number": 11,
                    "text": "Iaku e tauta pakari nei i raro i teia au manamanata a teia au pupu akonoanga e rave nei, i tetai rā kua tatau au i te Episetole a Iakobo, pene tai, irava rima, tei na ko mai e: Kia ngere ra tetai tangata i te pakari, ka pati aia ki te Atua ra, ko tei oronga ua mai i ta te tangata ravarai ma te patoi kore; e e orongaia mai tana."
                },
                {
                    "number": 12,
                    "text": "Kare atu e irava mana maata mei teia te tu tei tomo ki roto i te ngakau tangata mei tei tupu kiaku i teia nei. I te tomoanga, e mea ririnui rava te reira ki te au ngai katoatoa o toku ngakau. Kua akamanakonako akaou au no runga i teia, ma te kite e me ka inangaro tetai tangata i te pakari mei ko mai i te Atua, ka inangaro au; no te mea e ka naea au kare au i kite, me kare e maata mai toku pakari, kare rava au e kite; no te mea e tuke rai te mārama o te au puapii o te au akonoanga keke no runga i te irava okotai, no reira ka riro teia ei takore i te pauanga te ka rauka mai mei roto i te Bibilia me inangaroia te tauturu mei roto mai i reira."
                },
                {
                    "number": 13,
                    "text": "E teianei, teia taku i rauka mai e ka noo ainei au ki roto i te poiri e te ekoko, me kore ra ka rave au mei ta Iakobo i akakite mai, koia oki e pati ki te Atua. Kua pakari akera toku manako kia “pati ki te Atua,” koia oki, me ka oronga aia i te pakari kia ratou tei ngere i te pakari, e ka oronga ua mai, ma te patoi kore, ka tamata au i te reira."
                },
                {
                    "number": 14,
                    "text": "No reira, kia tau oki ki teia, toku anoano maata kia pati ki te Atua, kua aere atu au ki te vao rakau kia tamata. E popongi manea e te mārama te rā, i te akamataanga o te tuatau paroro o te mataiti tai ngauru ma varu anere e rua ngauru. Ko te taime mua teia i toku oraanga i tamataʼi au i tetai angaanga akapera, e i roto mai i toku manamanata maata kare rava au e tae mai ki teianei, i inangaro ei i te tamataʼi te pure vaa."
                },
                {
                    "number": 15,
                    "text": "I muri ake i toku aereanga atu ki te ngai tei akamanakoia e au i te aere, kua akarakara aere au, i te kiteanga e ko au anake, kua tuturi au ki raro, e kua akamata i te oronga i ta toku ngakau i anoano ki te Atua. I taua atinga tikai, pokia mai au e tetai mana ki rungaʼo iaku e mea umere tikai teia tei tupu ki runga iaku e kua tapekaia toku arero kia kore au e tuatua. Te poiri tangotango i te tapokianga mai iaku, mei te mea atura i tera taime kua akakoroia au no te mate."
                },
                {
                    "number": 16,
                    "text": "I na ra, kua akamaroiroi au i te putakaitiitianga, kia kapiki atu ki te Atua kia akaora iaku mei te mana o teia enemi e tapū nei iaku, e i te atianga tikai ka ngaro ei toku aʼo e ka akarukeiaʼi au ki te mate—eiaa ki tetai mateanga o roto anake i te manakoanga, inara ko te mana teia o tetai tangata tikai i te ao akara kore ia, e mana umere rava tona tei kore rava au i kite ana mei mua mai ki runga iaku—i roto tikai i teia atianga taitaia, kite atura au i tetai pou mārama ki runga tikai i toku upoko, tei runga atu tona kaka i to te rā, i te eke marie anga mai e noo iora ki runga iaku."
                },
                {
                    "number": 17,
                    "text": "E i taua taime rai i mama mai ei, kite iora au i toku akaoraangaia mei te rima o te enemi tei mou iaku. I te noo tamouanga te mārama ki rungaʼo iaku kite iora au e rua puke Tangata, to raua mārama e te kakā kua tapokiia i te au mea rava rai, i te tuanga i mua iaku i te mareva. Kua tuatua mai tetai ia raua kiaku, kapiki mai toku ingoa, na ko maira, te tou ra ki tetai—Ko Taku Tamaiti Akaperepere Teia. E Akarongo Iaia!"
                },
                {
                    "number": 18,
                    "text": "Ko toku inangaro kia ui atu ki te Atu, kia kite e ko teea i roto i teia au akonoanga tei tika, kia kite ei au e ko teea taku ka tomo. Kia rauka i reira toku maroiroi kia tuatua, kua ui atura au ki te puke Tangata tei tu i rungaʼo iaku i te mārama, ko teea i teia au akonoanga tei tika, (i teia taime nei kare rava i tomo mai na tetai manako e e tarevakē pouroa ratou)—e ko teea taku ka tomo."
                },
                {
                    "number": 19,
                    "text": "Kua pauia mai au e auraka au e tomo ki roto i tetai o ratou, kua tarevakētarevake pouroa ratou; e ko te Tangata tei tuatua mai kiaku, kua karanga mai e ko ta ratou au akonoanga e mea rikarika ïa i mua i tona mata; to ratou aronga kite ra, e aronga viivii katoa ïa; koia oki: “te topiri mai nei to ratou ngutu kiaku, kareka to ratou ngakau tei te atea ke ïa iaku, kua apii oki ratou i tei tukuia mai e te tangata, e tutu akono atua to ratou, kareka ra kua akakore ratou i te mana o te reira.”"
                },
                {
                    "number": 20,
                    "text": "E kua arai akaou mai aia iaku e auraka e tomo ki tetai ua atu o ratou; e manganui atu rai tetai au mea tana i tuatua mai kiaku, tei kore e rauka iaku i te tata atu i teianei. E kia kite akera au iaku uaorai, te takoto ua ra au i runga i toku mokotua, te akara ra ki te rangi. I te takakeanga o te mārama, kare ua rai oku maroiroi; kare ra i roa na, kua tae mai te maroiroi na tetai ngai mai, aere atura au ki te kainga. Iaku e akainga ua ra i te pae tauanga aʼi, kua na ko mai a mama e eaa te manatā. Kua karanga atura au e, “Auraka koe e manatā—meitaki ua au, meitaki maata atu.” Kua tuatua atu au ki toku mama, “kua kite papu tikai au e kare te Perepiteriana e tika ana.” I te tutu rai e kua taroto kakā te diabolo i te tuatau tikai o te ouanga o toku nei oraanga, e kua akakoroia au ei akapapu i te aronga akatupu pekapeka e te takingakino i tona basileia; me kore ra eaa i reira te au mana o te poiri i kapiti ei i te takingakino iaku? Eaa i reira te tua patoi e te takingakino i tu mai ei e patoi iaku, vaitata ra e mei toku tamarikianga mai?"
                },
                {
                    "number": 21,
                    "text": "I muri ake i tetai nga rā i te raukaanga mai o teia orama, kua piri au ki tetai o te au orometua Metodi, koia tetai tangata maroiroi i te akatupu i te tauetonoanga i roto i te akonoanga tei taikuia; e i toku pukapukaanga kiaia no runga i te akonoanga, kua akakite tikai au kiaia i te tuatua o te orama tei rauka mai iaku. Kua poitirere tikai au i tona tu; kare oki aia i akara meitaki mai i taku tua, kua riri ra aia iaku, na ko maira e na te diabolo te reira, kare rava e apinga mei te reira koia te au orama, me kore ra te au eeuanga i teia au rā; e kua akamutu pouroa te reira au mea i te tuatau o te au aposetolo, e kare rava e mea mei te reira e tupu akaou."
                },
                {
                    "number": 22,
                    "text": "Kite akera au e ko toku akakiteanga i teia tua, kua riro ei manamanata maata kiaku i rotopu i te au tangata kite o te akonoanga, e na te reira i akatupu te takingakino, e kua tupu uatu te reira ki te maata; e noatu e e tamaiti poiri au, i rotopu i te ngauru ma ā ki te ngauru ma rima oku mataiti, e i toku tuatau i te oraanga, ka pera rai au ma te kore e puapinga i te ao nei, kareka e ko te au tangata e turanga teitei to ratou, ka akatupu ratou i te maro ketaketa o te tangata, no runga iaku, e kua anga i tetai makitakita maata; e mea matauia teia i roto i te au akonoanga—taokotai pouroa e akakino iaku."
                },
                {
                    "number": 23,
                    "text": "Kua riro teia ei akamanakoanga kino kiaku, mei te akamataanga mai ra, e kua takake rava teia, kia peraia tetai tamaiti poiri tei tere ua atu te mataiti ki te ngauru ma ā, e te ka popoa i te tika kia rauka mai tetai manga tauturu no te au rā angaanga, kia manakoia e tangata kua rava ua tona manga puapinga te ka akakeu i te ngakau o te aronga mamaata o te au akonoanga rongonui o te reira rā, e i to ratou manakoanga ka anga ratou i tetai vaerua kikino no te takingakino e te aviri. I na ra, me e tuke uake rai, e me kare, koia ïa, e no te reira i putuputu ei te taitaia maata i runga iaku."
                },
                {
                    "number": 24,
                    "text": "Kareka ra, kare rava au e ekoko i te akakite e kua kite papu au i te orama. Kua manakonako au e kua aite rai au mei ia Paulo, i tona tuanga ki mua i te ariki ia Ageripa i te akatikaanga iaia, ma te akakite i te tuatua o te orama tei rauka iaia, i tona kiteanga i te mārama, e akarongo iora i te reo; i na, e toko iti ua tei akarongo mai kiaia; kua tuatua tetai pae e e pikikaa, kua tuatua tetai pae e kua nenevaia aia; e kua aviriia aia, e kua akakinoia. Kareka ra, kare rava teia i akakore i te tikaanga o tana orama i kite. Kua kite aia i te orama, e kua kite papu iaia e kua kite aia, e kare rava te akakinoanga o raro ake i te rangi e riro i te akatuke i tana i kite; e noatu oki e ka akakinoia aia kia mate aia, kua kite rai aia, e ka kite rai aia e tae uatu ki tona aʼo openga, e kua kite rai aia i te mārama e kua rongo oki i te reo i te tuatuaanga mai kiaia, e kare rava e rauka i to te ao katoatoa kia maro i tona manakoanga e tona irinakianga na tetai mataara ke."
                },
                {
                    "number": 25,
                    "text": "Mei te reira katoa au. Kua kite tikai au i te mārama, e i rotopu i taua mārama ra, kua kite atu au e rua Tangata, e kua tuatua tika mai raua kiaku; i na oki e kua makitakitaia mai au, e kua takingakinoia no tei tuatua au e kua kite au i te orama, i na e tika; e i to ratou takingakinoanga iaku, te aviri maira iaku, e te tuatua viivii maira iaku, kua manako iora au i roto i toku ngakau: Eaa ratou i takingakino mai ei iaku no te akakiteanga i te tuatua-tika? Kua kite ana rai au i te orama; e koai oki au nei ka patoi atu ei i te Atua, me kore ra no te aa to te ao nei i manako ei e, kia patoi atu au i tei kitea e au? Kua kite tikai au i te orama; e kua kite oki au, e kua kite te Atua, e kare i rauka iaku kia patoi, e kare roa au e rave i te reira; kua kite oki au e, me pera au, ka akariri au i te Atua, e ka riro au ki raro i te akaapaanga."
                },
                {
                    "number": 26,
                    "text": "I teianei kua papu meitaki toku manako, no runga i to teianei ao au pupu—kare ra te reira i te angaanga naku e kia tomo atu ki roto i tetai o ratou, mari ra kia rave tamou uatu rai au e tae uatu ki te tuatau e orongaia mai ei tetai mārama ou noku. Kua kite oki au i te tuatua a Iakobo e e mea tika te reira—Kia ngere ra tetai tangata i te pakari, kia pati atu aia ki te Atua, e rauka tana ma te patoi kore ia."
                },
                {
                    "number": 27,
                    "text": "Kua rave tamou uatu rai au i taku angaanga i te oraanga, e tae uatu ki te rā rua ngauru ma tai o Tepetema, mataiti tai tauatini e varu anere e rua ngauru ma toru, e i te au atianga ravarai te mamae nei i te takingakino mei te rima mai o te au pupu tangata katoatoa, to te au akonoanga e to te akono kore, no te mea kua tinamou rai taku tuatua e kua kite rai au i te orama."
                },
                {
                    "number": 28,
                    "text": "I rotopu i te tuatau i akara atu ei au i te orama e te mataiti tai ngauru ma varu anere e rua ngauru ma toru—i te mea oki e kua akaueia au e auraka e tomo atu ki tetai au akonoanga o te reira au rā, e te ou ua ra oki toku mataiti, e no te takingakino a te aronga te ka akataeake iaku i te taime mua ma te takinga meitaki, e mei te mea e kua akavareia au, ka tauta ratou ma te aroa ua e te tau tikai kia akaokiia mai au ki te tuatua-tika—kua akarukeia ra au ki te au timataanga; e no te piri atu ki roto i te au pupu keke, kua topa iora au ki roto i tetai au tarevakē neneva; e kua taangaangaia te paruparu o te mapuanga, e te au tarevakē o te oraanga tangata; e te tangi nei i te karanga, ko tei arataki iaku ki roto i te au timataanga, tei riro ei apaanga ki mua i te aroaro o te Atua. I te aakianga au i teia apa, auraka tetai kia manako e kua apa au i tetai o te au ara kikino. Ko te anoano kia rave i tetai au angaanga kikino, kare te reira i roto i toku oraanga. Kareka ra kua apa au i te tu katakata, e tetai taime ka piri atu au ki tetai au pupu tamataora, e te vai atu ra, kare oki e tau no tetai tangata tei kapikiia e te Atua mei iaku nei te tu. Kare ra teia e riro ei mea umereia ki tetai tangata tei akarakara i toku mapuanga, e tei matau i toku tu mataora e te maru."
                },
                {
                    "number": 29,
                    "text": "E no reira, no teia au mea nei, i putuputu ana au i te akaapa i toku tu paruparu e te tarevakē; mei te aiai i reira o tei taikuia i runga nei, i te rā rua ngauru ma tai o Tepetema i muri ake i toku akangaroianga ki runga i toku roi moeanga no te po, kua rave au i toku pure, kua pati akaaka au ki te Atua Mana Katoatoa no te ara katoatoa taku i rave, kia akakoreia; e ma te akakite mai i reira kiaku, kia kite ei au i toku turanga, ki mua iaia; e kua manako papu au e ka arikiia mai tetai atoroanga tapu, mei tei rauka takere ana iaku."
                },
                {
                    "number": 30,
                    "text": "Iaku oki i kapiki atu ei ki te Atua, kite akera au i tetai mārama i te mamaanga mai ki toku pia, e pini uake toku pia kia mārama atu mei te rā i te avatea, i taua atianga rai, kua tu mai tetai tangata i te pae o toku roi, i te mareva ua, kare tona vaevae i to ki runga i te taʼua."
                },
                {
                    "number": 31,
                    "text": "E kakau pu teatea tona. Ko tona teatea, kare atu e mea teatea kakā mei te reira te tu i te enua nei taku i kite ana; e te manako nei au e kare atu e apinga enua e aite atu i tona teatea e te kakā mei teia. Kare e kakau i tona rima, e tona rima katoatoa, tei runga uake i te pauanga rima; kare katoa e kakau i tona tapuae, pera katoa tona vaevae, i runga uake i tona poro vaevae. Pera katoa te upoko e te kaki. Kua kite oki au e, kare atu ona kakau mari ua ra ko tona kakau pu, te tuera ua ra oki te reira, i tikaʼi iaku kia akara ki roto i tona umauma."
                },
                {
                    "number": 32,
                    "text": "Kare oki e ko tona kakau ua tei teatea, mari ra ko tona kopapa katoa e kakā maata rava ïa, kare e akaaiteia, e tona mata mei te uira ïa. Kua mārama puua toku pia, i na ra, kare e mārama rava ana mei te koropini i tona kopapa. Kia kite mua ana au iaia, kua mataku tikai au; i na ra kua akaruke viviki te mataku iaku."
                },
                {
                    "number": 33,
                    "text": "Kua kapiki mai aia i toku ingoa, e kua na ko maira kiaku e e karere aia i tonoia mai mei mua mai i te aroaro o te Atua kiaku, e ko Moronai tona ingoa; e e angaanga ta te Atua naku kia rave; e riro oki toku ingoa i te akameitakiia e te akakinoia i roto i te au iti tangata, te au kopu tangata, te au reo, e kare ra, ka tuatua meitaki ia e ka tuatua kino ia i rotopu i te au tangata ravarai."
                },
                {
                    "number": 34,
                    "text": "Kua tuatua mai aia e e puka tetai tei vaioia, tei tataia ki runga i te papa auro tei akakite mai i te tuatua o tetai iti tangata tei noo mua ki teia enua, e me noea mai to ratou tupuanga mai. Kua tuatua katoa mai aia e tei roto katoa te kīanga o te Evangelia mutukore i te reira, tei orongaia mai e te Akaora ki teia iti tangata taito;"
                },
                {
                    "number": 35,
                    "text": "Pera katoa, e rua oki toka i roto i nga ana ario—ko teia nga toka, tei tapekaia ki te paruru umauma, koia oki tei tuatuaia e e Urima e te Tumima—kua vaioia ïa ma te au papa; e ko te taangaanga ia anga o teia nga toka nei, ka riro mai te reira ei “akara” i te tuatau i muatangana; e kua akateateamamao te Atua i te reira no te akaurianga i te puka."
                },
                {
                    "number": 36,
                    "text": "I muri ake i tona akakiteanga mai kiaku i teia au mea nei, kua akamata iora aia i te akakite mai i te au totouanga o te puka Koreromotu Taito. Ko te mua, kua akakite mai i tetai tuanga o te pene toru o te puka Malaki; e kua taiku katoa mai aia i te ā me kore ra te pene openga o taua totou ra, noatu oki e manga tuke te tatauanga mei ta tatou Bibilia. Kare aia i tatau i te irava mua mei to roto i ta tatou puka, ko teia ra te tatauanga:"
                },
                {
                    "number": 37,
                    "text": "I na oki te tae maira te rā, te ka tu a umu te kāanga, e te aronga ngakau parau ravarai, e te aronga katoa i rave i te kino ra, e kā ïa mei te teita; e kā oki ratou ia ratou te ka tae maira, te tuatua maira Iehova Sabaota ra, kare rava e akatoeia te tumu ma te rara katoa ra."
                },
                {
                    "number": 38,
                    "text": "E pera katoa, kua taiku mai aia i te irava rima mei teia: I na, e eeu atu au kia kotou i te Kautaunga, na roto i te rima o Elia te peroveta, na mua ake ka tae atu ei taua rā maata e te mataku o te Atu ra."
                },
                {
                    "number": 39,
                    "text": "Kua tuke katoa tona taikuanga i te irava openga: E nana e tanu ki roto i te ngakau o te au tamariki te taputouanga tei papauia ki to ratou au metua, e ka ariu te ngakau o te au tamariki ki to ratou au metua ra. Me kare e raveia, ka takore takiriia to te enua nei me aere mai aia."
                },
                {
                    "number": 40,
                    "text": "Ei kapiti atu ki teia, kua taiku mai aia i te pene tai ngauru ma tai a Isaia, i te na ko anga mai e kua vaitata rava i te tupu. Kua taiku katoa mai aia i te pene toru o te Angaanga, irava rua ngauru ma rua e rua ngauru ma toru, te vai ua ra te reira i roto i te Koreromotu Ou. Kua na ko mai oki aia e ko taua peroveta ra ko te Mesia ïa; i na ra, kare taua rā ra i tae mai ake, “e kore ei ratou e akarongo i tona reo, ei reira ratou e tipu ke ia ai mei rotopu i te au tangata,” i na ra, te vaitata maira te reira."
                },
                {
                    "number": 41,
                    "text": "Kua taiku katoa mai aia i te pene rua a Ioela mei te irava rua ngauru ma varu e tae atu ki te openga. Kua karanga katoa mai aia e kare teia i tupu ake, kare ra e roa atu ana. Kua taiku katoa mai aia i te kīanga o te au Etene, kare e roa atu ana kua tomo mai. Kua taiku katoa mai aia i tetai au irava tuatua e manganui, ma te oronga mai i te au akamāramaanga no te reira, tei kore e tau kia taikuia atu i konei."
                },
                {
                    "number": 42,
                    "text": "Pera katoa, kua akakite mai aia kiaku, me rauka iaku teia au papa nei tana i tuatua mai—kare ra i tupu ake te tuatau ka rauka mai ei—auraka rava au e akaari i te reira ki tetai uatu tangata; auraka katoa te paruru umauma e te Urima e te Tumima; mari ua ki te aronga taku ka akaueia mai kia akaari; me akapera au, ka takoreia au. I tona tuatuaanga mai kiaku no runga i te au papa, kua ngaa iora tetai orama ki toku manako, e kite akera au i te ngai i tanumiaiaʼi te au papa, e mea mārama puua e te kitea meitaki ia, e kua kite papu au i te ngai kia aere au ki reira."
                },
                {
                    "number": 43,
                    "text": "I muri ake i teia araveianga, kite akera au i te mārama i te kouanga mai ki runga i teia tangata e tuatua mai nei kiaku, e kua akapera ua rai kia poiri akaou toku pia, mari ra tei runga ua iaia; E, i taua atinga tikai, kua kite iora au i tetai mataara ki te rangi, e kua kake atura aia e ngaro ke atu, e kua vai ua mai toku pia mei te tu mua rai ka aere mai ei teia mārama rangi."
                },
                {
                    "number": 44,
                    "text": "Kua noo eumiumi ua rai au no teia tei tupu, ma te umere maata no tei tuatuaia mai kiaku e teia karere; i rotopu tikai i toku manakonakoanga, kua akamata akaou toku pia i te mārama, e i na, ko taua karere rangi rai teia e tu mai nei i te pae i toku roi."
                },
                {
                    "number": 45,
                    "text": "Kua akamata akaou mai i te tuatua i taua au mea tana i rave ana i tona atoroanga mua mai ma te kore rava e ngai tuke, e oti akera, kua taiku mai aia no te akautungaanga maata te ka tae mai ki runga i te enua nei, e te akapouanga ma te onge, te koke, te maki mate; e ka tae mai teia au akautungaanga kino rava ki te enua nei i teia uki. I te otianga i teia au mea nei, kua kake akaou atu aia mei tana i rave i mua ana."
                },
                {
                    "number": 46,
                    "text": "I teia taime nei, kua oonu rava te teiaa ki runga i toku manako, e kua rere ke atu te moe mei runga i toku nga mata, e kua takoto ua au ma te kī i te umeremere i taku i kite e taku i akarongo. I na ra, e maata uatu rai toku poitirere i toku kite akaou anga i taua karere rai i te pae i toku roi, e te akarongoanga i te taoki akaou anga kiaku i taua au mea rai mei mua mai; e kua kapiti katoa mai aia kiaku i tetai tuatua pakari, koia oki, ka tamata a Satani i te timata iaku (no te tu ngere o te kopu tangata o toku metua), kia rauka mai te au papa no te akakoroanga kia apinganui matou. Ko teia tana i arai mai iaku, i te na ko anga mai e auraka rava toku ei manako ke i te tikianga i teia au papa, mari ra kia akakakā i te Atua, e auraka rava kia akakokoia e tetai manako ke, kia akatupuia ra tona basileia; me kare ra, kare e rauka mai iaku."
                },
                {
                    "number": 47,
                    "text": "I muri ake i te toru o te araveianga, kua kake akaou atu aia ki te rangi, mei tei mua rai, e kua akaruke akaou ia mai au kia uriuri i te au mea takake o taku i kite akenei; e i muri uake i te takakeanga atu te karere rangi, kua kakaoa te moa, kite iora au e te kake maira te ata ao, e ko ta maua pukapukaanga kua kako rava te po."
                },
                {
                    "number": 48,
                    "text": "Kare i roa atu kua tu mai mei toku roi moeanga, mei tei matauia oki, kua aere atu au ki te angaanga tau o te rā, i toku tamataanga ra kia angaanga mei tei raveia i te au rā i topa, kua kite au i toku maroiroi kua pou rai, e kare oku maroiroi akaou. E toku metua oki ko maua e angaanga kapiti ei, kua akara mai aia iaku i toku tu apikepike e kua tuatua mai aia kiaku e aere ki te kainga. Kua akamata au ma te akakoroanga kia aere atu i te kainga; i na ra, i toku tikotianga atu i te aua, mei te ngai e angaanga ra maua, kare oku maroiroi akaou, e kua topa au ki raro e kua matapoiriia au."
                },
                {
                    "number": 49,
                    "text": "Ko te mea mua taku i itirere ake, e reo tei tuatua mai, e kua kapiki mai i toku ingoa. Akara akera au ki runga e kite akera au i taua karere rangi ra te tu ua ra i rungaʼo i toku upoko, tei koropiniia e taua mārama rai. Kua tuatua akaou mai aia kiaku i reira i te au tuatua tana i taiku mai ana i mua i te au po, e kua akaue mai aia iaku kia aere au ki toku metua kia akakite kiaia i te orama e te au akaueanga tei orongaia mai kiaku."
                },
                {
                    "number": 50,
                    "text": "Kua kauraro au; e kua oki atu au ki toku metua, e kua akakite atu au i te au mea katoatoa tei tupu kiaku. Kua na ko mai aia kiaku e na te Atua te reira, ma te akaue mai iaku kia aere au e rave i tei akaueia mai e te karere. Kua akaruke iora au i ta maua ngai angaanga, aere atura ki te ngai ta te karere i akakite mai kiaku e kua uunaiaʼi te au papa; e no te mārama meitaki o te orama tei rauka iaku no taua ngai tikai, viviki iora au i te kite i te ngai i toku taeanga atu ki reira."
                },
                {
                    "number": 51,
                    "text": "Tei te oire tikai ko Manchester, i Ontario county, New York, i tu ei tetai tuaivi maata rai, e ngai teitei teia i tetai uatu ngai i reira. I te tuanga opunga o te rā o teia tuaivi, kare i mamao rava atu mei te puku, i raro ake i tetai toka tau ua te maata, ko te vairanga o te au papa, tei tanumia ki roto i tetai pia toka. Ko teia toka nei e punupunu a runga ia rotopu, e angiangi atu ei te au tapa o te toka, kia rauka oki kia kitea atu ki runga i te one, kareka te ngai angiangi o te toka tei raro te reira i te one."
                },
                {
                    "number": 52,
                    "text": "I te akaateaanga au i te one, kua rave mai au i te era, e kua tauru ki raro ake i te toka, ma te taomi marie ua kua maranga mai ki runga. Kua akara au ki roto e kua kite rai i te au papa, te Urima e te Tumima, e te paruru umauma mei ta te karere i tuatua mai. Ko te pia i vai ei, kua patuia ki tetai au toka tei kapitiia ki tetai tu timeni. Ko a raro rava o te pia, kua tukuia e rua toka tarava, e tei runga i teia nga toka nei te au papa e taua au mea ke katoa."
                },
                {
                    "number": 53,
                    "text": "Kua tamata iora au i te kiriti mai, i na ra, kua araiia mai au e te karere, e kua na ko mai e kare i tae ake te tuatau e kiritiia mai ei, e kare rai, e kia tae rava te ā mataiti mei teia atianga nei; i na ra, kua akakite mai kiaku e ka aravei maua ki teia ngai ko tai taime i te mataiti mei teia rā tikai nei, ei reira maua e aravei akaou ei, e ka aere ua mai rai au ki konei e tae uatu te tuatau e kiritiia mai ei teia au papa."
                },
                {
                    "number": 54,
                    "text": "Kia tau oki ki tei akaueia mai kiaku, kua aere atu au i te openga o te mataiti, e i te au taime katoa ka aravei maua ko te karere ki reira, e kua oronga mai aia i tetai au akoakoanga e tetai au akamāramaanga, i to maua au araveianga, e eaa ta te Atu ka rave e ka naea te raveanga, e ka akapeea te akaaereanga o tona basileia i te au rā i muri nei."
                },
                {
                    "number": 55,
                    "text": "I te mea oki e kare toku metua e puapinga rava ana, kua rave matou i te angaanga ma to matou uaorai au rima, e kua tutakiia e tai rā, me kore ra, kia tau ki te au tikaanga te ka tae mai. Tetai taime tei te ngutuare matou, tetai taime tei te ngai ke, e na roto i te rave ua anga i ta matou uaorai angaanga, kua rauka mai tetai manga puapinga."
                },
                {
                    "number": 56,
                    "text": "I te mataiti 1823 kua aravei matou ki tetai tumatetenga, kua mate oki toku tuakana mua ko Alvin. I te marama ia Okotopa, 1825, kua angaanga atu au na tetai ruau, ko Josiah Stoal te ingoa, e noo ana ki Chenango county, i te Enua New York. Kua rongo ana aia e e vaarua ario tetai tei akatueraia e te au Paniora i Harmony, i Susquehanna county, i te Enua Pennsylvania; e te keri ra aia, i mua ake ka rave mai ei aia iaku, kia kitea, me ka rauka, taua vaarua ario. I muri ake i toku aereanga atu kia noo kiaia, kua apai aia iaku, ma tetai o tona rima rave, kia ko i te vaarua ario, e kua angaanga rai au e kua vaitata te marama, kare matou i manuia, e te openga iora kua iki te ruau, na roto i toku patianga iaia, kia kore e ko i taua vaarua akaou. No reira mai te rongo e e tangata ko moni au."
                },
                {
                    "number": 57,
                    "text": "Iaku e angaanga ra ki reira, kua tukuia atu au kia noo au kia Isaac Hale, o te reira ngai; ei reira au i aravei muaʼi i taku vaine (tana tamaine), ko Emma Hale. I te rā 18 o Tianuare, mataiti 1827, kua akaipoipo maua; iaku e angaanga rai na Mr. Stoal."
                },
                {
                    "number": 58,
                    "text": "I te mea oki e te tamou rai au i te tuatua e i kite ana au i te orama, kua aru rai te takingakino iaku, e kua patoi tikai te kopu tangata o taku vaine i to maua akaipoipoanga. Kua tupu akera toku manako e ka akaoro ke au i taku vaine; e kua aere atura maua e akaipoipo ki te ngutuare o Squire Tarbill, ki South Bainbridge, ki Chenango county, i New York. I muri uake i toku akaipoipoanga, kua akaruke au ia Mr. Stoal, e kua aere atu maua ki toku metua tanu kai ei i taua mataiti ra."
                },
                {
                    "number": 59,
                    "text": "E i na, kua tae te tuatau no te kiriti mai i te au papa, te Urima e te Tumima, e te paruru umauma. I te rā rua ngauru ma rua o Tepetema, mataiti tai tauatini e varu anere e rua ngauru ma itu, mei tei matauia i te au openga mataiti ki te ngai i uunaiaʼi te au papa, kua kiriti mai te karere rangi i te reira kiaku, ma teia akoakoanga: ko au rai te tutaki no teia au mea nei; me akaruke puapinga kore ua au i te reira, me kare ra, i toku mako kore, ka tipu ke ia au; me ka tamata pakari au ma toku maroiroi katoa kia paruru i te reira, e tae uatu ki te okianga mai te karere i te tiki i te reira, ka paruruia te reira."
                },
                {
                    "number": 60,
                    "text": "Kua kite akera au i te tumu i pakari ei te ako iaku kia akono i teia au mea nei, e te tumu oki o te karere tei na ko mai e me oti au i te rave i te ka inangaroia, ka oki mai aia ka tiki i te reira. Kia rongoia e tei aku te reira, i na oki, kua tupu mai te au ravenga ririnui kia rauka ia ratou teia au papa nei. Kua tamataia te au ravenga kikite. Kua pakari rava atu te takingakinoanga i to mua ana, e kua akamanako ua rai te au tangata e manganui kia raveia atu teia au papa nei, me ka rauka. I na ra, na roto i te pakari o te Atua, kua vai meitaki te reira ki roto i toku rima, kia oti uatu te angaanga te akakoroia kia rave au. Kia tau i reira mei tei tuatuaia mai, kua tiki mai te karere i te reira, e kua oronga rai au i te reira kiaia; e tei aia rai te reira e tae ua mai ki teia rā, te rua o Me, mataiti tai tauatini e varu anere e toru ngauru ma varu."
                },
                {
                    "number": 61,
                    "text": "Te tupu nei rai teia tauetonoanga, e te rongo o te au arero e tauatini uatu i te akakinoanga i te kopu tangata o toku metua e kiaku katoa. Naringa au e ka tata atu i te tauatinianga, ka kī e puka e puka. I na ko te takingakino kare e akaeaanga, i manako ei au e ka akaruke maua ko taku vaine i Manchester ka aere atu ei ki Susquehanna county i te Enua ko Pennsylvania. Te akateateamamao ra maua no te aere—e putaua oki maua, e te teiaa o te takingakino, kare atura e manakonakoanga e ka peke atu ïa—i rotopu i to maua au taitaia, kua kitea mai tetai taeake ou no maua ko Martin Harris te ingoa, tei aere mai kiaku e kua oronga mai e rima ngauru tara ei tauturu i to maua aereanga. E tangata Palmyra tikai a Martin, no Wayne county, te Enua New York, e pama meitaki tana."
                },
                {
                    "number": 62,
                    "text": "Na roto i teia tauturu tei rauka iaku, i tae atu ei au ki te ngai tei manakoia koia a Pennsylvania; i muri uake i toku taeanga ki reira, kua akamata au i te tata i te au kotikotianga o runga i te papa. E maata rai tei oti iaku i te tataia, e na roto i te Urima e te Tumima kua akauri i tetai pae, i rotopu i te taime i tae atu ei au ki te ngutuare o te metua o taku vaine, i te marama ia Titema, e Peperuare tei aru atu."
                },
                {
                    "number": 63,
                    "text": "I tetai taime i roto i teia marama ia Peperuare, kua tae mai taua Martin Harris ki to maua ngai, kua rave i te kotikotianga tei oti iaku i te tata no runga mai i te au papa, e kua aere atu ki te oire ko New York. No tei tupu i rotopu iaia e te peapa, ka tua rai au i tana uaorai tua, i tona tuatuaanga mai kiaku i tona okianga mai, teia i reira i raro nei:"
                },
                {
                    "number": 64,
                    "text": "“Kua aere atu au ki te oire ko New York, e kua tuku atu au i te kotikotianga tei uriia kia Professor Anthon, e tangata ngateitei aia i tona kite i te au reo e te au tataanga. Kua tuatua mai a Professor Anthon e kua tano te urianga e tano atu i tana i kite ana, mei tei uriia mai mei te reo Aiphiti. Kua akaari iora au i tei kore i akauriia ake kiaia, e kua na ko mai aia e e reo Aiphiti ïa, te Kaledea, te Asura, e te Arabia; e kua na ko katoa mai aia e e tataanga tika te reira. Kua oronga mai aia i te peapa akatika, ei akapapuanga ki te au tangata o Palmyra e, e tataanga tika te reira, e ko te akaurianga tei raveia ki teia, kua tika rava te akauriangaia. Kua rave akera au i te peapa e tuku ki roto i toku pute, e kua akamata iora au i te akaruke i te are, kua kapiki akaou mai a Mr. Anthon iaku kia oki atu, e kua ui mai kiaku e i akapeea te tamaiti mapu i kite ei e e au papa auro tei te ngai i kite ei aia i te reira. Kua pau atu au e na te angela a te Atua i eeu mai i te reira kiaia."
                },
                {
                    "number": 65,
                    "text": "“Kua karanga mai aia kiaku e, ‘I na kia akara akaou au i te peapa.’ Kua kiriti mai au mei roto mai i toku pute e kua oronga atu kiaia, i te riroanga kiaia kua vetevete aia, e ma te na ko mai e kare e angaanga akapera akaou koia oki te matuapuruanga o te au angela, e me ka rauka iaku i te apai mai i te papa kiaia, ka rauka iaia i te akauri. Kua akakite atu au kiaia e kua topiriia tetai tuanga o te reira e kare e rauka iaku i te apai mai i te reira. Kua tuatua mai aia, ‘e kare e rauka iaia i te tatau i te puka tei topiriia’ Kua akaruke atu au iaia e kua aere atu au kia Dr. Mitchell, ko tei tuatua mai rai mei ta Professor Anthon i tuatua mai, no runga i te tataanga e te akaurianga katoa.”"
                },
                {
                    "number": 66,
                    "text": "I te rā 5 o Aperira, mataiti 1829, kua tae mai a Oliver Cowdery ki toku ngutuare, e kia tae ki teia taime kare au i kite ana iaia. Kua tuatua mai aia kiaku e iaia e apii ra i te pae ua mai i te ngai e noo ra toku metua tane, e ko toku metua tane tetai tei tono mai ki te apii, e noo ana aia i tetai taime ki tona ngutuare, iaia i reira kua tuatua mai te kopu tangata e kua rauka mai oki te au papa iaku, e no reira i aere mai ei aia kia ui iaku."
                },
                {
                    "number": 67,
                    "text": "E rua rā i muri ake i te taeanga mai o Oliver Cowdery (koia oki te rā 7 o Aperira) kua akamata au i te akauri i te Puka a Momoni, e kua akamata aia i te tata naku."
                },
                {
                    "number": 68,
                    "text": "Kua rave tamou rai maua i te akaurianga, e tae akera ki te marama i muri mai (Me, 1829), e tae akera ki tetai rā kua aere maua ki roto i te vao rakau kia pure e ma te ui atu ki te Atu no runga i te bapetizo no te akakoreanga o te ara, tei kitea e maua i roto i te akaurianga o te au papa. Ia maua e tauta ra, i te pure e te kapikianga atu ki te Atu, kua eke maira tetai karere mei te rangi mai na roto i te tiao mārama, e te tukuanga i tona rima ki rungaʼo i to maua upoko, e kua akataonga iora ia maua, i te na ko anga:"
                },
                {
                    "number": 69,
                    "text": "Ei rungaʼo ia korua e aku nga tavini, na roto i te ingoa o te Mesia, te oronga atu nei au i te Kautaunga o Aarona, ko tei mou i te au taviri o te matuapuruanga angela, e o te evangelia o te tataraara, e o te bapetizo taruku no te akakoreanga o te au ara; e kare rava teia e rave akaou ia mei te ao nei, e tae ua atu ki te tuatau e oronga akaou mai ei te au tamaroa a Levi i ta ratou atinga ki te Atu na roto i te tika."
                },
                {
                    "number": 70,
                    "text": "Kua na ko mai aia e kare e mana o teia Kautaunga o Aarona no te tukuanga rima no te orongaanga o te Vaerua Tapu, i na ra, ka orongaia mai te reira a tetai rā; e kua akaue mai aia kia maua kia bapetizoia, e kua oronga mai e naku e bapetizo ia Oliver Cowdery, e i muri ake i te reira nana e bapetizo iaku."
                },
                {
                    "number": 71,
                    "text": "I reira rai kua aere maua e kua bapetizoia. Naku i bapetizo mua iaia, e muri ake nana i bapetizo iaku—e muri akera kua tuku au i toku nga rima ki runga i tona upoko, e kua akataonga iaia ki te Kautaunga o Aarona, e muri akera kua tuku aia i tona nga rima ki rungaʼo iaku e kua akataonga iaku ki taua Kautaunga ra—no te mea kua akaueia* maua."
                },
                {
                    "number": 72,
                    "text": "Ko te karere tei atoro mai ia maua i teia atianga, e tei oronga mai i teia Kautaunga ki rungaʼo ia maua, kua tuatua mai e ko Ioane tona ingoa, tei kapikiia ko Ioane Bapetizo i roto i te Koreromotu Ou, e e rave angaanga aia i raro ake i te akaaereanga a Petero, Iakobo, e Ioane, ko tei mou i te au taviri o te Kautaunga o Melekizedeka, ko teia Kautaunga oki i nana mai ei, ka orongaia mai kia maua e ka kapikiia au e ko te Ereta mua o te Akonoanga, e koia (ko Oliver Cowdery) te rua. Kua akataongaia maua i te rā tai ngauru ma rima o Me, mataiti 1829, i raro ake i te rima o teia karere, e kua bapetizoia."
                },
                {
                    "number": 73,
                    "text": "I muri ua ake i to maua kakeanga mai mei raro i te vai, i te otianga maua i te bapetizoia, kua kite atu maua i tetai au akameitakianga maata mei ko mai i to tatou Metua i te Rangi. I toku bapetizoanga ia Oliver Cowdery, kua eke mai te Vaerua Tapu ki rungaʼo iaia, e tu akera aia ki runga, e kua totou iora i te au mea e manganui te ka tupu vave e tikaʼi. Tera oki tetai, i te otianga au i te bapetizoia e ïa, kua rauka katoa iaku te vaerua o te totou, e i toku tuanga ki runga, kua totou au i te tupuanga mai o teia Akonoanga, e tetai atu au mea e manganui no te Akonoanga, e teia uki o te tamariki a te tangata nei. Kua kī tikai maua i te Vaerua Tapu, e kua mataora tikai maua i te Atua o to maua akaoraanga."
                },
                {
                    "number": 74,
                    "text": "Kua akamāramaia to maua manako i teianei, kua akamata maua i te marama i te au irava tapu, e te au aiteanga tika tikai e te akakoroanga o te au irava muna kua eeuia mai kia maua mei tei kore rava i tupu kia maua, e kare ra, kare rava i akamanako ana mei mua mai. I teianei kua maroia mai kia muna ngaro maua, auraka kia kiteaia e kua rauka ia maua te Kautaunga e kua bapetizoia maua, no te au vaerua takingakino e aaere nei i roto i taua tapere."
                },
                {
                    "number": 75,
                    "text": "Kua tamatakuia na maua, e te pupu makitakita, i tera atianga e tera taime e teianei oki, na te aronga ako o te au akonoanga. E ko to ratou akakoroanga i aru poiri aere ei ratou ia maua, na te paruruanga anake a te kopu tangata o te metua o taku vaine (i raro ake i te tauturuanga a te Atua), ko tei riro ei taeake tikai noku, e ko tei patoi atu i te pupu makitakita, e kua tika oki ia ratou kia rave tamou uatu rai au i te angaanga akaurianga, ma te kore rava e tamanamanata; e kua oronga mai i reira i tetai taputouanga kia paruruia matou mei te au aatianga ture, me ka rauka rai ia ratou."
                }
            ]
        },
        "/study/scriptures/pgp/a-of-f/1": {
            "uri": "/study/scriptures/pgp/a-of-f/1",
            "title": "Te Au Akatinamouanga Akarongo 1",
            "data_type": "chapter",
            "chapter_name": "Pene 1",
            "book_title": "Te Au Akatinamouanga Akarongo O Te Akonoanga A Iesu Mesia O Te Aronga Tapu I Te Au Ra I Muri Nei",
            "verses": [
                {
                    "number": 1,
                    "text": "Te irinaki nei matou ki te Atua te Metua Mutukore, e ki Tana Tamaiti ia Iesu Mesia, e ki te Vaerua Tapu."
                },
                {
                    "number": 2,
                    "text": "Te irinaki nei matou e ka akautungaia te tangata nei no ta ratou uaorai au ara, e kare e no ta Adamu aati ture."
                },
                {
                    "number": 3,
                    "text": "Te irinaki nei matou e, na roto i te Tarangaara a te Mesia, ka ora te au tangata katoatoa, me kauraro ratou ki te au ture e te au angaanga oroa o te Evangelia."
                },
                {
                    "number": 4,
                    "text": "Te irinaki nei matou e ko te au tumu tuatua mua e te au angaanga oroa o te Evangelia koia oki: te mea mua, ko te Akarongo ki te Atu ia Iesu Mesia; te rua, ko te Tataraara; te toru, ko te Bapetizo taruku no te akakoreanga ara; te ā, ko te Tukuanga rima no te orongaanga i te Vaerua Tapu."
                },
                {
                    "number": 5,
                    "text": "Te irinaki nei matou e ka kapikiia te tangata e te Atua e tikaʼi, na roto i te totou, e te tukuanga rima na ratou tei mou i te mana, kia ako atu i te Evangelia e kia akaaere i te au angaanga oroa no te reira."
                },
                {
                    "number": 6,
                    "text": "Te irinaki nei matou e kia vai rai te au taonga i teia rā, mei tei vai ana i roto i te Akonoanga i Taito, koia oki, te au aposetolo, te au peroveta, te au episekopo, te au puapii, te au patereareka, e te vai atura."
                },
                {
                    "number": 7,
                    "text": "Te irinaki nei matou i te orongaanga o te au reo, te totouanga, te eeuanga, te au orama, te akaoraanga i te maki, te akaurianga o te au reo, e te vai atura."
                },
                {
                    "number": 8,
                    "text": "Te irinaki nei matou ki te Bibilia e e reo ïa no te Atua, me kua tika te akauriangaia. Te irinaki katoa nei matou i te Puka a Momoni e e reo ïa no te Atua."
                },
                {
                    "number": 9,
                    "text": "Te irinaki nei matou i te au mea ta te Atua i eeu ana, e te au mea katoa Tana e eeu mai nei, e te irinaki nei matou e ka eeu ua mai rai Aia e manganui te au mea puapinga kia tau ki te anoano o te Basileia o te Atua."
                },
                {
                    "number": 10,
                    "text": "Te irinaki nei matou i te akaputuputuangaia a Iseraela e pera katoa ki roto i te akaokianga mai o te Kopu Tino Ngauru; e ko Ziona (te Ierusalema Ou) te ka akatuia ki runga i te Enua Marike; e ko te Mesia uaorai te ka tutara ki runga i teia nei ao; e ko teia nei ao, ka akaouia te reira e ka rauka tona tu kakā mei ia paradaiso rai."
                },
                {
                    "number": 11,
                    "text": "Te akakite nei matou e e tikaanga to matou kia akamori ki te Atua Mana Katoatoa, kia tau ki te anoano o to matou ngakau, e kia orongaia ki te au tangata katoatoa te reira tikaanga kia akamori, noatu e ka akapeea, noatu e kiea, e noatu e i te aa."
                },
                {
                    "number": 12,
                    "text": "Te irinaki nei matou e kia kauraro matou ki te au ariki, te au peresideni, te au tutara, e te au akavaanga teitei, e i te kauraroanga, te akangateiteianga, e te turuturuanga i te ture."
                },
                {
                    "number": 13,
                    "text": "Te irinaki nei matou e kia tiratiratū matou, kia tika, kia tiamā, kia meitaki, kia akono meitaki, e kia tika ta matou ka rave ki te au tangata katoatoa; e, i na, te karanga nei matou e te aru nei matou i te akoanga a Paulo—Te irinaki nei matou i te au mea katoatoa; te manakonako nei matou i te au mea katoatoa, e kua akakoromaki ana matou i te au mea e manganui, e ma te manakonako kia akakoromaki uatu rai i te au mea ravarai. Me e mea meitaki, e mea manea tikai, me kore ra e mea rongo meitaki e te paapaanunui, ka kimi rai matou i teia au mea."
                }
            ]
        }
    }
}