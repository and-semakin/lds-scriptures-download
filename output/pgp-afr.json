{
    "title": "Pêrel van Groot Waarde",
    "uri": "/study/scriptures/pgp",
    "structure": [
        {
            "type": "content",
            "title": "Titelbladsy",
            "uri": "/study/scriptures/pgp/title-page"
        },
        {
            "type": "content",
            "title": "Inleiding",
            "uri": "/study/scriptures/pgp/introduction"
        },
        {
            "type": "section",
            "title": "Moses",
            "entries": [
                {
                    "type": "content",
                    "title": "Moses 1",
                    "uri": "/study/scriptures/pgp/moses/1"
                },
                {
                    "type": "content",
                    "title": "Moses 2",
                    "uri": "/study/scriptures/pgp/moses/2"
                },
                {
                    "type": "content",
                    "title": "Moses 3",
                    "uri": "/study/scriptures/pgp/moses/3"
                },
                {
                    "type": "content",
                    "title": "Moses 4",
                    "uri": "/study/scriptures/pgp/moses/4"
                },
                {
                    "type": "content",
                    "title": "Moses 5",
                    "uri": "/study/scriptures/pgp/moses/5"
                },
                {
                    "type": "content",
                    "title": "Moses 6",
                    "uri": "/study/scriptures/pgp/moses/6"
                },
                {
                    "type": "content",
                    "title": "Moses 7",
                    "uri": "/study/scriptures/pgp/moses/7"
                },
                {
                    "type": "content",
                    "title": "Moses 8",
                    "uri": "/study/scriptures/pgp/moses/8"
                }
            ]
        },
        {
            "type": "section",
            "title": "Abraham",
            "entries": [
                {
                    "type": "content",
                    "title": "Abraham 1",
                    "uri": "/study/scriptures/pgp/abr/1"
                },
                {
                    "type": "content",
                    "title": "Abraham 2",
                    "uri": "/study/scriptures/pgp/abr/2"
                },
                {
                    "type": "content",
                    "title": "Abraham 3",
                    "uri": "/study/scriptures/pgp/abr/3"
                },
                {
                    "type": "content",
                    "title": "Abraham 4",
                    "uri": "/study/scriptures/pgp/abr/4"
                },
                {
                    "type": "content",
                    "title": "Abraham 5",
                    "uri": "/study/scriptures/pgp/abr/5"
                },
                {
                    "type": "content",
                    "title": "Faksimilee&nbsp;1",
                    "uri": "/study/scriptures/pgp/abr/fac-1"
                },
                {
                    "type": "content",
                    "title": "Faksimilee&nbsp;2",
                    "uri": "/study/scriptures/pgp/abr/fac-2"
                },
                {
                    "type": "content",
                    "title": "Faksimilee&nbsp;3",
                    "uri": "/study/scriptures/pgp/abr/fac-3"
                }
            ]
        },
        {
            "type": "content",
            "title": "Joseph Smith—Matthéüs 1",
            "uri": "/study/scriptures/pgp/js-m/1"
        },
        {
            "type": "content",
            "title": "Joseph Smith—Geskiedenis 1",
            "uri": "/study/scriptures/pgp/js-h/1"
        },
        {
            "type": "content",
            "title": "Geloofsartikels 1",
            "uri": "/study/scriptures/pgp/a-of-f/1"
        }
    ],
    "contents": {
        "/study/scriptures/pgp/title-page": {
            "uri": "/study/scriptures/pgp/title-page",
            "title": "Titelbladsy",
            "data_type": "chapter",
            "book_title": "Die Pêrel van Groot Waarde",
            "subtitle": [
                "’n Seleksie uit die Openbarings, Vertalings en Uiteensettings van Joseph Smith Eerste Profeet, Siener en Openbaarder van Die Kerk van Jesus Christus van die Heiliges van die Laaste Dae"
            ],
            "text": [
                "Gepubliseer deur Die Kerk van Jesus Christus van die Heiliges van die Laaste Dae",
                "Salt Lake City, Utah, VSA",
                "© 2018 by Intellectual Reserve, Inc. All rights reserved. Source: 2015/03/24"
            ]
        },
        "/study/scriptures/pgp/introduction": {
            "uri": "/study/scriptures/pgp/introduction",
            "title": "Inleiding",
            "data_type": "chapter",
            "book_title": "Inleiding",
            "text": [
                "Die Pêrel van Groot Waarde is ’n seleksie van belangrike materiaal wat baie betekenisvolle aspekte van die geloof en leerstellings van die Kerk van Jesus Christus van die Heiliges van die Laaste Dae raak. Hierdie items is deur die Profeet Joseph Smith vertaal en voortgebring en die meeste daarvan is in die kerklike publikasies van sy tyd gepubliseer.",
                "Die eerste versameling van materiaal wat die Pêrel van Groot Waarde genoem is, is in 1851 deur Ouderling Franklin D. Richards, destyds ’n lid van die Raad van die Twaalf en president van die Britse Sending, gemaak. Die doel daarmee was om sommige belangrike artikels wat ’n beperkte sirkulasie in die tyd van Joseph Smith gehad het meer geredelik toeganklik te maak. Soos die kerklidmaatskap regdeur Europa en Amerika toegeneem het, was daar ’n behoefte om hierdie items beskikbaar te maak. Die Pêrel van Groot Waarde is oral gebruik en het vervolgens ’n standaardwerk van die Kerk geword deur die toedoen van die Eerste Presidensie en die algemene konferensie in Salt Lake City op 10 Oktober 1880.",
                "Verskeie hersienings aan die inhoud is gemaak soos die behoeftes van die Kerk dit vereis het. In 1878 is sekere gedeeltes van die boek van Moses wat nie in die eerste uitgawe vervat is nie, bygevoeg. In 1902 is sekere gedeeltes van die Pêrel van Groot Waarde, wat materiaal wat ook in die Leer en Verbonde gepubliseer was dupliseer, uitgelaat. Verdeling in hoofstukke en verse is in 1902 gedoen. Die eerste publikasie in dubbelkolom bladsye, met indeks, was in 1921. Geen ander veranderings is gemaak tot April 1976, toe twee items van openbaring bygevoeg is nie. In 1979 is hierdie items van die Pêrel van Groot Waarde verwyder en in die Leer en Verbonde geplaas, waar hulle nou verskyn as afdelings 137 en 138. In die huidige uitgawe moes sekere veranderings aangebring word om die teks in ooreenstemming te bring met vroeëre dokumente.",
                "Die volgende is ’n beknopte inleiding tot die huidige inhoud:",
                "Seleksies uit die Boek van Moses. ’n Uittreksel vanuit die Boek van Génesis van Joseph Smith se vertaling van die Bybel, wat hy in Junie 1830 begin het.",
                "Die Boek van Abraham. ’n Geïnspireerde vertaling van die skrywes van Abraham. Joseph Smith het die vertaling in 1835 begin nadat hy sommige Egiptiese papiri bekom het. Die vertaling is in aflewerings in die Times and Seasons [Tye en Seisoene] gepubliseer, beginnende op 1 Maart 1842, te Nauvoo, Illinois.",
                "Joseph Smith—Matthéüs. ’n Uittreksel vanuit die getuienis in Joseph Smith se vertaling van die Bybel (sien Leer en Verbonde 45:60–61 vir die goddelike opdrag om te begin met die vertaling van die Nuwe Testament).",
                "Joseph Smith—Geskiedenis. Uittreksels vanuit Joseph Smith se amptelike getuienis en geskiedenis wat hy en sy skrywers voorberei het in 1838–1839 en wat in aflewerings in die Times and Seasons [Tye en Seisoene] in Nauvoo, Illinois gepubliseer is, beginnende op 15 Maart 1842.",
                "Die Geloofsartikels van die Kerk van Jesus Christus van die Heiliges van die Laaste Dae. ’n Verklaring deur Joseph Smith gepubliseer in die Times and Seasons op 1 Maart 1842 tesame met ’n kort geskiedenis van die Kerk wat algemeen as die Wentworth-brief bekend was."
            ]
        },
        "/study/scriptures/pgp/moses/1": {
            "uri": "/study/scriptures/pgp/moses/1",
            "title": "Moses 1",
            "data_type": "chapter",
            "chapter_name": "Hoofstuk 1",
            "chapter_summary": [
                "God openbaar Homself aan Moses—Moses word getransfigureer—Hy word gekonfronteer deur Satan—Moses sien baie bewoonde wêrelde—Wêrelde sonder tal is geskep deur die Seun—God se werk en heerlikheid is om die onsterflikheid en die ewige lewe van die mens teweeg te bring."
            ],
            "book_title": "Seleksies uit die Boek van Moses",
            "subtitle": [
                "(Junie 1830)"
            ],
            "verses": [
                {
                    "number": 1,
                    "text": "Die woorde van God wat hy tot Moses gespreek het op ’n tydstip toe Moses geneem is op ’n uitermate hoë berg,"
                },
                {
                    "number": 2,
                    "text": "En hy het God van aangesig tot aangesig gesien, en hy het met Hom gespreek, en die heerlikheid van God was op Moses; daarom kon Moses sy teenwoordigheid verduur."
                },
                {
                    "number": 3,
                    "text": "En God het tot Moses gespreek, en gesê: Kyk, Ek is die Here God Almagtig, en Eindeloos is my Naam; want Ek is sonder begin van dae of einde van jare; en is dit nie eindeloos nie?"
                },
                {
                    "number": 4,
                    "text": "En kyk, jy is my seun; daarom, kyk, en Ek sal aan jou die werk van my hande toon; maar nie alles nie, want my werke is sonder einde, en ook my woorde, want hulle hou nooit op nie."
                },
                {
                    "number": 5,
                    "text": "Daarom, niemand kan al my werke aanskou nie, tensy hy al my heerlikheid aanskou; en niemand kan al my heerlikheid aanskou en daarna in die vlees op die aarde bly nie."
                },
                {
                    "number": 6,
                    "text": "En Ek het ’n taak vir jou, Moses, my seun; en jy is in die gelykenis van my Eniggeborene; en my Eniggeborene is en sal die Saligmaker wees, want Hy is vol genade en waarheid; maar daar is geen ander God naas My nie, en alle dinge is teenwoordig voor My, want Ek ken hulle almal."
                },
                {
                    "number": 7,
                    "text": "En nou, kyk, hierdie een ding toon Ek aan jou, Moses, my seun, want jy is in die wêreld, en nou toon Ek dit aan jou."
                },
                {
                    "number": 8,
                    "text": "En dit het gebeur dat Moses gekyk het, en die wêreld waarop hy geskape is aanskou het, en Moses het die wêreld aanskou en die eindes daarvan, en al die kinders van mense wat is, en wat geskape was; en oor hulle het hy hom grootliks verbaas en verwonder."
                },
                {
                    "number": 9,
                    "text": "En die teenwoordigheid van God het onttrek van Moses, dat sy heerlikheid nie op Moses was nie; en Moses is alleen gelaat. En terwyl hy alleen gelaat is, het hy op die aarde neergeval."
                },
                {
                    "number": 10,
                    "text": "En dit het gebeur dat dit vir ’n tydperk van vele ure was voordat Moses weer sy natuurlike krag soos dié van ’n mens ontvang het; en hy het vir homself gesê: Nou, om hierdie rede weet ek dat die mens niks is nie, welke ding ek nooit veronderstel het nie."
                },
                {
                    "number": 11,
                    "text": "Maar nou het my eie oë God aanskou; maar nie my natuurlike nie, maar my geestelike oë, want my natuurlike oë kon nie aanskou nie; want ek sou verskroei en gesterwe het in sy teenwoordigheid; maar sy heerlikheid was op my; en ek het sy aangesig aanskou, want ek is voor hom getransfigureer."
                },
                {
                    "number": 12,
                    "text": "En dit het gebeur dat toe Moses hierdie woorde gesê het, kyk, Satan het gekom en hom versoek, en gesê: Moses, seun van die mens, aanbid my."
                },
                {
                    "number": 13,
                    "text": "En dit het gebeur dat Moses na Satan gekyk en gesê het: Wie is jy? Want kyk, ek is ’n seun van God, na die gelykenis van sy Eniggeborene; en waar is jou heerlikheid dat ek jou moet aanbid?"
                },
                {
                    "number": 14,
                    "text": "Want kyk, ek kon God nie aanskou tensy sy heerlikheid oor my sou kom nie, en ek voor Hom getransfigureer was. Maar ek kan na jou kyk as ’n natuurlike mens. Is dit nie so nie, waarlik?"
                },
                {
                    "number": 15,
                    "text": "Prys die Naam van my God, want sy Gees het hom nie algeheel van my onttrek nie, andersins, waar is jou heerlikheid, want dit is duisternis vir my? En ek kan onderskei tussen jou en God; want God het vir my gesê: Aanbid God, want Hom alleen sal jy dien."
                },
                {
                    "number": 16,
                    "text": "Gaan weg hiervandaan, Satan; bedrieg my nie; want God het vir my gesê: Jy is na die gelykenis van my Eniggeborene."
                },
                {
                    "number": 17,
                    "text": "En Hy het ook aan my gebooie gegee toe Hy tot my uit die brandende bos geroep, en gesê het: Roep na God in die Naam van my Eniggeborene, en aanbid My."
                },
                {
                    "number": 18,
                    "text": "En verder het Moses gesê: Ek sal nie ophou om God aan te roep nie, ek het ander dinge om van Hom te vra: want sy heerlikheid was op my, daarom kan ek onderskei tussen Hom en jou. Gaan weg hiervandaan, Satan."
                },
                {
                    "number": 19,
                    "text": "En nou, toe Moses hierdie woorde gesê het, het Satan met ’n luide stem uitgeroep, en op die aarde gebulder, en beveel, en het gesê: Ek is die Eniggeborene, aanbid my."
                },
                {
                    "number": 20,
                    "text": "En dit het gebeur dat Moses uitermate begin vrees het; en terwyl hy begin vrees, het hy die bitterheid van die hel gesien. Nietemin, toe hy God aangeroep het, het hy krag ontvang, en hy het beveel, en gesê: Gaan weg van my, Satan, want slegs hierdie een God sal ek aanbid, wat die God van heerlikheid is."
                },
                {
                    "number": 21,
                    "text": "En nou het Satan begin om te bewe, en die aarde het geskud; en Moses het krag ontvang, en God aangeroep, en gesê: In die Naam van die Eniggeborene, gaan weg hiervandaan, Satan."
                },
                {
                    "number": 22,
                    "text": "En dit het gebeur dat Satan met ’n luide stem uitgeroep het, met geween en geweeklaag, en ’n gekners van tande; en hy het daarvandaan weggegaan, naamlik van die teenwoordigheid van Moses, sodat hy hom nie aanskou het nie."
                },
                {
                    "number": 23,
                    "text": "En nou van hierdie ding het Moses getuienis gelewer; maar vanweë boosheid is dit nie te vinde onder die kinders van mense nie."
                },
                {
                    "number": 24,
                    "text": "En dit het gebeur dat toe Satan vertrek het van die teenwoordigheid van Moses, dat Moses sy oë opgehef het na die hemel, gevul met die Heilige Gees, wat getuienis lewer van die Vader en die Seun;"
                },
                {
                    "number": 25,
                    "text": "En roepende op die Naam van God, het hy weer sy heerlikheid aanskou, want dit was op hom; en hy het ’n stem gehoor, wat sê: Geseënd is jy Moses, want Ek, die Almagtige, het jou gekies, en jy sal sterker gemaak word as vele waters; want hulle sal jou bevel gehoorsaam asof jy God was."
                },
                {
                    "number": 26,
                    "text": "En kyk, Ek is met jou, en wel tot die einde van jou dae; want jy sal my volk verlos van slawerny, naamlik Israel my gekose."
                },
                {
                    "number": 27,
                    "text": "En dit het gebeur, dat terwyl die stem nog gespreek het, Moses sy oë rondomheen laat kyk en die aarde aanskou het, ja, naamlik dit alles, en daar was nie ’n deeltjie daarvan wat hy nie aanskou het nie, en het dit onderskei deur die Gees van God."
                },
                {
                    "number": 28,
                    "text": "En hy het ook die inwoners daarvan aanskou, en daar was nie ’n siel wat hy nie aanskou het nie; en hy het hulle onderskei deur die Gees van God; en hulle getalle was groot, en wel ontelbaar soos die sand van die see."
                },
                {
                    "number": 29,
                    "text": "En hy het baie lande aanskou; en elke land is aarde genoem, en daar was inwoners op die aangesig daarvan."
                },
                {
                    "number": 30,
                    "text": "En dit het gebeur dat Moses God aangeroep, en gesê het: Vertel my, ek bid u, waarom is hierdie dinge so, en waardeur het U hulle gemaak?"
                },
                {
                    "number": 31,
                    "text": "En kyk, die heerlikheid van die Here was op Moses, sodat Moses in die teenwoordigheid van God gestaan het, en met Hom gespreek het van aangesig tot aangesig. En die Here God het vir Moses gesê: Vir my eie doel het Ek hierdie dinge gemaak. Hier is wysheid en dit bly in My."
                },
                {
                    "number": 32,
                    "text": "En deur die woord van my mag het Ek hulle geskape, wat my Eniggebore Seun is, wat vol genade en waarheid is."
                },
                {
                    "number": 33,
                    "text": "En wêrelde sonder tal het Ek geskape; en Ek het hulle ook geskape vir my eie doel; en deur die Seun het Ek hulle geskape, wat my Eniggeborene is."
                },
                {
                    "number": 34,
                    "text": "En die eerste mens van alle mense het Ek Adam genoem, wat baie is."
                },
                {
                    "number": 35,
                    "text": "Maar slegs ’n verslag van hierdie aarde en die inwoners daarvan gee Ek aan julle. Want kyk, daar is vele wêrelde wat verbygegaan het deur die woord van my mag. En daar is vele wat nou bestaan, en ontelbaar is hulle vir die mens; maar alle dinge word deur my getel, want hulle is myne en Ek ken hulle."
                },
                {
                    "number": 36,
                    "text": "En dit het gebeur dat Moses met die Here gespreek, en gesê het: Wees barmhartig teenoor u dienskneg, o God, en vertel vir my aangaande hierdie aarde, en die inwoners daarvan, en ook die hemele, en dan sal u dienskneg tevrede wees."
                },
                {
                    "number": 37,
                    "text": "En die Here God het met Moses gespreek, en gesê: Die hemele, hulle is talryk, en hulle kan nie getel word deur die mens nie; maar hulle is getel deur My, want hulle is myne."
                },
                {
                    "number": 38,
                    "text": "En soos een aarde sal verbygaan, en die hemele daarvan, net so sal ’n ander kom; en daar is geen einde aan my werke nie, nóg aan my woorde."
                },
                {
                    "number": 39,
                    "text": "Want kyk, dit is my werk en my heerlikheid—om die onsterflikheid en die ewige lewe van die mens teweeg te bring."
                },
                {
                    "number": 40,
                    "text": "En nou, Moses, my seun, wil Ek met jou spreek aangaande hierdie aarde waarop jy staan; en jy sal die dinge skryf wat Ek sal spreek."
                },
                {
                    "number": 41,
                    "text": "En op ’n dag wanneer die kinders van mense my woorde as niks sal beskou nie en vele daarvan van die boek wat jy sal skryf, wegneem, kyk Ek sal ’n ander soos jy opwek; en hulle sal weer te vinde wees onder die kinders van mense—onder soveel as wat sal glo."
                },
                {
                    "number": 42,
                    "text": "(Hierdie woorde is gespreek tot Moses op die berg, die naam waarvan nie bekend sal wees onder die kinders van mense nie. En nou is hulle tot jou gespreek. Moenie hulle aan enigeen toon behalwe hulle wat glo nie. Dit is so. Amen.)"
                }
            ]
        },
        "/study/scriptures/pgp/moses/2": {
            "uri": "/study/scriptures/pgp/moses/2",
            "title": "Moses 2",
            "data_type": "chapter",
            "chapter_name": "Hoofstuk 2",
            "chapter_summary": [
                "God skep die hemele en die aarde—Alle vorme van lewe word geskape—God maak die mens en gee hom heerskappy oor al die ander."
            ],
            "subtitle": [
                "(Junie–Oktober 1830)"
            ],
            "verses": [
                {
                    "number": 1,
                    "text": "En dit het gebeur dat die Here tot Moses gespreek en gesê het: Kyk, Ek openbaar aan jou betreffende hierdie hemel, en hierdie aarde; skryf die woorde wat Ek spreek. Ek is die Begin en die Einde, die Almagtige God; deur my Eniggeborene het Ek hierdie dinge geskape; ja in die begin het Ek die hemel geskape, en die aarde waarop jy staan."
                },
                {
                    "number": 2,
                    "text": "En die aarde was sonder vorm, en leeg; en Ek het die duisternis oor die aangesig van die dieptes laat kom; en my Gees het oor die aangesig van die water gesweef; want Ek is God."
                },
                {
                    "number": 3,
                    "text": "En Ek, God, het gesê: Laat daar lig wees; en daar was lig."
                },
                {
                    "number": 4,
                    "text": "En Ek, God, het die lig gesien; en daardie lig was goed. En Ek, God, het die lig van die duisternis geskei."
                },
                {
                    "number": 5,
                    "text": "En Ek, God, het die lig Dag genoem; en die duisternis het Ek Nag genoem; en dit het Ek gedoen deur die woord van my mag, en dit is gedoen soos Ek gespreek het; en die aand en die oggend was die eerste dag."
                },
                {
                    "number": 6,
                    "text": "En verder, Ek, God, het gesê: Laat daar ’n uitspansel in die middel van die water wees, en dit was so, net soos Ek gespreek het; en Ek het gesê: Laat dit die waters van die waters skei; en dit is gedoen."
                },
                {
                    "number": 7,
                    "text": "En Ek, God, het die uitspansel gemaak en die waters verdeel, ja, die groot waters onder die uitspansel van die waters wat bo die uitspansel was, en dit was net soos Ek gespreek het."
                },
                {
                    "number": 8,
                    "text": "En Ek, God, het die uitspansel Hemel genoem; en die aand en die môre was die tweede dag."
                },
                {
                    "number": 9,
                    "text": "En Ek, God, het gesê: Laat die waters onder die hemel op een plek versamel word, en dit was so; en Ek, God, het gesê: Laat daar droë grond wees; en dit was so."
                },
                {
                    "number": 10,
                    "text": "En Ek, God, het die droë land Aarde genoem; en die versameling van die waters het Ek die See genoem; en Ek, God, het gesien dat alle dinge wat Ek gemaak het goed was."
                },
                {
                    "number": 11,
                    "text": "En Ek, God, het gesê: Laat die aarde gras voortbring, die kruid saad gee, die vrugteboom vrugte gee, na sy soort, en die boom vrugte gee, waarvan die saad in die aarde moet wees, en dit was net soos Ek gespreek het."
                },
                {
                    "number": 12,
                    "text": "En die aarde het gras voortgebring, elke kruid het saad gegee volgens sy soort, en die boom het vrugte gegee waarvan die saad in homself moet wees, volgens sy soort; en Ek, God, het gesien dat alle dinge wat Ek gemaak het goed was;"
                },
                {
                    "number": 13,
                    "text": "En die aand en die môre was die derde dag."
                },
                {
                    "number": 14,
                    "text": "En Ek, God, het gesê: Laat daar ligte wees in die uitspansel van die hemel, om die dag van die nag te skei, en laat hulle vir tekens wees, en vir seisoene, en vir dae, en vir jare;"
                },
                {
                    "number": 15,
                    "text": "En laat hulle ligte wees in die uitspansel van die hemel om lig te gee op die aarde; en dit was so."
                },
                {
                    "number": 16,
                    "text": "En Ek, God, het twee groot ligte gemaak; die groter lig om oor die dag te heers, en die kleiner lig om oor die nag te heers, en die groter lig was die son, en die kleiner lig die maan; en die sterre is ook ooreenkomstig my woord gemaak."
                },
                {
                    "number": 17,
                    "text": "En Ek, God, het hulle in die uitspansel van die hemel geplaas om lig op die aarde te gee,"
                },
                {
                    "number": 18,
                    "text": "En die son om oor die dag te heers, en die maan om oor die nag te heers, en om die lig van die duisternis te skei; en Ek, God, het gesien dat alle dinge wat Ek gemaak het goed was;"
                },
                {
                    "number": 19,
                    "text": "En die aand en die môre was die vierde dag."
                },
                {
                    "number": 20,
                    "text": "En Ek, God, het gesê: Laat die waters oorvloedig die bewegende skepsel wat lewe het, voortbring, en voëls wat bo die aarde kan vlieg in die oop uitspansel van die hemel."
                },
                {
                    "number": 21,
                    "text": "En Ek, God, het groot walvisse geskape, en elke lewende skepsel wat beweeg, wat die waters oorvloedig voortgebring het, na hulle soort, en elke gevleuelde voël na sy soort; en Ek, God, het gesien dat alle dinge wat Ek geskape het goed was."
                },
                {
                    "number": 22,
                    "text": "En Ek, God, het hulle geseën, en gesê: Wees vrugbaar, en vermeerder, en vul die waters in die see; en laat die voëls op die aarde vermeerder;"
                },
                {
                    "number": 23,
                    "text": "En die aand en die môre was die vyfde dag."
                },
                {
                    "number": 24,
                    "text": "En Ek, God, het gesê: Laat die aarde die lewende skepsel na sy soort voortbring, vee, en kruipende dinge, en diere van die aarde volgens hulle soort, en dit was so;"
                },
                {
                    "number": 25,
                    "text": "En Ek, God, het die diere van die aarde gemaak volgens hulle soorte, en vee volgens hulle soort, en alles wat op die aarde kruip na sy soort; en Ek, God, het gesien dat al hierdie dinge goed was."
                },
                {
                    "number": 26,
                    "text": "En Ek, God, het vir my Eniggeborene gesê, wat saam met My was vanaf die begin: Laat ons die mens na ons beeld, na ons gelykenis maak; en dit was so. En Ek, God, het gesê: Laat hulle heers oor die visse van die see, en oor die voëls van die lug, en oor die vee, en oor die hele aarde, en oor elke kruipende ding wat op die aarde kruip."
                },
                {
                    "number": 27,
                    "text": "En Ek, God, het die mens geskape na my beeld, na die beeld van my Eniggebore Seun het Ek hom geskape; man en vrou het Ek hulle geskape."
                },
                {
                    "number": 28,
                    "text": "En Ek, God, het hulle geseën, en vir hulle gesê: Wees vrugbaar, en vermeerder, en vul die aarde, en onderwerp dit, en heers oor die visse van die see, en oor die voëls van die lug, en oor elke lewende ding wat op die aarde beweeg."
                },
                {
                    "number": 29,
                    "text": "En Ek, God, het vir die mens gesê: Kyk, Ek het jou elke saaddraende kruid gegee wat op die aangesig van die hele aarde is, en elke boom waarin die vrug van ’n boom sal wees wat saad gee; vir jou sal dit wees vir voedsel."
                },
                {
                    "number": 30,
                    "text": "En aan elke dier van die aarde, en aan elke voël van die lug, en aan elke ding wat kruip op die aarde, waarin Ek lewe skenk, sal daar elke geskikte kruid gegee word vir voedsel; en dit was so, net soos Ek gespreek het."
                },
                {
                    "number": 31,
                    "text": "En Ek, God, het elke ding gesien wat Ek gemaak het, en, kyk, alle dinge wat Ek gemaak het was baie goed; en die aand en die môre was die sesde dag."
                }
            ]
        },
        "/study/scriptures/pgp/moses/3": {
            "uri": "/study/scriptures/pgp/moses/3",
            "title": "Moses 3",
            "data_type": "chapter",
            "chapter_name": "Hoofstuk 3",
            "chapter_summary": [
                "God het alle dinge geestelik geskape voor hulle natuurlik op die aarde was—Hy het die man geskape, die eerste vlees, op die aarde—Die vrou is ’n paslike hulp vir die man."
            ],
            "subtitle": [
                "(Junie–Oktober 1830)"
            ],
            "verses": [
                {
                    "number": 1,
                    "text": "So is die hemel en die aarde voltooi, en al hulle leërmag."
                },
                {
                    "number": 2,
                    "text": "En op die sewende dag het Ek, God, my werk beëindig, en alle dinge wat Ek gemaak het; en Ek het van al my werk gerus op die sewende dag, en al die dinge wat Ek gemaak het is voltooi, en Ek, God, het gesien dat hulle goed was;"
                },
                {
                    "number": 3,
                    "text": "En Ek, God, het die sewende dag geseën, en dit geheilig; omdat Ek daarop gerus het van al my werk wat Ek, God, geskape en gemaak het."
                },
                {
                    "number": 4,
                    "text": "En nou, kyk, Ek sê vir jou dat hierdie die geskiedenis van die hemel en die aarde is, toe hulle geskape is, op die dag wat Ek, die Here God, die hemel en die aarde gemaak het,"
                },
                {
                    "number": 5,
                    "text": "En elke plant van die veld voor dit in die aarde was, en elke kruid van die veld voor dit gegroei het. Want Ek, die Here God, het alle dinge geskape, waarvan Ek gespreek het, geestelik, voor hulle natuurlik op die aangesig van die aarde was. Want Ek, die Here God, het dit nie laat reën op die aangesig van die aarde nie. En Ek, die Here God, het al die kinders van mense geskape; en nog nie ’n mens om die aarde te bewerk nie; want in die hemel het Ek hulle geskape; en daar was nog nie vlees op die aarde nie, nóg in die water, nóg in die lug;"
                },
                {
                    "number": 6,
                    "text": "Maar Ek, die Here God, het gespreek, en daar het ’n mis opgestyg van die aarde, en die hele aangesig van die grond benat."
                },
                {
                    "number": 7,
                    "text": "En Ek die Here God, het die mens geformeer van die stof van die aarde, en die asem van die lewe in sy neusgate ingeblaas; en die mens het ’n lewende siel geword, die eerste vlees op die aarde, en ook die eerste mens; nietemin, alle dinge was voorheen geskape; maar hulle is geestelik geskape en gemaak ooreenkomstig my woord."
                },
                {
                    "number": 8,
                    "text": "En Ek, die Here God, het ’n tuin geplant, ooswaarts in Eden, en daar het Ek die man geplaas wat Ek geformeer het."
                },
                {
                    "number": 9,
                    "text": "En uit die grond het Ek, die Here God, elke boom gemaak om te groei, natuurlik, wat aangenaam is in die oë van die mens; en die mens kon dit aanskou. En dit het ook ’n lewende siel geword. Want dit was geestelik op die dag toe Ek dit geskape het; want dit bly in die sfeer waarin Ek, God, dit geskape het, en wel alle dinge wat Ek voorberei het vir die gebruik van die mens; en die mens het gesien dat dit goed was vir voedsel. En Ek, die Here God, het ook die boom van die lewe in die middel van die tuin geplant, en ook die boom van kennis van goed en kwaad."
                },
                {
                    "number": 10,
                    "text": "En Ek, die Here God, het ’n rivier laat vloei uit Eden om die tuin water te gee; en daarvandaan het dit verdeel, en het vier vertakkings geword."
                },
                {
                    "number": 11,
                    "text": "En Ek, die Here God, het die naam van die eerste Pison genoem, en dit het die hele land Háwila omring, waar Ek, die Here God, baie goud geskape het;"
                },
                {
                    "number": 12,
                    "text": "En die goud van daardie land was goed, en daar was bdellium en die onikssteen."
                },
                {
                    "number": 13,
                    "text": "En die naam van die tweede rivier was Gihon genoem; dieselfde een wat die hele land Ethiopië omring."
                },
                {
                    "number": 14,
                    "text": "En die naam van die derde rivier was Hiddékel; dit wat na die ooste van Assirië vloei. En die vierde rivier was die Eufraat."
                },
                {
                    "number": 15,
                    "text": "En Ek, die Here God, het die man geneem en hom in die Tuin van Eden geplaas, om dit te bewerk, en om dit te bewaar."
                },
                {
                    "number": 16,
                    "text": "En Ek, die Here God, het die man gebied en gesê: Van elke boom in die tuin mag jy vryelik eet,"
                },
                {
                    "number": 17,
                    "text": "Maar van die boom van kennis van goed en kwaad, daarvan sal jy nie eet nie, nietemin, jy mag vir jouself kies, want dit word aan jou gegee, maar, onthou dat Ek dit verbied, want op die dag wat jy daarvan eet, sal jy sekerlik sterwe."
                },
                {
                    "number": 18,
                    "text": "En Ek, die Here God, het vir my Eniggeborene gesê, dat dit nie goed was dat die man alleen moes wees nie; daarom, Ek sal vir hom ’n paslike hulp maak."
                },
                {
                    "number": 19,
                    "text": "En uit die grond het Ek, die Here God, elke dier van die veld geformeer, en elke voël van die lug; en gebied dat hulle na Adam moes kom, om te sien wat hy hulle sou noem; en hulle was ook lewende siele; want Ek, God, het die asem van die lewe in hulle geblaas, en gebied dat elke lewende skepsel wat Adam ook al genoem het, dit die naam daarvan moes wees."
                },
                {
                    "number": 20,
                    "text": "En Adam het name gegee aan al die vee, en aan die voëls van die lug, en aan elke dier van die veld, maar vir Adam was daar nie ’n paslike hulp te vinde nie."
                },
                {
                    "number": 21,
                    "text": "En Ek, die Here God, het ’n diep slaap oor Adam laat val; en hy het geslaap, en Ek het een van sy ribbes geneem en met vlees die plek daarvan toegemaak;"
                },
                {
                    "number": 22,
                    "text": "En die rib wat Ek, die Here God, van die man geneem het, het Ek ’n vrou gemaak, en haar na die man gebring."
                },
                {
                    "number": 23,
                    "text": "En Adam het gesê: Dit weet ek nou, is been van my gebeente, en vlees van my vlees; sy sal Vrou genoem word, omdat sy uit die man geneem is."
                },
                {
                    "number": 24,
                    "text": "Daarom sal ’n man sy vader en sy moeder verlaat, en sal aan sy vrou kleef; en hulle sal een vlees wees."
                },
                {
                    "number": 25,
                    "text": "En hulle was albei naak, die man en sy vrou, en was nie skaam nie."
                }
            ]
        },
        "/study/scriptures/pgp/moses/4": {
            "uri": "/study/scriptures/pgp/moses/4",
            "title": "Moses 4",
            "data_type": "chapter",
            "chapter_name": "Hoofstuk 4",
            "chapter_summary": [
                "Hoe Satan die duiwel geword het—Hy versoek Eva—Adam en Eva val, en die dood kom die wêreld binne."
            ],
            "subtitle": [
                "(Junie–Oktober 1830)"
            ],
            "verses": [
                {
                    "number": 1,
                    "text": "En Ek, die Here God, het met Moses gespreek, en gesê: Daardie Satan, vir wie jy beveel het in die Naam van my Eniggeborene, is dieselfde wat vanaf die begin was, en hy het voor my gekom en gesê—Kyk, hier is ek, stuur my, ek sal u seun wees, en ek sal die ganse mensdom verlos, dat nie een siel verlore sal gaan nie, en sekerlik sal ek dit doen; daarom gee my u eer."
                },
                {
                    "number": 2,
                    "text": "Maar, kyk, my Geliefde Seun, wat my Geliefde en Uitverkorene was vanaf die begin, het vir My gesê—Vader, u wil geskied, en die heerlikheid behoort aan U vir ewig."
                },
                {
                    "number": 3,
                    "text": "Daarom, omdat daardie Satan teen My gerebelleer het, en gesoek het om die handelingsmag van die mens te vernietig, wat Ek, die Here God, aan hom gegee het, en ook, dat Ek aan hom my eie mag moes gee; deur die mag van my Eniggeborene, het Ek hom laat neerwerp;"
                },
                {
                    "number": 4,
                    "text": "En hy het Satan geword, ja, naamlik die duiwel, die vader van alle leuens, om die mens te verlei en te verblind, en om hulle gevangene te neem volgens sy wil, en wel almal wat nie wou ag slaan op my stem nie."
                },
                {
                    "number": 5,
                    "text": "En nou, die slang was listiger as enige dier van die veld wat Ek, die Here God, gemaak het."
                },
                {
                    "number": 6,
                    "text": "En Satan het dit in die hart van die slang geplaas, (want hy het baie agter hom aan getrek,) en hy het ook gesoek om Eva te bedrieg, want hy het nie die wil van God geken nie, daarom het hy gesoek om die wêreld te vernietig."
                },
                {
                    "number": 7,
                    "text": "En hy het vir die vrou gesê: Ja, het God gesê—Julle sal nie eet van elke boom van die tuin nie? (En hy het by monde van die slang gepraat.)"
                },
                {
                    "number": 8,
                    "text": "En die vrou het vir die slang gesê: Ons mag van die vrugte van die bome in die tuin eet;"
                },
                {
                    "number": 9,
                    "text": "Maar van die vrug van die boom wat jy aanskou in die middel van die tuin, het God gesê—Julle sal nie daarvan eet nie, nóg sal julle daaraan raak, sodat julle nie sterwe nie."
                },
                {
                    "number": 10,
                    "text": "En die slang het vir die vrou gesê: Julle sal nie sekerlik sterwe nie;"
                },
                {
                    "number": 11,
                    "text": "Want God weet dat op die dag wat julle daarvan eet, dan sal julle oë geopen word, en julle sal soos gode wees, en goed en kwaad ken."
                },
                {
                    "number": 12,
                    "text": "En toe die vrou sien dat die boom goed was vir voedsel, en dat dit aangenaam geword het vir die oë, en ’n boom om begeer te word om haar wys te maak, het sy van die vrug daarvan geneem, en het geëet, en ook aan haar man gegee by haar, en hy het geëet."
                },
                {
                    "number": 13,
                    "text": "En die oë van albei van hulle is geopen, en hulle het besef dat hulle nakend was. En hulle het vyeblare aanmekaargewerk en vir hulleself voorskote gemaak."
                },
                {
                    "number": 14,
                    "text": "En hulle het die stem van die Here God gehoor, terwyl hulle in die tuin gewandel het, in die koelte van die dag; en Adam en sy vrou het hulleself verberg van die teenwoordigheid van die Here God tussen die bome van die tuin."
                },
                {
                    "number": 15,
                    "text": "En Ek, die Here God, het Adam geroep en vir hom gesê: Waarheen gaan jy?"
                },
                {
                    "number": 16,
                    "text": "En hy het gesê: Ek het u stem in die tuin gehoor, en ek was bevrees, omdat ek besef het dat ek nakend was, en het myself verberg."
                },
                {
                    "number": 17,
                    "text": "En Ek, die Here God, het vir Adam gesê: Wie het jou vertel dat jy nakend was? Het jy geëet van die boom waarvan Ek jou gebied het dat jy nie moes eet nie, indien wel, sal jy sekerlik sterwe?"
                },
                {
                    "number": 18,
                    "text": "En die man het gesê: Die vrou wat U my gegee het, en gebied het dat sy by my moes bly, sy het my van die vrug van die boom gegee en ek het geëet."
                },
                {
                    "number": 19,
                    "text": "En Ek, die Here God, het vir die vrou gesê: Wat is hierdie ding wat jy gedoen het? En die vrou het gesê: Die slang het my bedrieg, en ek het geëet."
                },
                {
                    "number": 20,
                    "text": "En Ek, die Here God, het vir die slang gesê: Omdat jy dit gedoen het, sal jy vervloek wees bo alle vee, en bo elke dier van die veld; op jou buik sal jy seil, en stof sal jy eet al die dae van jou lewe;"
                },
                {
                    "number": 21,
                    "text": "En Ek sal vyandskap plaas tussen jou en die vrou, tussen jou saad en haar saad; en hy sal jou kop verbrysel, en jy sal sy hakskeen verbrysel."
                },
                {
                    "number": 22,
                    "text": "Aan die vrou het Ek, die Here God, gesê: Ek sal jou smart en jou swangerskap grootliks vermeerder. In smart sal jy kinders voortbring, en jou begeerte sal na jou man wees, en hy sal oor jou heers."
                },
                {
                    "number": 23,
                    "text": "En aan Adam, het Ek, die Here God, gesê: Omdat jy ag geslaan het op die stem van jou vrou, en geëet het van die vrug van die boom waarvan Ek jou gebied, en gesê het—Jy sal nie daarvan eet nie, vervloek sal die grond wees vanweë jou; in smart sal jy daarvan eet al die dae van jou lewe."
                },
                {
                    "number": 24,
                    "text": "Dorings ook, en distels sal dit voortbring vir jou, en jy sal van die plante van die veld eet."
                },
                {
                    "number": 25,
                    "text": "In die sweet van jou aangesig sal jy brood eet, totdat jy terugkeer na die grond—want jy sal sekerlik sterwe—want daaruit is jy geneem, want stof was jy, en na stof sal jy terugkeer."
                },
                {
                    "number": 26,
                    "text": "En Adam het sy vrou se naam Eva genoem, omdat sy die moeder was van alle lewendes; want so het Ek, die Here God, die eerste van alle vroue genoem, wat baie is."
                },
                {
                    "number": 27,
                    "text": "Vir Adam, en ook vir sy vrou, het Ek, die Here God, kleding van vel gemaak, en hulle geklee."
                },
                {
                    "number": 28,
                    "text": "En Ek, die Here God, het vir my Eniggebore gesê: Kyk, die man het soos een van Ons geword om goed en kwaad te ken; en nou, sodat hy nie sy hand uitsteek en ook neem van die boom van die lewe, en eet en vir ewig lewe nie,"
                },
                {
                    "number": 29,
                    "text": "Daarom Ek, die Here God, sal hom uit die Tuin van Eden stuur, om die grond te bewerk waaruit hy geneem is;"
                },
                {
                    "number": 30,
                    "text": "Want soos Ek, die Here God, leef, net so kan my woorde nie leeg terugkeer nie, want soos hulle uitgaan uit my mond, moet hulle vervul word."
                },
                {
                    "number": 31,
                    "text": "Dus het Ek die man uitgedryf, en in die ooste van die Tuin van Eden het Ek gérubs en ’n vlammende swaard geplaas, wat na elke kant gedraai het om die weg na die boom van die lewe te bewaak."
                },
                {
                    "number": 32,
                    "text": "(En hierdie is die woorde wat Ek tot my dienskneg Moses gespreek het, en hulle is waar, en wel soos Ek wil; en Ek het hulle aan jou gespreek. Sien dat jy hulle aan geen mens toon nie, totdat Ek jou gebied, behalwe aan hulle wat glo. Amen.)"
                }
            ]
        },
        "/study/scriptures/pgp/moses/5": {
            "uri": "/study/scriptures/pgp/moses/5",
            "title": "Moses 5",
            "data_type": "chapter",
            "chapter_name": "Hoofstuk 5",
            "chapter_summary": [
                "Adam en Eva bring kinders voort—Adam offer offerandes en dien God—Kain en Abel word gebore—Kain rebelleer, het Satan meer lief as God, en word Verderf—Moord en boosheid versprei—Die evangelie word vanaf die begin gepredik."
            ],
            "subtitle": [
                "(Junie–Oktober 1830)"
            ],
            "verses": [
                {
                    "number": 1,
                    "text": "En dit het gebeur dat nadat Ek, die Here God, hulle uitgedryf het, dat Adam begin het om die aarde te bewerk, en om heerskappy te hê oor al die diere van die veld, en om sy brood te eet in die sweet van sy aangesig, soos Ek, die Here hom gebied het. En Eva, ook, sy vrou, het saam met hom gearbei."
                },
                {
                    "number": 2,
                    "text": "En Adam het sy vrou beken, en sy het vir hom seuns en dogters gebaar, en hulle het begin om te vermeerder en om die aarde te vul."
                },
                {
                    "number": 3,
                    "text": "En vanaf daardie tyd het die seuns en dogters van Adam begin om twee-twee te verdeel in die land, en om die land te bewerk, en om die kuddes te versorg, en hulle het ook seuns en dogters verwek."
                },
                {
                    "number": 4,
                    "text": "En Adam en Eva, sy vrou, het die Naam van die Here aangeroep, en hulle het die stem van die Here gehoor van die rigting van die Tuin van Eden, wat met hulle gespreek het, en hulle het Hom nie gesien nie; want hulle was uit sy teenwoordigheid gesluit."
                },
                {
                    "number": 5,
                    "text": "En Hy het gebooie aan hulle gegee, dat hulle die Here hulle God moes aanbid, en die eerstelinge van hulle kuddes moes offer as ’n offerande aan die Here. En Adam was gehoorsaam aan die gebooie van die Here."
                },
                {
                    "number": 6,
                    "text": "En na vele dae het ’n engel van die Here aan Adam verskyn en gesê: Hoekom offer jy offerandes aan die Here? En Adam het vir hom gesê: Ek weet nie, behalwe dat die Here my gebied het."
                },
                {
                    "number": 7,
                    "text": "Toe het die engel gespreek en gesê: Hierdie ding is ’n sinnebeeld van die offerande van die Eniggeborene van die Vader, wat vol genade en waarheid is."
                },
                {
                    "number": 8,
                    "text": "Daarom, jy sal alles doen wat jy doen in die Naam van die Seun, en jy sal bekeer en God vir ewig aanroep in die Naam van die Seun."
                },
                {
                    "number": 9,
                    "text": "En op daardie dag het die Heilige Gees op Adam neergedaal, wat getuienis lewer van die Vader en die Seun, en gesê: Ek is die Eniggeborene van die Vader van die begin af, van nou af en vir ewig, dat aangesien jy geval het, jy verlos mag word, en die ganse mensdom, en wel soveel as wat wil."
                },
                {
                    "number": 10,
                    "text": "En op daardie dag het Adam God geseën en is vervul, en het begin om te profeteer aangaande al die families van die aarde, en gesê: Prys die Naam van God, want vanweë my oortreding is my oë geopen, en in hierdie lewe sal ek vreugde hê, en ek sal weer in die vlees God sien."
                },
                {
                    "number": 11,
                    "text": "En Eva, sy vrou, het al hierdie dinge gehoor en was bly, en het gesê: Was dit nie vir ons oortreding nie, sou ons nooit saad gehad het nie, en sou nooit goed en kwaad geken het nie, en die vreugde van ons verlossing, en die ewige lewe wat God aan al die gehoorsames gee."
                },
                {
                    "number": 12,
                    "text": "En Adam en Eva het die Naam van God geprys, en hulle het alle dinge bekendgemaak aan hulle seuns en hulle dogters."
                },
                {
                    "number": 13,
                    "text": "En Satan het onder hulle gekom en gesê: Ek is ook ’n seun van God; en hy het hulle beveel en gesê: Glo dit nie; en hulle het dit nie geglo nie, en hulle het Satan meer liefgehad as God. En die mens het vanaf daardie tyd begin om vleeslik, wellustig en duiwels te wees."
                },
                {
                    "number": 14,
                    "text": "En die Here God het orals die mens aangespreek deur die Heilige Gees en hulle gebied dat hulle moes bekeer;"
                },
                {
                    "number": 15,
                    "text": "En soveel as wat in die Seun geglo, en van hulle sondes bekeer het, sou gered word; en soveel as wat nie geglo en nie bekeer het nie, sou verdoem wees; en die woorde het uit die mond van God uitgegaan in ’n onwrikbare bevel; daarom moet hulle vervul word."
                },
                {
                    "number": 16,
                    "text": "En Adam en Eva, sy vrou, het nie opgehou om God aan te roep nie. En Adam het sy vrou beken en sy het swanger geword en Kain gebaar, en gesê: Ek het ’n man van die Here ontvang; daarom mag hy nie sy woorde verwerp nie. Maar kyk, Kain het nie ag geslaan nie, en gesê: Wie is die Here dat ek Hom moet ken?"
                },
                {
                    "number": 17,
                    "text": "En sy het weer swanger geword en sy broer Abel gebaar. En Abel het ag geslaan op die stem van die Here. En Abel was ’n herder van skape, maar Kain was ’n bewerker van die grond."
                },
                {
                    "number": 18,
                    "text": "En Kain het Satan meer liefgehad as God. En Satan het hom beveel, en gesê: Bring ’n offerande aan die Here."
                },
                {
                    "number": 19,
                    "text": "En na verloop van tyd het dit gebeur dat Kain van die vrugte van die grond ’n offerande aan die Here gebring het."
                },
                {
                    "number": 20,
                    "text": "En Abel, hy het ook van die eersgeborenes van sy kudde gebring, en van die vet daarvan, en die Here het respek gehad vir Abel asook sy offerande;"
                },
                {
                    "number": 21,
                    "text": "Maar vir Kain, en sy offerande, het hy nie respek gehad nie. Nou, Satan het dit geweet, en dit het hom verheug. En Kain was baie vertoornd, en sy gelaat het verander."
                },
                {
                    "number": 22,
                    "text": "En die Here het vir Kain gesê: Waarom is jy vertoornd? Waarom het jou aangesig verander?"
                },
                {
                    "number": 23,
                    "text": "As jy goed doen, sal jy aanvaar word. En as jy nie goed doen nie, lê die sonde by die deur, en Satan begeer om jou te hê; en tensy jy sal ag slaan op my gebooie, sal Ek jou uitlewer, en dit sal met jou wees soos hy begeer. En jy sal oor hom heers;"
                },
                {
                    "number": 24,
                    "text": "Want vanaf hierdie tyd sal jy die vader van sy leuens wees; jy sal Verderf genoem word; want jy was ook voor die wêreld."
                },
                {
                    "number": 25,
                    "text": "En dit sal gesê word in die toekomende tyd—Dat hierdie gruwels afkomstig is van Kain; want hy het die beter raad wat van God afkomstig is, verwerp; en dit is ’n vervloeking wat Ek op jou sal plaas, tensy jy bekeer."
                },
                {
                    "number": 26,
                    "text": "En Kain was vertoornd, en het nie meer na die stem van die Here geluister nie, nóg na Abel sy broer, wat in heiligheid voor die Here gewandel het."
                },
                {
                    "number": 27,
                    "text": "En Adam en sy vrou het getreur voor die Here vanweë Kain en sy broers."
                },
                {
                    "number": 28,
                    "text": "En dit het gebeur dat Kain een van sy broers se dogter as vrou geneem het, en hulle het Satan meer liefgehad as God."
                },
                {
                    "number": 29,
                    "text": "En Satan het vir Kain gesê: Sweer vir my by jou keel, en indien jy dit bekendmaak, sal jy sterwe; en sweer jou broers by hulle hoofde, en by die lewende God, dat hulle dit nie sal bekendmaak nie; want as hulle dit bekendmaak, sal hulle sekerlik sterwe; en dit sodat jou vader dit nie mag weet nie; en hierdie dag sal ek jou broer Abel uitlewer in jou hande."
                },
                {
                    "number": 30,
                    "text": "En Satan het vir Kain gesweer dat hy sou doen ooreenkomstig sy bevele. En al hierdie dinge is in die geheim gedoen."
                },
                {
                    "number": 31,
                    "text": "En Kain het gesê: Waarlik, ek is Mahan, die meester van hierdie groot geheim, sodat ek mag moor en voordeel kry. Daarom is Kain Meester Mahan genoem, en hy het geroem in sy boosheid."
                },
                {
                    "number": 32,
                    "text": "En Kain het die veld ingegaan, en Kain het met sy broer Abel gepraat. En dit het gebeur terwyl hulle in die veld was, het Kain opgestaan teen Abel, sy broer, en het hom doodgeslaan."
                },
                {
                    "number": 33,
                    "text": "En Kain het geroem in dit wat hy gedoen het, en gesê: Ek is vry; sekerlik sal die kuddes van my broer in my hande val."
                },
                {
                    "number": 34,
                    "text": "En die Here het vir Kain gesê: Waar is Abel, jou broer? En hy het gesê: Ek weet nie. Is ek my broer se oppasser?"
                },
                {
                    "number": 35,
                    "text": "En die Here het gesê: Wat het jy gedoen? Die stem van jou broer se bloed roep tot My vanuit die grond."
                },
                {
                    "number": 36,
                    "text": "En nou, jy sal vervloek wees van die aarde wat haar mond geopen het om jou broer se bloed vanuit jou hand te ontvang."
                },
                {
                    "number": 37,
                    "text": "Wanneer jy die grond bewerk, sal dit van nou af nie haar krag vir jou gee nie. ’n Vlugteling en ’n swerwer sal jy op die aarde wees."
                },
                {
                    "number": 38,
                    "text": "En Kain het vir die Here gesê: Satan het my versoek vanweë my broer se kuddes. En ek was ook vertoornd; want sy offerande het U aangeneem en nie myne nie, my straf is groter as wat ek kan dra."
                },
                {
                    "number": 39,
                    "text": "Kyk, U het my op hierdie dag verdryf van die aangesig van die Here, en van U gesig sal ek verberg wees; en ek sal ’n wandelaar en ’n swerwer wees op die aarde; en dit sal gebeur dat hy wat my vind, my sal doodmaak, vanweë my ongeregtighede, want hierdie dinge is nie verborge vir die Here nie."
                },
                {
                    "number": 40,
                    "text": "En Ek, die Here het vir hom gesê: Wie ook al jou doodmaak, wraak sal sewevoudig op hom geneem word. En Ek, die Here het ’n merk op Kain geplaas, sodat enigeen wat hom vind, hom nie sou doodmaak nie."
                },
                {
                    "number": 41,
                    "text": "En Kain is uitgesluit van die teenwoordigheid van die Here, en met sy vrou en vele van sy broers in die land Nod gewoon, aan die oostekant van Eden."
                },
                {
                    "number": 42,
                    "text": "En Kain het sy vrou beken en sy het swanger geword en Henog gebaar, en hy het ook vele seuns en dogters verwek. En hy het ’n stad gebou, en hy het die naam van die stad vernoem na die naam van sy seun, Henog."
                },
                {
                    "number": 43,
                    "text": "En aan Henog is Irad gebore, en ander seuns en dogters, En Irad het Mehújael en ander seuns en dogters verwek. En Mehújael het Metúsael en ander seuns en dogters verwek. En Metúsael het Lameg verwek."
                },
                {
                    "number": 44,
                    "text": "En Lameg het vir homself twee vroue geneem; die naam van die een was Ada, en die naam van die ander, Silla."
                },
                {
                    "number": 45,
                    "text": "En Ada het Jabal gebaar; hy was die vader van diesulkes wat in tente woon, en hulle was herders van vee; en sy broer se naam was Jubal, wat die vader was van al diesulkes wat die harp en die fluit bespeel."
                },
                {
                    "number": 46,
                    "text": "En Silla, sy het ook vir Tubal-Kain gebaar, ’n leermeester van elke ambagsman van brons en yster. En die suster van Tubal-Kain was Naéma genoem."
                },
                {
                    "number": 47,
                    "text": "En Lameg het vir sy vroue gesê, Ada en Silla: Hoor my stem, julle vroue van Lameg, slaan ag op my woorde; want ek het ’n man gedood tot my verwonding, en ’n jong man tot my pyn."
                },
                {
                    "number": 48,
                    "text": "Indien Kain sewevoudig gewreek word, sal Lameg sekerlik sewe en sewentigvoudig maal wees;"
                },
                {
                    "number": 49,
                    "text": "Want Lameg, omdat hy ’n verbond met Satan gesluit het ooreenkomstig die wyse van Kain, waardeur hy Meester Mahan geword het, meester van daardie groot geheim wat aan Kain deur Satan toevertrou is; en Irad, die seun van Henog, omdat hy hulle geheim geken het, het begin om dit aan die seuns van Adam bekend te maak;"
                },
                {
                    "number": 50,
                    "text": "Daarom, omdat Lameg kwaad was, het hy hom gedood, nie soos Kain, sy broer Abel, vir die doel om gewin te verkry nie, maar hy het hom gedood ter wille van die eed."
                },
                {
                    "number": 51,
                    "text": "Want, vanaf die dae van Kain, was daar ’n geheime organisasie, en hulle werke was in die duisternis en hulle het elkeen sy broer geken."
                },
                {
                    "number": 52,
                    "text": "Daarom het die Here Lameg vervloek, en sy huis, en al diegene wat met Satan ’n verbond gesluit het; want hulle het nie die gebooie van God onderhou nie, en dit het God nie behaag nie, en hy het hulle nie bedien nie, en hulle werke was gruwels, en het begin om onder al die seuns van mense te versprei. En dit was onder die seuns van mense."
                },
                {
                    "number": 53,
                    "text": "En onder die dogters van mense is daar nie oor hierdie dinge gepraat nie, omdat Lameg die geheim aan sy vroue vertel het, en hulle het teen hom gerebelleer, en hierdie dinge oraloor bekendgemaak en het nie ontferming gehad nie;"
                },
                {
                    "number": 54,
                    "text": "Daarom is Lameg verafsku, en uitgewerp, en het nie onder die seuns van mense gekom nie, sodat hy nie sterwe nie."
                },
                {
                    "number": 55,
                    "text": "En so het die werke van die duisternis begin om te versprei onder al die seuns van mense."
                },
                {
                    "number": 56,
                    "text": "En God het die aarde met ’n sware vervloeking vervloek, en was vertoornd teenoor die bose, teenoor al die kinders van mense wat Hy gemaak het;"
                },
                {
                    "number": 57,
                    "text": "Want hulle wou nie ag slaan op sy stem nie, nóg glo in sy Eniggebore Seun, naamlik Hom wat Hy verklaar het sou kom in die middelpunt van tyd, wat voorberei is van voor die grondlegging van die wêreld."
                },
                {
                    "number": 58,
                    "text": "En dus is daar begin om die Evangelie te predik, vanaf die begin, en verkondig deur heilige engele uitgestuur van die teenwoordigheid van God, en deur sy eie stem, en deur die gawe van die Heilige Gees."
                },
                {
                    "number": 59,
                    "text": "En daarom is alle dinge aan Adam bevestig, deur ’n heilige ordinansie, en die Evangelie gepreek, en ’n dekreet uitgevaardig, dat dit in die wêreld moet wees, tot die einde daarvan; en so was dit. Amen."
                }
            ]
        },
        "/study/scriptures/pgp/moses/6": {
            "uri": "/study/scriptures/pgp/moses/6",
            "title": "Moses 6",
            "data_type": "chapter",
            "chapter_name": "Hoofstuk 6",
            "chapter_summary": [
                "Adam se saad hou ’n gedenkboek—Sy regverdige afstammelinge predik bekering—God openbaar Homself aan Henog—Henog predik die evangelie—Die heilsplan is aan Adam geopenbaar—Hy het die doop en die priesterskap ontvang."
            ],
            "subtitle": [
                "(November–Desember 1830)"
            ],
            "verses": [
                {
                    "number": 1,
                    "text": "En Adam het ag geslaan op die stem van God, en het ’n beroep op sy seuns gedoen om te bekeer."
                },
                {
                    "number": 2,
                    "text": "En Adam het sy vrou weer beken, en sy het ’n seun gebaar, en hy het sy naam Set genoem. En Adam het die Naam van God verheerlik; want hy het gesê: God het my ’n ander saad gegee, in die plek van Abel, vir wie Kain gedood het."
                },
                {
                    "number": 3,
                    "text": "En God het homself aan Set geopenbaar, en hy het nie gerebelleer nie, maar het ’n aanvaarbare offerande geoffer, soos sy broer Abel. En aan hom is ook ’n seun gebore, en hy het sy naam Enos genoem."
                },
                {
                    "number": 4,
                    "text": "En toe het hierdie mense begin om die Naam van die Here aan te roep, en die Here het hulle geseën;"
                },
                {
                    "number": 5,
                    "text": "En ’n gedenkboek is gehou, waarin aangeteken is, in die taal van Adam, want dit is gegee aan soveel as wat God aangeroep het om deur die gees van inspirasie te skryf;"
                },
                {
                    "number": 6,
                    "text": "En deur hulle is hulle kinders geleer om te lees en te skryf, omdat hulle ’n taal gehad het wat suiwer en onbesmet was."
                },
                {
                    "number": 7,
                    "text": "Nou, hierdie selfde Priesterskap wat aan die begin was, sal ook aan die einde van die wêreld wees."
                },
                {
                    "number": 8,
                    "text": "Nou het Adam hierdie profesie uitgespreek soos hy deur die Heilige Gees geïnspireer is, en ’n geslagsregister is gehou van die kinders van God. En dit was die boek van die geslagte van Adam, wat sê: Op die dag wat God die mens geskape het, na die gelykenis van God het Hy hom gemaak;"
                },
                {
                    "number": 9,
                    "text": "Na die beeld van sy eie liggaam, man en vrou, het Hy hulle geskape, en hulle geseën, en hulle naam Adam genoem, op die dag wat hulle geskape is en lewende siele geword het in die land op die voetbank van God."
                },
                {
                    "number": 10,
                    "text": "En Adam het eenhonderd en dertig jaar geleef, en ’n seun na sy gelykenis verwek, na sy eie beeld, en het sy naam Set genoem."
                },
                {
                    "number": 11,
                    "text": "En die dae van Adam, nadat hy Set verwek het, was agthonderd jaar en hy het vele seuns en dogters verwek;"
                },
                {
                    "number": 12,
                    "text": "En al die dae wat Adam geleef het was negehonderd en dertig jaar, en hy het gesterf."
                },
                {
                    "number": 13,
                    "text": "Set het eenhonderd en vyf jaar geleef, en Enos verwek, en geprofeteer in al sy dae, en het sy seun Enos die weë van die God geleer; daarom het Enos ook geprofeteer."
                },
                {
                    "number": 14,
                    "text": "En Set het gelewe, nadat hy Enos verwek het, agthonderd en sewe jaar, en het vele seuns en dogters verwek."
                },
                {
                    "number": 15,
                    "text": "En die kinders van mense was talryk op die hele aangesig van die land. En in daardie dae het Satan groot heerskappy onder mense gehad, en gewoed in hulle harte; en van toe kom oorloë en bloedvergieting; en ’n man se hand was teen sy eie broer, om die dood toe te dien, vanweë geheime werke, soekende na mag."
                },
                {
                    "number": 16,
                    "text": "Al die dae van Set was negehonderd en twaalf jaar en hy het gesterf."
                },
                {
                    "number": 17,
                    "text": "En Enos het negentig jaar gelewe, en Kenan verwek. En Enos en die oorblyfsel van die volk van God het uit die land wat Sjulon genoem is, getrek, en in ’n land van belofte gewoon, wat hy na sy eie seun vernoem het, wat hy Kenan genoem het."
                },
                {
                    "number": 18,
                    "text": "En Enos het gelewe, nadat hy Kenan verwek het, agt honderd en vyftien jaar, en vele seuns en dogters verwek. En al die dae van Enos was negehonderd en vyf jaar, en hy het gesterwe."
                },
                {
                    "number": 19,
                    "text": "En Kenan het sewentig jaar gelewe, en Mahalálel verwek; en Kenan het gelewe nadat hy Mahalálel verwek het, agthonderd en veertig jaar, en seuns en dogters verwek. En al die dae van Kenan was negehonderd en tien jaar, en hy het gesterwe."
                },
                {
                    "number": 20,
                    "text": "En Mahalálel het vyf en sestig jaar gelewe, en Jered verwek; en Mahalálel het gelewe, nadat hy Jered verwek het, agthonderd en dertig jaar, en seuns en dogters verwek. En al die dae van Mahalálel was agthonderd vyf en negentig jaar, en hy het gesterwe."
                },
                {
                    "number": 21,
                    "text": "En Jered het gelewe eenhonderd twee en sestig jaar, en Henog verwek; en Jered het gelewe, nadat hy Henog verwek het, agthonderd jaar, en seuns en dogters verwek. En Jered het Henog geleer volgens al die weë van God."
                },
                {
                    "number": 22,
                    "text": "En dit is die geslagsregister van die seuns van Adam, wat die seun van God was, met wie God self gesprek gevoer het."
                },
                {
                    "number": 23,
                    "text": "En hulle was predikers van regverdigheid, en het gespreek en geprofeteer, en ’n beroep gedoen op alle mense, oral, om te bekeer; en geloof is aan die kinders van mense geleer."
                },
                {
                    "number": 24,
                    "text": "En dit het gebeur dat al die dae van Jered negehonderd twee en sestig jaar was, en hy het gesterwe."
                },
                {
                    "number": 25,
                    "text": "En Henog het vyf en sestig jaar gelewe, en Metúsalag verwek."
                },
                {
                    "number": 26,
                    "text": "En dit het gebeur dat Henog gereis het in die land, onder die volk; en terwyl hy gereis het, het die Gees van God uit die hemel neergedaal, en op hom vertoef."
                },
                {
                    "number": 27,
                    "text": "En hy het ’n stem vanuit die hemel gehoor wat sê: Henog, my seun, profeteer vir hierdie volk, en sê vir hulle—Bekeer, want so sê die Here: Ek is vertoornd op hierdie volk, en my verwoede toorn is ontvlam teen hulle; want hulle harte het hard geword, en hulle ore is traag om te hoor, en hulle oë kan nie ver sien nie;"
                },
                {
                    "number": 28,
                    "text": "En vir hierdie vele geslagte, sedert die dag wat Ek hulle geskape het, het hulle afgedwaal, en het My verloën, en het hulle eie raad in die duisternis gevolg; en in hul eie gruwels het hulle moord beplan, en het nie die gebooie onderhou, wat Ek aan hulle vader, Adam gegee het nie."
                },
                {
                    "number": 29,
                    "text": "Daarom, hulle het vals gesweer, en, deur hulle ede, het hulle die dood oor hulleself gebring; en ’n hel het Ek vir hulle voorberei, indien hulle nie bekeer nie;"
                },
                {
                    "number": 30,
                    "text": "En dit is ’n dekreet, wat Ek uitgestuur het in die begin van die wêreld, van my eie mond, vanaf die grondlegging daarvan, en by monde van my diensknegte, julle vaders, het Ek dit uitgevaardig, soos dit uitgestuur sal word in die wêreld, tot die eindes daarvan."
                },
                {
                    "number": 31,
                    "text": "En toe Henog hierdie woorde gehoor het, het hy homself na die aarde neergebuig, voor die Here, en voor die Here gespreek en gesê: Waarom is dit dat ek guns gevind het in u oë, en ek is slegs ’n jongeling, en al die mense haat my; want ek is stadig van spraak; waarom is ek u dienskneg?"
                },
                {
                    "number": 32,
                    "text": "En die Here het vir Henog gesê: Gaan uit en doen soos Ek jou gebied het, en niemand sal jou deurboor nie. Open jou mond, en dit sal gevul word, en Ek sal jou woorde gee, want alle vlees is in my hande, en Ek sal doen soos Ek goeddink."
                },
                {
                    "number": 33,
                    "text": "Sê vir hierdie volk: Kies julle hierdie dag om die Here God wat julle gemaak het, te dien."
                },
                {
                    "number": 34,
                    "text": "Kyk, my Gees is op julle daarom sal Ek al my woorde regverdig; en die berge sal voor julle vlug, en die riviere sal afwyk van hulle koers; en julle sal in My woon, en Ek in julle; daarom, wandel met My."
                },
                {
                    "number": 35,
                    "text": "En die Here het met Henog gespreek, en vir hom gesê: Salf jou oë met klei, en was hulle, en jy sal sien. En hy het so gedoen."
                },
                {
                    "number": 36,
                    "text": "En hy het die geeste aanskou wat God geskape het; en hy het ook dinge aanskou wat nie sigbaar was vir die natuurlike oog nie; en vandaar kom die gesegde oral in die land: ’n Siener het die Here opgerig vir sy volk."
                },
                {
                    "number": 37,
                    "text": "En dit het gebeur dat Henog uitgegaan het in die land, onder die volk, terwyl hy op die berge en die hoë plekke staan, en geroep het met ’n luide stem, en getuig het teen hulle werke, en almal het aanstoot geneem vanweë hom."
                },
                {
                    "number": 38,
                    "text": "En hulle het uitgekom om hom te hoor, op die hoë plekke, en vir die tentbewaarders gesê: Vertoef julle hier en versorg die tente, terwyl ons daarheen gaan om die siener te aanskou, want hy profeteer, en daar is ’n vreemde ding in die land; ’n wilde man het onder ons gekom."
                },
                {
                    "number": 39,
                    "text": "En dit het gebeur dat toe hulle hom hoor, het niemand hande aan hom geslaan nie; want vrees het oor almal gekom wat hom gehoor het; want hy het met God gewandel."
                },
                {
                    "number": 40,
                    "text": "En daar het ’n man na hom gekom wie se naam Mahija was, en vir hom gesê: Vertel ons eerlikwaar wie u is, en vanwaar u kom?"
                },
                {
                    "number": 41,
                    "text": "En hy het vir hulle gesê: Ek het uit die land Kenan gekom, die land van my vaders, ’n land van regverdigheid tot hierdie dag. En my vader het my in al die weë van God geleer."
                },
                {
                    "number": 42,
                    "text": "En dit het gebeur, terwyl ek van die land Kenan gereis het, by die oostelike see, het ek ’n visioen aanskou; en kyk, die hemele het ek gesien, en die Here het met my gespreek, en my ’n gebod gegee; daarom, om hierdie rede, om die gebod te onderhou, spreek ek hierdie woorde."
                },
                {
                    "number": 43,
                    "text": "En Henog het sy toespraak voortgesit, en gesê: Die Here wat met my gespreek het, Hy is die God van die hemel, en hy is my God, en julle God, en julle is my broers, en waarom volg julle jul eie raad, en verloën die God van die hemel?"
                },
                {
                    "number": 44,
                    "text": "Die hemele het Hy gemaak; die aarde is sy voetbank; en die fondament daarvan is syne. Kyk, Hy het dit gelê, ’n leërskare van mense het Hy ingebring op die aangesig daarvan."
                },
                {
                    "number": 45,
                    "text": "En die dood het oor ons vaders gekom; nietemin ons ken hulle, en kan nie ontken nie, en wel die eerste van almal wat ons ken, naamlik Adam."
                },
                {
                    "number": 46,
                    "text": "Want ’n gedenkboek het ons onder ons geskryf, ooreenkomstig die patroon gegee deur die vinger van God; en dit is in ons eie taal gegee."
                },
                {
                    "number": 47,
                    "text": "En terwyl Henog die woorde van God gespreek het, het die volk gebewe, en kon nie sy teenwoordigheid verduur nie."
                },
                {
                    "number": 48,
                    "text": "En hy het vir hulle gesê: Omdat Adam geval het, is ons; en deur sy val het die dood gekom; en ons word deelgenote van ellende en wee."
                },
                {
                    "number": 49,
                    "text": "Kyk, Satan het onder die kinders van mense gekom, en versoek hulle om hom te aanbid; en die mens het vleeslik, wellustig en duiwels geword; en word van die teenwoordigheid van God uitgesluit."
                },
                {
                    "number": 50,
                    "text": "Maar God het aan ons vaders bekendgemaak dat alle mense moet bekeer."
                },
                {
                    "number": 51,
                    "text": "En hy het ons vader Adam met sy eie stem aangeroep, en gesê: Ek is God; Ek het die wêreld gemaak, en mense voor hulle in die vlees was."
                },
                {
                    "number": 52,
                    "text": "En Hy het ook vir hom gesê: Indien jy na My keer, en ag slaan op my stem, en glo, en bekeer van al jou oortredings, en gedoop word, en wel in water, in die Naam van my Eniggebore Seun, wat vol genade en waarheid is, wat Jesus Christus is, die enigste Naam wat onder die hemel gegee sal word, waardeur heil na die kinders van mense sal kom, sal jy die gawe van die Heilige Gees ontvang, en alle dinge vra in sy Naam, en wat jy ook al sal vra, dit sal jou gegee word."
                },
                {
                    "number": 53,
                    "text": "En ons vader Adam het met die Here gespreek, en gesê: Waarom is dit dat die mens moet bekeer en in water gedoop word? En die Here het vir Adam gesê: Kyk, Ek het jou jou oortreding in die Tuin van Eden vergewe."
                },
                {
                    "number": 54,
                    "text": "Vandaar kom die gesegde oral onder die mense, dat die Seun van God versoening gedoen het vir die oorspronklike skuld waarin die sondes van die ouers nie verantwoord word op die hoofde van die kinders nie, want hulle is rein vanaf die grondlegging van die wêreld."
                },
                {
                    "number": 55,
                    "text": "En die Here het met Adam gespreek, en gesê: In soverre jou kinders in sonde verwek word, net so wanneer hulle begin om op te groei, verwek sonde in hulle harte, en hulle proe die bittere, sodat hulle mag weet om die goeie te waardeer."
                },
                {
                    "number": 56,
                    "text": "En dit word aan hulle gegee om die goeie van die bose te onderskei; daarom is hulle vry om te handel na hul eie goeddunke, en Ek het aan jou ’n ander wet en gebod gegee."
                },
                {
                    "number": 57,
                    "text": "Daarom, leer dit aan julle kinders, dat alle mense, oraloor, moet bekeer, andersins kan hulle geensins die koninkryk van God beërwe nie, want geen onrein ding kan daar woon, of woon in sy teenwoordigheid nie; want, in die taal van Adam, Man van Heiligheid is sy Naam, en die Naam van sy Eniggebore is die Seun van die Mens, naamlik Jesus Christus, ’n regverdige Regter, wat in die middelpunt van tyd sal kom."
                },
                {
                    "number": 58,
                    "text": "Daarom gee Ek aan jou ’n gebod, om hierdie dinge vryelik aan julle kinders te leer, en sê:"
                },
                {
                    "number": 59,
                    "text": "Dat vanweë oortreding kom die val, welke val die dood bring, en in soverre jy in die wêreld gebore is deur water en deur bloed, en die gees, wat Ek gemaak het, en so uit die stof ’n lewende siel geword het, net so moet jy weer in die koninkryk van die hemel gebore word, deur water, en deur die Gees, en gereinig word deur bloed, naamlik die bloed van my Eniggeborene sodat jy geheilig mag word van alle sonde, en die woorde van die ewige lewe geniet in hierdie wêreld en die ewige lewe in die komende wêreld, naamlik onsterflike heerlikheid."
                },
                {
                    "number": 60,
                    "text": "Want deur die water onderhou jy die gebod; deur die Gees is jy geregverdig, en deur die bloed is jy geheilig;"
                },
                {
                    "number": 61,
                    "text": "Daarom word dit aan jou gegee om in jou te woon; die getuie van die hemel; die Trooster; die vredige dinge van onsterflike heerlikheid; die waarheid van alle dinge; dit wat alle dinge verkwik; wat alle dinge verlewendig; dit wat alle dinge weet en alle mag het ooreenkomstig wysheid, barmhartigheid, waarheid, geregtigheid en oordeel."
                },
                {
                    "number": 62,
                    "text": "En nou, kyk, Ek sê vir jou: Dit is die heilsplan vir alle mense, deur die bloed van my Eniggeborene, wat sal kom in die middelpunt van tyd."
                },
                {
                    "number": 63,
                    "text": "En kyk, alle dinge het hulle gelykenis, en alle dinge is geskape en gemaak om getuienis van My te lewer, beide dinge wat stoflik is en dinge wat geestelik is; dinge wat bo in die hemele is, dinge wat op die aarde is, en dinge wat onder die aarde is, beide bo en benede: alle dinge lewer getuienis van My."
                },
                {
                    "number": 64,
                    "text": "En dit het gebeur, nadat die Here met Adam gespreek het, ons vader, dat Adam tot die Here geroep het, en hy is weggevoer deur die Gees van die Here, en is in die water ingeneem, en is onder die water gelê, en is uit die water uitgebring."
                },
                {
                    "number": 65,
                    "text": "En aldus is hy gedoop, en die Gees van God het op hom neergedaal, en aldus is hy uit die Gees gebore, en is verkwik in die innerlike mens."
                },
                {
                    "number": 66,
                    "text": "En hy het ’n stem uit die hemel gehoor wat sê: Jy is met vuur gedoop, en met die Heilige Gees. Dit is die getuie van die Vader, en die Seun, van nou af en vir ewig;"
                },
                {
                    "number": 67,
                    "text": "En jy is na die orde van Hom wat sonder begin van dae of einde van jare is, van alle ewigheid tot alle ewigheid."
                },
                {
                    "number": 68,
                    "text": "Kyk, jy is een in My, ’n seun van God; en aldus kan almal my seuns word. Amen."
                }
            ]
        },
        "/study/scriptures/pgp/moses/7": {
            "uri": "/study/scriptures/pgp/moses/7",
            "title": "Moses 7",
            "data_type": "chapter",
            "chapter_name": "Hoofstuk 7",
            "chapter_summary": [
                "Henog onderrig, lei die volk, en versit berge—Die stad Sion word gevestig—Henog voorsien die koms van die Seun van die Mens, sy soenoffer, en die opstanding van die heiliges. Hy voorsien die Herstelling, die Versameling, die Tweede Koms, en die terugkeer van Sion."
            ],
            "subtitle": [
                "(Desember 1830)"
            ],
            "verses": [
                {
                    "number": 1,
                    "text": "En dit het gebeur dat Henog sy toespraak voortgesit het, en gesê het: Kyk, ons vader Adam het hierdie dinge geleer, en vele het geglo en die seuns van God geword, en vele het nie geglo nie, en het vergaan in hulle sondes en wag met vrees, in pyniging, op die vurige verontwaardiging van die toorn van God om op hulle uitgestort te word."
                },
                {
                    "number": 2,
                    "text": "En van daardie tyd af aan het Henog begin om te profeteer, en sê vir die volk, dat: Terwyl ek gereis het, en op die plek Mahuja gestaan, en tot die Here geroep het, het daar ’n stem uit die hemel gekom wat sê—Draai jou om, en gaan op in die berg Símeon."
                },
                {
                    "number": 3,
                    "text": "En dit het gebeur dat ek omgedraai het en opgegaan het in die berg; en terwyl ek op die berg gestaan het, het ek die hemele geopen aanskou, en ek is met heerlikheid beklee;"
                },
                {
                    "number": 4,
                    "text": "En ek het die Here gesien; en hy het voor my aangesig gestaan, en Hy het met my gepraat, net soos ’n mens die een met die ander praat, van aangesig tot aangesig; en Hy het vir my gesê: Kyk, en Ek sal aan jou die wêreld vir ’n tydperk van vele geslagte toon."
                },
                {
                    "number": 5,
                    "text": "En dit het gebeur dat ek in die vallei Sjum gesien het, en kyk, ’n groot volk wat in tente gewoon het, wat die volk van Sjum was."
                },
                {
                    "number": 6,
                    "text": "En weer het die Here vir my gesê: Kyk, en ek het na die noorde gekyk, en het die volk van Kanaän aanskou, wat in tente gewoon het."
                },
                {
                    "number": 7,
                    "text": "En die Here het vir my gesê: Profeteer; en ek het geprofeteer, en gesê: Kyk die volk van Kanaän, wat talryk is, sal uitgaan in slagorde teen die volk van Sjum, en sal hulle doodmaak sodat hulle heeltemal vernietig sal word; en die volk van Kanaän sal hulleself verdeel in die land, en die land sal dor en onvrugbaar wees, en geen ander volk sal daar woon nie behalwe die volk van Kanaän;"
                },
                {
                    "number": 8,
                    "text": "Want kyk, die Here sal die land vervloek met baie hitte, en die dorheid daarvan sal vir ewig voortduur, en ’n donkerheid het oor al die kinders van Kanaän gekom, sodat hulle verag is onder alle volke."
                },
                {
                    "number": 9,
                    "text": "En dit het gebeur dat die Here vir my gesê het: Kyk, en ek het gekyk, en die land Saron aanskou, en die land Henog, en die land Omner, en die land Heni, en die land Sem, en die land Haner, en die land Hananniha en al die inwoners daarvan;"
                },
                {
                    "number": 10,
                    "text": "En die Here het vir my gesê: Gaan na hierdie volk; en sê vir hulle—Bekeer, sodat Ek nie uitkom en julle met ’n vloek tref, en hulle sterf nie."
                },
                {
                    "number": 11,
                    "text": "En Hy het aan my ’n gebod gegee dat ek moes doop in die Naam van die Vader, en van die Seun, wat vol genade en waarheid is, en van die Heilige Gees, wat getuienis lewer van die Vader en die Seun."
                },
                {
                    "number": 12,
                    "text": "En dit het gebeur dat Henog voortgegaan het om al die volke op te roep, behalwe die volk van Kanaän, om te bekeer."
                },
                {
                    "number": 13,
                    "text": "En so groot was die geloof van Henog dat hy die volk van God gelei het, en hulle vyande het opgeruk om teen hulle te veg; en hy het die woord van die Here gespreek, en die aarde het gebewe, en die berge het gevlug, en wel ooreenkomstig sy bevel; en die riviere van water het hulle koers verander; en die gebrul van leeus is gehoor vanuit die wildernis; en alle nasies het grootliks gevrees, so kragtig was die woord van Henog, en so groot was die krag van die taal wat God hom gegee het."
                },
                {
                    "number": 14,
                    "text": "Daar het ook ’n land opgekom uit die diepte van die see, en so groot was die vrees van die vyande van die volk van God, dat hulle gevlug en op ’n afstand gestaan het en het op die land gegaan wat uit die diepte van die see gekom het."
                },
                {
                    "number": 15,
                    "text": "Al die reuse van die land, ook, het op ’n afstand gestaan; en daar het ’n vloek uitgegaan op al die mense wat teen God geveg het;"
                },
                {
                    "number": 16,
                    "text": "En vanaf daardie tyd was daar oorloë en bloedvergieting onder hulle; maar die Here het gekom en saam met sy volk gewoon, en hulle het in regverdigheid gewoon."
                },
                {
                    "number": 17,
                    "text": "Die vrees van die Here was oor alle nasies, so groot was die heerlikheid van die Here, wat op sy volk was. En die Here het die land geseën, en hulle is geseën op die berge, en op die hoë plekke, en het floreer."
                },
                {
                    "number": 18,
                    "text": "En die Here het sy volk Sion genoem, omdat hulle van een hart was en een gesindheid, en in regverdigheid gewoon het; en daar was geen armes onder hulle nie."
                },
                {
                    "number": 19,
                    "text": "En Henog het sy prediking aan die volk van God in regverdigheid voortgesit. En dit het gebeur in sy dae dat hy ’n stad gebou het wat die Stad van Heiligheid genoem is, naamlik Sion."
                },
                {
                    "number": 20,
                    "text": "En dit het gebeur dat Henog met die Here gepraat het; en hy het vir die Here gesê: Sekerlik sal Sion vir ewig in veiligheid woon. Maar die Here het vir Henog gesê: Sion het Ek geseën, maar die oorblyfsel van die volk het Ek vervloek."
                },
                {
                    "number": 21,
                    "text": "En dit het gebeur dat die Here aan Henog al die inwoners van die aarde getoon het; en hy het aanskou, en sien, met die verloop van tyd is Sion in die hemel opgeneem. En die Here het vir Henog gesê: Aanskou my woonplek vir ewig."
                },
                {
                    "number": 22,
                    "text": "En Henog het ook die oorblyfsel van die mense wat die seuns van Adam was, aanskou; en hulle was ’n mengsel van al die saad van Adam, behalwe die saad van Kain, want die saad van Kain was swart, en het nie plek onder hulle gehad nie."
                },
                {
                    "number": 23,
                    "text": "En daarna is Sion in die hemel opgeneem, en Henog het aanskou, en sien, al die nasies van die aarde was voor hom;"
                },
                {
                    "number": 24,
                    "text": "En geslag op geslag het gekom; en Henog was hoog en verhef, en wel in die boesem van die Vader, en van die Seun van die Mens; en kyk, die mag van Satan was op die hele aangesig van die aarde."
                },
                {
                    "number": 25,
                    "text": "En hy het engele sien neerdaal uit die hemel; en hy het ’n luide stem gehoor wat sê: Wee, wee die inwoners van die aarde."
                },
                {
                    "number": 26,
                    "text": "En hy het Satan aanskou; en hy het ’n groot ketting in sy hand gehad, en dit het die hele aangesig van die aarde in duisternis versluier; en hy het opgekyk en gelag en sy engele het hulle verheug."
                },
                {
                    "number": 27,
                    "text": "En Henog het engele aanskou wat neerdaal uit die hemel, wat getuienis lewer van die Vader en die Seun; en die Heilige Gees het op vele geval, en hulle is deur die magte van die hemel opgeneem in Sion."
                },
                {
                    "number": 28,
                    "text": "En dit het gebeur dat die God van die hemel na die oorblyfsel van die mense gekyk het, en Hy het geween; en Henog het getuienis daarvan gelewer, en sê: Hoe is dit dat die hemele ween, en hulle trane uitstort soos die reën op die berge?"
                },
                {
                    "number": 29,
                    "text": "En Henog het vir die Here gesê: Hoe is dit dat U kan ween, aangesien U heilig is, en van alle ewigheid tot alle ewigheid?"
                },
                {
                    "number": 30,
                    "text": "En indien dit moontlik was dat die mens die deeltjies van die aarde kon tel, ja, miljoene aardes soos hierdie, sou dit nie ’n begin wees van die aantal van u skeppinge nie; en u tentdoeke is steeds uitgestrek; en tog is U daar, en u boesem is daar; en ook U is regverdig; U is barmhartig en goedhartig vir ewig;"
                },
                {
                    "number": 31,
                    "text": "En U het Sion na u eie boesem geneem, vanuit al u skeppings, van alle ewigheid tot alle ewigheid; en niks behalwe vrede, geregtigheid en waarheid is die woonplek van u troon nie; en barmhartigheid sal voor u aangesig uitgaan en geen einde hê nie; hoe is dit dat U kan ween?"
                },
                {
                    "number": 32,
                    "text": "Die Here het vir Henog gesê: Kyk hierdie jou broers; hulle is die werk van my eie hande, en Ek gee aan hulle hul kennis, op die dag wat Ek hulle geskape het; en in die Tuin van Eden het Ek aan die mens sy handelingsmag gegee;"
                },
                {
                    "number": 33,
                    "text": "En aan jou broers het Ek gesê, en ook ’n gebod gegee, dat hulle mekaar moet liefhê, en dat hulle My moet kies, hulle Vader; maar kyk, hulle is sonder liefde, en hulle haat hul eie bloed;"
                },
                {
                    "number": 34,
                    "text": "En die vuur van my verontwaardiging is ontstoke teen hulle; en in my hittige misnoeë sal Ek die vloede oor hulle stuur, want my toorn is teen hulle ontvlam."
                },
                {
                    "number": 35,
                    "text": "Kyk, Ek is God; Man van Heiligheid is my Naam; Man van Raad is my Naam; en Eindeloos en Ewig is ook my Naam."
                },
                {
                    "number": 36,
                    "text": "Daarom, Ek kan my hande uitstrek en al die skeppinge wat Ek gemaak het, hou; en my oog kan hulle ook deurdring, en onder al die werke van my hande was daar nie sulke groot boosheid as onder jou broers nie."
                },
                {
                    "number": 37,
                    "text": "Maar kyk, hulle sondes sal op die hoofde van hulle vaders wees; Satan sal hulle vader wees, en ellende sal hul lot wees; en die ganse hemele sal oor hulle ween, naamlik al die werke van my hande; waarom moet die hemele nie ween nie, aangesien hierdie mense sal ly?"
                },
                {
                    "number": 38,
                    "text": "Maar kyk, hierdie waarop jou oë is, sal vergaan in die vloede; en kyk, Ek sal hulle opsluit; Ek het vir hulle ’n gevangenis voorberei."
                },
                {
                    "number": 39,
                    "text": "En dit wat Ek gekies het, het voor my aangesig gepleit. Daarom het Hy gely vir hulle sondes; in soverre as hulle wil bekeer op die dag wat my Gekose na My sal terugkeer, en tot daardie dag sal hulle in pyniging wees."
                },
                {
                    "number": 40,
                    "text": "Daarom, hieroor sal die hemele ween, ja, en al die werke van my hande."
                },
                {
                    "number": 41,
                    "text": "En dit het gebeur dat die Here met Henog gespreek het, en Henog al die handelinge van die kinders van mense vertel het; daarom het Henog geweet, en hulle boosheid aanskou, en hulle ellende, en geween en sy arms uitgestrek het, en sy hart het so wyd as die ewigheid geswel, en sy binneste het gesmag; en alle ewigheid het geskud."
                },
                {
                    "number": 42,
                    "text": "En Henog het ook vir Noag en sy familie gesien; dat die nageslag van al die seuns van Noag gered sou word met ’n stoflike redding;"
                },
                {
                    "number": 43,
                    "text": "Daarom, Henog het gesien dat Noag ’n ark gebou het; en dat dit die Here welgeval het, en dit in sy eie hand gehou het; maar oor die oorblyfsel van die bose het die vloede gekom en hulle ingesluk."
                },
                {
                    "number": 44,
                    "text": "En toe Henog hierdie dinge sien, het hy bitterheid van siel gehad, en geween oor sy broers, en het aan die hemele gesê: Ek sal weier om vertroos te word; maar die Here het vir Henog gesê: Hef op jou hart, en wees bly; en kyk."
                },
                {
                    "number": 45,
                    "text": "En dit het gebeur dat Henog gekyk het; en van Noag af het hy al die families van die aarde aanskou; en hy het tot die Here geroep en gesê: Wanneer sal die dag van die Here kom? Wanneer sal die bloed van die Regverdige gestort word, sodat al hulle wat treur, geheilig mag word en die ewige lewe hê?"
                },
                {
                    "number": 46,
                    "text": "En die Here het gesê: Dit sal in die middelpunt van tyd wees, in die dae van boosheid en wraak."
                },
                {
                    "number": 47,
                    "text": "En kyk, Henog het die dag van die koms van die Seun van die Mens gesien, en wel in die vlees; en sy siel het hom verbly, en gesê: Die Regverdige word verhef, en die Lam word gedood van voor die grondlegging van die wêreld; en deur geloof is ek in die boesem van die Vader, en kyk, Sion is met my."
                },
                {
                    "number": 48,
                    "text": "En dit het gebeur dat Henog na die aarde gekyk het; en hy het ’n stem gehoor van die binneste daarvan, wat sê: Wee, wee my, die moeder van mense; ek is gepynig, ek is uitgeput, vanweë die boosheid van my kinders. Wanneer sal ek rus, en gereinig word van die vieslikheid wat uit my uitgegaan het? Wanneer sal my Skepper my heilig, sodat ek mag rus, en regverdigheid vir ’n tydperk op my aangesig wees?"
                },
                {
                    "number": 49,
                    "text": "En toe Henog die aarde gehoor weeklaag het, het hy geween, en tot die Here geroep, en gesê: O Here, sal U nie ontferming hê teenoor die aarde nie? Sal U nie die kinders van Noag seën nie?"
                },
                {
                    "number": 50,
                    "text": "En dit het gebeur dat Henog sy geroep tot die Here voortgesit het, en gesê: Ek vra U, o Here, in die Naam van u Eniggeborene, naamlik Jesus Christus, dat U barmhartig sal wees teenoor Noag en sy saad, sodat die aarde nooit weer deur die vloede bedek mag word nie."
                },
                {
                    "number": 51,
                    "text": "En die Here kon nie terughou nie; en Hy het ’n verbond gesluit met Henog, en ’n eed tot hom gesweer, dat Hy die vloede sal terughou; dat Hy die kinders van Noag sal aanroep;"
                },
                {
                    "number": 52,
                    "text": "En Hy het ’n onveranderlike bevel uitgestuur, dat ’n oorblyfsel van sy saad altyd onder die nasies te vinde moet wees, terwyl die aarde sal bly staan;"
                },
                {
                    "number": 53,
                    "text": "En die Here het gesê: Geseënd is hy deur wie se saad Messias sal kom; want Hy sê—Ek is Messias, die Koning van Sion, die Rots van die Hemel, wat wyd is soos die ewigheid; want wie ook al by die poort inkom en by My opklim sal nooit val nie; daarom, geseënd is hulle van wie Ek gespreek het, want hulle sal uitkom met liedere van ewigdurende vreugde."
                },
                {
                    "number": 54,
                    "text": "En dit het gebeur dat Henog tot die Here geroep, en gesê het: Wanneer die Seun van die Mens in die vlees kom, sal die aarde rus? Ek smeek U, toon my hierdie dinge."
                },
                {
                    "number": 55,
                    "text": "En die Here het vir Henog gesê: Kyk, en hy het gekyk en die Seun van die Mens gesien, opgehef op die kruis, volgens die wyse van die mens;"
                },
                {
                    "number": 56,
                    "text": "En hy het ’n luide stem gehoor; en die hemele is versluier; en al die skeppings van God het getreur; en die aarde het gekreun; en die rotse is geskeur; en die heiliges het opgestaan, en is gekroon aan die regterhand van die Seun van die Mens, met krone van heerlikheid."
                },
                {
                    "number": 57,
                    "text": "En soveel van die geeste as wat in die gevangenis was, het uitgekom, en aan die regterhand van God gestaan; en die res is teruggehou in kettings van duisternis tot die oordeel van die groot dag."
                },
                {
                    "number": 58,
                    "text": "En Henog het weer geween en tot die Here geroep, en gesê: Wanneer sal die aarde rus?"
                },
                {
                    "number": 59,
                    "text": "En Henog het die Seun van die Mens aanskou wat opvaar na die Vader; en hy het die Here aangeroep, en gesê: Wil U nie weer na die aarde kom nie? In soverre U God is, en ek ken U, en U het tot my gesweer, en my gebied dat ek in die Naam van u Eniggeborene moet vra; U het my gemaak, en my ’n reg tot u troon gegee, en nie vanweë myself nie, maar deur u eie genade; daarom, ek vra U of U nie weer na die aarde wil kom nie."
                },
                {
                    "number": 60,
                    "text": "En die Here het vir Henog gesê: Sowaar Ek leef, net so sal Ek kom in die laaste dae, in die dae van boosheid en wraak, om die eed te vervul wat Ek met jou gemaak het aangaande die kinders van Noag;"
                },
                {
                    "number": 61,
                    "text": "En die dag sal kom dat die aarde sal rus, maar voor daardie dag sal die hemele verdonker word, en ’n sluier van duisternis sal die aarde bedek; en die hemele sal skud, en ook die aarde; en groot beproewings sal onder die kinders van mense wees, maar my volk sal Ek bewaar;"
                },
                {
                    "number": 62,
                    "text": "En regverdigheid sal Ek stuur uit die hemel; en waarheid sal Ek uitstuur van die aarde, om getuienis te lewer van my Eniggeborene; sy opstanding uit die dood; ja, en ook die opstanding van alle mense; en Ek sal regverdigheid en waarheid oor die aarde laat vee soos met ’n vloed, om my uitverkorenes uit die vier hoeke van die aarde te versamel, na ’n plek wat Ek sal voorberei, ’n Heilige Stad, sodat my volk hulle lendene mag omgord, en uitsien na die tyd van my koms; want daar sal my tabernakel wees, en dit sal Sion genoem word, ’n Nuwe Jerusalem."
                },
                {
                    "number": 63,
                    "text": "En die Here het vir Henog gesê: Dan sal jy en jou hele stad hulle daar ontmoet, en ons sal hulle in ons boesem ontvang, en hulle sal ons sien; en ons sal hulle omhels, en hulle sal ons omhels, en ons sal mekaar kus;"
                },
                {
                    "number": 64,
                    "text": "En daar sal my woonplek wees, en dit sal Sion wees, wat sal uitkom uit al die skeppings wat Ek gemaak het; en vir die tydperk van ’n duisend jaar sal die aarde rus."
                },
                {
                    "number": 65,
                    "text": "En dit het gebeur dat Henog die dag van die koms van die Seun van die Mens gesien het, in die laaste dae, om in regverdigheid te woon op die aarde vir die tydperk van ’n duisend jaar;"
                },
                {
                    "number": 66,
                    "text": "Maar voor daardie dag het hy groot beproewings onder die bose gesien; en hy het ook die see gesien, dat dit in beroering was, en mense se harte het hulle gefaal, en gewag in vrees op die oordele van die Almagtige God, wat oor die bose sou kom."
                },
                {
                    "number": 67,
                    "text": "En die Here het vir Henog alle dinge getoon, selfs tot die einde van die wêreld; en hy het die dag van die regverdiges gesien, die uur van hulle verlossing, en het ’n volheid van vreugde ontvang;"
                },
                {
                    "number": 68,
                    "text": "En al die dae van Sion, in die dae van Henog, was driehonderd vyf en sestig jaar."
                },
                {
                    "number": 69,
                    "text": "En Henog en al sy mense het met God gewandel, en Hy het in die midde van Sion gewoon; en dit het gebeur dat Sion nie was nie, want God het dit ontvang in sy eie boesem; en vandaar het die gesegde uitgegaan, Sion het gevlug."
                }
            ]
        },
        "/study/scriptures/pgp/moses/8": {
            "uri": "/study/scriptures/pgp/moses/8",
            "title": "Moses 8",
            "data_type": "chapter",
            "chapter_name": "Hoofstuk 8",
            "chapter_summary": [
                "Metúsalag profeteer—Noag en sy seuns predik die evangelie—Groot boosheid heers—Die oproep tot bekering word geminag—God beveel die vernietiging van alle vlees deur die Vloed."
            ],
            "subtitle": [
                "(Februarie 1831)"
            ],
            "verses": [
                {
                    "number": 1,
                    "text": "En al die dae van Henog was vierhonderd en dertig jaar."
                },
                {
                    "number": 2,
                    "text": "En dit het gebeur dat Metúsalag, die seun van Henog, nie geneem is nie, sodat die verbonde van die Here vervul mag word, wat Hy met Henog gesluit het; want Hy het waarlik met Henog ’n verbond gesluit dat Noag van die vrug van sy lendene sou wees."
                },
                {
                    "number": 3,
                    "text": "En dit het gebeur dat Metúsalag geprofeteer het dat vanuit sy lendene al die koninkryke van die aarde sou voortkom (deur Noag), en hy het die heerlikheid vir homself geneem."
                },
                {
                    "number": 4,
                    "text": "En daar het ’n groot hongersnood in die land versprei, en die Here het die aarde vervloek met ’n vreeslike vervloeking, en baie van die inwoners daarvan het gesterf."
                },
                {
                    "number": 5,
                    "text": "En dit het gebeur dat Metúsalag eenhonderd sewe en tagtig jaar gelewe het, en het Lameg verwek;"
                },
                {
                    "number": 6,
                    "text": "En Metúsalag het gelewe, nadat hy Lameg verwek het, sewehonderd twee en tagtig jaar, en het seuns en dogters verwek;"
                },
                {
                    "number": 7,
                    "text": "En al die dae van Metúsalag was negehonderd nege en sestig jaar, en hy het gesterwe."
                },
                {
                    "number": 8,
                    "text": "En Lameg het eenhonderd twee en tagtig jaar gelewe, en het ’n seun verwek,"
                },
                {
                    "number": 9,
                    "text": "En hy het sy naam Noag genoem, en gesê: Hierdie seun sal ons vertroos oor ons werk en die arbeid van ons hande, vanweë die grond wat die Here vervloek het."
                },
                {
                    "number": 10,
                    "text": "En Lameg het gelewe, nadat hy Noag verwek het, vyfhonderd vyf en negentig jaar, en het seuns en dogters verwek;"
                },
                {
                    "number": 11,
                    "text": "En al die dae van Lameg was sewehonderd sewe en sewentig jaar, en hy het gesterwe."
                },
                {
                    "number": 12,
                    "text": "En Noag was vierhonderd en vyftig jaar oud, en het Jafet verwek; en twee en veertig jaar daarna het hy Sem verwek by haar wat die moeder van Jafet was, en toe hy vyfhonderd jaar oud was het hy Ham verwek."
                },
                {
                    "number": 13,
                    "text": "En Noag en sy seuns het ag geslaan op die Here, en het geluister, en hulle is die seuns van God genoem."
                },
                {
                    "number": 14,
                    "text": "En toe hierdie mense begin om te vermeerder op die aangesig van die aarde, en dogters is vir hulle gebore, het die seuns van die mense gesien dat die dogters mooi is, en hulle het hul as vroue geneem, net soos hulle verkies het."
                },
                {
                    "number": 15,
                    "text": "En die Here het vir Noag gesê: Die dogters van jou seuns het hulleself verkoop; want kyk, my toorn is ontvlam teenoor die seuns van die mens, want hulle wil nie ag slaan op my stem nie."
                },
                {
                    "number": 16,
                    "text": "En dit het gebeur dat Noag geprofeteer het, en die dinge van God onderrig het, net soos dit was in die begin."
                },
                {
                    "number": 17,
                    "text": "En die Here sê vir Noag: My Gees sal nie altyd met die mens werk nie, want hy sal weet dat alle vlees sal sterwe; tog sal sy dae ’n honderd en twintig jaar wees; en indien die mens nie bekeer nie, sal Ek die vloede oor hulle stuur."
                },
                {
                    "number": 18,
                    "text": "En in daardie dae was daar reuse op die aarde, en hulle het Noag gesoek om sy lewe te neem, maar die Here was met Noag, en die krag van die Here was op hom."
                },
                {
                    "number": 19,
                    "text": "En die Here het Noag geordineer volgens sy eie orde, en hom gebied dat hy moes uitgaan en sy Evangelie verkondig aan die kinders van mense, net soos dit aan Henog gegee is."
                },
                {
                    "number": 20,
                    "text": "En dit het gebeur dat Noag op die kinders van mense ’n beroep gedoen het dat hulle moes bekeer; maar hulle het nie ag geslaan op sy woorde nie;"
                },
                {
                    "number": 21,
                    "text": "En ook, nadat hulle hom gehoor het, het hulle voor hom gekom en gesê: Kyk, ons is die seuns van God; het ons nie vir onsself die dogters van mense geneem nie? En is ons nie besig om te eet en te drink, en te trou en uit te gee in die huwelik nie? En ons vroue baar vir ons kinders, en hulle is magtige mans, wat soos die mans van ouds is, mans van vernaamheid. En hulle het nie op die woorde van Noag ag geslaan nie."
                },
                {
                    "number": 22,
                    "text": "En God het gesien dat die boosheid van die mens groot geword het op die aarde; en elkeen was verhef in die verbeelding van die gedagtes van sy hart, en was voortdurend slegs boos."
                },
                {
                    "number": 23,
                    "text": "En dit het gebeur dat Noag voortgegaan het met sy prediking aan die volk, en gesê het: Slaan ag, en luister na my woorde;"
                },
                {
                    "number": 24,
                    "text": "Glo en bekeer van julle sondes en word gedoop in die Naam van Jesus Christus, die Seun van God, net soos ons vaders, en julle sal die Heilige Gees ontvang, sodat alles aan julle geopenbaar mag word; en indien julle dit nie doen nie, sal die vloede oor julle kom; nietemin het hulle nie ag geslaan nie."
                },
                {
                    "number": 25,
                    "text": "En dit het Noag berou, en sy hart was gepynig dat die Here die mens op die aarde gemaak het, en dit het hom in die hart gegrief."
                },
                {
                    "number": 26,
                    "text": "En die Here het gesê: Ek sal die mens vernietig wat Ek geskape het, vanaf die aangesig van die aarde, beide mens en dier, en die kruipende dinge, en die voëls van die lug; want dit berou Noag dat Ek hulle geskape het, en dat Ek hulle gemaak het; en hy het My aangeroep; want hulle het sy lewe gesoek."
                },
                {
                    "number": 27,
                    "text": "En aldus het Noag genade gevind in die oë van die Here; want Noag was ’n regverdige man, en volmaak in sy geslag; en hy het met God gewandel, so ook sy drie seuns, Sem, Gam en Jafet."
                },
                {
                    "number": 28,
                    "text": "Die aarde was korrup voor God, en dit was gevul met geweld."
                },
                {
                    "number": 29,
                    "text": "En God het die aarde aanskou, en kyk, dit was korrup, want alle vlees het sy pad op die aarde verderwe."
                },
                {
                    "number": 30,
                    "text": "En God het vir Noag gesê: Die einde van alle vlees het voor My gekom, want die aarde is gevul met geweld, en kyk Ek sal alle vlees vanaf die aarde vernietig."
                }
            ]
        },
        "/study/scriptures/pgp/abr/1": {
            "uri": "/study/scriptures/pgp/abr/1",
            "title": "Abraham 1",
            "data_type": "chapter",
            "chapter_name": "Hoofstuk 1",
            "chapter_summary": [
                "Abraham soek die seëninge van die patriargale orde—Hy word vervolg deur valse priesters in Chaldéa—Jehova red hom—Die oorsprong en regering van Egipte word bespreek."
            ],
            "book_title": "Die Boek van Abraham",
            "subtitle": [
                "Vertaal van die Papirus, deur Joseph Smith"
            ],
            "verses": [
                {
                    "number": 1,
                    "text": "In die land van die Chaldeërs, by die verblyfplek van my vaders, het ek, Abraham, besef dat dit noodsaaklik vir my was om ’n ander verblyfplek te verkry;"
                },
                {
                    "number": 2,
                    "text": "En omdat ek gevind het dat daar groter vreugde en vrede en rus vir my was, het ek gesoek na die seëninge van die vaders, en die reg waartoe ek geordineer moes word om dit te bedien; en omdat Ek self ’n volgeling van regverdigheid was, en begeer het om iemand te wees wat groot kennis besit het, en om ’n groter volgeling van regverdigheid te wees, en om oor ’n groter kennis te beskik, en om ’n vader van baie nasies te wees, ’n prins van vrede, en begeer om onderrig te ontvang en om die gebooie van God te onderhou, het ek ’n regmatige erfgenaam geword, ’n Hoëpriester wat die reg hou wat aan die vaders behoort."
                },
                {
                    "number": 3,
                    "text": "Dit is aan my toegeken van die vaders; dit het van die vaders gekom, vanaf die begin van tyd, ja, en wel van die begin, of voor die grondlegging van die aarde, tot die huidige tyd, naamlik die reg van die eersgeborene, of die eerste man, wat Adam is, of eerste vader, deur die vaders aan my."
                },
                {
                    "number": 4,
                    "text": "Ek het gepoog om aangestel te word tot die Priesterskap ooreenkomstig die aanstelling van God aan die vaders betreffende die saad."
                },
                {
                    "number": 5,
                    "text": "Aangesien my vaders hul weggekeer het van hulle regverdigheid, en van die heilige gebooie wat die Here hulle God aan hulle gegee het, na die aanbidding van gode van die heidene, het hulle volstrek geweier om ag te slaan op my stem;"
                },
                {
                    "number": 6,
                    "text": "Want hulle harte was ingestel om kwaad te doen, en was algeheel gekeer na die god van Élkena, en die god van Libna, en die god van Magmakra, en die god van Koras, en die god van Farao, koning van Egipte;"
                },
                {
                    "number": 7,
                    "text": "Daarom het hulle hul harte gekeer tot die offerandes van die heidene deur hulle kinders aan hierdie stom afgode te offer, en het nie ag geslaan op my stem nie, maar het gepoog om my lewe te neem deur die hand van die priester van Élkena. Die priester van Élkena was ook die priester van Farao."
                },
                {
                    "number": 8,
                    "text": "Nou, op hierdie tydstip was dit die gebruik van die priester van Farao, die koning van Egipte, om op die altaar wat gebou is in die land Chaldéa te offer vir die offerande aan hierdie vreemde gode, mans, vroue en kinders."
                },
                {
                    "number": 9,
                    "text": "En dit het gebeur dat die priester ’n offerande aan die god van Farao gemaak het, en ook aan die god van Sjagreël, en wel volgens die wyse van die Egiptenare. Nou die god van Sjagreël was die son."
                },
                {
                    "number": 10,
                    "text": "Selfs die dankoffer van ’n kind het die priester van Farao geoffer op die altaar wat by die heuwel genaamd Pótifar se Heuwel gestaan het, aan die bopunt van die vlakte van Olisjem."
                },
                {
                    "number": 11,
                    "text": "Nou, hierdie priester het op hierdie altaar drie maagde tegelyk geoffer, wat die dogters was van Onita, iemand van koninklike afkoms direk van die lendene van Gam. Hierdie maagde is geoffer vanweë hulle deug; hulle wou nie neerbuig om gode van hout of van klip te aanbid nie, daarom is hulle gedood op hierdie altaar, en dit is gedoen volgens die wyse van die Egiptenare."
                },
                {
                    "number": 12,
                    "text": "En dit het gebeur dat die priesters my met geweld gegryp het, sodat hulle my ook mag doodmaak, net soos hulle gedoen het met daardie maagde op hierdie altaar; en sodat julle ’n kennis mag hê van hierdie altaar, sal ek julle verwys na die afbeelding aan die aanvang van hierdie verslag."
                },
                {
                    "number": 13,
                    "text": "Dit was gemaak in die vorm van ’n bed, soos onder die Chaldeërs te vinde was, en dit het voor die gode van Élkena, Libna, Magmakra, Koras asook ’n god soos dié van Farao, koning van Egipte, gestaan."
                },
                {
                    "number": 14,
                    "text": "Sodat julle ’n begrip mag hê van hierdie gode, het ek julle ’n voorstelling van hulle gegee deur die figure aan die begin, welke soort figure deur die Chaldeërs Raleënos genoem is, wat hiërogliewe beteken."
                },
                {
                    "number": 15,
                    "text": "En terwyl hulle hul hande opgelig het teen my, sodat hulle my mag offer en my lewe neem, kyk, het ek my stem tot die Here my God verhef, en die Here het ag geslaan en gehoor, en Hy het my gevul met die visioen van die Almagtige, en die engel van sy teenwoordigheid het by my gestaan en onmiddellik my bande losgemaak;"
                },
                {
                    "number": 16,
                    "text": "En sy stem was tot my: Abraham, Abraham, kyk, my Naam is Jehova, en Ek het jou gehoor, en Ek het neergedaal om jou te verlos, en om jou weg te neem van jou vader se huis, en van al jou verwante, na ’n vreemde land waarvan jy nie weet nie;"
                },
                {
                    "number": 17,
                    "text": "En dit omdat hulle hul harte van My weggekeer het, om die God van Élkena, en die god van Libna, en die god van Magmakra, en die god van Koras, en die god van Farao, koning van Egipte te aanbid; daarom het Ek neergedaal om hulle te besoek, en hom te vernietig wat sy hand teen jou opgelig het, Abraham my seun, om jou lewe te neem."
                },
                {
                    "number": 18,
                    "text": "Kyk, Ek sal jou aan my hand lei, en Ek sal jou neem, om my Naam op jou te plaas, naamlik die Priesterskap van jou vader, en my mag sal oor jou wees."
                },
                {
                    "number": 19,
                    "text": "Soos dit was met Noag, so sal dit met jou wees; maar deur jou bediening sal my Naam op die aarde vir ewig bekend wees, want Ek is jou God."
                },
                {
                    "number": 20,
                    "text": "Kyk, Pótifar se Heuwel was in die land Ur, van Chaldéa. En die Here het die altaar van Élkena afgebreek, en van die gode van die land, en het hulle algeheel vernietig, en het die priester geslaan dat hy gesterwe het; en daar was groot weeklaag in Chaldéa, en ook in die hof van Farao; welke Farao beteken koning deur koninklike bloed."
                },
                {
                    "number": 21,
                    "text": "Nou, hierdie Koning van Egipte was ’n afstammeling uit die lendene van Gam, en was ’n deelhebber van die bloed van die Kanaäniete deur geboorte."
                },
                {
                    "number": 22,
                    "text": "Van hierdie herkoms het al die Egiptenare ontstaan, en aldus is die bloed van die Kanaäniete bewaar in die land."
                },
                {
                    "number": 23,
                    "text": "Die land Egipte is eerste deur ’n vrou ontdek, wat die dogter van Gam, en die dogter van Egiptus was, wat in Chaldees Egipte beteken, wat dít wat verbode is, beteken;"
                },
                {
                    "number": 24,
                    "text": "Toe hierdie vrou die land ontdek het, was dit onder water, wat daarna haar seuns daarop gevestig het; en dus, uit Gam, ontstaan daardie ras wat die vloek in daardie land behou het."
                },
                {
                    "number": 25,
                    "text": "Nou, die eerste regering van Egipte is gevestig deur Farao, die oudste seun van Egyptus, die dogter van Gam, en dit was volgens die wyse van die regering van Gam, wat patriargaal was."
                },
                {
                    "number": 26,
                    "text": "Aangesien Farao ’n regverdige man was, het hy sy koninkryk gevestig en sy volk verstandig en regverdig regeer al sy dae, en getrou gepoog om daardie orde na te volg wat deur die vaders in die eerste geslagte gevestig is, in die dae van die eerste patriargale heerskappy, naamlik in die heerskappy van Adam, en ook van Noag, sy vader, wat hom geseën het met die seëninge van die aarde, en met die seëninge van wysheid, maar hom vervloek het betreffende die Priesterskap."
                },
                {
                    "number": 27,
                    "text": "Nou, aangesien Farao van daardie afkoms was waardeur hy nie die reg tot die Priesterskap kon hê nie, nieteenstaande die Farao’s dit graag van Noag wou eis, deur Gam, daarom is my vader deur hulle afgodery weggelei."
                },
                {
                    "number": 28,
                    "text": "Maar ek sal poog, hierna, om die kronologie wat terugstrek van myself tot die begin van die skepping te skets, want die kronieke het in my hande beland, wat ek hou tot die huidige tyd."
                },
                {
                    "number": 29,
                    "text": "Nou, nadat die Priester van Élkena geslaan is dat hy gesterf het, het daar ’n vervulling gekom van daardie dinge wat aan my gesê is aangaande die land Chaldéa, dat daar ’n hongersnood in die land sou wees."
                },
                {
                    "number": 30,
                    "text": "Dienooreenkomstig het ’n hongersnood geheers deur die hele land Chaldéa, en my vader was erg gepynig vanweë die hongersnood, en hy het bekeer van die kwaad wat hy besluit het teen my, om my lewe te neem."
                },
                {
                    "number": 31,
                    "text": "Maar die kronieke van die vaders, naamlik die patriarge, aangaande die reg van die Priesterskap, het die Here my God in my eie hande bewaar; daarom, ’n kennis van die begin van die skepping, en ook van die planete, en van die sterre, soos hulle bekendgemaak is aan die vaders, het ek bewaar en wel tot hierdie dag, en ek sal poog om sommige van hierdie dinge in hierdie kroniek te skrywe, tot die voordeel van my nageslag wat na my sal kom."
                }
            ]
        },
        "/study/scriptures/pgp/abr/2": {
            "uri": "/study/scriptures/pgp/abr/2",
            "title": "Abraham 2",
            "data_type": "chapter",
            "chapter_name": "Hoofstuk 2",
            "chapter_summary": [
                "Abraham verlaat Ur om na Kanaän te gaan—Jehova verskyn aan hom in Haran—Alle evangeliese seëninge word aan sy saad en deur sy saad aan almal belowe—Hy gaan na Kanaän en verder na Egipte."
            ],
            "verses": [
                {
                    "number": 1,
                    "text": "Nou, die Here God het die hongersnood in die land Ur laat erger word, in soverre dat Haran, my broer, gesterwe het; maar Tera, my vader, het steeds in die land Ur gebly, van die Chaldeërs."
                },
                {
                    "number": 2,
                    "text": "En dit het gebeur dat ek, Abraham, Sarai as vrou geneem het, en Nahor, my broer, het Milka as vrou geneem, wat die dogter van Haran was."
                },
                {
                    "number": 3,
                    "text": "Nou het die Here vir my gesê: Abraham, trek weg uit jou land en van jou verwante, en van jou vader se huis, na ’n land wat Ek jou sal wys."
                },
                {
                    "number": 4,
                    "text": "Daarom het ek die land Ur verlaat, van die Chaldeërs, om na die land Kanaän te gaan; en ek het Lot, my broer se seun, en sy vrou, en Sarai my vrou geneem; en ook het my vader my gevolg, na die land wat ons Haran genoem het."
                },
                {
                    "number": 5,
                    "text": "En die hongersnood het afgeneem; en my vader het vertoef in Haran en het daar gewoon, aangesien daar baie kuddes in Haran was; en my vader het weer teruggedraai na sy afgodery, daarom het hy in Haran gebly."
                },
                {
                    "number": 6,
                    "text": "Maar ek, Abraham, en Lot, my broer se seun, het tot die Here gebid, en die Here het aan my verskyn en vir my gesê: Begin, en neem Lot saam met jou; want Ek het besluit om jou weg te neem uit Haran, en om van jou ’n dienaar te maak om my Naam te dra in ’n vreemde land wat Ek aan jou saad na jou sal gee vir ’n ewigdurende besitting, wanneer hulle ag slaan op my stem."
                },
                {
                    "number": 7,
                    "text": "Want Ek is die Here jou God; Ek woon in die hemel; die aarde is my voetbank; Ek strek my hand oor die see, en dit gehoorsaam my stem; Ek maak die wind en die vuur om my wa te wees; Ek sê vir die berge—Vertrek daarheen—en kyk, hulle word weggeneem deur ’n warrelwind, in ’n oomblik, skielik."
                },
                {
                    "number": 8,
                    "text": "My Naam is Jehova, en Ek ken die einde van die begin; daarom sal my hand oor jou wees."
                },
                {
                    "number": 9,
                    "text": "En Ek sal van jou ’n groot nasie maak, en sal jou bomate seën, en jou naam groot maak onder alle nasies, en jy sal ’n seëning wees vir al jou saad na jou, dat in hulle hande hulle hierdie bediening en Priesterskap aan alle nasies sal bring;"
                },
                {
                    "number": 10,
                    "text": "En Ek sal hulle seën deur jou naam; want soveel as wat hierdie evangelie ontvang sal na jou naam genoem word, en sal as jou saad gereken word, en sal opstaan en jou seën, as hulle vader."
                },
                {
                    "number": 11,
                    "text": "En Ek sal hulle seën wat jou seën, en hulle vervloek wat jou vervloek; en in jou (dit is, in jou Priesterskap) en in jou saad (dit is, jou Priesterskap), want Ek gee aan jou ’n belofte dat hierdie reg sal voortduur in jou, en in jou saad na jou (dit wil sê, die letterlike saad of die saad van die liggaam) sal al die families van die aarde geseën word, naamlik met die seëninge van die Evangelie, wat die seëninge van heil is, naamlik van die ewige lewe."
                },
                {
                    "number": 12,
                    "text": "Nou, nadat die Here onttrek het om met my te spreek, en sy aangesig van my onttrek het, het ek in my hart gesê: U dienskneg het U ernstig gesoek; nou het Ek U gevind;"
                },
                {
                    "number": 13,
                    "text": "U het u engel gestuur om my te verlos van die gode van Élkena, en ek sal goed doen om ag te slaan op u stem, daarom, laat u dienskneg opstaan en in vrede vertrek."
                },
                {
                    "number": 14,
                    "text": "Derhalwe het ek, Abraham, vertrek soos die Here vir my gesê het, en Lot saam met my; en ek, Abraham, was twee en sestig jaar oud toe ek uit Haran vertrek het."
                },
                {
                    "number": 15,
                    "text": "En ek het Sarai, wat ek as vrou geneem het toe ek in Ur was, in Chaldéa, en Lot, my broer se seun, en al ons besittings wat ons bymekaargemaak het, en die siele wat ons in Haran gewen het, en uitgegaan op die pad na die land Kanaän, en in tente gewoon terwyl ons onderweg was;"
                },
                {
                    "number": 16,
                    "text": "Daarom, die ewigheid was ons bedekking en ons rots en ons heil, soos ons gereis het van Haran by Jerson langs, om by die land Kanaän te kom."
                },
                {
                    "number": 17,
                    "text": "Nou Ek, Abraham, het ’n altaar gebou in die land Jerson, en ’n offerande aan die Here gemaak, en gebid dat die hongersnood weggekeer mag word van my vader se huis, sodat hulle nie mag sterwe nie."
                },
                {
                    "number": 18,
                    "text": "En toe het ons van Jerson gereis deur die land na die plek Sigem; dit was geleë op die vlaktes van More, en ons het reeds die grense van die land van die Kanaäniete oorgesteek, en ek het ’n offerande daar in die vlaktes van More geoffer, en het die Here plegtig aangeroep, omdat ons alreeds die land van hierdie afgodsnasie binnegekom het."
                },
                {
                    "number": 19,
                    "text": "En die Here het aan my verskyn in antwoord op my gebede, en het vir my gesê: Aan jou saad sal Ek hierdie land gee."
                },
                {
                    "number": 20,
                    "text": "En Ek, Abraham, het opgestaan van die plek van die altaar wat ek vir die Here gebou het, en vandaar vertrek na ’n berg aan die oostekant van Bet-el, en het my tent daar opgeslaan, Bet-el aan die weste en Ai aan die ooste; en daar het ek ’n ander altaar vir die Here gebou, en weer die Naam van die Here aangeroep."
                },
                {
                    "number": 21,
                    "text": "En ek, Abraham, het gereis, en steeds aangegaan na die suide; en daar was ’n voortsetting van die hongersnood in die land; en ek, Abraham, het besluit om af te gaan na Egipte, om daar te vertoef, want die hongersnood het baie ernstig geword."
                },
                {
                    "number": 22,
                    "text": "En dit het gebeur dat toe ek op die punt was om Egipte binne te gaan, het die Here vir my gesê: Kyk, Sarai, jou vrou, is ’n baie mooi vrou van aansien;"
                },
                {
                    "number": 23,
                    "text": "Daarom sal dit gebeur dat wanneer die Egiptenare haar sal sien, sal hulle sê—Sy is sy vrou; en hulle sal jou doodmaak, maar hulle sal haar lewe red; daarom, sien toe dat julle as volg optree:"
                },
                {
                    "number": 24,
                    "text": "Laat haar vir die Egiptenare sê sy is jou suster, en jou siel sal lewe."
                },
                {
                    "number": 25,
                    "text": "En dit het gebeur dat ek, Abraham, vir Sarai, my vrou, vertel het, alles wat die Here vir my gesê het—Daarom, sê vir hulle, vra ek jou, dat jy my suster is, sodat dit goed mag gaan met my vanweë jou, en my siel sal lewe as gevolg van jou."
                }
            ]
        },
        "/study/scriptures/pgp/abr/3": {
            "uri": "/study/scriptures/pgp/abr/3",
            "title": "Abraham 3",
            "data_type": "chapter",
            "chapter_name": "Hoofstuk 3",
            "chapter_summary": [
                "Abraham leer van die son, maan en sterre deur middel van die Urim en Tummim—Die Here openbaar aan hom die ewige aard van geeste—Hy leer van die vooraardse bestaan, voorafverordinering, die Skepping, die kies van ’n Verlosser, en die tweede staat van die mens."
            ],
            "verses": [
                {
                    "number": 1,
                    "text": "En ek, Abraham het die Urim en Tummim gehad, wat die Here my God aan my gegee het, in Ur van die Chaldeërs."
                },
                {
                    "number": 2,
                    "text": "Ek het die sterre gesien, dat hulle baie groot was, en dat een van hulle naaste was aan die troon van God; en daar was baie grotes wat daar naby was;"
                },
                {
                    "number": 3,
                    "text": "En die Here het vir my gesê: Hierdie is die beherendes; en die naam van die groot een is Kolob, omdat dit naby aan My is, want Ek is die Here jou God: Ek het hierdie een gestel om al daardie te beheer wat tot dieselfde orde behoort as dit waarop jy staan."
                },
                {
                    "number": 4,
                    "text": "En die Here het vir my gesê, deur die Urim en Tummim, dat Kolob volgens die wyse van die Here was, wat sy tye en seisoene betref met betrekking tot die omwentelings daarvan; dat een omwenteling ’n dag vir die Here is, volgens sy wyse van berekening, en dit is eenduisend jaar volgens die tyd toegewys aan dit waarop jy staan. Dit is die berekening van die Here se tyd, volgens die berekening van Kolob."
                },
                {
                    "number": 5,
                    "text": "En die Here het vir my gesê: Die planeet wat die mindere lig is, minder as dit wat oor die dag heers, naamlik die nag, is bo of groter as dit waarop jy staan met betrekking tot tydsberekening, want dit beweeg stadiger in sy orde; dit is in orde omdat dit bo die aarde staan waarop jy staan, daarom is die berekening van sy tyd nie so veel met betrekking tot sy aantal dae, en van maande, en van jare nie."
                },
                {
                    "number": 6,
                    "text": "En die Here het vir my gesê: Nou, Abraham, hierdie twee feite bestaan, kyk, jou oë sien dit; dit word aan jou gegee om die tye van berekening te ken, en die gesette tyd, ja, die gesette tyd van die aarde waarop jy staan, en die gesette tyd van die groter lig wat gestel is om oor die dag te heers, en die gesette tyd van die mindere lig wat gestel is om oor die nag te heers."
                },
                {
                    "number": 7,
                    "text": "Nou, die gesette tyd van die mindere lig is ’n langer tyd met betrekking tot sy berekening as die berekening van die tyd van die aarde waarop jy staan."
                },
                {
                    "number": 8,
                    "text": "En waar hierdie twee feite bestaan, sal daar ’n ander feit bo hulle wees, dit is, daar sal ’n ander planeet wees waarvan die berekening van tyd nog langer sal wees;"
                },
                {
                    "number": 9,
                    "text": "En dus sal daar ’n berekening van die tyd van een planeet bo ’n ander wees, tot jy naby Kolob kom, welke Kolob volgens die berekening van die Here se tyd is; welke Kolob gestel is naby die troon van God, om al daardie planete te beheer wat aan dieselfde orde behoort as dít waarop jy staan."
                },
                {
                    "number": 10,
                    "text": "En dit word aan jou gegee om die gesette tyd van al die sterre wat gestel is om lig te gee, te ken, totdat jy naby aan die troon van God kom."
                },
                {
                    "number": 11,
                    "text": "Dus het ek, Abraham, met die Here gespreek van aangesig tot aangesig, soos een mens met ’n ander spreek; en Hy het my vertel van die werke wat sy hande gemaak het;"
                },
                {
                    "number": 12,
                    "text": "En Hy het vir my gesê: My seun, my seun (en sy hand was uitgestrek), kyk, Ek sal aan jou ál hierdie toon. En Hy het sy hand op my oë geplaas, en ek het daardie dinge gesien wat sy hande gemaak het, wat baie was; en hulle het voor my oë vermenigvuldig, en ek kon nie die einde daarvan sien nie."
                },
                {
                    "number": 13,
                    "text": "En Hy het vir my gesê: Dit is Shineha, wat die son is. En Hy het vir my gesê: Kokob, wat ’n ster is. En Hy het vir my gesê: Olea, wat die maan is. En Hy het vir my gesê: Kokaubim, wat sterre aandui, of al die groot ligte, wat in die uitspansel van die hemel was."
                },
                {
                    "number": 14,
                    "text": "En dit was in die nag toe die Here hierdie woorde tot my gespreek het: Ek sal jou vermeerder, en al jou saad na jou, net soos hierdie; en as jy die aantal sandkorrels kan tel, so sal die getal van jou saad wees."
                },
                {
                    "number": 15,
                    "text": "En die Here het vir my gesê: Abraham, Ek toon hierdie dinge aan julle voordat julle Egipte binnegaan, sodat julle al hierdie woorde kan verkondig."
                },
                {
                    "number": 16,
                    "text": "Indien twee dinge bestaan, en daar is een bo die ander, sal daar groter dinge bo hulle wees; daarom is Kolob die grootste van al die Kokaubim wat jy gesien het, omdat dit naaste aan My is."
                },
                {
                    "number": 17,
                    "text": "Nou, indien daar twee dinge is, die een bo die ander, en die maan is bo die aarde, dan mag dit wees dat ’n planeet of ’n ster bo dit mag bestaan; en daar is niks wat die Here jou God in sy hart sal voorneem om te doen nie, maar Hy sal dit doen."
                },
                {
                    "number": 18,
                    "text": "Nietemin het Hy die groter ster gemaak; net so, ook, indien daar twee geeste is en die een mag intelligenter wees as die ander, tog het hierdie twee geeste, nieteenstaande die een intelligenter is as die ander, geen begin nie; hulle het voorheen bestaan, hulle sal geen einde hê nie, hulle sal hierna bestaan, want hulle is gnolaum of ewig."
                },
                {
                    "number": 19,
                    "text": "En die Here het vir my gesê: Hierdie twee feite bestaan wel, dat daar twee geeste is, die een is intelligenter as die ander; daar sal ’n ander wees, intelligenter as hulle; Ek is die Here jou God, Ek is intelligenter as hulle almal."
                },
                {
                    "number": 20,
                    "text": "Die Here jou God het sy engel gestuur om jou te verlos van die hande van die priester van Élkena."
                },
                {
                    "number": 21,
                    "text": "Ek woon in die midde van hulle almal; Ek, het nou, daarom, neergedaal na jou om aan jou die werke wat my hande gemaak het, te verklaar, waarin my wysheid hulle almal oortref, want Ek heers in die hemele daarbo, en in die aarde daaronder, in alle wysheid en verstandigheid, oor al die intelligensies wat jou oë gesien het vanaf die begin; Ek het in die begin neergedaal in die midde van al die intelligensies wat jy gesien het."
                },
                {
                    "number": 22,
                    "text": "Nou het die Here aan my, Abraham, die intelligensies getoon wat georganiseer was voor die wêreld was; en onder al hierdie was daar baie van die eerbares en grotes."
                },
                {
                    "number": 23,
                    "text": "En God het hierdie siele gesien, dat hulle goed was, en Hy het in die midde van hulle gestaan, en Hy het gesê: Hulle sal Ek my heersers maak; want Hy het onder diegene wat geeste was, gestaan, en Hy het gesien dat hulle goed was; en Hy het vir my gesê: Abraham, jy is een van hulle; jy is gekies voor jy gebore is."
                },
                {
                    "number": 24,
                    "text": "En daar het een onder hulle gestaan wat soos God was, en Hy het vir diegene gesê wat by Hom was: Ons sal neerdaal, want daar is ruimte daar, en ons sal van hierdie materiaal neem en ons sal ’n aarde maak waarop hulle mag woon;"
                },
                {
                    "number": 25,
                    "text": "En ons sal hulle hierdeur beproef, om te sien of hulle alle dinge sal doen wat die Here hulle God hulle sal gebied;"
                },
                {
                    "number": 26,
                    "text": "En aan hulle wat hul eerste staat onderhou, sal toegevoeg word; en hulle wat nie hulle eerste staat onderhou nie, sal nie heerlikheid hê in dieselfde koninkryk met diegene wat hulle eerste staat onderhou; en hulle wat hul tweede staat onderhou, sal heerlikheid op hulle hoofde toegevoeg ontvang vir ewig en ewig."
                },
                {
                    "number": 27,
                    "text": "En die Here het gesê: Wie sal Ek stuur? En Een soos die Seun van die Mens het geantwoord: Hier is Ek, stuur My. En ’n ander het geantwoord en gesê: Hier is Ek, stuur my. En die Here het gesê: Ek sal die eerste stuur."
                },
                {
                    "number": 28,
                    "text": "En die tweede was toornig, en het nie sy eerste staat onderhou nie; en, op daardie dag, het baie hom gevolg."
                }
            ]
        },
        "/study/scriptures/pgp/abr/4": {
            "uri": "/study/scriptures/pgp/abr/4",
            "title": "Abraham 4",
            "data_type": "chapter",
            "chapter_name": "Hoofstuk 4",
            "chapter_summary": [
                "Die Gode beplan die skepping van die aarde en alle lewe daarop—Hulle planne vir die ses dae van skepping word uiteengesit."
            ],
            "verses": [
                {
                    "number": 1,
                    "text": "En toe het die Here gesê: Laat ons afgaan. En hulle het afgegaan in die begin, en hulle, dit is die Gode, het die hemele en die aarde georganiseer en geformeer."
                },
                {
                    "number": 2,
                    "text": "En die aarde, nadat dit geformeer is, was leeg en verlate, omdat hulle niks behalwe die aarde geformeer het nie; en duisternis het op die aangesig van die diepte geheers, en die Gees van die Gode het gebroei op die aangesig van die waters."
                },
                {
                    "number": 3,
                    "text": "En hulle (die Gode) het gesê: Laat daar lig wees; en daar was lig."
                },
                {
                    "number": 4,
                    "text": "En hulle (die Gode) het die lig begryp, want dit was helder; en hulle het die lig geskei, of dit laat skei, van die duisternis."
                },
                {
                    "number": 5,
                    "text": "En die Gode het die lig Dag genoem, en die duisternis het hulle Nag genoem. En dit het gebeur dat van die aand tot die oggend hulle nag genoem het; en van die oggend tot die aand het hulle dag genoem; en dit was die eerste, of die begin, van dit wat hulle dag en nag genoem het."
                },
                {
                    "number": 6,
                    "text": "En die Gode het ook gesê: Laat daar ’n uitspansel in die midde van die waters wees, en dit sal die waters skei van die waters."
                },
                {
                    "number": 7,
                    "text": "En die Gode het die uitspansel beveel, sodat dit die waters geskei het wat onder die uitspansel was van die waters wat bo die uitspansel was; en dit was so, net soos hulle beveel het."
                },
                {
                    "number": 8,
                    "text": "En die Gode het die uitspansel Hemel genoem. En dit het gebeur dat dit van die aand tot die oggend was wat hulle nag genoem het; en dit het gebeur dat dit van die oggend tot die aand was, en dit was die tweede periode wat hulle nag en dag genoem het."
                },
                {
                    "number": 9,
                    "text": "En die Gode het beveel, en gesê: Laat die waters onder die hemel byeen versamel word in een plek, en laat die aarde droog opkom; en dit was soos hulle beveel het;"
                },
                {
                    "number": 10,
                    "text": "En die Gode het die droë land Aarde genoem; en die versameling van waters het hulle Groot Waters genoem; en die Gode het gesien dat hulle gehoorsaam is."
                },
                {
                    "number": 11,
                    "text": "En die Gode het gesê: Laat ons die aarde voorberei om gras voort te bring; die kruid om saad voort te bring; die vrugteboom om vrugte voort te bring, volgens sy soort, waarvan die saad in homself sy eie gelykenis op die aarde voortbring; en dit was so, net soos hulle beveel het."
                },
                {
                    "number": 12,
                    "text": "En die Gode het die aarde georganiseer om gras voort te bring van sy eie saad, en die kruid om kruie voort te bring van sy eie saad, en om saad volgens sy eie soort voort te bring; en die aarde om die boom voort te bring volgens sy eie saad, en om vrugte voort te bring, waarvan die saad slegs in homself kon voortbring, na sy soort; en die Gode het gesien dat hulle gehoorsaam is."
                },
                {
                    "number": 13,
                    "text": "En dit het gebeur dat hulle die dae getel het; van die aand tot die môre het hulle nag genoem; en dit het gebeur, van die oggend tot die aand het hulle dag genoem; en dit was die derde periode."
                },
                {
                    "number": 14,
                    "text": "En die Gode het die ligte in die uitspansel van die hemel georganiseer, en hulle die dag van die nag laat skei; en hulle georganiseer om tekens en seisoene te wees, en vir dae en vir jare;"
                },
                {
                    "number": 15,
                    "text": "En het hulle georganiseer om ligte te wees in die uitspansel van die hemel om lig te gee op die aarde; en dit was so."
                },
                {
                    "number": 16,
                    "text": "En die Gode het die twee groot ligte georganiseer, die groter lig om oor die dag te heers, en die mindere lig om oor die nag te heers; saam met die mindere lig het hulle ook die sterre daargestel;"
                },
                {
                    "number": 17,
                    "text": "En die Gode het hulle gestel in die uitspansel van die hemele, om lig te gee op die aarde, en om te heers oor die dag en die nag, en om die lig van die duisternis te laat skei."
                },
                {
                    "number": 18,
                    "text": "En die Gode het daardie dinge dopgehou wat hulle beveel het tot hulle gehoorsaam is."
                },
                {
                    "number": 19,
                    "text": "En dit het gebeur dat dit van die aand tot die môre dat dit nag was; en dit het gebeur dat dit van die oggend tot die aand dat dit dag was; en dit was die vierde periode."
                },
                {
                    "number": 20,
                    "text": "En die Gode het gesê: Laat ons die waters voorberei om oorvloedig die bewegende skepsels wat lewe het, voort te bring; en die voëls, sodat hulle bo die aarde mag vlieg in die ope uitspansel van die hemel."
                },
                {
                    "number": 21,
                    "text": "En die Gode het die waters voorberei sodat hulle groot walvisse mag voortbring, en elke lewende skepsel wat beweeg het, wat die waters moes voortbring in oorvloed na hulle soort; en elke gevleuelde voël na hulle soort. En die Gode het gesien dat hulle gehoorsaam sou word, en dat hulle plan goed was."
                },
                {
                    "number": 22,
                    "text": "En die Gode het gesê: Ons sal hulle seën, en hulle laat vrugbaar wees en vermeerder, en die waters in die seë of groot waters vul; en die voëls laat vermeerder op die aarde."
                },
                {
                    "number": 23,
                    "text": "En dit het gebeur dat dit van die aand tot die oggend was wat hulle nag genoem het; en dit het gebeur dat dit van die oggend tot die aand was wat hulle dag genoem het; en dit was die vyfde periode."
                },
                {
                    "number": 24,
                    "text": "En die Gode het die aarde voorberei om die lewende skepsel voort te bring volgens sy soort, vee en kruipende dinge, en diere van die aarde na hulle soort; en dit was so, soos hulle gesê het."
                },
                {
                    "number": 25,
                    "text": "En die Gode het die aarde georganiseer om die diere volgens hulle soort voort te bring, en vee na hulle soort, en elke ding wat kruip op die aarde na sy eie soort; en die Gode het gesien dat hulle sou gehoorsaam."
                },
                {
                    "number": 26,
                    "text": "En die Gode het raad gehou onder hulleself en gesê: Laat ons neerdaal en die mens formeer na ons beeld, na ons gelykenis; en ons sal hulle heerskappy oor die visse van die see gee, en oor die voëls van die lug, en oor die vee, en oor die hele aarde, en oor elke kruipende ding wat op die aarde kruip."
                },
                {
                    "number": 27,
                    "text": "Daarom het die Gode neergedaal om die mens na hul eie beeld te organiseer, na die gelykenis van die Gode om hom te formeer, man en vrou het hulle hul geformeer."
                },
                {
                    "number": 28,
                    "text": "En die Gode het gesê: Ons sal hulle seën. En die Gode het gesê: Ons sal hulle laat vrugbaar wees en vermeerder, en die aarde vul, en dit onderwerp, en om heerskappy te hê oor die visse van die see, en oor die voëls van die lug, en oor elke lewende ding wat op die aarde beweeg."
                },
                {
                    "number": 29,
                    "text": "En die Gode het gesê: Kyk, ons sal hulle elke kruid wat saad dra gee wat op die aangesig van die hele aarde sal kom, en elke boom wat vrugte daarop sal hê; ja, die vrugte van die boom wat saad gee aan hulle sal ons dit gee; dit sal vir hulle voedsel wees."
                },
                {
                    "number": 30,
                    "text": "En aan elke dier van die aarde, en aan elke voël van die lug, en aan elke ding wat op die aarde kruip, kyk, ons sal hulle lewe gee, en ook sal ons aan hulle elke groen kruid vir voedsel gee, en al hierdie dinge sal so georganiseer word."
                },
                {
                    "number": 31,
                    "text": "En die Gode het gesê: Ons sal alles doen wat ons gesê het, en hulle organiseer; en kyk, hulle sal baie gehoorsaam wees. En dit het gebeur dat dit van die aand tot die oggend was en hulle het dit nag genoem; en dit het gebeur dat dit van die oggend tot die aand was wat hulle dag genoem het; en hulle het die sesde periode getel."
                }
            ]
        },
        "/study/scriptures/pgp/abr/5": {
            "uri": "/study/scriptures/pgp/abr/5",
            "title": "Abraham 5",
            "data_type": "chapter",
            "chapter_name": "Hoofstuk 5",
            "chapter_summary": [
                "Die Gode voltooi hulle beplanning van die skepping van alle dinge—Hulle bring die Skepping te weeg volgens hulle planne—Adam gee elke lewende skepsel ’n naam."
            ],
            "verses": [
                {
                    "number": 1,
                    "text": "En so sal ons die hemele en die aarde voltooi, en al hulle leërskare."
                },
                {
                    "number": 2,
                    "text": "En die Gode het onder hulleself gesê: In die sewende periode sal ons ons werk beëindig, waaroor ons beraadslaag het; en ons sal in die sewende periode rus van al ons werk waaroor ons beraadslaag het."
                },
                {
                    "number": 3,
                    "text": "En die Gode het in die sewende periode voltooi, omdat hulle sou rus in die sewende periode van al hulle werke waaroor hulle (die Gode) onder hulleself beraadslaag het om te vorm; en dit geheilig. En so was hulle besluite op die tydstip toe hulle onder hulleself beraadslaag het om die hemele en die aarde te formeer."
                },
                {
                    "number": 4,
                    "text": "En die Gode het neergedaal en hierdie geslagte van die hemele en die aarde geformeer in die dag wat die Gode die aarde en die hemele geformeer het."
                },
                {
                    "number": 5,
                    "text": "In ooreenstemming met alles wat hulle gesê het betreffende elke plant van die veld voordat dit in die aarde was, en elke kruid van die veld voordat dit gegroei het; want die Gode het dit nie laat reën op die aarde toe hulle geraadpleeg het om hulle te skape nie, en het nie ’n man geformeer om die grond te bewerk nie."
                },
                {
                    "number": 6,
                    "text": "Maar daar het ’n mis opgegaan van die aarde, en het die hele aangesig van die aarde benat."
                },
                {
                    "number": 7,
                    "text": "En die Gode het ’n man van die stof van die aarde geformeer, en sy gees geneem (dit is, die man se gees), en het dit in hom geplaas; en het in sy neusgate die asem van die lewe geblaas, en die man het ’n lewende siel geword."
                },
                {
                    "number": 8,
                    "text": "En die Gode het ’n tuin geplant, ooswaarts in Eden, en daar het hulle die man geplaas, wie se gees hulle in die liggaam geplaas het wat hulle geformeer het."
                },
                {
                    "number": 9,
                    "text": "En uit die grond het die Gode elke boom laat groei wat aangenaam is om te sien en goed vir voedsel; die boom van die lewe, ook, in die middel van die tuin, en die boom van die kennis van goed en kwaad."
                },
                {
                    "number": 10,
                    "text": "Daar was ’n rivier wat uit Eden gevloei het, om die tuin water te gee, en vandaar het dit verdeel en het vier vertakkings geword."
                },
                {
                    "number": 11,
                    "text": "En die Gode het die man geneem en hom in die Tuin van Eden geplaas, om dit te bewerk en te versorg."
                },
                {
                    "number": 12,
                    "text": "En die Gode het die man gebied, en gesê: Van elke boom van die tuin mag jy vryelik eet,"
                },
                {
                    "number": 13,
                    "text": "Maar van die boom van kennis van goed en kwaad, sal jy nie eet nie; want op die dag wat jy daarvan eet, sal jy sekerlik sterwe. Nou ek, Abraham, het gesien dat dit volgens die Here se tyd was, wat volgens die tyd van Kolob was; want tot dusver het die Gode nie aan Adam sy berekening toegewys nie."
                },
                {
                    "number": 14,
                    "text": "En die Gode het gesê: Laat ons ’n paslike hulp vir die man maak, want dit is nie goed dat die man alleen moes wees nie, daarom sal ons ’n paslike hulp vir hom maak."
                },
                {
                    "number": 15,
                    "text": "En die Gode het ’n diepe slaap oor Adam laat val; en hy het geslaap, en hulle het een van sy ribbes geneem, en het met vlees in die plek daarvan toegemaak;"
                },
                {
                    "number": 16,
                    "text": "En van die ribbebeen wat die Gode van die man geneem het, het hulle ’n vrou geformeer, en haar na die man geneem."
                },
                {
                    "number": 17,
                    "text": "En Adam het gesê: Dit was been van my gebeente, en vlees van my vlees; nou sy sal Vrou genoem word, omdat sy uit die man geneem is;"
                },
                {
                    "number": 18,
                    "text": "Daarom sal ’n man sy vader en sy moeder verlaat, en sal aan sy vrou kleef; en hulle sal een vlees wees."
                },
                {
                    "number": 19,
                    "text": "En hulle was albei naak, die man en sy vrou, en was nie skaam nie."
                },
                {
                    "number": 20,
                    "text": "En uit die grond het die Gode elke dier van die veld geformeer, en elke voël van die lug; en hulle na Adam gebring om te sien wat hy hulle sou noem; en wat Adam elke lewende skepsel ook al genoem het, dit moes die naam daarvan wees."
                },
                {
                    "number": 21,
                    "text": "En Adam het name gegee aan al die vee, aan die voëls van die lug, aan elke dier van die veld; en vir Adam is daar ’n paslike hulp vir hom gevind."
                }
            ]
        },
        "/study/scriptures/pgp/abr/fac-1": {
            "uri": "/study/scriptures/pgp/abr/fac-1",
            "title": "Faksimilee 1",
            "data_type": "figure",
            "book_title": "’n Faksimilee van die Boek van Abraham",
            "subtitle": [
                "No. 1"
            ],
            "text": [
                "Verduideliking",
                "Fig. 1. Die Engel van die Here.",
                "Fig. 2. Abraham vasgebind op ’n altaar.",
                "Fig. 3. Die afgodepriester van Élkena poog om Abraham te offer as ’n offerande.",
                "Fig. 4. Die altaar vir offerande deur die afgodepriesters wat voor die gode van Élkena, Libna, Magmakra, Koras, en Farao staan.",
                "Fig. 5. Die afgod van Élkena.",
                "Fig. 6. Die afgod van Libna.",
                "Fig. 7. Die afgodvan Magmakra.",
                "Fig. 8. Die afgod van Koras.",
                "Fig. 9. Die afgod van Farao.",
                "Fig. 10. Abraham in Egipte.",
                "Fig. 11. Bedoel om die pilare van die hemel voor te stel, soos deur die Egiptenare verstaan.",
                "Fig. 12. Raukeejang, wat die hemel, of die uitspansel bo ons hoofde aandui; maar in hierdie geval, ten opsigte van hierdie onderwerp het die Egiptenare dit gebruik om Sjaumau aan te dui, om hoog te wees, of die hemele, wat ooreenstem met die Hebreeuse woord, Sjaumajeem."
            ]
        },
        "/study/scriptures/pgp/abr/fac-2": {
            "uri": "/study/scriptures/pgp/abr/fac-2",
            "title": "Faksimilee 2",
            "data_type": "figure",
            "book_title": "’n Faksimilee vanuit die Boek van Abraham",
            "subtitle": [
                "No. 2"
            ],
            "text": [
                "Verduideliking",
                "Fig. 1. Kolob, wat die eerste skepping aandui, naaste aan die selestiale, of die woning van God. Eerste in regering, die laaste betreffende die berekening van tyd. Die berekening volgens selestiale tyd, welke selestiale tyd een dag tot ’n el verteenwoordig. Een dag in Kolob is gelyk aan ’n duisend jaar volgens die berekening van hierdie aarde, wat deur die Egiptenare Jah-oh-ê genoem word.",
                "Fig. 2. Staan langs Kolob, wat deur die Egiptenare Oliblisj genoem word, wat die volgende hoofbeherende skepping is naby die selestiale of die plek waar God woon; en hou ook die sleutel van mag, betreffende ander planete; soos geopenbaar deur God aan Abraham, terwyl hy ’n offerande geoffer het op ’n altaar wat hy vir die Here gebou het.",
                "Fig. 3. Is gemaak om God voor te stel, sittende op sy troon, beklee met mag en gesag; met ’n kroon van ewige lig op sy hoof; stel ook van die groot Sleutelwoorde van die Heilige Priesterskap voor, soos geopenbaar aan Adam in die Tuin van Eden, so ook aan Set, Noag, Melgisédek, Abraham en almal aan wie die Priesterskap geopenbaar is.",
                "Fig. 4. Is gelyk aan die Hebreeuse woord Raukeejang, wat hemel beteken, of die uitspansel van die hemele; ook ’n numeriese getal in Egipties wat eenduisend aandui; is volgens die berekening van tyd van Oliblisj, wat gelyk is aan Kolob in sy omwenteling en in sy berekening van tyd.",
                "Fig. 5. Word in Egipties Enisj-ghô-on-dosj genoem; dit is ook een van die beherende planete, en word deur die Egiptenare as die Son beskou, en om sy lig van Kolob te leen deur middel van Kae-e-wanrasj, wat die groot Sleutel, of, met ander woorde, die beherende mag is, wat vyftien ander vaste planete of sterre beheer, asook Floëse of die Maan, die Aarde en die Son in hulle jaarlikse omwentelings. Hierdie planeet ontvang sy krag deur middel van Kli-flos-is-es, of Hah-ko-kau-bim, die sterre word voorgestel deur nommers 22 en 23, wat lig ontvang van die omwentelings van Kolob.",
                "Fig. 6. Stel hierdie aarde voor met sy vier hoeke.",
                "Fig. 7. Stel God voor, sittende op sy troon, en deur die hemele die groot Sleutelwoorde van die Priesterskap openbaar; asook, die teken van die Heilige Gees aan Abraham, in die vorm van ’n duif.",
                "Fig. 8. Bevat geskrifte wat nie aan die wêreld geopenbaar kan word nie; maar kan in die Heilige Tempel van God verkry word.",
                "Fig. 9. Behoort nie op die huidige tydstip geopenbaar te word nie.",
                "Fig. 10. Net so.",
                "Fig. 11. Net so. Indien die wêreld hierdie simbole kan ontsyfer, laat dit so wees. Amen.",
                "Figure 12, 13, 14, 15, 16, 17, 18, 19, 20, en 21 sal gegee word op die Here se eie bepaalde tyd.",
                "Bogenoemde vertaling word gegee in soverre ons enige reg het om dit te gee op die huidige tydstip."
            ]
        },
        "/study/scriptures/pgp/abr/fac-3": {
            "uri": "/study/scriptures/pgp/abr/fac-3",
            "title": "Faksimilee 3",
            "data_type": "figure",
            "book_title": "’n Faksimilee van die Boek van Abraham",
            "subtitle": [
                "No. 3"
            ],
            "text": [
                "Verduideliking",
                "Fig. 1. Abraham sittende op Farao se troon, deur die goedgunstigheid van die koning, met ’n kroon op sy hoof, wat die Priesterskap voorstel as simbolies van die groot Presidensie in die Hemel; met die septer van geregtigheid en oordeel in sy hand.",
                "Fig. 2. Koning Farao, wie se naam in die karakters bo sy hoof gegee word.",
                "Fig. 3. Dit beteken Abraham in Egipte soos ook gegee is in Figuur 10 van Faksimilee No. 1.",
                "Fig. 4. Prins van Farao, Koning van Egipte, soos geskryf bo die hand.",
                "Fig. 5. Sjulem, een van die koning se hoofkelners, soos voorgestel deur die karakters bo sy hand.",
                "Fig. 6. Olimla, ’n slaaf wat aan die prins behoort.",
                "Abraham in bespreking oor die beginsels van Sterrekunde, in die koning se hof."
            ]
        },
        "/study/scriptures/pgp/js-m/1": {
            "uri": "/study/scriptures/pgp/js-m/1",
            "title": "Joseph Smith—Matthéüs 1",
            "data_type": "chapter",
            "chapter_name": "Hoofstuk 1",
            "chapter_summary": [
                "Jesus voorspel die vernietiging van Jerusalem wat op hande is—Hy bespreek ook die Tweede Koms van die Seun van die Mens, en die vernietiging van die bose."
            ],
            "book_title": "Joseph Smith—Matthéüs",
            "verses": [
                {
                    "number": 1,
                    "text": "Want Ek sê vir julle, dat julle My voortaan nie sal sien nie en weet dat Ek Hy is van wie dit geskryf is deur die profete, totdat julle sal sê: Geseënd is Hy wat kom in die Naam van die Here, in die wolke van die hemel, en al die heilige engele met Hom. Toe het sy dissipels begryp dat Hy weer na die aarde sou kom, nadat hy verheerlik en gekroon is aan die regterhand van God."
                },
                {
                    "number": 2,
                    "text": "En Jesus het uitgegaan en vertrek vanaf die tempel; en sy dissipels het na hom gekom, om Hom te hoor, en gesê: Meester, toon ons aangaande die geboue van die tempel soos U gesê het—Hulle sal neergewerp word, en vir julle verlate gelaat word."
                },
                {
                    "number": 3,
                    "text": "En Jesus het vir hulle gesê: Sien julle nie al hierdie dinge nie, en begryp julle hulle nie? Voorwaar Ek sê vir julle daar sal nie hier, op hierdie tempel, een klip op ’n ander gelaat word wat nie neergewerp sal word nie."
                },
                {
                    "number": 4,
                    "text": "En Jesus het hulle verlaat en die Olyfberg bestyg. En terwyl Hy op die Olyfberg gesit het, het die dissipels alleen na Hom gekom en gesê: Vertel vir ons wanneer al hierdie dinge sal gebeur wat U gesê het aangaande die vernietiging van die tempel, en die Jode; en wat is die teken van u koms, en van die einde van die wêreld, of die vernietiging van die bose, wat die einde van die wêreld is?"
                },
                {
                    "number": 5,
                    "text": "En Jesus het geantwoord, en vir hulle gesê: Wees versigtig sodat niemand julle bedrieg nie."
                },
                {
                    "number": 6,
                    "text": "Want baie sal kom in my Naam, en sê—Ek is Christus—en sal baie bedrieg;"
                },
                {
                    "number": 7,
                    "text": "Dan sal hulle jul oorlewer om verdruk te word, en sal julle doodmaak, en julle sal gehaat word deur alle nasies, ter wille van my Naam;"
                },
                {
                    "number": 8,
                    "text": "En dan sal baie tot ’n val kom, en sal mekaar verraai, en sal mekaar haat;"
                },
                {
                    "number": 9,
                    "text": "En baie vals profete sal opstaan, en sal vele bedrieg;"
                },
                {
                    "number": 10,
                    "text": "En omdat ongeregtigheid hoogty sal vier, sal die liefde van vele koud word;"
                },
                {
                    "number": 11,
                    "text": "Maar hy wat standvastig bly en nie oorwin word nie, hy sal gered word."
                },
                {
                    "number": 12,
                    "text": "Wanneer julle, daarom, die gruwel van verwoesting sal sien, waarvan Daniël die profeet gespreek het, aangaande die vernietiging van Jerusalem, dan sal julle op die heilige plek staan; wie ook al lees, laat hom verstaan."
                },
                {
                    "number": 13,
                    "text": "Laat hulle dan wat in Judéa is, vlug na die berge;"
                },
                {
                    "number": 14,
                    "text": "Laat hom wat op die huis se dak is, vlug, en nie terugkeer om enigiets uit sy huis te neem nie;"
                },
                {
                    "number": 15,
                    "text": "Laat hom wat in die veld is ook nie terugkeer om sy klere te neem nie;"
                },
                {
                    "number": 16,
                    "text": "En wee hulle wat swanger is, en diegene wat soog in daardie dae;"
                },
                {
                    "number": 17,
                    "text": "Daarom, bid julle tot die Here dat julle vlug nie in die winter is nie, nóg op die Sabbatdag;"
                },
                {
                    "number": 18,
                    "text": "Want dan, in daardie dae, sal daar groot beproewing kom oor die Jode en oor die inwoners van Jerusalem, soos nog nooit voorheen oor Israel gestuur is nie, van God, sedert die begin van hulle koninkryk tot hierdie tyd; nee, nóg sal dit ooit weer oor Israel gestuur word."
                },
                {
                    "number": 19,
                    "text": "Alle dinge wat met hulle gebeur het is slegs die begin van die verdriet wat oor hulle sal kom."
                },
                {
                    "number": 20,
                    "text": "En tensy daardie dae verkort sou word, sal niks van hulle vlees gered word nie; maar ter wille van die uitverkorenes, ooreenkomstig die verbond, sal daardie dae verkort word."
                },
                {
                    "number": 21,
                    "text": "Kyk, hierdie dinge het Ek tot julle gespreek aangaande die Jode; en verder, na die beproewing van daardie dae wat oor Jerusalem sal kom, indien enigeen vir julle sal sê, Kyk, hier is Christus, of daar, glo hom nie;"
                },
                {
                    "number": 22,
                    "text": "Want in daardie dae sal daar ook vals Christusse opstaan, en vals profete, en sal groot tekens en wonders toon, in soverre dat, indien dit moontlik was, hulle selfs die uitverkorenes sou bedrieg, wat die uitverkorenes is ooreenkomstig die verbond."
                },
                {
                    "number": 23,
                    "text": "Kyk, Ek spreek hierdie dinge tot julle ter wille van die uitverkorenes; en julle sal ook hoor van oorloë, en gerugte van oorloë; sorg dat julle nie verontrus word nie, want alles wat Ek julle vertel het, moet geskied; maar die einde is nog nie."
                },
                {
                    "number": 24,
                    "text": "Kyk, Ek het julle voorheen gesê;"
                },
                {
                    "number": 25,
                    "text": "Daarom, indien hulle vir julle sal sê: Kyk, Hy is in die woestyn; moenie uitgaan nie: Kyk, Hy is in die binnekamers; glo dit nie;"
                },
                {
                    "number": 26,
                    "text": "Want soos die lig van die oggend uit die ooste kom, en selfs tot die weste skyn en die hele aarde bedek, so sal die koms van die Seun van die Mens ook wees."
                },
                {
                    "number": 27,
                    "text": "En nou toon Ek aan julle ’n gelykenis. Kyk, waar ook al die karkas is, daar sal die arende bymekaar wees; net so sal my uitverkorenes vanuit die vier hoeke van die aarde bymekaargemaak word."
                },
                {
                    "number": 28,
                    "text": "En hulle sal hoor van oorloë en gerugte van oorloë."
                },
                {
                    "number": 29,
                    "text": "Kyk, Ek spreek ter wille van my uitverkorenes; want nasie sal opstaan teen nasie, en koninkryk teen koninkryk; daar sal hongersnood wees, en pestilensies, en aardbewings in verskeie plekke."
                },
                {
                    "number": 30,
                    "text": "En verder, omdat ongeregtigheid oorvloedig sal wees, sal die liefde van mense verkoel; maar hy wat nie oorweldig sal word nie, hy sal gered word."
                },
                {
                    "number": 31,
                    "text": "En verder, hierdie Evangelie van die Koninkryk sal in die hele wêreld gepredik word, as ’n getuienis aan alle nasies, en dan sal die einde kom, of die vernietiging van die goddelose."
                },
                {
                    "number": 32,
                    "text": "En verder sal die gruwel van verwoesting waarvan Daniël die profeet gespreek het, vervul word."
                },
                {
                    "number": 33,
                    "text": "En onmiddellik na die beproewings van daardie dae, sal die son verduister word, en die maan sal nie haar lig gee nie, en die sterre sal van die hemel val, en die magte van die hemel sal geskud word."
                },
                {
                    "number": 34,
                    "text": "Voorwaar, Ek sê vir julle, hierdie geslag, waarin hierdie dinge getoon sal word, sal nie verbygaan totdat alles wat Ek julle vertel het, vervul sal word nie."
                },
                {
                    "number": 35,
                    "text": "Alhoewel die dae sal kom dat die hemel en die aarde sal verbygaan; tog sal my woorde nie verbygaan nie, maar alles sal vervul word."
                },
                {
                    "number": 36,
                    "text": "En, soos Ek voorheen gesê het, na die beproewings van daardie dae, en die magte van die hemele geskud word, dan sal die teken van die Seun van die Mens verskyn, en dan sal al die stamme van die aarde weeklaag; en hulle sal die Seun van die Mens sien neerdaal in die wolke van die hemel, met mag en groot heerlikheid;"
                },
                {
                    "number": 37,
                    "text": "En wie ook al my woord bewaar, sal nie verlei word nie, want die Seun van die Mens sal kom, en Hy sal sy engele voor Hom uitstuur met die groot klank van ’n trompet, en hulle sal die res van sy uitverkorenes bymekaarmaak van die vier windstreke, van die een kant van die hemel tot die ander."
                },
                {
                    "number": 38,
                    "text": "Nou, leer ’n gelykenis van die vyeboom—Terwyl sy takke nog sag is, en dit begin blare uitstoot, weet jy dat die somer op hande is;"
                },
                {
                    "number": 39,
                    "text": "Net so, sal my uitverkorenes, wanneer hulle al hierdie dinge sal sien, sal hulle weet dat Hy naby is, en digby by die deure;"
                },
                {
                    "number": 40,
                    "text": "Maar van daardie dag, en uur, weet niemand nie; nee, nie die engele van God in die hemel nie, maar slegs my Vader."
                },
                {
                    "number": 41,
                    "text": "Maar soos dit was in die dae van Noag, so sal dit ook wees by die koms van die Seun van die Mens;"
                },
                {
                    "number": 42,
                    "text": "Want dit sal met hulle wees, soos dit was in die dae wat voor die vloed was; want tot die dag wat Noag die ark binnegegaan het, was hulle besig om te eet en te drink, te trou en in die huwelik gegee te word;"
                },
                {
                    "number": 43,
                    "text": "En hulle het nie geweet totdat die vloed gekom het nie, en hulle almal weggeneem het; so ook sal die koms van die Seun van die Mens wees."
                },
                {
                    "number": 44,
                    "text": "Dan sal vervul word dit wat geskryf is, dat in die laaste dae, twee in die veld sal wees, die een sal geneem word, en die ander agtergelaat word;"
                },
                {
                    "number": 45,
                    "text": "Twee sal maal by die meule, die een sal geneem word, en die ander agtergelaat word;"
                },
                {
                    "number": 46,
                    "text": "En wat Ek vir een sê, sê Ek vir alle mense; waak, daarom, want julle weet nie op watter uur julle Here kom nie."
                },
                {
                    "number": 47,
                    "text": "Maar weet dit, indien die heer van die huis geweet het in watter nagwaak die dief sou kom, sou hy gewaak het, en sou nie toelaat dat by sy huis ingebreek word nie, maar sou gereed gewees het."
                },
                {
                    "number": 48,
                    "text": "Daarom, wees julle ook gereed, want op so ’n uur wat julle nie dink nie, kom die Seun van die Mens."
                },
                {
                    "number": 49,
                    "text": "Wie dan, is ’n getroue en verstandige dienskneg, wat sy heer heerser gemaak het oor sy diensknegte om hulle voedsel te gee op die gepaste tyd?"
                },
                {
                    "number": 50,
                    "text": "Geseënd is daardie dienskneg wie se heer, wanneer hy kom, so besig sal vind; en voorwaar Ek sê vir julle, hy sal hom heerser oor al sy goedere maak."
                },
                {
                    "number": 51,
                    "text": "Maar as die bose dienskneg in sy hart sal sê: My heer vertraag sy koms,"
                },
                {
                    "number": 52,
                    "text": "En sal begin om sy medediensknegte te slaan, en om saam met die dronkaards te eet en te drink,"
                },
                {
                    "number": 53,
                    "text": "Die heer van daardie dienskneg sal op ’n dag kom wanneer hy hom nie verwag nie, en op ’n uur waarvan hy nie bewus is nie,"
                },
                {
                    "number": 54,
                    "text": "En sal hom in stukke kap, en sal hom sy deel toewys onder die huigelaars; daar sal ’n geween en gekners van tande wees."
                },
                {
                    "number": 55,
                    "text": "En so kom die einde van die bose, volgens die profesie van Moses, en het gesê: Hulle sal afgesny word van onder die volk; maar die einde van die aarde is nog nie, maar weldra."
                }
            ]
        },
        "/study/scriptures/pgp/js-h/1": {
            "uri": "/study/scriptures/pgp/js-h/1",
            "title": "Joseph Smith—Geskiedenis 1",
            "data_type": "chapter",
            "chapter_name": "Hoofstuk 1",
            "chapter_summary": [
                "Joseph Smith vertel van sy afkoms, familielede en hulle vroeëre woonplekke—’n Ongewone opgewondenheid oor godsdiens heers in westelike New York—Hy neem hom voor om na wysheid te soek soos aangeraai deur Jakobus—Die Vader en die Seun verskyn, en Joseph word tot sy profetiese bediening geroep. (Verse 1–20.)"
            ],
            "book_title": "Joseph Smith—Geskiedenis",
            "subtitle": [
                "Uittreksels van die Geskiedenis van Joseph Smith, die Profeet"
            ],
            "verses": [
                {
                    "number": 1,
                    "text": "As gevolg van die talle gerugte wat in omloop geplaas is deur boosaardige en listige persone ten opsigte van die opkoms en vooruitgang van Die Kerk van Jesus Christus van die Heiliges van die Laaste Dae, alles wat beplan is deur die opstokers daarvan om aan haar karakter as ’n Kerk en haar vooruitgang in die wêreld afbreuk te doen—is ek oorreed om hierdie geskiedenis te skryf, om die openbare opinie reg te stel, en alle soekers na die waarheid in besit te plaas van die feite, soos hulle plaasgevind het, ten opsigte van beide myself en die Kerk, in soverre ek sodanige feite in my besit het."
                },
                {
                    "number": 2,
                    "text": "In hierdie geskiedenis sal ek die onderskeie gebeure ten opsigte van hierdie Kerk, in waarheid en regverdigheid, soos hulle plaasgevind het, of soos hulle tans bestaan, beskryf, en dit is nou [1838] die agtste jaar sedert die organisasie van die Kerk."
                },
                {
                    "number": 3,
                    "text": "Ek is gebore in die jaar van ons Here eenduisend agthonderd en vyf, op die drie en twintigste dag van Desember, in die dorp Sharon, Windsor-distrik, Staat Vermont. … My vader, Joseph Smith, Snr., het die Staat Vermont verlaat en na Palmyra verhuis, Ontario (nou Wayne)-distrik, in die staat New York, toe ek in my tiende jaar was, of daaromtrent. Ongeveer vier jaar na my vader se aankoms in Palmyra, het hy saam met sy gesin na Manchester in dieselfde Ontario-distrik verhuis—"
                },
                {
                    "number": 4,
                    "text": "Sy familie het bestaan uit elf siele, naamlik my vader, Joseph Smith; my moeder, Lucy Smith (wie se van voor haar huwelik Mack was, dogter van Solomon Mack); my broers Alvin (wat op 19 November 1823 oorlede is, in sy 26ste lewensjaar), Hyrum, ek, Samuel Harrison, William, Don Carlos; en my susters Sophronia, Catherine en Lucy."
                },
                {
                    "number": 5,
                    "text": "Een of ander tyd in die tweede jaar na ons verhuising na Manchester was daar in die plek waar ons gewoon het, ’n ongewone opgewondenheid oor die onderwerp van godsdiens. Dit het begin met die Metodiste, maar het spoedig algemeen geword onder al die sektes in daardie streek van die land. Trouens, die hele distrik van die land is klaarblyklik daardeur geraak, en groot skares het hulle verenig met die verskillende godsdienstige partye, wat ’n nie geringe beroering en verdeling onder die mense veroorsaak het, sommige het geroep, “Kyk, hier!” en ander, “Kyk daar!” Sommiges het hulle beywer vir die Metodistiese geloof, sommige vir die Presbiteriane, en sommige vir die Baptiste."
                },
                {
                    "number": 6,
                    "text": "Want, nieteenstaande die groot liefde wat die bekeerlinge tot hierdie verskillende gelowe uitgespreek het ten tye van hulle bekering, en die groot ywer geopenbaar deur die onderskeie predikers wat bedrywig was in die organisering en bevordering van hierdie buitengewone godsdienstige gevoel, sodat almal bekeer mag word, soos hulle dit graag wou noem, laat hulle aansluit by welke sekte hulle wil; tog, toe die bekeerlinge begin het om af te val, sommige na een party en sommige na ’n ander, is dit opgemerk dat die skynbare goeie gevoelens van beide die priesters en die bekeerlinge meer voorwendsel as eg was; want ’n toneel van groot verwarring en kwade gevoelens het ontstaan—priester het met priester gestry, en bekeerling met bekeerling; sodat al hulle goeie gesindheid teenoor mekaar, indien hulle ooit enige gehad het, geheel en al verlore was in ’n stryd van woorde en ’n onenigheid oor opinies."
                },
                {
                    "number": 7,
                    "text": "Ek was in my vyftiende jaar op hierdie stadium. My vader se gesin is tot die Presbiteriaanse geloof bekeer, en vier van hulle het by daardie kerk aangesluit, naamlik my moeder, Lucy; my broers Hyrum en Samuel Harrison; en my suster Sophronia."
                },
                {
                    "number": 8,
                    "text": "Gedurende hierdie tyd van groot opgewondenheid is my gedagtes opgeroep tot ernstige nadenke en groot onrustigheid; maar alhoewel my gevoelens diep en dikwels intens was, tog het ek my afgesonder van al hierdie partye, alhoewel ek verskeie van hulle vergaderings bygewoon het so dikwels as wat omstandighede toegelaat het. Met verloop van tyd het my gevoelens begin neig na die Metodiste sekte, en ek het ’n begeerte gevoel om met hulle verenig te word; maar só groot was die verwarring en onenigheid onder die verskillende kerkgenootskappe, dat dit onmoontlik was vir ’n jong persoon soos ek en so onbekend met mense en dinge, om tot enige sekere gevolgtrekking te kom oor wie reg en wie verkeerd was."
                },
                {
                    "number": 9,
                    "text": "My gedagtes was by tye grootliks opgewonde, die geskree en rumoer was so luid en onophoudelik. Die Presbiteriane was baie gekant teen die Baptiste en Metodiste, en het al die magte van beide rede en drogredenering om hulle foute uit te wys, gebruik, of, ten minste, om die mense te laat dink dat hulle gefouteer het. Aan die ander kant het die Baptiste en Metodiste op hulle beurt net so geesdriftig gepoog om hulle eie leerstellings te vestig en alle ander te weerlê."
                },
                {
                    "number": 10,
                    "text": "Te midde van hierdie woordeoorlog en gerumoer van opinies, het ek dikwels vir myself gesê: Wat moet gedoen word? Wie van al hierdie partye is reg; of, is hulle almal saam verkeerd? Indien een van hulle reg is, watter een is dit en hoe sal ek dit weet?"
                },
                {
                    "number": 11,
                    "text": "Terwyl ek gearbei het onder die uitermatige bekommernis veroorsaak deur die argumente van hierdie partye van godsdiensyweraars, was ek eendag besig om die Sendbrief van Jakobus te lees, eerste hoofstuk en vyfde vers, wat as volg lui: Indien enige van julle wysheid kortkom, laat hom vir God vra, wat vryelik aan alle mense gee, en nie verwyt nie; en dit sal hom gegee word."
                },
                {
                    "number": 12,
                    "text": "Nog nooit het enige skrifgedeelte met meer krag na die hart van ’n mens gekom as wat hierdie op hierdie tydstip na myne gekom het nie. Dit was asof dit met groot krag elke gevoel van my hart binnegedring het. Ek het keer op keer daaroor nagedink, wetende dat indien enige persoon wysheid van God kortkom, was dit ek; want hoe om op te tree het ek nie geweet nie, en tensy ek meer wysheid kon kry as wat ek toe gehad het, sou ek nooit weet nie; want die godsdiensleraars van die verskillende sektes het dieselfde skrifgedeeltes só verskillend geïnterpreteer dat alle vertroue vernietig is om die saak op te los deur te beroep op die Bybel."
                },
                {
                    "number": 13,
                    "text": "Na ’n tydperk het ek tot die gevolgtrekking gekom dat ek óf in duisternis en verwarring moes bly, of anders moet ek doen soos Jakobus aanraai, dit is, om vir God te vra. Na ’n tydperk het ek tot die besluit gekom om “vir God [te] vra,” en tot die gevolgtrekking gekom dat indien Hy wysheid gee aan hulle wat wysheid kortkom, en vryelik sou gee, en nie verwyt nie, ek mag probeer."
                },
                {
                    "number": 14,
                    "text": "Daarom, in oorstemming hiermee, my besluit om vir God te vra, het ek my afgesonder in die woud om die poging aan te wend. Dit was op die oggend van ’n pragtige, helder dag, vroeg in die lente van agtienhonderd en twintig. Dit was die eerste keer in my lewe dat ek so ’n poging aangewend het, want te midde van al my bekommernisse het ek tot op hede nog nooit die poging aangewend om hardop te bid nie."
                },
                {
                    "number": 15,
                    "text": "Nadat ek my begewe het na die plek waarheen ek vooraf beplan het om te gaan, en nadat ek rondom my gekyk het, en gesien het dat ek alleen was, het ek neergekniel en begin om die begeertes van my hart aan God opgedra. Ek het dit skaars gedoen, toe ek onmiddellik oorweldig is deur een of ander mag wat my totaal oorkom het, en wat so ’n ongelooflike invloed oor my gehad het om my tong te bind sodat ek nie kon praat nie. Dik duisternis het my omhul, en dit het vir my vir ’n ruk gevoel asof ek verdoem is tot skielike vernietiging."
                },
                {
                    "number": 16,
                    "text": "Maar, deur die uitoefening van al my mag om God aan te roep om my te verlos van die mag van hierdie vyand wat my oorweldig het, en op die presiese oomblik wat ek gereed was om in wanhoop weg te sink en myself oor te gee aan vernietiging—nie aan ’n denkbeeldige verwoesting nie, maar aan die mag van een of ander werklike wese van die onsigbare wêreld wat so ’n wonderbaarlike mag gehad het wat ek nog nooit voorheen gevoel het in enige wese nie—net op hierdie oomblik van groot ontsteltenis, het ek ’n ligpilaar reg bo my hoof gesien, bo die helderheid van die son, wat geleidelik neergedaal het tot dit op my geval het."
                },
                {
                    "number": 17,
                    "text": "Dit het skaars verskyn, toe ek myself verlos gevoel het van die vyand wat my gebonde gehou het. Toe die lig op my rus, het ek twee Persone gesien, wie se helderheid en heerlikheid alle beskrywing oorskry, wat bo my in die lug staan. Een van hulle het met my gespreek, en my op die naam genoem en gesê, terwyl Hy na die ander gewys het—Dit is my Geliefde Seun. Hoor Hom!"
                },
                {
                    "number": 18,
                    "text": "My doel om te gaan navraag doen by die Here was om te weet watter van al die sektes reg was, sodat ek mag weet by watter een ek moes aansluit. Ek het skaars, derhalwe, beheer verkry oor myself, om in staat te wees om te praat, toe vra ek die Persone wat bo my in die lug gestaan het watter van al die sektes reg was (want op hierdie tydstip het dit nooit in my hart opgekom dat almal verkeerd was nie)—en by watter een ek moes aansluit."
                },
                {
                    "number": 19,
                    "text": "Ek is geantwoord dat ek by geen van hulle moes aansluit nie, want hulle was almal verkeerd; en die Persoon wat my aangespreek het, het gesê dat al hulle leringe ’n gruwel in sy oë was; dat daardie belyers almal korrup was; dat: “hulle nader My met hulle lippe, maar hulle harte is ver van My, hulle onderrig vir leerstellings die gebooie van mense, en het ’n skyn van goddelikheid, maar verloën die mag daarvan.”"
                },
                {
                    "number": 20,
                    "text": "Hy het my weer verbied om by enigeen van hulle aan te sluit; en baie ander dinge het Hy vir my gesê, wat ek nie op hierdie tydstip kan skryf nie. Toe ek weer tot myself gekom het, het ek myself op my rug bevind, en in die hemel opkyk. Nadat die lig verdwyn het, het ek geen krag gehad nie; maar spoedig nadat ek tot ’n mate herstel het, het ek huis toe gegaan. Terwyl ek teen die kaggel geleun het, het moeder navraag gedoen oor wat die probleem was. Ek het geantwoord, “Moenie bekommer nie, alles is in orde—dit gaan redelik goed.” Ek het toe vir my moeder gesê, “Ek het vir myself vasgestel dat Presbiterianisme nie waar is nie.” Dit blyk dat die teenstander bewus was, op ’n baie vroeë stadium van my lewe, dat ek bestem was om ’n versteurder en ’n ontstigter van sy koninkryk te wees; anders, waarom sou die magte van die duisternis saamspan teen my? Waarom die teenstand en vervolging wat teen my ontstaan het, feitlik in my kinderjare?"
                },
                {
                    "number": 21,
                    "text": "’n Paar dae nadat ek hierdie visioen gehad het, was ek toevallig in die geselskap van een van die Metodiste predikers wat baie aktief was in die bogenoemde godsdienstige opwinding; oor die onderwerp van godsdiens, en het ek die geleentheid gebruik om hom ’n verslag te gee van die visioen wat ek gehad het. Ek was grootliks verbaas oor sy gedrag; hy het nie net my mededeling ligtelik opgeneem nie, maar met groot minagting, en het gesê dat alles van die duiwel is, dat daar nie sulke dinge soos visioene of openbarings in hierdie dae was nie; dat alle sulke dinge opgehou het met die apostels, en dat daar nooit meer van hulle sou wees nie."
                },
                {
                    "number": 22,
                    "text": "Ek het egter gou gevind dat my vertelling van die gebeure ’n groot mate van vooroordeel opgewek het teen my onder die belyers van godsdiens, en was die oorsaak van groot vervolging, wat aangehou het om toe te neem; en alhoewel ek ’n onbekende seun was, slegs tussen veertien en vyftien jaar van ouderdom, en my omstandighede in die lewe sodanig om ’n seun van geen belang in die wêreld te maak, tog sou vooraanstaande mans genoegsame kennis neem om die openbare gevoel teen my op te wek, en ’n bittere vervolging te ontketen; en dit was algemeen onder al die sektes—almal het verenig om my te vervolg."
                },
                {
                    "number": 23,
                    "text": "Dit het tóé ernstige nadenke by my veroorsaak, en sedertdien dikwels, hoe vreemd dit was dat ’n onbekende seun, ’n bietjie ouer as veertien jaar, en ook een wat gedoem was om ’n skrale heenkome te verkry deur sy daaglikse arbeid, as ’n individu van genoegsame belang beskou sou word om die aandag te trek van die grotes van die mees gewilde sektes van die dag, en op ’n wyse om in hulle ’n gees te skep van die bitterste vervolging en kwaadsprekery. Maar vreemd of nie, dit was so, en dit was dikwels die oorsaak van groot droefheid vir my."
                },
                {
                    "number": 24,
                    "text": "Nieteenstaande, dit was nietemin ’n feit dat ek ’n visioen gesien het. Ek het sedertdien gedink dat ek baie soos Paulus gevoel het, toe hy homself voor Koning Ágrippa verdedig het, en die beskrywing van die visioen wat hy gehad het toe hy ’n lig gesien het, en gehoor het; maar tog was daar net ’n paar wat hom geglo het; sommige het gesê dat hy oneerlik was, ander het gesê dat hy mal was; en hy is bespot en beledig. Maar dit alles het nie die werklikheid van sy visioen vernietig nie. Hy het ’n visioen gesien, hy weet hy het, en al die vervolging onder die hemel kon dit nie anders maak nie; en alhoewel hulle hom sou vervolg tot die dood toe, tog het hy geweet, en sou weet tot sy laaste asem, dat hy beide ’n lig gesien en ’n stem gehoor het wat tot hom gespreek het, en die hele wêreld kon hom nie anders laat dink of glo nie."
                },
                {
                    "number": 25,
                    "text": "So was dit met my. Ek het werklik ’n lig gesien; en te midde van daardie lig het ek twee Persone gesien, en Hulle het werklik met my gespreek; en alhoewel ek gehaat en vervolg is omdat ek gesê het dat ek ’n visioen gesien het, tog is dit waar; en terwyl hulle besig was om my te vervolg, en my te beledig en allerlei booshede valslik teen my gespreek het omdat ek so gesê het, is ek in my hart gelei om te sê: Waarom my vervolg omdat ek die waarheid vertel? Want ek het werklik ’n visioen gesien; en wie is ek dat ek God kan weerstaan, of hoekom dink die wêreld dat hulle my kan laat ontken wat ek werklik gesien het? Ek hét ’n visioen gesien; ek het dit geweet, en ek het geweet dat God dit weet, en ek kon dit nie ontken nie; nóg het ek gewaag om dit te doen; ten minste het ek geweet dat deur dit te doen, sou ek God aanstoot gee, en onder veroordeling kom."
                },
                {
                    "number": 26,
                    "text": "Ek het nou vrede in my gemoed gehad sover dit die sektariese wêreld aangaan—dat dit nie my plig was om by enigeen van hulle aan te sluit nie, maar om voort te gaan soos ek gedoen het, tot verdere opdrag. Ek het bevind dat die getuienis van Jakobus waar was—dat ’n mens wat wysheid kortkom, God mag vra, en verkry, en nie verwyt word nie."
                },
                {
                    "number": 27,
                    "text": "Ek het voortgegaan om my normale lewenstake te verrig tot die een en twintigste September eenduisend agt honderd drie en twintig, en het die hele tyd hewige vervolging aan die hande van alle klasse mense gely, beide godsdienstig en nie-godsdienstig, omdat ek volgehou het om te bevestig dat ek ’n visioen gesien het."
                },
                {
                    "number": 28,
                    "text": "Gedurende die tydperk wat gestrek het tussen die tyd wat ek die visioen gehad het en die jaar eenduisend agt honderd drie en twintig—omdat ek verbied was om by enige van die godsdienstige sektes van die dag aan te sluit, en omdat ek nog baie jonk was, en vervolg is deur diegene wat my vriende behoort te gewees en my goed moes behandel het, en indien hulle veronderstel het dat ek bedrieg is, om op ’n behoorlike en liefdevolle wyse te poog om my terug te wen—is ek blootgestel aan allerlei soorte versoekings; en, terwyl ek gemeng het met alle soorte mense, het ek dikwels verval in talle dwase foute, en die swakheid van die jeug geopenbaar, en die onvolmaakthede van die menslike aard; wat, ek jammer is om te sê, my gelei het na verskeie versoekings, aanstootlik in die oë van God. Deur die maak van hierdie bekentenis hoef niemand te veronderstel dat ek skuldig was aan enige groot of boosaardige sondes nie. ’n Neiging om dit te pleeg was nooit in my aard nie. Maar ek was skuldig aan ligsinnigheid, en was somtyds vereenselwig met plesierige geselskap, ens., nie ooreenkomstig met daardie karakter wat gehandhaaf behoort te word deur een wat deur God geroepe is soos ek was nie. Maar dit sal nie baie vreemd wees vir enigeen wat my jeugjare onthou, en bekend is met my natuurlike opgewekte temperament nie."
                },
                {
                    "number": 29,
                    "text": "As gevolg van hierdie dinge het ek dikwels veroordeel gevoel oor my swakhede en onvolmaakthede; toe, op die aand van bogenoemde een en twintigste September, nadat ek my na my bed gewend het vir die nag, het ek myself in gebed en smekinge bevind tot Almagtige God om vergifnis van al my sondes en dwaashede, en ook vir ’n openbaring aan my, dat ek mag weet van my toestand en stand voor Hom; want ek het volle vertroue om ’n goddelike openbaring te ontvang, aangesien ek voorheen een gehad het."
                },
                {
                    "number": 30,
                    "text": "Terwyl ek so besig was om God aan te roep, het ek bewus geword van ’n lig wat in my kamer verskyn, wat aangehou het om helderder te word totdat die kamer helderder was as op die middaguur, toe ’n persoon onmiddellik langs my bed verskyn, en in die lug gestaan het, want sy voete het nie die vloer geraak nie."
                },
                {
                    "number": 31,
                    "text": "Hy het ’n los kleed van onoortrefbare witheid aangehad. Dit was ’n witheid bó enigiets aards wat ek ooit gesien het; nóg glo ek dat enige aardse ding so onoortrefbaar wit en helder gemaak kon word. Sy hande was ontbloot, en sy arms ook ’n bietjie bo die gewrig; so, ook, was sy voete ontbloot, net so sy bene, ’n bietjie bo die enkels. Sy hoof en nek was ook onbedek. Ek kon ook waarneem dat hy geen ander kleding aangehad het nie behalwe hierdie kleed, aangesien dit oop was, sodat ek by sy boesem kon insien."
                },
                {
                    "number": 32,
                    "text": "Nie net was sy kleed uitermate wit nie, maar sy hele liggaam was onbeskryflik glansryk, en sy gelaat waarlik soos die weerlig. Die kamer was uitermate lig, maar nie so baie helder as onmiddellik rondom sy liggaam nie. Toe ek eers na hom gekyk het, was ek bevrees; maar die vrees het my spoedig verlaat."
                },
                {
                    "number": 33,
                    "text": "Hy het my by die naam genoem en vir my gesê dat hy ’n boodskapper was, vanuit die teenwoordigheid van God aan my gestuur, en dat sy naam Moroni is; dat God ’n werk vir my gehad het om te doen; en dat my naam ten goede en ten kwade bekend sal wees onder alle nasies, stamme en tale; of dat beide goed en kwaad van my naam gespreek sal word onder alle volke."
                },
                {
                    "number": 34,
                    "text": "Hy het gesê dat daar ’n boek weggebêre is, geskryf op goue plate, wat ’n kroniek gee van die voormalige inwoners van hierdie kontinent, en die bron is vanwaar hulle ontspring het. Hy het ook gesê dat die volheid van die ewigdurende Evangelie daarin vervat is, soos gespreek deur die Saligmaker aan die antieke inwoners;"
                },
                {
                    "number": 35,
                    "text": "Ook, dat daar twee stene was in silwer boë—en hierdie stene, wat geheg was aan ’n borsplaat, het uitgemaak wat die Urim en Tummim genoem word—weggebêre saam met die plate; en die besit en gebruik van hierdie stene was wat “sieners” uitgemaak het in antieke of vroeëre tye; en dat God hulle voorberei het vir die doel om die boek te vertaal."
                },
                {
                    "number": 36,
                    "text": "Nadat hy hierdie dinge vir my vertel het, het hy begin om die profesieë van die Ou Testament aan te haal. Hy het eerstens die eerste deel van die derde hoofstuk van Maleági aangehaal; en hy het ook die vierde of laaste hoofstuk van dieselfde profesie aangehaal, dog met ’n klein afwyking van die wyse waarop dit in ons Bybel geskryf is. Hy het, in plaas van om die eerste vers aan te haal soos dit in ons boeke voorkom, dit as volg aangehaal:"
                },
                {
                    "number": 37,
                    "text": "Want kyk, die dag kom wat sal brand soos ’n oond, en al die hoogmoediges, ja, en almal wat boos optree sal brand soos stoppels; want hulle wat kom, sal hulle brand, sê die Here van die Leërskare, dat dit hulle nóg wortel nóg tak sal oorlaat."
                },
                {
                    "number": 38,
                    "text": "En verder, het hy die vyfde vers as volg aangehaal: Kyk, Ek sal die Priesterskap aan julle openbaar, deur die hand van Elía die profeet, voor die koms van die groot en vreeslike dag van die Here."
                },
                {
                    "number": 39,
                    "text": "Hy het ook die volgende vers verskillend aangehaal: En Hy sal in die harte van die kinders die beloftes plant wat aan die vaders gemaak is, en die harte van die kinders sal na hulle vaders gekeer word. Indien dit nie so was nie, sou die hele aarde heeltemal vernietig word by sy koms."
                },
                {
                    "number": 40,
                    "text": "Bykomstig tot hierdie het hy die elfde hoofstuk van Jesaja aangehaal, en gesê dat dit op die punt was om vervul te word. Hy het ook die derde hoofstuk van Handelinge aangehaal, twee en twintigste en drie en twintigste verse, presies soos dit staan in ons Nuwe Testament. Hy het gesê dat daardie profeet Christus is; maar die dag het nog nie gekom wanneer “hulle wat nie sy stem wil hoor nie, afgesny sal word van onder die volk,” maar sou gou kom."
                },
                {
                    "number": 41,
                    "text": "Hy het ook die tweede hoofstuk van Joël aangehaal, van die agt en twintigste vers tot die laaste. Hy het ook gesê dat dit nog nie vervul was nie, maar sou spoedig wees. En hy het verder verklaar dat die volheid van die nie-Jode binnekort sou aanbreek. Hy het baie ander skrifgedeeltes aangehaal en baie verklarings gegee wat nie hier genoem kan word nie."
                },
                {
                    "number": 42,
                    "text": "Verder, hy het vir my vertel, dat wanneer ek daardie plate gekry het waarvan hy gespreek het—want die tyd wanneer hulle verkry sou word was nog nie vervul nie—mag ek hulle nie aan enigeen wys nie; nóg die borsplaat met die Urim en Tummim; slegs aan diegene aan wie ek gebied sou word om hulle te wys; indien ek dit doen, sal ek vernietig word. Terwyl hy met my gesprek gevoer het aangaande die plate, is die visioen aan my verstand geopen sodat ek die plek kon sien waar die plate weggebêre was, en dit was so helder en duidelik dat ek die plek weer geken het toe ek dit besoek het."
                },
                {
                    "number": 43,
                    "text": "Na hierdie mededeling, het ek die lig in die kamer gesien wat onmiddellik begin het om saam te trek rondom die persoon van hóm wat met my gespreek het, en dit het voortgeduur om so te doen totdat die kamer weer donker gelaat is, behalwe net rondom hom; toe ek oombliklik, as’t ware ’n skag sien oopmaak reguit na die hemel, en hy het opgevaar totdat hy heeltemal verdwyn het, en die kamer is gelaat soos dit was voor hierdie hemelse lig sy verskyning gemaak het."
                },
                {
                    "number": 44,
                    "text": "Ek het gelê en peins oor die eienaardigheid van die toneel, en grootliks verwonder oor wat aan my vertel is deur hierdie buitengewone boodskapper; toe, te midde van my bepeinsing, het ek skielik bewus geword dat my kamer weer verlig word, en in ’n oomblik, as’t ware, was dieselfde hemelse boodskapper weer langs my bed."
                },
                {
                    "number": 45,
                    "text": "Hy het begin, en weer presies dieselfde dinge meegedeel wat hy gedoen het tydens sy eerste besoek, sonder die minste afwyking; nadat hy dit gedoen het, het hy my vertel van die groot oordele wat oor die aarde kom, met groot verlatenheid deur hongersnood, die swaard en pestilensie; en dat hierdie sware oordele oor die aarde sou kom in hierdie geslag. Nadat hy hierdie dinge meegedeel het, het hy weer opgevaar soos hy voorheen gedoen het."
                },
                {
                    "number": 46,
                    "text": "Só diep was die indrukke op my verstand gemaak teen hierdie tyd, dat die slaap gevlug het van my oë, en ek het gelê, oorweldig deur verbasing oor wat ek beide gesien en gehoor het. Maar wat was my verbasing toe ek weer dieselfde boodskapper langs my bed aanskou, en hom weer hoor dieselfde dinge soos tevore aan my oorvertel of herhaal; en het ’n vermaning bygevoeg, en gesê dat Satan sal probeer om my te versoek (as gevolg van die armoedige omstandighede van my vader se familie), om die plate te bekom vir die doel om ryk te word. Dit het hy my verbied en gesê dat ek geen ander oogmerk in gedagte moet hê om die plate te verkry nie, buiten om God te verheerlik, en moet nie beïnvloed word deur enige ander motief as om sy koninkryk te bou nie; andersins kon ek hulle nie kry nie."
                },
                {
                    "number": 47,
                    "text": "Na sy derde besoek het hy weer opgevaar na die hemel soos voorheen, en ek was weer gelaat om te peins oor die eienaardigheid van wat ek so pas ervaar het; toe, onmiddellik nadat die hemelse boodskapper van my opgevaar het vir die derde keer, het die haan gekraai, en ek het bemerk dat die dag in aantog was sodat ons besprekings daardie hele nag moes beslaan het."
                },
                {
                    "number": 48,
                    "text": "Kort daarna, het ek uit my bed opgestaan, en, soos gewoonlik, na die noodsaaklike arbeid van die dag gegaan; maar in ’n poging om soos ander kere te werk, het ek besef dat my krag só uitgeput was dat ek geheel en al nie in staat was nie. My vader, wat saam met my gearbei het, het ontdek dat iets met my skort, en vir my gesê om huis toe te gaan. Ek het begin met die bedoeling om na die huis te gaan; maar, terwyl ek probeer het om oor die heining uit die veld waar ons was, te klim, het my krag my heeltemal gefaal, en ek het hulpeloos op die grond geval, en vir ’n tydperk was ek geheel en al onbewus van enigiets."
                },
                {
                    "number": 49,
                    "text": "Die eerste ding wat ek kan onthou, was ’n stem wat met my praat, en my op die naam genoem het. Ek het opgekyk en dieselfde boodskapper bo my kop sien staan, omring deur lig soos voorheen. Hy het toe weer aan my alles vertel wat hy die vorige aand aan my vertel het, en my gebied om na my vader te gaan en hom vertel van die visioen en gebooie wat ek ontvang het."
                },
                {
                    "number": 50,
                    "text": "Ek het gehoorsaam; ek het na my vader teruggekeer in die veld en die hele saak aan hom meegedeel. Hy het my geantwoord dat dit van God was, en vir my gesê om te gaan doen soos gebied deur die boodskapper. Ek het die veld verlaat en na die plek gegaan waar die boodskapper vir my gesê het waar die plate weggebêre was; en as gevolg van die helderheid van die visioen wat ek daaroor gehad het, het ek die plek herken die oomblik toe ek daar aankom."
                },
                {
                    "number": 51,
                    "text": "Naby die dorp Manchester, Ontario-distrik, New York, is daar ’n heuwel van aansienlike grootte, en die hoogste van enige in die omgewing. Aan die westekant van hierdie heuwel, nie ver van bo nie, onder ’n klip van aansienlike grootte, lê die plate, weggebêre in ’n klipkis. Hierdie klip was dik en rond in die middel aan die bokant, en dunner na die kante, sodat die middelste gedeelte sigbaar was bo die grond, maar die kante reg rondom was bedek met grond."
                },
                {
                    "number": 52,
                    "text": "Nadat ek die grond verwyder het, het ek ’n hefboom verkry wat ek onder die rand van die klip geplaas het, en met ’n bietjie inspanning dit opgelig. Ek het binne-in gekyk en daar het ek inderdaad die plate gesien, die Urim en Tummim en die borsplaat, soos gemeld deur die boodskapper. Die kis waarin hulle gelê het, is gevorm deur klippe teen mekaar in ’n soort sement te lê. In die bodem van die kis was twee klippe dwars in die kis gelê en op hierdie klippe het die plate en ander dinge saam met hulle gelê."
                },
                {
                    "number": 53,
                    "text": "Ek het ’n poging aangewend om hulle uit te haal, maar is verbied deur die boodskapper, en is weer ingelig dat die tyd om hulle voort te bring nog nie aangebreek het nie, nóg sou dit, tot vier jaar van daardie tyd af; maar hy het vir my gesê dat ek na daardie plek moes kom presies een jaar vanaf daardie tyd en dat hy my daar sou ontmoet en dat ek so moes aanhou totdat die tyd sou aanbreek vir die verkryging van die plate."
                },
                {
                    "number": 54,
                    "text": "Ooreenkomstig ek gebied is, het ek aan die einde van elke jaar gegaan en elke keer het ek dieselfde boodskapper daar gevind en het onderrig en inligting van hom ontvang tydens elkeen van ons besprekings, ten opsigte van wat die Here sou doen, en hoe en op watter wyse sy koninkryk in die laaste dae bestuur moes word."
                },
                {
                    "number": 55,
                    "text": "Aangesien my vader se aardse omstandighede baie beperk was, was ons genoodsaak om met ons hande te arbei deur ons vir ’n dagloon en andersins uit te huur, soos ons ’n geleentheid kon kry. Somtyds was ons tuis, en soms elders, en deur voortdurende arbeid was ons in staat om ’n genoegsame inkomste te verkry."
                },
                {
                    "number": 56,
                    "text": "In die jaar 1823 het ’n groot ellende my vader se familie getref met die dood van my oudste broer, Alvin. In die maand Oktober 1825 het ek my verhuur aan ’n bejaarde heer by die naam van Josiah Stoal, wat in die Chenango-distrik gewoon het, Staat New York. Hy het iets gehoor van ’n silwermyn wat deur die Spanjaarde geopen is in Harmony, Susquehanna-distrik, Staat Pennsilvanië; en het, voor ek my verhuur het aan hom, gedelf om, indien moontlik, die myn te ontdek. Nadat ek vir hom gaan werk het, het hy my, met die res van sy werkslui, geneem om te delf vir die silwermyn, waaraan ek voortgegaan het om te werk vir bykans ’n maand, sonder sukses in ons onderneming en uiteindelik het ek die bejaarde heer oortuig om op te hou om te delf daarna. So het die baie gewilde storie ontstaan dat ek ’n fortuinsoeker was."
                },
                {
                    "number": 57,
                    "text": "Gedurende hierdie tyd wat ek aldus in diens was, was ek gestuur om te loseer by ’n Mnr. Isaac Hale, van daardie plek; dit was daar waar ek vir die eerste keer my vrou (sy dogter), Emma Hale gesien het. Op 18 Januarie 1827 is ons getroud, terwyl ek nog in die diens van Mnr. Stoal was."
                },
                {
                    "number": 58,
                    "text": "As gevolg van my voortgesette bevestiging dat ek ’n visioen gesien het, het vervolging my steeds gevolg, en my vrou se vader se familie was grootliks gekant teen ons voorgenome huwelik. Ek was derhalwe genoodsaak om haar elders te neem; dus het ons na die huis van landheer Tarbill gegaan waar ons getroud is in South Bainbridge, Chenango-distrik, New York. Onmiddellik na my huwelik het ek Mnr. Stoal se diens verlaat en na my vader gegaan, en vir daardie seisoen saam met hom geboer."
                },
                {
                    "number": 59,
                    "text": "Uiteindelik het die tyd aangebreek om die plate te verkry, die Urim en Tummim en die borsplaat. Op die twee en twintigste dag van September, eenduisend agt honderd sewe en twintig, nadat ek soos gebruiklik aan die einde van nog ’n jaar na die plek gegaan het waar hulle weggebêre was, het dieselfde boodskapper hulle aan my oorhandig met hierdie opdrag: dat ek vir hulle verantwoordelik sou wees; dat indien ek hulle agterlosig sou laat gaan, of deur enige nalatigheid van my, ek afgesny sou word, maar indien ek alle pogings sou aanwend om hulle te bewaar, totdat hy, die boodskapper, sou kom om hulle te haal, hulle beskerm sou wees."
                },
                {
                    "number": 60,
                    "text": "Ek het spoedig die rede uitgevind waarom ek sulke streng bevele gekry het om hulle veilig te hou, en waarom dit was dat die boodskapper gesê dat wanneer ek gedoen het wat van my vereis was van my hand, hy hulle sou kom haal. Skaars was dit bekend dat ek hulle gehad het, of die uiterste pogings is aangewend om hulle van my te neem. Elke plan wat bedink kon word is vir daardie doel gebruik. Die vervolging het bitterder en erger as vantevore geword, en skares was voortdurend op die uitkyk om hulle van my te neem indien moontlik. Maar deur die wysheid van God het hulle veilig gebly in my hande, totdat ek volbring het dít wat van my hand vereis was. Toe, ooreenkomstig die reëlings, het die boodskapper hulle kom haal, en ek het hulle aan hom oorhandig; en hy het hulle in bewaring geneem tot vandag toe; en hy het hulle in sy bewaring tot hierdie dag, synde die tweede dag van Mei, eenduisend agthonderd agt en dertig."
                },
                {
                    "number": 61,
                    "text": "Die opgewondenheid het egter nog steeds voortgeduur, en gerug met haar tienduisend tonge was die hele tyd besig gehou om valshede oor my vader se familie en oor my te versprei. Indien ek ’n duisendste deel van hulle moes vertel, sou dit volumes vul. Die vervolging het egter so ondraaglik geword dat ek genoodsaak was om Manchester te verlaat en saam met my vrou na die Susquehanna-distrik te gaan, in die Staat Pennsilvanië. Terwyl ons voorberei het om te begin—aangesien ons baie arm was en die vervolging só swaar op ons dat daar geen waarskynlikheid was dat ons ooit andersins sou wees nie—te midde van ons ellende het ons ’n vriend gevind in ’n heer genaamd Martin Harris, wat na ons gekom het en my vyftig dollar gegee het om ons op ons reis te help. Mnr. Harris was ’n inwoner van die Palmyra-woongebied, Wayne-distrik, in die Staat New York, en ’n boer van aansien."
                },
                {
                    "number": 62,
                    "text": "Deur hierdie tydige hulp is ek in staat gestel om die plek van my bestemming in Pennsilvanië te bereik; en onmiddellik na my aankoms daar het ek begin om die karakters van die plate te kopieer. Ek het ’n aansienlike aantal van hulle gekopieer, en deur middel van die Urim en Tummim het ek sommige van hulle vertaal, wat ek gedoen het tussen die tyd wat ek aangekom het by die huis van my vrou se vader, in Desembermaand, en die daaropvolgende Februarie."
                },
                {
                    "number": 63,
                    "text": "In die loop van hierdie Februariemaand, het die bogenoemde mnr. Martin Harris na ons woning gekom, die karakters wat ek van die plate afgeteken het, geneem en met hulle na die stad New York gegaan. Aangaande wat gebeur het ten opsigte van hom en die karakters, verwys ek na sy eie verslag van die omstandighede, soos hy hulle aan my meegedeel het na sy terugkoms, wat as volg was:"
                },
                {
                    "number": 64,
                    "text": "“Ek het na die stad New York gegaan, en die karakters wat vertaal is, tesame met die vertaling daarvan, aan professor Charles Anthon voorgelê, ’n heer bekend vir sy letterkundige prestasies. Professor Anthon het verklaar dat die vertaling korrek was, meer korrek as enige wat hy voorheen gesien vertaal is uit die Egipties. Ek het toe aan hom daardie karakters wat nog nie vertaal is nie, getoon, en hy het gesê dat hulle Egipties, Chaldees, Assiries en Arabies was; en hy het gesê dat hulle egte karakters was. Hy het vir my ’n sertifikaat gegee wat aan die mense van Palmyra verklaar dat hulle egte karakters was en dat die vertaling van hulle wat vertaal is ook korrek is. Ek het die sertifikaat geneem en dit in my sak geplaas, en was net besig om die huis te verlaat toe mnr. Anthon my teruggeroep en my gevra het hoe die jong man uitgevind het dat daar goue plate was in die plek waar hy hulle gevind het. Ek het geantwoord dat ’n engel van God dit aan hom geopenbaar het."
                },
                {
                    "number": 65,
                    "text": "“Hy het toe vir my gesê, ‘Laat my na daardie sertifikaat kyk.’ Ek het dit derhalwe uit my sak gehaal en dit aan hom gegee, en hy het dit geneem en in stukke geskeur en gesê dat daar nie nou so iets is as die bediening van engele nie, en dat indien ek die plate na hom sou neem, hy dit sou vertaal. Ek het hom ingelig dat ’n gedeelte van die plate verseël is en dat ek verbied is om hulle te bring. Hy het geantwoord: ‘Ek kan nie ’n verseëlde boek lees nie.’ Ek het hom verlaat en na dr. Mitchell gegaan wat bevestig het wat professor Anthon gesê het ten opsigte van beide die karakters en die vertaling.”"
                },
                {
                    "number": 66,
                    "text": "Op die 5de dag van April 1829 het Oliver Cowdery na my huis gekom, tot op welke tyd ek hom nog nooit gesien het nie. Hy het verklaar dat omdat hy skoolgehou het in die omgewing waar my vader gewoon het, en my vader een van diegene was wat kinders skooltoe gestuur het, het hy vir ’n tydperk by sy huis gaan loseer, en terwyl daar, het die familie aan hom die omstandighede meegedeel van my ontvangs van die plate, en gevolglik het hy by my kom navraag doen."
                },
                {
                    "number": 67,
                    "text": "Twee dae na die aankoms van mnr. Cowdery (op die 7de April), het ek begin om die Boek van Mormon te vertaal, en hy het begin om vir my te skryf."
                },
                {
                    "number": 68,
                    "text": "Ons het steeds die werk van vertaling voortgesit, toe, in die daaropvolgende maand (Mei 1829), het ons op ’n sekere dag na die woud gegaan om te bid en navraag te doen by die Here ten opsigte van doop vir die vergifnis van sondes, wat ons vermeld gevind het in die vertaling van die plate. Terwyl ons aldus besig was, biddend tot en roepend na die Here, het ’n boodskapper van die hemel neergedaal in ’n wolk van lig, en nadat hy sy hande op ons gelê het, het hy ons geordineer en gesê:"
                },
                {
                    "number": 69,
                    "text": "Aan julle, my medediensknegte, in die Naam van Messias ken ek die Priesterskap van Aäron toe, wat die sleutels hou van die bediening van engele, en van die evangelie van bekering, en van doop deur onderdompeling vir die vergifnis van sondes; en dit sal nooit weer van die aarde geneem word nie, tot die seuns van Levi weer ’n offerande offer aan die Here in regverdigheid."
                },
                {
                    "number": 70,
                    "text": "Hy het gesê hierdie Aäroniese Priesterskap het nie die mag vir die oplegging van die hande vir die gawe van die Heilige Gees nie, maar dat dit hierna aan ons toegeken sal word; en hy het ons gebied om te gaan en gedoop te word, en ons opdrag gegee dat ek vir Oliver Cowdery moes doop en dat hy my daarna moes doop."
                },
                {
                    "number": 71,
                    "text": "Dienooreenkomstig het ons gegaan en is gedoop. Ek het hom eerste gedoop en daarna het hy my gedoop—waarna ek my hande op sy hoof gelê het en hom tot die Aäroniese Priesterskap geordineer en daarna het hy sy hande op my hoof gelê en my tot dieselfde Priesterskap geordineer—want so is ons gebied.*"
                },
                {
                    "number": 72,
                    "text": "Die boodskapper wat ons besoek het op hierdie geleentheid en hierdie Priesterskap aan ons toegeken het, het gesê dat sy naam Johannes is, dieselfde wat Johannes die Doper in die Nuwe Testament genoem word, en dat hy onder die leiding van Petrus, Jakobus en Johannes optree, wat die sleutels van die Melgisédekse Priesterskap hou, welke Priesterskap, hy gesê het, mettertyd aan ons toegeken sou word, en dat ek die eerste Ouderling van die Kerk genoem sou word, en hy (Oliver Cowdery) die tweede. Dit was op die vyftiende dag van Mei 1829 wat ons geordineer is onder die hand van hierdie boodskapper en gedoop is."
                },
                {
                    "number": 73,
                    "text": "Onmiddellik nadat ons uit die water opgekom het nadat ons gedoop is, het ons groot en heerlike seëninge van ons Hemelse Vader ervaar. Skaars het ek Oliver Cowdery gedoop, toe het die Heilige Gees op hom geval, en hy het opgestaan en baie dinge geprofeteer wat binnekort bewaarheid sou word. En verder, so gou ek deur hom gedoop is, het ek ook die gees van profesie gehad, en toe, terwyl ek opstaan, het ek geprofeteer aangaande die opkoms van hierdie Kerk, en baie ander dinge wat verband hou met die Kerk, en hierdie geslag van die kinders van mense. Ons is vervul deur die Heilige Gees, en het ons verbly in die God van ons heil."
                },
                {
                    "number": 74,
                    "text": "Omdat ons verstand nou verlig was, het ons begin om die skrifte aan ons begrip blootgelê te kry, en die ware betekenis en bedoeling van hul meer verborge gedeeltes is aan ons geopenbaar op ’n wyse wat ons nooit voorheen kon bereik, of ooit voorheen aan gedink het nie. In die tussentyd was ons verplig om die omstandighede van die ontvangs van die Priesterskap en ons doop geheim te hou as gevolg van ’n gees van vervolging wat homself reeds gemanifesteer het in die omgewing."
                },
                {
                    "number": 75,
                    "text": "Ons is bedreig deur aanvalle deur bendes, van tyd tot tyd, en dit ook, deur belyers van godsdiens. En hulle bedoelings om ons aan te val is slegs teengewerk deur die invloed van my vrou se vader se familie (onder Goddelike voorsienigheid), wat baie vriendelik teenoor my geword het, en wat gekant was teen bendes, en bereid was dat ek toegelaat mag word om die vertaalwerk voort te sit sonder onderbreking; en derhalwe beskerming aangebied en belowe het teen alle onwettige optredes, in soverre dit in hulle vermoë lê."
                }
            ]
        },
        "/study/scriptures/pgp/a-of-f/1": {
            "uri": "/study/scriptures/pgp/a-of-f/1",
            "title": "Geloofsartikels 1",
            "data_type": "chapter",
            "chapter_name": "Hoofstuk 1",
            "book_title": "Die Geloofsartikels van die Kerk van Jesus Christus van die Heiliges van die Laaste Dae",
            "verses": [
                {
                    "number": 1,
                    "text": "Ons glo in God, die Ewige Vader, en in sy Seun, Jesus Christus, en in die Heilige Gees."
                },
                {
                    "number": 2,
                    "text": "Ons glo dat die mens vir sy eie sondes gestraf sal word, en nie vir Adam se oortreding nie."
                },
                {
                    "number": 3,
                    "text": "Ons glo dat deur die Versoening van Christus, die ganse mensdom gered mag word, deur gehoorsaamheid aan die wette en ordinansies van die Evangelie."
                },
                {
                    "number": 4,
                    "text": "Ons glo dat die eerste beginsels en ordinansies van die Evangelie is: eerstens, Geloof in die Here Jesus Christus; tweedens, Bekering; derdens, Doop deur onderdompeling vir die vergifnis van sondes; vierdens, Oplegging van hande vir die gawe van die Heilige Gees."
                },
                {
                    "number": 5,
                    "text": "Ons glo dat ’n man deur God geroep moet word, deur profesie, en deur die oplegging van hande deur diegene wat gesag besit, om die Evangelie te predik en die ordinansies daarvan te bedien."
                },
                {
                    "number": 6,
                    "text": "Ons glo in dieselfde organisasie wat bestaan het in die Primitiewe Kerk, naamlik, apostels, profete, herders, leraars, evangeliste, ensovoorts."
                },
                {
                    "number": 7,
                    "text": "Ons glo in die gawe van tonge, profesie, openbaring, visioene, genesing, uitlegging van tonge, ensovoorts."
                },
                {
                    "number": 8,
                    "text": "Ons glo dat die Bybel die woord van God is in soverre dit korrek vertaal is; ons glo ook dat die Boek van Mormon die woord van God is."
                },
                {
                    "number": 9,
                    "text": "Ons glo alles wat God geopenbaar het, alles wat Hy nou openbaar, en ons glo dat Hy nog vele groot en belangrike dinge betreffende die Koninkryk van God sal openbaar."
                },
                {
                    "number": 10,
                    "text": "Ons glo in die letterlike versameling van Israel en in die herstelling van die Tien Stamme; dat Sion (die Nuwe Jerusalem) op die Amerikaanse kontinent gebou sal word; dat Christus persoonlik op die aarde sal heers; en, dat die aarde vernuwe sal word en haar paradyslike heerlikheid sal ontvang."
                },
                {
                    "number": 11,
                    "text": "Ons eien ons die voorreg toe om die Almagtige God te aanbid ooreenkomstig die stem van ons eie gewete, en gun alle mense dieselfde voorreg, laat hulle aanbid hoe, waar, of wat hulle wil."
                },
                {
                    "number": 12,
                    "text": "Ons glo daarin om onderworpe te wees aan konings, presidente, heersers en magistrate, deur die wet te gehoorsaam, te eer en te onderskraag."
                },
                {
                    "number": 13,
                    "text": "Ons glo daarin om eerlik, getrou, kuis, welwillend en deugsaam te wees, en om goed te doen aan alle mense; inderdaad mag ons sê dat ons die vermaning van Paulus navolg—Ons glo alle dinge, ons hoop alle dinge, ons het baie dinge verduur, en hoop om in staat te wees om alle dinge te verduur. Indien daar enigiets is wat deugsaam, lieflik, of van goeie berig of prysenswaardig is, strewe ons na daardie dinge."
                }
            ]
        }
    }
}