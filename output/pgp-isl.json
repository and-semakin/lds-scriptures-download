{
    "title": "Hin dýrmæta perla",
    "uri": "/study/scriptures/pgp",
    "structure": [
        {
            "type": "content",
            "title": "Titilsíða",
            "uri": "/study/scriptures/pgp/title-page"
        },
        {
            "type": "content",
            "title": "Formáli",
            "uri": "/study/scriptures/pgp/introduction"
        },
        {
            "type": "section",
            "title": "Bók Móse",
            "entries": [
                {
                    "type": "content",
                    "title": "Bók Móse 1",
                    "uri": "/study/scriptures/pgp/moses/1"
                },
                {
                    "type": "content",
                    "title": "Bók Móse 2",
                    "uri": "/study/scriptures/pgp/moses/2"
                },
                {
                    "type": "content",
                    "title": "Bók Móse 3",
                    "uri": "/study/scriptures/pgp/moses/3"
                },
                {
                    "type": "content",
                    "title": "Bók Móse 4",
                    "uri": "/study/scriptures/pgp/moses/4"
                },
                {
                    "type": "content",
                    "title": "Bók Móse 5",
                    "uri": "/study/scriptures/pgp/moses/5"
                },
                {
                    "type": "content",
                    "title": "Bók Móse 6",
                    "uri": "/study/scriptures/pgp/moses/6"
                },
                {
                    "type": "content",
                    "title": "Bók Móse 7",
                    "uri": "/study/scriptures/pgp/moses/7"
                },
                {
                    "type": "content",
                    "title": "Bók Móse 8",
                    "uri": "/study/scriptures/pgp/moses/8"
                }
            ]
        },
        {
            "type": "section",
            "title": "Bók Abrahams",
            "entries": [
                {
                    "type": "content",
                    "title": "Bók Abrahams 1",
                    "uri": "/study/scriptures/pgp/abr/1"
                },
                {
                    "type": "content",
                    "title": "Bók Abrahams 2",
                    "uri": "/study/scriptures/pgp/abr/2"
                },
                {
                    "type": "content",
                    "title": "Bók Abrahams 3",
                    "uri": "/study/scriptures/pgp/abr/3"
                },
                {
                    "type": "content",
                    "title": "Bók Abrahams 4",
                    "uri": "/study/scriptures/pgp/abr/4"
                },
                {
                    "type": "content",
                    "title": "Bók Abrahams 5",
                    "uri": "/study/scriptures/pgp/abr/5"
                },
                {
                    "type": "content",
                    "title": "Myndeftirlíking&nbsp;1",
                    "uri": "/study/scriptures/pgp/abr/fac-1"
                },
                {
                    "type": "content",
                    "title": "Myndeftirlíking&nbsp;2",
                    "uri": "/study/scriptures/pgp/abr/fac-2"
                },
                {
                    "type": "content",
                    "title": "Myndeftirlíking&nbsp;3",
                    "uri": "/study/scriptures/pgp/abr/fac-3"
                }
            ]
        },
        {
            "type": "content",
            "title": "Joseph Smith&nbsp;— Matteus 1",
            "uri": "/study/scriptures/pgp/js-m/1"
        },
        {
            "type": "content",
            "title": "Joseph Smith&nbsp;— Saga 1",
            "uri": "/study/scriptures/pgp/js-h/1"
        },
        {
            "type": "content",
            "title": "Trúaratriðin 1",
            "uri": "/study/scriptures/pgp/a-of-f/1"
        }
    ],
    "contents": {
        "/study/scriptures/pgp/title-page": {
            "uri": "/study/scriptures/pgp/title-page",
            "title": "Titilsíða",
            "data_type": "chapter",
            "book_title": "Hin dýrmæta perla",
            "subtitle": [
                "Úrval opinberana, þýðinga og frásagna Josephs Smith fyrsta spámanns, sjáanda og opinberara Kirkju Jesú Krists hinna Síðari daga heilögu"
            ],
            "text": [
                "Útgefið af Kirkja Jesú Krists hinna Síðari daga heilögu",
                "Salt Lake City, Utah, USA",
                "© 2013 by Intellectual Reserve, Inc. All rights reserved. Source: 2015/03/24"
            ]
        },
        "/study/scriptures/pgp/introduction": {
            "uri": "/study/scriptures/pgp/introduction",
            "title": "Formáli",
            "data_type": "chapter",
            "book_title": "Formáli",
            "text": [
                "Hin dýrmæta perla er úrval af völdu efni varðandi mörg mikilvæg trúaratriði og kenningar Kirkju Jesú Krists hinna Síðari daga heilögu. Efni þetta var þýtt og gefið út af spámanninum Joseph Smith og meirihlutinn birtist í tímaritum kirkjunnar á hans dögum.",
                "Fyrsta safnritið undir heitinu Hin dýrmæta perla gerði öldungur Franklin D. Richards árið 1851, en hann var þá í ráði hinna tólf og forseti breska trúboðsins. Tilgangurinn var að skapa greiðari aðgang að nokkrum mikilvægum atriðum, sem hlotið höfðu takmarkaða útbreiðslu á tímum Josephs Smith. Þegar meðlimafjöldi kirkjunnar jókst um alla Evrópu og Ameríku, þurftu þessi atriði að vera tiltæk. Hin dýrmæta perla var mikið notuð og varð þar af leiðandi eitt af höfuðritum kirkjunnar samkvæmt ákvörðun Æðsta forsætisráðsins og aðalráðstefnunnar í Salt Lake City 10. október 1880.",
                "Nokkrar endurbætur hafa verið gerðar á efni bókarinnar, samkvæmt þörfum kirkjunnar. Árið 1878 var hluta af bók Móse, sem ekki birtist í fyrstu útgáfunni, bætt við. Árið 1902 var ákveðnu efni úr Hinni dýrmætu perlu, sem einnig er í Kenningu og sáttmálum, sleppt. Efninu var skipt í kapítula og vers, með neðanmálstilvísunum, árið 1902. Fyrsta útgáfan með tveggja dálka blaðsíðum ásamt efnislykli kom út árið 1902. Engar aðrar breytingar voru gerðar fram að apríl 1976, þegar tveimur opinberunum var bætt við. Árið 1979 voru þessar opinberanir fluttar úr Hinni dýrmætu perlu og settar í Kenningu og sáttmála, en þar birtast þær nú sem 137. og 138. kafli. Í núverandi útgáfu hafa nokkrar breytingar verið gerðar til að samræma textann við frumskjöl.",
                "Hér á eftir er stutt yfirlit yfir núverandi innihald bókarinnar:",
                "Úrval úr Bók Móse. Útdráttur úr 1. Mósebók eftir þýðingu Josephs Smith á Biblíunni, sem hann hóf í júní 1830.",
                "Bók Abrahams. Innblásin þýðing á ritum Abrahams. Joseph Smith hóf þýðingu þeirra árið 1835 eftir að hafa áskotnast nokkur egypsk papýrusrit. Þýðingin birtist í hlutum í Times and Seasons [Tímar og tíðir], fyrst 1. mars 1842, í Nauvoo, Illinois.",
                "Joseph Smith — Matteus. Útdráttur úr vitnisburði Matteusar í þýðingu Josephs Smith á Biblíunni (sjá Kenningu og sáttmála 45:60–61 varðandi þá guðlegu áminningu, að hefja þýðingu á Nýja testamentinu).",
                "Joseph Smith — Saga. Ágrip af opinberum vitnisburði og sögu Josephs Smith, sem hann og ritarar hans skrifuðu á árunum 1838–1839 og birtist í hlutum í Times and Seasons í Nauvoo, Illinois, fyrst 15. mars 1842.",
                "Trúaratriði Kirkju Jesú Krists hinna Síðari daga heilögu. Yfirlýsing Josephs Smith, sem birtist í Times and Seasons 1. mars 1842, með ágripi af sögu kirkjunnar, almennt þekkt sem Wentworth-bréfið."
            ]
        },
        "/study/scriptures/pgp/moses/1": {
            "uri": "/study/scriptures/pgp/moses/1",
            "title": "Bók Móse 1",
            "data_type": "chapter",
            "chapter_name": "1. Kapítuli",
            "chapter_summary": [
                "Guð opinberar sig Móse — Móse ummyndast — Hann stendur andspænis Satan — Móse sér marga byggða heima — Sonurinn skapaði óteljandi heima — Verk Guðs og dýrð er að gjöra ódauðleika og eilíft líf mannsins að veruleika."
            ],
            "book_title": "Úrval úr Bók Móse",
            "subtitle": [
                "(Júní 1830)"
            ],
            "verses": [
                {
                    "number": 1,
                    "text": "Orð Guðs, sem hann mælti til Móse, þegar Móse var hrifinn upp á fjall eitt, afar hátt."
                },
                {
                    "number": 2,
                    "text": "Og hann sá Guð augliti til auglitis og talaði við hann, og dýrð Guðs var yfir Móse. Þess vegna fékk Móse staðist návist hans —"
                },
                {
                    "number": 3,
                    "text": "Og Guð talaði til Móse og sagði: Sjá, ég er Drottinn Guð almáttugur, og Óendanlegur er nafn mitt, því að ég er án upphafs daganna eða loka áranna. Og er það ekki óendanlegt?"
                },
                {
                    "number": 4,
                    "text": "Og sjá, þú ert sonur minn. Lít þess vegna og ég mun sýna þér verk handa minna, en ekki öll, því að verk mín eru óendanleg, og svo eru einnig orð mín, því að þau taka aldrei enda."
                },
                {
                    "number": 5,
                    "text": "Þess vegna getur enginn maður séð öll verk mín, nema hann sjái alla dýrð mína, og enginn maður getur litið alla dýrð mína og eftir sem áður lifað í holdinu á jörðunni."
                },
                {
                    "number": 6,
                    "text": "Og ég ætla þér verk að vinna, sonur minn Móse, og þú ert í líkingu míns eingetna. Og minn eingetni er og verður frelsarinn, því að hann er fullur náðar og sannleika. En enginn Guð er auk mín, og allt er mér nálægt, því að ég þekki það allt."
                },
                {
                    "number": 7,
                    "text": "Og sjá, þetta eitt sýni ég þér nú, Móse, sonur minn, því að þú ert í heiminum, og nú sýni ég þér það."
                },
                {
                    "number": 8,
                    "text": "Og svo bar við, að Móse leit og sá heiminn, sem hann var skapaður í. Og Móse leit heiminn og endimörk hans og öll mannanna börn, sem eru og voru sköpuð. Og undrun hans og furða yfir því var mikil."
                },
                {
                    "number": 9,
                    "text": "Og návist Guðs hvarf Móse, svo að dýrð hans var ekki yfir honum, og Móse var einn eftir. Og þegar hann var einn orðinn, féll hann til jarðar."
                },
                {
                    "number": 10,
                    "text": "Og svo bar við, að margar stundir liðu, þar til Móse fékk aftur náttúrlegan og mannlegan styrk sinn, og hann sagði við sjálfan sig: Af þessu veit ég, að maðurinn er ekkert, en það hafði ég aldrei talið."
                },
                {
                    "number": 11,
                    "text": "En nú hafa augu mín séð Guð, en ekki náttúrleg augu mín, heldur andleg augu mín, því að náttúrleg augu mín gætu aldrei hafa litið hann, því að ég hefði visnað upp og dáið í návist hans, en dýrð hans var yfir mér og ég sá ásjónu hans, því að ég ummyndaðist frammi fyrir honum."
                },
                {
                    "number": 12,
                    "text": "Og svo bar við, að þegar Móse hafði mælt þessi orð, sjá, þá kom Satan og freistaði hans og sagði: Móse, mannssonur, tigna þú mig."
                },
                {
                    "number": 13,
                    "text": "Og svo bar við, að Móse leit á Satan og sagði: Hver ert þú? Því að sjá, ég er sonur Guðs, í líkingu hans eingetna, og hvar er dýrð þín, að mér beri að tigna þig?"
                },
                {
                    "number": 14,
                    "text": "Því að sjá, ég gat ekki litið Guð nema dýrð hans kæmi yfir mig, og ég væri ummyndaður frammi fyrir honum. En þig get ég litið sem náttúrlegur maður. Er ekki vissulega svo?"
                },
                {
                    "number": 15,
                    "text": "Blessað sé nafn Guðs míns, því að andi hans hefur ekki að fullu horfið frá mér, eða hvar er annars dýrð þín, því að hún er mér myrkur? Og ég get dæmt milli þín og Guðs, því að Guð sagði við mig: Tigna Guð, því að honum einum skalt þú þjóna."
                },
                {
                    "number": 16,
                    "text": "Vík burt héðan Satan, ekki skalt þú blekkja mig, því að Guð sagði við mig: Þú ert í líkingu míns eingetna."
                },
                {
                    "number": 17,
                    "text": "Og hann gaf mér einnig boðorð, þegar hann kallaði mig frá brennandi runnanum og sagði: Ákalla Guð í nafni míns eingetna og tigna mig."
                },
                {
                    "number": 18,
                    "text": "Og enn sagði Móse: Ég hætti ekki að ákalla Guð, ég hef fleira að spyrja hann um, því að dýrð hans hefur verið yfir mér, og fyrir því get ég dæmt milli hans og þín. Vík burt héðan, Satan."
                },
                {
                    "number": 19,
                    "text": "Og þegar Móse hafði nú mælt þessi orð, hrópaði Satan hárri röddu og æddi um jörðina og bauð og sagði: Ég er hinn eingetni, tigna þú mig."
                },
                {
                    "number": 20,
                    "text": "Og svo bar við, að mikill ótti greip Móse og við þann ótta sá hann beiskju vítis. Engu að síður hlaut hann styrk við að ákalla Guð og hann bauð og sagði: Vík burt frá mér Satan, því að aðeins þann eina Guð vil ég tigna, sem er Guð dýrðarinnar."
                },
                {
                    "number": 21,
                    "text": "Og nú tók Satan að titra og jörðin skalf og Móse fékk styrk og ákallaði Guð og sagði: Í nafni hins eingetna, vík burt héðan Satan."
                },
                {
                    "number": 22,
                    "text": "Og svo bar við, að Satan hrópaði hárri röddu með gráti og kveini og gnístran tanna. Og hann fór burt, já, úr návist Móse, svo að hann sá hann ekki."
                },
                {
                    "number": 23,
                    "text": "Og um þetta bar Móse vitni, en vegna ranglætis er það ekki meðal mannanna barna."
                },
                {
                    "number": 24,
                    "text": "Og svo bar við, að þegar Satan var horfinn úr návist Móse, hóf Móse augu sín til himins, fylltur heilögum anda, sem ber vitni um föðurinn og soninn —"
                },
                {
                    "number": 25,
                    "text": "Og er hann ákallaði nafn Guðs, leit hann enn dýrð hans, því að hún var yfir honum. Og hann heyrði rödd er sagði: Blessaður ert þú Móse, því að ég, hinn almáttugi, hef útvalið þig, og styrkur þinn skal verða meiri en styrkur margra vatna, því að þau skulu hlýða boði þínu sem værir þú Guð."
                },
                {
                    "number": 26,
                    "text": "Og tak eftir, ég er með þér, já, allt til hinsta dags þíns, því að þú munt leysa þjóð mína úr ánauð, já, Ísrael mína útvöldu."
                },
                {
                    "number": 27,
                    "text": "Og svo bar við, að á meðan röddin hljómaði enn, leit Móse í kringum sig og sá jörðina, já, alla jörðina. Og enginn blettur hennar var hulinn sjónum hans, og hann greindi hana með anda Guðs."
                },
                {
                    "number": 28,
                    "text": "Og hann sá einnig íbúa hennar, og engin sála var hulin augum hans. Og hann greindi þá með anda Guðs, og fjöldi þeirra var mikill, já, óteljandi eins og sandkornin á ströndinni."
                },
                {
                    "number": 29,
                    "text": "Og hann sá mörg lönd, og sérhvert land nefndist jörð og íbúar voru á yfirborði þeirra."
                },
                {
                    "number": 30,
                    "text": "Og svo bar við, að Móse ákallaði Guð og sagði: Seg mér, ég bið þig, hvers vegna þetta er svo og með hverju þú hefur skapað það?"
                },
                {
                    "number": 31,
                    "text": "Og sjá, dýrð Drottins var yfir Móse, svo að Móse stóð í návist Guðs og talaði við hann augliti til auglitis. Og Drottinn Guð mælti við Móse: Í eigin tilgangi hef ég skapað þetta. Hér er viska og hún verður kyrr hjá mér."
                },
                {
                    "number": 32,
                    "text": "Og ég hef skapað það með orði krafts míns, sem er minn eingetni sonur, fullur náðar og sannleika."
                },
                {
                    "number": 33,
                    "text": "Og ótal heima hef ég skapað og ég skapaði þá einnig í eigin tilgangi, og ég skapaði þá með syninum, sem er minn eingetni."
                },
                {
                    "number": 34,
                    "text": "Og fyrsta mann allra manna hef ég kallað Adam, sem er margir."
                },
                {
                    "number": 35,
                    "text": "En ég skýri þér aðeins frá þessari jörð og íbúum hennar. Því að sjá, margir heimar hafa liðið undir lok fyrir orð krafts míns. Og margir eru þeir, sem nú standa, og óteljandi eru þeir manninum. En á öllu hef ég tölu, því að það er mitt og ég þekki það."
                },
                {
                    "number": 36,
                    "text": "Og svo bar við, að Móse talaði til Drottins og sagði: Ver þjóni þínum miskunnsamur, ó Guð, og fræð mig um þessa jörð og íbúa hennar og einnig um himnana, og þá mun þjónn þinn ánægður verða."
                },
                {
                    "number": 37,
                    "text": "Og Drottinn Guð talaði til Móse og sagði: Himnarnir eru margir og maðurinn getur ekki talið þá, en á þeim hef ég tölu, því að þeir eru mínir."
                },
                {
                    "number": 38,
                    "text": "Og sem ein jörð mun líða undir lok og himnar hennar, svo mun og önnur koma. Og enginn endir er á verkum mínum, og ekki heldur á orðum mínum."
                },
                {
                    "number": 39,
                    "text": "Því að sjá. Þetta er verk mitt og dýrð mín — að gjöra ódauðleika og eilíft líf mannsins að veruleika."
                },
                {
                    "number": 40,
                    "text": "Og nú, Móse, sonur minn, mun ég segja þér frá þessari jörð, sem þú stendur á, og þú skalt skrá það, sem ég mun mæla."
                },
                {
                    "number": 41,
                    "text": "Og á þeim degi, er mannanna börn meta orð mín einskis og taka mörg þeirra burt úr þeirri bók, sem þú munt rita, sjá, þá mun ég vekja upp annan þér líkan og þau munu aftur verða meðal mannanna barna — meðal allra þeirra, sem trúa munu."
                },
                {
                    "number": 42,
                    "text": "(Þessi orð voru töluð til Móse á fjallinu, en nafn þess mun ekki kunnugt verða meðal mannanna barna. En nú eru þau töluð til þín. Sýn þau engum nema þeim, sem trúa. Já, vissulega. Amen.)"
                }
            ]
        },
        "/study/scriptures/pgp/moses/2": {
            "uri": "/study/scriptures/pgp/moses/2",
            "title": "Bók Móse 2",
            "data_type": "chapter",
            "chapter_name": "2. Kapítuli",
            "chapter_summary": [
                "Guð skapar himnana og jörðina — Allt lífsform er skapað — Guð gjörir manninn og gefur honum yfirráð yfir öllu öðru."
            ],
            "subtitle": [
                "(Júní — október 1830)"
            ],
            "verses": [
                {
                    "number": 1,
                    "text": "Og svo bar við, að Drottinn talaði til Móse og sagði: Sjá, ég opinbera þér það, sem varðar þennan himin og þessa jörð. Skrá þau orð, sem ég mæli. Ég er upphafið og endirinn, hinn almáttugi Guð. Með mínum eingetna skapaði ég þetta, já, í upphafi skapaði ég himininn og jörðina, sem þú stendur á."
                },
                {
                    "number": 2,
                    "text": "Og jörðin var formlaus og auð, og ég lét myrkur grúfa yfir djúpinu og andi minn sveif yfir vötnunum, því að ég er Guð."
                },
                {
                    "number": 3,
                    "text": "Og ég, Guð, sagði: Verði ljós, og það varð ljós."
                },
                {
                    "number": 4,
                    "text": "Og ég, Guð, sá ljósið og það ljós var gott. Og ég, Guð, greindi ljósið frá myrkrinu."
                },
                {
                    "number": 5,
                    "text": "Og ég, Guð, kallaði ljósið dag, en myrkrið kallaði ég nótt. Og með orði krafts míns gjörði ég þetta, og svo varð sem ég mælti. Og kvöld og morgunn voru hinn fyrsti dagur."
                },
                {
                    "number": 6,
                    "text": "Og ég, Guð, sagði enn: Verði festing milli vatnanna, og svo varð, já, sem ég mælti. Og ég sagði: Lát hana greina vötn frá vötnum. Og það var gjört —"
                },
                {
                    "number": 7,
                    "text": "Og ég, Guð, gjörði festinguna og greindi vötnin, já, hin miklu vötn undir festingunni, frá þeim vötnum, sem yfir festingunni voru. Og svo varð, já, sem ég mælti."
                },
                {
                    "number": 8,
                    "text": "Og ég, Guð, kallaði festinguna himin. Og kvöld og morgunn voru hinn annar dagur."
                },
                {
                    "number": 9,
                    "text": "Og ég, Guð, sagði: Lát vötnin undir himninum safnast á einn stað, og svo varð. Og ég, Guð, sagði: Verði þurrlendi, og svo varð."
                },
                {
                    "number": 10,
                    "text": "Og ég, Guð, kallaði þurrlendið jörð, en safn vatnanna kallaði ég sjó. Og ég, Guð, sá, að allt, sem ég hafði gjört, var gott."
                },
                {
                    "number": 11,
                    "text": "Og ég, Guð, sagði: Lát jörðina gefa af sér grös, sáðjurtir og aldintré, og beri aldintrén aldin hvert eftir sinni tegund, og tréð beri aldin með sæði í á jörðunni. Og svo varð, já, sem ég mælti."
                },
                {
                    "number": 12,
                    "text": "Og jörðin gaf af sér grös, hver jurt bar sæði eftir sinni tegund og tréð bar aldin með sæði í, eftir sinni tegund. Og ég, Guð, sá, að allt, sem ég hafði gjört, var gott —"
                },
                {
                    "number": 13,
                    "text": "Og kvöld og morgunn voru hinn þriðji dagur."
                },
                {
                    "number": 14,
                    "text": "Og ég, Guð, sagði: Verði ljós á festingu himins, til að greina dag frá nóttu, og séu þau til tákns og marks um árstíðir, daga og ár —"
                },
                {
                    "number": 15,
                    "text": "Og verði þau ljós á festingu himins til að bera jörðunni birtu. Og svo varð."
                },
                {
                    "number": 16,
                    "text": "Og ég, Guð, gjörði tvö stór ljós. Hið stærra ljós til að ráða degi og hið minna ljós til að ráða nóttu. Og stærra ljósið var sólin og minna ljósið var tunglið. Og stjörnurnar urðu einnig til, já, samkvæmt orði mínu."
                },
                {
                    "number": 17,
                    "text": "Og ég, Guð, setti þau á festingu himins til að bera birtu á jörðina —"
                },
                {
                    "number": 18,
                    "text": "Og sólina til að ráða deginum og tunglið til að ráða nóttunni, og til að greina ljós frá myrkri. Og ég, Guð, sá, að allt, sem ég hafði gjört, var gott —"
                },
                {
                    "number": 19,
                    "text": "Og kvöld og morgunn voru hinn fjórði dagur."
                },
                {
                    "number": 20,
                    "text": "Og ég, Guð, sagði: Vötnin verði kvik af lifandi skepnum, og fuglar fljúgi yfir jörðina í opinni festingu himins."
                },
                {
                    "number": 21,
                    "text": "Og ég, Guð, skapaði stórhveli og allar lifandi skepnur, sem hrærast og vötnin eru kvik af, eftir þeirra tegund, og alla fleyga fugla eftir þeirra tegund. Og ég, Guð, sá, að allt, sem ég hafði skapað, var gott."
                },
                {
                    "number": 22,
                    "text": "Og ég, Guð, blessaði þau og sagði: Frjóvgist og margfaldist og fyllið vötn sjávar, og fuglum fjölgi á jörðunni —"
                },
                {
                    "number": 23,
                    "text": "Og kvöld og morgunn voru hinn fimmti dagur."
                },
                {
                    "number": 24,
                    "text": "Og ég, Guð, sagði: Jörðin beri lifandi skepnur, hverja eftir sinni tegund, fénað, skriðkvikindi og dýr jarðarinnar, hvert eftir sinni tegund. Og svo varð —"
                },
                {
                    "number": 25,
                    "text": "Og ég, Guð, gjörði dýr jarðarinnar, hvert eftir sinni tegund, fénaðinn eftir sinni tegund, og öll skriðkvikindi jarðar eftir sinni tegund. Og ég, Guð, sá, að allt þetta var gott."
                },
                {
                    "number": 26,
                    "text": "Og ég, Guð, sagði við minn eingetna, sem með mér var frá upphafi: Vér skulum gjöra mann eftir vorri mynd, líkan oss, og svo varð. Og ég, Guð, sagði: Þeir skulu drottna yfir fiskum sjávarins og fuglum loftsins og yfir fénaðinum og yfir allri jörðunni og yfir öllum skriðkvikindum, sem skríða á jörðunni."
                },
                {
                    "number": 27,
                    "text": "Og ég, Guð, skapaði manninn í minni mynd, í mynd míns eingetna skapaði ég hann. Karl og konu skapaði ég þau."
                },
                {
                    "number": 28,
                    "text": "Og ég, Guð, blessaði þau og sagði við þau: Verið frjósöm, margfaldist og uppfyllið jörðina og gjörið ykkur hana undirgefna og drottnið yfir fiskum sjávarins og yfir fuglum loftsins og yfir öllu, sem lifir og hrærist á jörðunni."
                },
                {
                    "number": 29,
                    "text": "Og ég, Guð, sagði við manninn: Sjá, ég hef gefið þér hverja sáðjurt, sem á allri jörðunni finnst, og öll tré, sem bera eiga aldin með sæði í — það sé ykkur til fæðu."
                },
                {
                    "number": 30,
                    "text": "Og öllum dýrum og öllum fuglum loftsins og öllum skriðkvikindum á jörðu, sem ég gef líf, skulu gefin öll hrein grös og jurtir til fæðu. Og svo varð, já, eins og ég mælti."
                },
                {
                    "number": 31,
                    "text": "Og ég, Guð, leit allt, sem ég hafði gjört, og sjá, allt, sem ég hafði gjört, var harla gott. Og kvöld og morgunn voru hinn sjötti dagur."
                }
            ]
        },
        "/study/scriptures/pgp/moses/3": {
            "uri": "/study/scriptures/pgp/moses/3",
            "title": "Bók Móse 3",
            "data_type": "chapter",
            "chapter_name": "3. Kapítuli",
            "chapter_summary": [
                "Guð skapaði allt andlega, áður en það var náttúrlega á jörðunni — Hann skapaði manninn, fyrsta holdið, á jörðunni — Konan er meðhjálp fyrir manninn."
            ],
            "subtitle": [
                "(Júní — október 1830)"
            ],
            "verses": [
                {
                    "number": 1,
                    "text": "Þannig voru himinn og jörð fullgerð og allur skari þeirra."
                },
                {
                    "number": 2,
                    "text": "Og á sjöunda degi lauk ég, Guð, verki mínu og öllu sem ég hafði gjört. Og ég hvíldist hinn sjöunda dag frá öllu verki mínu, og allt var fullgert sem ég hafði gjört, og ég, Guð, sá, að það var gott —"
                },
                {
                    "number": 3,
                    "text": "Og ég, Guð, blessaði hinn sjöunda dag og helgaði hann, því að á honum hvíldist ég af öllu verki mínu, sem ég, Guð, hafði skapað og gjört."
                },
                {
                    "number": 4,
                    "text": "Og sjá, nú segi ég þér, að þetta eru sköpunarstig himins og jarðar, þegar þau voru sköpuð, á þeim degi, þegar ég, Drottinn Guð, gjörði himin og jörð —"
                },
                {
                    "number": 5,
                    "text": "Og hverja plöntu vallarins, áður en hún var á jörðunni, og hverja jurt vallarins, áður en hún óx. Því að alla hluti, sem ég, Drottinn Guð, hef talað um, skapaði ég andlega, áður en þeir urðu náttúrlegir á jörðunni. Því að ég, Drottinn Guð, hafði ekki látið rigna á jörðina. Og ég, Drottinn Guð, hafði skapað öll mannanna börn, en ekki enn mann til að yrkja jörðina, því að á himni skapaði ég þau. En enn var hvorki hold á jörðunni né í vatninu, né heldur í loftinu —"
                },
                {
                    "number": 6,
                    "text": "En ég, Drottinn Guð, talaði, og þoku lagði upp af jörðunni og vökvaði allt yfirborð jarðar."
                },
                {
                    "number": 7,
                    "text": "Og ég, Drottinn Guð, myndaði mann af dufti jarðar og blés lífsanda í nasir hans. Og maðurinn varð lifandi sál, hið fyrsta hold á jörðu, sem og fyrsti maðurinn. Engu að síður var allt skapað áður, en andlega var það skapað og gjört, samkvæmt orði mínu."
                },
                {
                    "number": 8,
                    "text": "Og ég, Drottinn Guð, gróðursetti aldingarð austan til í Eden og setti þar manninn, sem ég hafði myndað."
                },
                {
                    "number": 9,
                    "text": "Og ég, Drottinn Guð, lét á náttúrlegan hátt vaxa upp af jörðunni sérhvert tré, sem girnilegt er á að líta fyrir manninn, og maðurinn fékk litið það. Og einnig það varð lifandi sál, því að það varð andlegt þann dag er ég skapaði það, því það er á því sviði, sem ég, Guð, skapaði það á, já, allt, sem ég ætlaði manninum til nota. Og maðurinn sá, að það var gott til fæðu. Og ég, Drottinn Guð, gróðursetti og lífsins tré í miðjum aldingarðinum og einnig skilningstré góðs og ills."
                },
                {
                    "number": 10,
                    "text": "Og ég, Drottinn Guð, lét fljót renna frá Eden, til að vökva aldingarðinn, og þaðan kvíslaðist það og varð að fjórum höfuðám."
                },
                {
                    "number": 11,
                    "text": "Og ég, Drottinn Guð, nefndi þá fyrstu Píson og hún fellur um allt landið Havíla, þar sem ég, Drottinn Guð, skapaði mikið gull —"
                },
                {
                    "number": 12,
                    "text": "Og gull þess lands var gott, og þar fékkst bedolakharpeis og sjóamsteinar."
                },
                {
                    "number": 13,
                    "text": "Og önnur áin var nefnd Gíhon, hin sama og fellur um allt Kúsland."
                },
                {
                    "number": 14,
                    "text": "Og þriðja áin var nefnd Kíddekel, sú sem fellur fyrir austan Assúr. Fjórða stóráin var Efrat."
                },
                {
                    "number": 15,
                    "text": "Og ég, Drottinn Guð, tók manninn og setti hann í aldingarðinn Eden til að yrkja hann og gæta hans."
                },
                {
                    "number": 16,
                    "text": "Og ég, Drottinn Guð, bauð manninum og sagði: Af öllum trjám í aldingarðinum er þér frjálst að eta —"
                },
                {
                    "number": 17,
                    "text": "En af skilningstré góðs og ills skalt þú ekki eta. Þó mátt þú sjálfur velja, því að það er þér gefið, en haf hugfast, að ég fyrirbýð það, því að á þeim degi, sem þú etur af því, munt þú örugglega deyja."
                },
                {
                    "number": 18,
                    "text": "Og ég, Drottinn Guð, sagði við minn eingetna: Eigi er gott, að maðurinn sé einsamall. Ég vil því gjöra honum meðhjálp við hans hæfi."
                },
                {
                    "number": 19,
                    "text": "Og ég, Drottinn Guð, myndaði af jörðunni öll dýr merkurinnar og alla fugla loftsins og bauð þeim að koma til Adams, til þess að sjá, hvað hann nefndi þau. Og þau voru einnig lifandi sálir, því að ég, Guð, blés þeim lífsanda í brjóst og bauð, að hvert það heiti, sem Adam gæfi hverri skepnu, skyldi vera nafn hennar."
                },
                {
                    "number": 20,
                    "text": "Og Adam gaf öllum fénaðinum nafn, og fuglum loftsins og öllum dýrum merkurinnar. En meðhjálp fyrir Adam var þar ekki við hans hæfi."
                },
                {
                    "number": 21,
                    "text": "Og ég, Drottinn Guð, lét fastan svefn falla á Adam, og hann svaf, og ég tók eitt af rifjum hans og græddi holdið aftur í þess stað —"
                },
                {
                    "number": 22,
                    "text": "Og ég, Drottinn Guð, gjörði konu af rifinu, sem ég hafði tekið úr manninum, og leiddi hana til mannsins."
                },
                {
                    "number": 23,
                    "text": "Og Adam sagði: Þetta veit ég nú, að er bein af mínum beinum og hold af mínu holdi. Hún skal kvenmaður nefnd, því að hún er af karlmanni tekin."
                },
                {
                    "number": 24,
                    "text": "Þess vegna skal maðurinn yfirgefa föður sinn og móður sína og halda sér fast að eiginkonu sinni. Og þau verði eitt hold."
                },
                {
                    "number": 25,
                    "text": "Og þau voru bæði nakin, maðurinn og kona hans, og blygðuðust sín ekki."
                }
            ]
        },
        "/study/scriptures/pgp/moses/4": {
            "uri": "/study/scriptures/pgp/moses/4",
            "title": "Bók Móse 4",
            "data_type": "chapter",
            "chapter_name": "4. Kapítuli",
            "chapter_summary": [
                "Hvernig Satan varð djöfullinn — Hann freistar Evu — Adam og Eva falla og dauði kemur í heiminn."
            ],
            "subtitle": [
                "(Júní — október 1830)"
            ],
            "verses": [
                {
                    "number": 1,
                    "text": "Og ég, Drottinn Guð, talaði til Móse og sagði: Sá Satan, sem þú hefur boðið í nafni míns eingetna, er hinn sami og var frá upphafi, og hann kom til mín og sagði — Sjá, hér er ég, send mig, ég mun vera sonur þinn og ég mun endurleysa allt mannkyn, svo að ekki glatist ein sál, og vissulega mun ég gjöra það. Veit mér þess vegna heiður þinn."
                },
                {
                    "number": 2,
                    "text": "En sjá, minn elskaði sonur, sem var minn elskaði og útvaldi frá upphafi, sagði við mig — Faðir, verði þinn vilji og þín sé dýrðin að eilífu."
                },
                {
                    "number": 3,
                    "text": "Og vegna þess að Satan reis gegn mér og reyndi að tortíma sjálfræði mannsins, sem ég, Drottinn Guð, hafði gefið honum, og vildi einnig, að ég gæfi sér minn eigin kraft, lét ég varpa honum niður með krafti míns eingetna —"
                },
                {
                    "number": 4,
                    "text": "Og hann varð Satan, já, sjálfur djöfullinn, faðir allra lyga, til að blekkja og blinda mennina og leiða þá ánauðuga að vilja sínum, já, alla þá, sem ekki hlýða á rödd mína."
                },
                {
                    "number": 5,
                    "text": "En nú var höggormurinn slægari en öll önnur dýr merkurinnar, sem ég, Drottinn Guð, hafði gjört."
                },
                {
                    "number": 6,
                    "text": "Og Satan hafði áhrif á höggorminn (því að hann hafði dregið marga á eftir sér), og hann leitaðist einnig við að tæla Evu, því að hann þekkti ekki huga Guðs. Þess vegna reyndi hann að tortíma heiminum."
                },
                {
                    "number": 7,
                    "text": "Og hann mælti við konuna: Já, hefur Guð sagt: Þú skalt ekki eta af öllum trjám í aldingarðinum? (Og hann talaði um munn höggormsins)."
                },
                {
                    "number": 8,
                    "text": "Og konan sagði við höggorminn: Við megum eta af ávexti trjánna í garðinum —"
                },
                {
                    "number": 9,
                    "text": "En um ávöxt þess trés, sem þú sérð í miðjum garðinum, hefur Guð sagt — Þú skalt hvorki eta hann né snerta hann, ella munt þú deyja."
                },
                {
                    "number": 10,
                    "text": "En höggormurinn sagði við konuna: Þú munt ekki örugglega deyja —"
                },
                {
                    "number": 11,
                    "text": "Því að Guð veit, að þann dag, sem þið etið af honum, munu augu ykkar ljúkast upp og þið verðið sem guðir, vitið skyn góðs og ills."
                },
                {
                    "number": 12,
                    "text": "Og er konan sá, að tréð var gott að eta af og að það var fagurt á að líta, og tré, sem girnilegt var til að öðlast visku af, tók hún af ávexti þess og át, og hún gaf einnig eiginmanni sínum með sér, og hann át."
                },
                {
                    "number": 13,
                    "text": "Og augu þeirra beggja lukust upp og þau vissu, að þau höfðu verið nakin, og þau fléttuðu saman fíkjuviðarblöð og gjörðu sér mittissvuntur."
                },
                {
                    "number": 14,
                    "text": "Og þau heyrðu rödd Drottins Guðs, er þau voru á gangi í aldingarðinum í svala dagsins. Og Adam og eiginkona hans fóru og földu sig fyrir návist Drottins Guðs milli trjánna í aldingarðinum."
                },
                {
                    "number": 15,
                    "text": "Og ég, Drottinn Guð, kallaði á Adam og sagði við hann: Hvert ferð þú?"
                },
                {
                    "number": 16,
                    "text": "Og hann svarað: Ég heyrði rödd þína í aldingarðinum og varð hræddur, því ég sá, að ég var nakinn, og ég faldi mig."
                },
                {
                    "number": 17,
                    "text": "Og ég, Drottinn Guð, sagði við Adam: Hver sagði þér, að þú værir nakinn? Hefur þú etið af trénu, sem ég bauð þér að eta ekki af, ef svo er, munt þú örugglega deyja?"
                },
                {
                    "number": 18,
                    "text": "Þá svaraði maðurinn: Konan, sem þú gafst mér og bauðst að vera skyldi hjá mér, hún gaf mér ávöxt af trénu, og ég át."
                },
                {
                    "number": 19,
                    "text": "Og ég, Drottinn Guð, sagði við konuna: Hvað er það, sem þú hefur gjört? Og konan svaraði: Höggormurinn tældi mig, og ég át."
                },
                {
                    "number": 20,
                    "text": "Og ég, Drottinn Guð, sagði við höggorminn: Af því að þú gjörðir þetta, skalt þú vera bölvaður umfram allan fénað og umfram öll dýr merkurinnar. Á kviði þínum skalt þú skríða og duft skalt þú eta alla þína lífdaga —"
                },
                {
                    "number": 21,
                    "text": "Og fjandskap mun ég setja milli þín og konunnar, milli þíns sæðis og hennar sæðis. Og hann mun merja höfuð þitt og þú munt merja hæl hans."
                },
                {
                    "number": 22,
                    "text": "En ég, Drottinn Guð, sagði við konuna: Ég mun stórlega auka þjáning þína og þungun. Með þjáning skalt þú börn fæða, og þrá þín verður til manns þíns, en hann mun drottna yfir þér."
                },
                {
                    "number": 23,
                    "text": "Og ég, Drottinn Guð, sagði við Adam: Þar sem þú hlýddir röddu konu þinnar og hefur etið ávöxt þess trés, sem ég bauð þér og sagði: Þú skalt ekki eta af því — þá sé jörðin bölvuð þín vegna. Með þjáning skalt þú næra þig af henni alla þína lífdaga."
                },
                {
                    "number": 24,
                    "text": "Þyrna og þistla skal hún og bera þér, og þú skalt eta jurtir vallarins."
                },
                {
                    "number": 25,
                    "text": "Í sveita andlitis þíns skalt þú neyta brauðs þíns, þar til þú hverfur aftur til moldarinnar, því að þú munt örugglega deyja — því að úr henni varst þú numinn, því að duft varst þú og til duftsins skalt þú aftur hverfa."
                },
                {
                    "number": 26,
                    "text": "Og maðurinn nefndi konu sína Evu, því að hún var móðir allra lifenda. Og svo hef ég, Drottinn Guð, nefnt hina fyrstu allra kvenna, sem eru margar."
                },
                {
                    "number": 27,
                    "text": "Og ég, Drottinn Guð, gjörði Adam og einnig eiginkonu hans skinnklæði og lét þau klæðast þeim."
                },
                {
                    "number": 28,
                    "text": "Og ég, Drottinn Guð, sagði við minn eingetna: Sjá, maðurinn er orðinn sem einn af oss, þar eð hann veit skyn góðs og ills. Og til þess að hann rétti nú ekki út hönd sína og taki einnig af lífsins tré og eti og lifi að eilífu —"
                },
                {
                    "number": 29,
                    "text": "Þá mun ég, Drottinn Guð, senda hann burt úr aldingarðinum Eden til að yrkja jörðina sem hann var numinn úr —"
                },
                {
                    "number": 30,
                    "text": "Og sem ég, Drottinn Guð, lifi, já, svo munu orð mín ekki gjörð ógild, því að eins og þau ganga fram af mínum munni, svo hljóta þau að uppfyllast."
                },
                {
                    "number": 31,
                    "text": "Svo að ég rak manninn burt og setti kerúba austan við Edensgarð, og logandi sverð, og snerist það í allar áttir, til að vakta veginn að lífsins tré."
                },
                {
                    "number": 32,
                    "text": "(Og þetta eru þau orð, sem ég mælti til þjóns míns, Móse, og þau eru sönn og að vilja mínum, og ég hef talað þau til þín. Gættu þess að sýna þau engum manni öðrum en þeim, sem trúa, fyrr en ég býð þér það. Amen.)"
                }
            ]
        },
        "/study/scriptures/pgp/moses/5": {
            "uri": "/study/scriptures/pgp/moses/5",
            "title": "Bók Móse 5",
            "data_type": "chapter",
            "chapter_name": "5. Kapítuli",
            "chapter_summary": [
                "Adam og Eva eignast börn — Adam færir fórn og þjónar Guði — Kain og Abel fæðast — Kain gerir uppreisn, elskar Satan meira en Guð, og verður Glötunin — Morð og ranglæti breiðist út — Fagnaðarerindið prédikað frá upphafi."
            ],
            "subtitle": [
                "(Júní — október 1830)"
            ],
            "verses": [
                {
                    "number": 1,
                    "text": "Og svo bar við, að eftir að ég, Drottinn Guð, hafði rekið þau burt, hóf Adam að yrkja jörðina og drottna yfir öllum dýrum merkurinnar og neyta brauðs síns í sveita andlitis síns, eins og ég, Drottinn, hafði boðið honum. Og Eva, eiginkona hans, erfiðaði einnig með honum."
                },
                {
                    "number": 2,
                    "text": "Og Adam kenndi konu sinnar og hún ól honum syni og dætur og þau tóku að margfaldast og uppfylla jörðina."
                },
                {
                    "number": 3,
                    "text": "Og frá þeim tíma fóru synir og dætur Adams að dreifa sér, tvö og tvö um landið, og yrkja landið og gæta hjarðanna og þau gátu einnig syni og dætur."
                },
                {
                    "number": 4,
                    "text": "Og Adam og Eva, eiginkona hans, ákölluðu nafn Drottins, og þau heyrðu rödd Drottins tala til sín í átt frá aldingarðinum Eden, en þau sáu hann ekki, því að þau voru útilokuð úr návist hans."
                },
                {
                    "number": 5,
                    "text": "Og hann gaf þeim boðorð um að tigna Drottin Guð sinn og fórna frumburðum hjarða sinna og færa Drottni þá fórn. Og Adam var hlýðinn boðorðum Drottins."
                },
                {
                    "number": 6,
                    "text": "Og eftir marga daga birtist engill Drottins Adam og sagði: Hvers vegna færir þú Drottni fórnir? Og Adam svaraði honum: Ég veit það ekki, aðeins að Drottinn bauð mér það."
                },
                {
                    "number": 7,
                    "text": "Og þá talaði engillinn og sagði: Þetta er í líkingu fórnar hins eingetna föðurins, sem er fullur náðar og sannleika."
                },
                {
                    "number": 8,
                    "text": "Þess vegna skalt þú gjöra allt, sem þú gjörir, í nafni sonarins, og þú skalt iðrast og ákalla Guð í nafni sonarins að eilífu."
                },
                {
                    "number": 9,
                    "text": "Og þann dag kom heilagur andi, sem ber vitni um föðurinn og soninn, yfir Adam og sagði: Ég er hinn eingetni föðurins frá upphafi, héðan í frá og að eilífu, til þess að þú, vegna falls þíns, verðir endurleystur ásamt öllu mannkyni, já, öllum þeim, sem vilja."
                },
                {
                    "number": 10,
                    "text": "Og á þeim degi vegsamaði Adam Guð og fylltist og hóf að spá varðandi allar fjölskyldur jarðarinnar og sagði: Blessað sé nafn Guðs, því að vegna brots míns hafa augu mín lokist upp, og í þessu lífi mun ég gleði njóta, og í holdinu mun ég aftur sjá Guð."
                },
                {
                    "number": 11,
                    "text": "Og Eva, eiginkona hans, heyrði allt þetta og gladdist og sagði: Ef ekki væri fyrir brot okkar, hefðum við aldrei eignast afkvæmi og aldrei þekkt gott frá illu, né gleði endurlausnar okkar og eilíft líf, sem Guð gefur öllum þeim, sem hlýðnast."
                },
                {
                    "number": 12,
                    "text": "Og Adam og Eva vegsömuðu nafn Guðs og fræddu syni sína og dætur um alla hluti."
                },
                {
                    "number": 13,
                    "text": "En Satan kom til þeirra og sagði: Ég er einnig sonur Guðs, og hann bauð þeim og sagði: Trúið þessu ekki. Og þau trúðu því ekki og elskuðu Satan meira en Guð. Og frá þeim tíma tóku menn að verða holdlegir, munúðarfullir og djöfullegir."
                },
                {
                    "number": 14,
                    "text": "Og Drottinn Guð vitjaði manna alls staðar með heilögum anda og bauð þeim að iðrast —"
                },
                {
                    "number": 15,
                    "text": "Og að allir þeir, sem trúðu á soninn og iðruðust synda sinna, mundu hólpnir verða, en allir þeir, sem trúðu ekki og iðruðust ekki, mundu fordæmdir verða. Og orðin gengu fram af munni Guðs sem föst ákvörðun og hljóta því að uppfyllast."
                },
                {
                    "number": 16,
                    "text": "Og Adam og Eva, eiginkona hans, hættu ekki að ákalla Guð. Og Adam kenndi Evu konu sinnar og hún varð þunguð og fæddi Kain og sagði: Sveinbarn hef ég eignast frá Drottni, þess vegna má hann ekki hafna orði hans. En sjá, Kain hlýddi ekki og sagði: Hver er Drottinn að ég ætti að þekkja hann?"
                },
                {
                    "number": 17,
                    "text": "Og enn varð hún þunguð og fæddi bróður hans, Abel. Og Abel hlýddi rödd Drottins. Og Abel varð hjarðmaður, en Kain jarðyrkjumaður."
                },
                {
                    "number": 18,
                    "text": "Og Kain elskaði Satan meira en Guð. Og Satan bauð honum og sagði: Færðu Drottni fórn."
                },
                {
                    "number": 19,
                    "text": "Og er fram liðu stundir bar svo við, að Kain færði Drottni fórn af ávexti jarðar."
                },
                {
                    "number": 20,
                    "text": "En Abel færði einnig fórn af frumburðum hjarðar sinnar og af feiti þeirra. Og Drottinn leit með velþóknun til Abels og fórnar hans —"
                },
                {
                    "number": 21,
                    "text": "En til Kains og fórnar hans leit hann ekki með velþóknun. Satan vissi þetta og það gladdi hann. En Kain reiddist ákaflega og varð niðurlútur."
                },
                {
                    "number": 22,
                    "text": "Þá mælti Drottinn til Kains: Hví reiðist þú? Hví ert þú niðurlútur?"
                },
                {
                    "number": 23,
                    "text": "Gjörir þú rétt, ert þú mér þóknanlegur. En gjörir þú ekki rétt, liggur syndin við dyrnar og Satan þráir að eignast þig. Og ef þú hlýðir ekki boðorðum mínum, mun ég eftirláta honum þig, og fyrir þér fer eins og hann þráir. Og þú munt drottna yfir honum —"
                },
                {
                    "number": 24,
                    "text": "Því að héðan í frá skalt þú verða faðir lyga hans. Þú skalt kallast Glötunin, því að þú varst einnig áður en heimurinn varð."
                },
                {
                    "number": 25,
                    "text": "Og sagt mun verða, er fram líða stundir — að þessi viðurstyggð sé frá Kain komin, því að hann hafnaði hinu stærra ráði, sem frá Guði kom, og þetta er bölvun, sem ég mun leggja á þig, iðrist þú ekki."
                },
                {
                    "number": 26,
                    "text": "Og Kain var reiður og hlustaði ekki lengur á rödd Drottins, og ekki heldur á Abel bróður sinn, sem gekk í heilagleika frammi fyrir Drottni."
                },
                {
                    "number": 27,
                    "text": "Og Adam og kona hans hryggðust gagnvart Drottni vegna Kains og bræðra hans."
                },
                {
                    "number": 28,
                    "text": "Og svo bar við, að Kain tók eina bróðurdóttur sína fyrir konu, og þau elskuðu Satan meira en Guð."
                },
                {
                    "number": 29,
                    "text": "Og Satan sagði við Kain: Legg eið að því við háls þinn, og segir þú frá því munt þú deyja. Og lát bræður þína sverja við höfuð sitt og við lifanda Guð að segja það engum, svo að faðir þinn fái það ekki að vita, því að segi þeir frá því, munu þeir vissulega deyja, en í dag mun ég selja þér Abel bróður þinn í hendur."
                },
                {
                    "number": 30,
                    "text": "Og Satan sór Kain, að hann mundi fara að boðum hans. Og allt þetta gjörðist í leynum."
                },
                {
                    "number": 31,
                    "text": "Og Kain sagði: Vissulega er ég Mahan, herra þessa mikla leyndarmáls, að ég geti myrt og hagnast af. Þess vegna var Kain kallaður meistarinn Mahan, og hann miklaðist af ranglæti sínu."
                },
                {
                    "number": 32,
                    "text": "Og Kain fór út á akurinn og Kain talaði við Abel bróður sinn. Og svo bar við, að er þeir voru á akrinum, réðst Kain á Abel bróður sinn og drap hann."
                },
                {
                    "number": 33,
                    "text": "Og Kain miklaðist af því, sem hann hafði gjört og sagði: Ég er frjáls, vissulega falla hjarðir bróður míns í mínar hendur."
                },
                {
                    "number": 34,
                    "text": "Þá sagði Drottinn við Kain: Hvar er Abel bróðir þinn? En hann mælti: Það veit ég ekki, á ég að gæta bróður míns?"
                },
                {
                    "number": 35,
                    "text": "Og Drottinn mælti: Hvað hefur þú gjört? Blóð bróður þíns hrópar til mín úr jörðunni."
                },
                {
                    "number": 36,
                    "text": "Og nú skalt þú bölvaður og burt rekinn af jörðunni, sem opnað hefur munn sinn til að taka á móti blóði bróður þíns af hendi þinni."
                },
                {
                    "number": 37,
                    "text": "Þegar þú yrkir jörðina skal hún eigi framar gefa þér styrk sinn. Landflótta og flakkandi skalt þú vera á jörðunni."
                },
                {
                    "number": 38,
                    "text": "Og Kain sagði við Drottin: Satan freistaði mín vegna hjarða bróður míns. Og ég var einnig reiður, því að fórnir hans voru þér þóknanlegar en ekki mínar. Refsing mín er meiri en svo, að ég fái borið hana."
                },
                {
                    "number": 39,
                    "text": "Sjá, á þessum degi rekur þú mig burt frá augliti Drottins, og ég mun hulinn augliti þínu og vera landflótta og flakkandi á jörðunni. Og svo ber við, að hver sem finnur mig mun drepa mig vegna misgjörða minna, því að þetta er ekki hulið Drottni."
                },
                {
                    "number": 40,
                    "text": "Og ég, Drottinn, sagði við hann: Hver sem drepur þig mun sæta sjöfaldri refsingu. Og ég, Drottinn, setti merki á Kain, svo að þeir, sem finna hann, drepi hann ekki."
                },
                {
                    "number": 41,
                    "text": "Og Kain útilokaðist úr návist Drottins, og hann settist að í landinu Nód fyrir austan Eden ásamt konu sinni og mörgum bræðra sinna."
                },
                {
                    "number": 42,
                    "text": "Og Kain kenndi konu sinnar og hún varð þunguð og fæddi Henok og hann gat einnig marga syni og dætur. Og hann byggði borg og nefndi borgina eftir nafni sonar síns, Henok."
                },
                {
                    "number": 43,
                    "text": "Og Henoki fæddist Írad og aðrir synir og dætur. Og Írad gat Mehújael og aðra syni og dætur. Og Mehújael gat Metúsael og aðra syni og dætur. Og Metúsael gat Lamek."
                },
                {
                    "number": 44,
                    "text": "Og Lamek tók sér tvær konur. Hét önnur Ada en hin Silla."
                },
                {
                    "number": 45,
                    "text": "Og Ada ól Jabal. Hann varð ættfaðir þeirra, sem í tjöldum búa, og þeir voru hjarðmenn. Og bróðir hans hét Júbal, sem var ættfaðir allra þeirra, sem leika á gígjur og hjarðpípur."
                },
                {
                    "number": 46,
                    "text": "Og Silla ól einnig Túbal-Kain, sem kenndi kopar- og járnsmíði. Og systir Túbal-Kains var nefnd Naama."
                },
                {
                    "number": 47,
                    "text": "Og Lamek sagði við konur sínar, Ödu og Sillu: Heyrið orð mín, þér konur Lameks, gefið gaum að ræðu minni. Mann hef ég vegið fyrir hvert mitt sár og ungmenni fyrir hverja skeinu mína."
                },
                {
                    "number": 48,
                    "text": "Verði Kains hefnt sjö sinnum þá mun Lameks hefnt sjötíu og sjö sinnum —"
                },
                {
                    "number": 49,
                    "text": "Því að Lamek hafði gjört sáttmála við Satan að hætti Kains, og varð þannig meistari Mahan, herra hins mikla leyndarmáls, sem Satan veitti Kain. Og Írad, sonur Henoks, sem einnig þekkti leyndarmálið, hóf að kunngjöra það sonum Adams —"
                },
                {
                    "number": 50,
                    "text": "Og Lamek, sem var reiður, drap hann vegna þessa, ekki eins og Kain drap bróður sinn Abel til að hagnast af því, heldur drap hann vegna eiðsins."
                },
                {
                    "number": 51,
                    "text": "Því að frá því á dögum Kains voru uppi leynisamtök og verk þeirra voru unnin í myrkri og hver maður þekkti samherja sinn."
                },
                {
                    "number": 52,
                    "text": "Þess vegna lagði Drottinn bölvun á Lamek og hús hans og alla þá, sem gjört höfðu sáttmála við Satan, því að þeir héldu ekki boðorð Guðs og Guði mislíkaði það, og hann veitti þeim enga helga þjónustu, og verk þeirra voru viðurstyggð og tóku að breiðast út á meðal allra mannanna sona. Og þetta var meðal mannanna sona."
                },
                {
                    "number": 53,
                    "text": "En meðal mannanna dætra var ekki um þetta talað, en vegna þess að Lamek hafði sagt konum sínum leyndarmálið, risu þær gegn honum og sögðu vægðarlaust frá þessu hvar sem var —"
                },
                {
                    "number": 54,
                    "text": "Þess vegna var Lamek fyrirlitinn og honum var vísað burt og hann varð að halda sig frá mannanna sonum, svo að hann yrði ekki drepinn."
                },
                {
                    "number": 55,
                    "text": "Og þannig urðu myrkraverkin ráðandi meðal allra mannanna sona."
                },
                {
                    "number": 56,
                    "text": "Og Guð lagði sára bölvun yfir jörðina og var reiður hinum ranglátu, öllum mannanna sonum, sem hann hafði gjört —"
                },
                {
                    "number": 57,
                    "text": "Því að þeir vildu hvorki hlýða rödd hans né trúa á hans eingetna son, já, hann, sem hann boðaði að koma ætti á hádegisbaugi tímans og fyrirbúinn var áður en grundvöllur heimsins var lagður."
                },
                {
                    "number": 58,
                    "text": "Og þannig var fagnaðarerindið prédikað frá upphafi, boðað með heilögum englum, sem sendir voru úr návist Guðs, og með hans eigin röddu og með gjöf heilags anda."
                },
                {
                    "number": 59,
                    "text": "Og þannig var allt staðfest fyrir Adam með heilagri helgiathöfn og fagnaðarerindið var prédikað og ákvörðun gefin, að það yrði í heiminum allt til enda hans, og þannig var það. Amen."
                }
            ]
        },
        "/study/scriptures/pgp/moses/6": {
            "uri": "/study/scriptures/pgp/moses/6",
            "title": "Bók Móse 6",
            "data_type": "chapter",
            "chapter_name": "6. Kapítuli",
            "chapter_summary": [
                "Niðjar Adams skrá minningabók — Réttlátir afkomendur hans prédika iðrun — Guð opinberar sig Enok — Enok prédikar fagnaðarerindið — Sáluhjálparáætlunin var opinberuð Adam — Hann meðtekur skírn og prestdæmið."
            ],
            "subtitle": [
                "(Nóvember — desember 1830)"
            ],
            "verses": [
                {
                    "number": 1,
                    "text": "Og Adam hlýddi rödd Guðs og kallaði syni sína til iðrunar."
                },
                {
                    "number": 2,
                    "text": "Og Adam kenndi enn konu sinnar og hún ól son og hann nefndi hann Set. Og Adam vegsamaði nafn Guðs, því að hann sagði: Guð hefur útnefnt mér annað afkvæmi í stað Abels, sem Kain drap."
                },
                {
                    "number": 3,
                    "text": "Og Guð opinberaðist Set og hann gjörði ekki uppreist, heldur færði honum þóknanlega fórn, líkt og bróðir hans Abel. Og honum fæddist og sonur og hann gaf honum nafnið Enos."
                },
                {
                    "number": 4,
                    "text": "Og þá hófu þessir menn að ákalla nafn Drottins og Drottinn blessaði þá —"
                },
                {
                    "number": 5,
                    "text": "Og minningabók var haldin og í hana skráð á tungu Adams, því að öllum þeim, sem ákölluðu Guð, var gefið að rita það, sem andinn blés þeim í brjóst —"
                },
                {
                    "number": 6,
                    "text": "Og þeir kenndu börnum sínum að lesa og skrifa á hinni hreinu og óspilltu tungu þeirra."
                },
                {
                    "number": 7,
                    "text": "Og þetta sama prestdæmi og var í upphafi skal einnig verða við endi veraldar."
                },
                {
                    "number": 8,
                    "text": "Og þennan spádóm mælti Adam, knúinn af heilögum anda, og ættartala var haldin yfir börn Guðs. Og þetta var ættarskrá Adams er segir: Þann dag, sem Guð skapaði manninn, í líkingu Guðs gjörði hann hann —"
                },
                {
                    "number": 9,
                    "text": "Í mynd síns eigin líkama skapaði hann þau karl og konu, og þann dag, sem þau voru sköpuð og urðu lifandi sálir í landinu, á fótskör Guðs, blessaði hann þau og nefndi þau Adam."
                },
                {
                    "number": 10,
                    "text": "Og Adam lifði eitt hundrað og þrjátíu ár og gat son í líking sinni, eftir sinni eigin mynd, og nefndi hann Set."
                },
                {
                    "number": 11,
                    "text": "Og dagar Adams, eftir að hann gat Set, voru átta hundruð ár, og hann gat marga sonu og dætur —"
                },
                {
                    "number": 12,
                    "text": "Og allir dagar Adams, sem hann lifði, voru níu hundruð og þrjátíu ár, og hann andaðist."
                },
                {
                    "number": 13,
                    "text": "Set lifði eitt hundrað og fimm ár, og hann gat Enos. Og hann spáði alla sína daga og fræddi son sinn Enos um vegu Guðs. Þess vegna spáði Enos einnig."
                },
                {
                    "number": 14,
                    "text": "Eftir að Set gat Enos lifði hann átta hundruð og sjö ár og gat marga sonu og dætur."
                },
                {
                    "number": 15,
                    "text": "Og fjöldi mannanna barna varð mikill á yfirborði landsins. Og á þeim tímum hafði Satan mikil ráð meðal manna og hamaðist í hjörtum þeirra. Og þaðan í frá urðu stríð og blóðsúthellingar, og hönd manna reis gegn eigin bróður og deyddi hann, vegna leyndra verka og valdafýsnar."
                },
                {
                    "number": 16,
                    "text": "Og allir dagar Sets voru níu hundruð og tólf ár, og hann andaðist."
                },
                {
                    "number": 17,
                    "text": "Og Enos lifði níutíu ár og gat Kenan. Og Enos og aðrir af fólki Guðs fóru úr landinu, sem nefndist Shulon, og dvöldust í fyrirheitna landinu, sem hann nefndi eftir sínum eigin syni, er hann hafði nefnt Kenan."
                },
                {
                    "number": 18,
                    "text": "Og eftir að Enos gat Kenan lifði hann átta hundruð og fimmtán ár og gat marga sonu og dætur. Og allir dagar Enoss voru níu hundruð og fimm ár, og hann andaðist."
                },
                {
                    "number": 19,
                    "text": "Og Kenan lifði sjötíu ár og gat Mahalalel. Og eftir að Kenan gat Mahalalel, lifði hann átta hundruð og fjörutíu ár og gat sonu og dætur. Og allir dagar Kenans urðu níu hundruð og tíu ár, og hann andaðist."
                },
                {
                    "number": 20,
                    "text": "Og Mahalalel lifði sextíu og fimm ár og gat Jared. Og eftir að Mahalalel gat Jared, lifði hann átta hundruð og þrjátíu ár og gat sonu og dætur. Og allir dagar Mahalalels voru átta hundruð níutíu og fimm ár, og hann andaðist."
                },
                {
                    "number": 21,
                    "text": "Og Jared lifði eitt hundrað sextíu og tvö ár og gat Enok. Og eftir að Jared gat Enok, lifði hann átta hundruð ár og gat sonu og dætur. Og Jared fræddi Enok um alla vegu Guðs."
                },
                {
                    "number": 22,
                    "text": "Og þetta er ættarskrá sona Adams, sem var sá sonur Guðs, er Guð sjálfur ræddi við."
                },
                {
                    "number": 23,
                    "text": "Og þeir voru boðberar réttlætisins og töluðu og spáðu og kölluðu alla menn hvarvetna til iðrunar. Og mannanna börnum var kennd trú."
                },
                {
                    "number": 24,
                    "text": "Og svo bar við, að allir dagar Jareds voru níu hundruð sextíu og tvö ár, og hann andaðist."
                },
                {
                    "number": 25,
                    "text": "Og Enok lifði sextíu og fimm ár og gat Metúsala."
                },
                {
                    "number": 26,
                    "text": "Og svo bar við, að Enok ferðaðist um landið meðal fólksins, og er hann ferðaðist, sté andi Guðs frá himni og var með honum."
                },
                {
                    "number": 27,
                    "text": "Og hann heyrði rödd frá himni, er sagði: Enok, sonur minn, spá þú fyrir þetta fólk og seg því — Iðrist, því að svo mælir Drottinn: Ég er reiður þessu fólki og heit reiði mín er tendruð gegn því, því að hjörtu þess hafa harðnað og eyru þess daufheyrast og augu þess sjá ekki langt —"
                },
                {
                    "number": 28,
                    "text": "Og í marga ættliði, allt frá þeim degi er ég skapaði það, hefur það farið afvega og afneitað mér og leitað sinna eigin ráða í myrkri. Og í viðurstyggð sinni hefur það ráðgjört morð og ekki haldið boðorðin, sem ég gaf föður þess, Adam."
                },
                {
                    "number": 29,
                    "text": "Þess vegna hefur það unnið meinsæri, og með eiðum sínum hefur það leitt yfir sig dauða. Og víti hef ég fyrirbúið því, ef það iðrast ekki —"
                },
                {
                    "number": 30,
                    "text": "Og þetta er ákvörðun, sem ég hef í upphafi heimsins gefið með eigin munni, frá grundvöllun hans, og fyrir munn þjóna minna, feðra yðar, hef ég ákvarðað það, já, eins og það mun kunngjört heiminum allt til loka hans."
                },
                {
                    "number": 31,
                    "text": "Og þegar Enok hafði heyrt þessi orð, laut hann til jarðar fyrir Drottni, talaði frammi fyrir Drottni og sagði: Hvernig má það vera, að ég hef fundið náð fyrir augum þínum, og er ég þó aðeins drengur, og allir fyrirlíta mig, því að mér er tregt um mál. Hvers vegna er ég þjónn þinn?"
                },
                {
                    "number": 32,
                    "text": "Og Drottinn sagði við Enok: Far og gjör eins og ég hef boðið þér, og enginn maður skal granda þér. Ljúk upp munni þínum og hann skal fyllast, og ég mun gefa þér málið, því að allt hold er í mínum höndum, og ég mun gjöra sem mér þóknast."
                },
                {
                    "number": 33,
                    "text": "Seg þessu fólki: Veljið nú í dag að þjóna Drottni Guði, sem gjörði yður."
                },
                {
                    "number": 34,
                    "text": "Sjá, andi minn er yfir þér, þess vegna mun ég réttlæta öll þín orð. Og fjöllin munu hörfa undan þér og fljótin breyta farvegi sínum. Og þú munt vera í mér og ég í þér. Gakk þess vegna með mér."
                },
                {
                    "number": 35,
                    "text": "Og Drottinn talaði til Enoks og sagði við hann: Smyr augu þín með leir og lauga þau, og þú munt sjá. Og hann gjörði svo."
                },
                {
                    "number": 36,
                    "text": "Og hann leit andana, sem Guð hafði skapað, og hann sá einnig það, sem ekki var sýnilegt hinu náttúrlega auga. Og frá þeim tíma breiddist sú sögn um landið: Sjáanda hefur Drottinn upp vakið fyrir fólk sitt."
                },
                {
                    "number": 37,
                    "text": "Og svo bar við, að Enok fór um meðal fólksins í landinu, og frá hæðum og tindum hrópaði hann hárri röddu og vitnaði gegn verkum þeirra. Og allir menn styggðust vegna hans."
                },
                {
                    "number": 38,
                    "text": "Og þeir komu til að hlusta á hann á hæðunum og sögðu við gæslumenn tjaldanna: Verið hér um kyrrt og gætið tjaldanna meðan við förum til að sjá sjáandann, því að hann spáir, og undarlegir hlutir eru í landinu. Brjálaður maður er á meðal okkar."
                },
                {
                    "number": 39,
                    "text": "En svo bar við, að þegar þeir hlustuðu á hann, lagði enginn maður hendur á hann, því að ótti greip alla þá, sem á hann hlýddu, því að hann gekk með Guði."
                },
                {
                    "number": 40,
                    "text": "Og maður kom til hans að nafni Mahía og sagði við hann: Seg þú okkur berum orðum hver þú ert og hvaðan þú kemur."
                },
                {
                    "number": 41,
                    "text": "Og hann svaraði þeim: Ég kem frá Kenanslandi, landi feðra minna, landi réttlætisins fram á þennan dag. Og faðir minn fræddi mig um alla vegu Guðs."
                },
                {
                    "number": 42,
                    "text": "Og svo bar við, að er ég ferðaðist frá Kenanslandi, sem liggur með sjónum í austri, þá sá ég sýn. Og tak eftir, ég sá himnana, og Drottinn talaði til mín og gaf mér fyrirmæli. Af þeim sökum, og til þess að hlíta þeim fyrirmælum, mæli ég þessi orð."
                },
                {
                    "number": 43,
                    "text": "Og Enok hélt áfram ræðu sinni og sagði: Drottinn, sem talaði til mín, sá hinn sami er Guð himinisins, og hann er minn Guð og yðar Guð, og þér eruð bræður mínir, og vegna hvers leitið þér eigin ráða, en hafnið Guði á himni?"
                },
                {
                    "number": 44,
                    "text": "Himnana gjörði hann. Jörðin er fótskör hans, og grundvöllun hennar er hans. Sjá, hann lagði hann, og herskara manna hefur hann sett á yfirborð hennar."
                },
                {
                    "number": 45,
                    "text": "Og dauðinn kom yfir feður vora. Þó þekkjum vér þá og afneitum þeim ekki. Og jafnvel hinn fyrsta allra þekkjum vér, sjálfan Adam."
                },
                {
                    "number": 46,
                    "text": "Því að minningabók höfum vér skráð meðal vor, með þeim hætti, sem fingur Guðs benti oss á, og hún er skráð á vorri tungu."
                },
                {
                    "number": 47,
                    "text": "Og þegar Enok mælti fram orð Guðs, tók fólkið að skjálfa og fékk eigi staðið í návist hans."
                },
                {
                    "number": 48,
                    "text": "Og hann sagði við það: Vegna þess að Adam féll, erum vér til, og með falli hans kom dauðinn, og vér gjörðumst þátttakendur í vansæld og vesöld."
                },
                {
                    "number": 49,
                    "text": "Sjá, Satan hefur komið meðal mannanna barna og tælir þau til að tilbiðja sig. Og mennirnir hafa orðið holdlegir, munúðarfullir og djöfullegir og eru útilokaðir úr návist Guðs."
                },
                {
                    "number": 50,
                    "text": "En Guð hefur gjört feðrum vorum kunnugt, að allir menn verði að iðrast."
                },
                {
                    "number": 51,
                    "text": "Og hann talaði til föður vors Adams með eigin röddu og sagði: Ég er Guð. Ég gjörði heiminn og mennina áður en þeir voru í holdinu."
                },
                {
                    "number": 52,
                    "text": "Og hann sagði einnig við hann: Viljir þú snúa til mín og hlýða rödd minni og trúa og iðrast allra þinna brota og láta skírast, já, í vatni, í nafni míns eingetna sonar, sem er fullur náðar og sannleika, sem er Jesús Kristur, hið eina nafn, sem gefið verður undir himninum og mannanna börn öðlast sáluhjálp fyrir, þá munt þú meðtaka gjöf heilags anda og biðja allra hluta í hans nafni, og hvers sem þú beiðist, það mun þér gefið verða."
                },
                {
                    "number": 53,
                    "text": "Og Adam faðir vor talaði við Drottin og sagði: Hvers vegna verða menn að iðrast og skírast í vatni? Og Drottinn sagði við Adam: Sjá, ég hef fyrirgefið þér brot þitt í aldingarðinum Eden."
                },
                {
                    "number": 54,
                    "text": "Þess vegna breiddist sú sögn út á meðal fólksins, að sonur Guðs hefði friðþægt fyrir erfðasyndina, og því geta syndir foreldranna ekki komið yfir börnin, því að þau eru hrein frá grundvöllun veraldar."
                },
                {
                    "number": 55,
                    "text": "Og Drottinn mælti til Adams og sagði: Þar sem börn þín eru getin í synd þá mun syndin frjóvgast í hjörtum þeirra þegar þau fara að vaxa upp, og þau munu bragða hið beiska, svo að þau læri að meta hið góða."
                },
                {
                    "number": 56,
                    "text": "Og þeim er gefið að þekkja gott frá illu. Þess vegna hafa þau sjálfræði, og ég hef gefið þér annað lögmál og boðorð."
                },
                {
                    "number": 57,
                    "text": "Kenn því börnum þínum, að allir menn, hvarvetna, verði að iðrast, ella geti þeir engan veginn erft ríki Guðs, því að ekkert óhreint fær dvalið þar eða dvalið í návist hans, því að á tungu Adams er nafn hans Maður heilagleika, og nafn hans eingetna er Mannssonurinn, já, Jesús Kristur, réttlátur dómari, sem koma mun á hádegisbaugi tímans."
                },
                {
                    "number": 58,
                    "text": "Þess vegna gef ég þér þau fyrirmæli, að fræða börn þín óspart um þetta, og segja:"
                },
                {
                    "number": 59,
                    "text": "Vegna brots varð fallið, og fallið leiðir til dauða, og eins og þér fæddust í heiminn af vatni og blóði og anda, sem ég hef gjört, og urðuð þannig úr dufti að lifandi sál, já, eins verðið þér að endurfæðast inn í himnaríki af vatni og af anda og verða hreinsaðir með blóði, já, blóði míns eingetna, svo að þér megið helgast af allri synd og njóta orða eilífs lífs í þessum heimi og eilífs lífs í komanda heimi, já, ódauðlegrar dýrðar —"
                },
                {
                    "number": 60,
                    "text": "Því að með vatninu haldið þér boðorðið, með andanum eruð þér réttlættir, og með blóðinu eruð þér helgaðir —"
                },
                {
                    "number": 61,
                    "text": "Þess vegna er gefið, að hann haldist í yður, vitni himins, huggarinn, friðsæld hinnar ódauðlegu dýrðar, sannleikur alls, hann sem lífgar alla hluti og gæðir allt lífi, hann sem veit allt og hefur allt vald varðandi visku, miskunn, sannleika, réttvísi og dóm."
                },
                {
                    "number": 62,
                    "text": "Og sjá, nú segi ég yður: Þetta er áætlun sáluhjálpar fyrir alla menn, með blóði míns eingetna, sem koma mun á hádegisbaugi tímans."
                },
                {
                    "number": 63,
                    "text": "Og sjá, allt hefur sína líkingu og allt er skapað og gjört til að bera vitni um mig, bæði hið stundlega og hið andlega. Það sem er á himnum uppi og það sem er á jörðu og það sem er í jörðu og það sem er undir jörðu, bæði yfir og undir. Allt ber vitni um mig."
                },
                {
                    "number": 64,
                    "text": "Og svo bar við, að eftir að Drottinn hafði talað við Adam, föður vorn, ákallaði Adam Drottin, og hann var hrifinn í burt af anda Drottins og borinn niður í vatnið og lagður undir vatnið og reistur upp úr vatninu."
                },
                {
                    "number": 65,
                    "text": "Og þannig var hann skírður, og andi Guðs kom yfir hann, og þannig fæddist hann af andanum og innri maður hans lífgaðist."
                },
                {
                    "number": 66,
                    "text": "Og hann heyrði rödd frá himni er sagði: Þú ert skírður með eldi og með heilögum anda. Þetta er vitnið um föðurinn og soninn héðan í frá og að eilífu —"
                },
                {
                    "number": 67,
                    "text": "Og þú ert eftir reglu hans, sem var án upphafs daganna eða loka áranna, frá allri eilífð til allrar eilífðar."
                },
                {
                    "number": 68,
                    "text": "Sjá, þú ert eitt í mér, sonur Guðs. Og þannig geta allir orðið synir mínir. Amen."
                }
            ]
        },
        "/study/scriptures/pgp/moses/7": {
            "uri": "/study/scriptures/pgp/moses/7",
            "title": "Bók Móse 7",
            "data_type": "chapter",
            "chapter_name": "7. Kapítuli",
            "chapter_summary": [
                "Enok kennir, leiðir fólkið, flytur fjöll — Síonarborg stofnuð — Enok sér fyrir komu mannssonarins, friðþægingarfórn hans, og upprisu hinna heilögu — Hann sér fyrir endurreisnina, sameininguna, síðari komuna, og endurkomu Síonar."
            ],
            "subtitle": [
                "(Desember 1830)"
            ],
            "verses": [
                {
                    "number": 1,
                    "text": "Og svo bar við, að Enok hélt áfram máli sínu og sagði: Sjá, faðir vor Adam kenndi þetta og margir hafa trúað og orðið synir Guðs og margir hafa ekki trúað og hafa farist í syndum sínum, og í ótta og kvöl horfa þeir fram til þess, er hinni réttlátu og heilögu reiði Guðs mun hvolft yfir þá."
                },
                {
                    "number": 2,
                    "text": "Og frá þeim tíma hóf Enok að spá og segja við fólkið: Þegar ég á ferð minni stóð uppi á Mahuja og ákallaði Drottin, barst rödd frá himni er sagði: Snú við og far upp á Símeonfjall."
                },
                {
                    "number": 3,
                    "text": "Og svo bar við, að ég sneri við og fór upp á fjallið, og þegar ég stóð á fjallinu, sá ég himnana opnast, og ég varð íklæddur dýrð —"
                },
                {
                    "number": 4,
                    "text": "Og ég sá Drottin og hann stóð frammi fyrir mér og talaði til mín, já, eins og maður talar við mann, augliti til auglitis, og hann sagði við mig: Lít á, og ég mun sýna þér heiminn í marga ættliði."
                },
                {
                    "number": 5,
                    "text": "Og svo bar við, og tak eftir, að ég sá í Shumdalnum mikla þjóð, sem bjó í tjöldum, og var það Shumþjóðin."
                },
                {
                    "number": 6,
                    "text": "Og enn sagði Drottinn við mig: Lít á, og ég leit til norðurs og sá Kanaansþjóðina, sem bjó í tjöldum."
                },
                {
                    "number": 7,
                    "text": "Og Drottinn sagði við mig: Spá þú. Og ég spáði og sagði: Sjá, Kanaansþjóðin, sem er fjölmenn, mun ganga til orrustu gegn Shumþjóðinni og mun drepa hana, og henni mun algjörlega tortímt, og Kanaansþjóðin mun skiptast í landinu og landið verður nakið og ófrjósamt og engin þjóð mun dvelja þar önnur en Kanaansþjóðin —"
                },
                {
                    "number": 8,
                    "text": "Því að sjá, Drottinn mun leggja þá bölvun yfir landið, að miklir hitar verða þar og það verður ófrjósamt að eilífu. Og öll börn Kanaans urðu svört, svo að allir fyrirlitu þau."
                },
                {
                    "number": 9,
                    "text": "Og svo bar við, að Drottinn sagði við mig: Lít á, og ég leit á og sá Saronsland og Enoksland og Omnersland og Henisland og Shemsland og Hanersland og Hananníaland og alla íbúa þeirra —"
                },
                {
                    "number": 10,
                    "text": "Og Drottinn sagði við mig: Far til þessa fólks og seg því — Iðrist, svo að ég komi ekki og ljósti það banni og það deyi."
                },
                {
                    "number": 11,
                    "text": "Og hann gaf mér boðorð um að ég skyldi skíra í nafni föðurins og sonarins, sem er fullur náðar og sannleika, og heilags anda, sem ber föðurnum og syninum vitni."
                },
                {
                    "number": 12,
                    "text": "Og svo bar við, að Enok hélt áfram að kalla alla til iðrunar, nema Kanaansþjóðina —"
                },
                {
                    "number": 13,
                    "text": "Og svo mikil var trú Enoks, að hann leiddi fólk Guðs, og óvinir þess börðust við það og hann mælti orð Drottins, og jörðin skalf og fjöllin hörfuðu, já, að boði hans. Og vatnsfljótin breyttu farvegi sínum og öskur ljónanna heyrðist úr óbyggðunum og allar þjóðir voru slegnar miklum ótta, svo kröftugt var orð Enoks og svo mikill var kraftur þess máls, sem Guð hafði gefið honum."
                },
                {
                    "number": 14,
                    "text": "Land reis einnig úr djúpi sjávar, og svo mikill varð ótti óvina fólks Guðs, að þeir flýðu og héldu sér í fjarlægð og fóru til landsins, sem reis úr djúpi sjávar."
                },
                {
                    "number": 15,
                    "text": "Og risar landsins stóðu einnig í fjarlægð, og bölvun lagðist á alla, sem börðust gegn Guði —"
                },
                {
                    "number": 16,
                    "text": "Og frá þeim tíma voru styrjaldir og blóðsúthellingar meðal þeirra, en Drottinn kom og dvaldi með fólki sínu og það lifði í réttlæti."
                },
                {
                    "number": 17,
                    "text": "Og ótti við Drottin sló allar þjóðir, svo mikil var dýrð Drottins, sem yfir fólki hans hvíldi. Og Drottinn blessaði landið, og fólkið var blessað á fjöllunum og á hæðunum og það blómstraði."
                },
                {
                    "number": 18,
                    "text": "Og Drottinn nefndi þjóð sína Síon, vegna þess að hugur hennar og hjarta voru eitt, og hún lifði í réttlæti og enginn fátækur var á meðal hennar."
                },
                {
                    "number": 19,
                    "text": "Og Enok hélt áfram að prédika í réttlæti fyrir fólki Guðs. Og svo bar við, að á dögum sínum byggði hann borg, sem nefnd var borgin helga, já, Síon."
                },
                {
                    "number": 20,
                    "text": "Og svo bar við, að Enok talaði við Drottin og hann sagði við Drottin: Vissulega mun Síon vera örugg að eilífu. En Drottinn sagði við Enok: Síon hef ég blessað, en aðra hef ég fordæmt."
                },
                {
                    "number": 21,
                    "text": "Og svo bar við, að Drottinn sýndi Enok alla íbúa jarðarinnar, og hann leit, og tak eftir, Síon var tekin upp til himins er tímar liðu. Og Drottinn sagði við Enok: Sjá bústað minn að eilífu."
                },
                {
                    "number": 22,
                    "text": "Og Enok leit einnig alla aðra, sem voru synir Adams, og þeir voru sambland af öllum niðjum Adams, nema niðjum Kains, því að niðjar Kains voru svartir og voru ekki meðal þeirra."
                },
                {
                    "number": 23,
                    "text": "Og eftir að Síon hafði verið tekin upp til himins, leit Enok og tak eftir, allar þjóðir jarðar voru fyrir augum hans —"
                },
                {
                    "number": 24,
                    "text": "Og kynslóð kom eftir kynslóð, og Enok var lyft hátt upp, allt að brjósti föðurins og mannssonarins, og sjá, kraftur Satans var yfir öllu yfirborði jarðar."
                },
                {
                    "number": 25,
                    "text": "Og hann sá engla stíga niður frá himni og hann heyrði háa rödd segja: Vei, vei, sé íbúum jarðarinnar."
                },
                {
                    "number": 26,
                    "text": "Og hann sá Satan, og hann hafði mikla keðju í hendi sér, og hún sveipaði alla jörðina myrkri, og hann leit upp og hló og englar hans fögnuðu."
                },
                {
                    "number": 27,
                    "text": "Og Enok sá engla stíga niður af himni, er báru vitni um föðurinn og soninn, og heilagur andi kom yfir marga og þeir voru hrifnir upp til Síonar með krafti himins."
                },
                {
                    "number": 28,
                    "text": "Og svo bar við, að Guð himinsins leit yfir leifar fólksins og grét, og Enok bar vitni um það og sagði: Hvernig má það vera, að himnarnir gráti og tár þeirra falli sem regn yfir fjöllin?"
                },
                {
                    "number": 29,
                    "text": "Og Enok sagði við Drottin: Hvernig má það vera að þú grátir, þar eð þú ert heilagur og ert frá eilífð til eilífðar?"
                },
                {
                    "number": 30,
                    "text": "Og væri manninum unnt að telja öreindir jarðar, já, milljóna jarða sem þessarar, þá næði það ekki upphafstölu sköpunarverka þinna, og tjöld þín eru enn útþanin, en samt ert þú þar, og brjóst þitt er þar, og þú ert einnig réttvís, þú ert miskunnsamur og góðviljaður að eilífu —"
                },
                {
                    "number": 31,
                    "text": "Og þú hefur tekið Síon að þínu eigin brjósti frá öllum sköpunarverkum þínum, frá allri eilífð til allrar eilífðar, og ekkert nema friður, réttvísi og sannleikur býr við hásæti þitt, og miskunn mun verða fyrir ásjónu þinni og eiga sér engan endi. Hvernig má það vera, að þú getir grátið?"
                },
                {
                    "number": 32,
                    "text": "Drottinn sagði við Enok: Sjá þessa bræður þína. Þeir eru mín eigin handaverk, og þekkingu þeirra gaf ég þeim, þegar ég skapaði þá, og í aldingarðinum Eden gaf ég manninum sjálfræði sitt —"
                },
                {
                    "number": 33,
                    "text": "Og við bræður þína hef ég sagt, og einnig gefið þeim boðorð um, að þeir eigi að elska hver annan og að þeir skuli velja mig, föður sinn. En sjá. Þeir eru án ástúðar og hata sitt eigið blóð —"
                },
                {
                    "number": 34,
                    "text": "Og eldur réttlátrar reiði minnar hefur blossað upp gegn þeim, og í heitri vanþóknun minni mun ég senda flóðin yfir þá, því að heit reiði mín er tendruð gegn þeim."
                },
                {
                    "number": 35,
                    "text": "Sjá, ég er Guð. Maður heilagleika er nafn mitt, Ráðgefandi er nafn mitt, og Óendanlegur og Eilífur er nafn mitt."
                },
                {
                    "number": 36,
                    "text": "Þess vegna get ég rétt út hendur mínar og haldið öllum sköpunarverkum mínum. Og augu mín sjá einnig gegnum þau, og meðal allra handaverka minna hefur ekki verið eins mikið ranglæti og meðal bræðra þinna."
                },
                {
                    "number": 37,
                    "text": "En sjá, syndir þeirra munu falla á höfuð feðra þeirra. Satan verður faðir þeirra og vansæld verður dómur þeirra, og allir himnarnir munu gráta yfir þeim, já, yfir öllu handaverki mínu. Hví skyldu himnarnir ekki gráta, er þeir sjá að þessir muni þjást?"
                },
                {
                    "number": 38,
                    "text": "En sjá, þeir sem augu þín hvíla á munu farast í flóðinu. Og sjá, ég mun loka þá inni, varðhald hef ég búið þeim."
                },
                {
                    "number": 39,
                    "text": "Og það, sem ég hef útvalið, hefur talað máli þeirra fyrir mér. Þess vegna þjáist hann fyrir syndir þeirra, ef þeir vilja iðrast þann dag, er minn útvaldi snýr aftur til mín, og fram að þeim degi munu þeir kveljast —"
                },
                {
                    "number": 40,
                    "text": "Fyrir því munu himnarnir gráta, já, og öll handaverk mín."
                },
                {
                    "number": 41,
                    "text": "Og svo bar við, að Drottinn talaði til Enoks og sagði Enok frá öllum gjörðum mannanna barna. Þess vegna vissi Enok og leit ranglæti þeirra og vansæld, og grét og rétti fram arma sína, og hjarta hans þandist út sem eilífðin, og brjóst hans brann og öll eilífðin hrærðist."
                },
                {
                    "number": 42,
                    "text": "Og Enok sá einnig Nóa og fjölskyldu hans, að afkomendur allra sona Nóa mundu öðlast stundlegt hjálpræði —"
                },
                {
                    "number": 43,
                    "text": "Þess vegna sá Enok að Nói byggði örk og að Drottinn brosti við henni og hélt henni í eigin hendi sinni. En yfir aðra, hina ranglátu, féll flóðið og gleypti þá."
                },
                {
                    "number": 44,
                    "text": "Og þegar Enok sá þetta, varð sál hans beisk og hann grét yfir bræðrum sínum og sagði við himnana: Ég læt ekki huggast. En Drottinn sagði við Enok: Léttu á hjarta þínu og vertu glaður og lít á."
                },
                {
                    "number": 45,
                    "text": "Og svo bar við, að Enok leit, og frá Nóa sá hann allar fjölskyldur jarðar, og hann ákallaði Drottin og sagði: Hvenær kemur dagur Drottins? Hvenær mun blóði hins réttláta verða úthellt, svo að allir þeir sem trega verði helgaðir og öðlist eilíft líf?"
                },
                {
                    "number": 46,
                    "text": "Og Drottinn sagði: Það verður á hádegisbaugi tímans, á degi ranglætis og refsingar."
                },
                {
                    "number": 47,
                    "text": "Og sjá, Enok leit komudag mannssonarins, já, í holdinu. Og sál hans fagnaði og hann sagði: Hinum réttláta er lyft upp, og lambinu er slátrað frá grundvöllun veraldar, og fyrir trú er ég við brjóst föðurins, og sjá, Síon er með mér."
                },
                {
                    "number": 48,
                    "text": "Og svo bar við, að Enok leit til jarðarinnar, og hann heyrði rödd úr iðrum hennar er sagði: Vei, vei sé mér, móður mannanna. Ég er kvalin, ég er þreytt, vegna ranglætis barna minna. Hvenær fæ ég hvíld og verð hrein af óhreinindum þeim, sem af mér hafa komið? Hvenær mun skapari minn helga mig, svo að ég fái hvílst og réttlætið fái um hríð dvalið á yfirborði mínu?"
                },
                {
                    "number": 49,
                    "text": "Og þegar Enok heyrði jörðina trega, grét hann, ákallaði Drottin og sagði: Ó Drottinn, vilt þú ekki sýna jörðinni samúð? Vilt þú ekki blessa börn Nóa?"
                },
                {
                    "number": 50,
                    "text": "Og svo bar við, að Enok hélt áfram ákalli sínu til Drottins og sagði: Ég bið þig, ó Drottinn, í nafni þíns eingetna, já, Jesú Krists, að sýna Nóa og niðjum hans miskunn, svo að jörðin fyllist aldrei aftur flóði."
                },
                {
                    "number": 51,
                    "text": "Og Drottinn fékk ei staðist. Og hann gjörði sáttmála við Enok og sór honum eið, að hann mundi stöðva flóðin; að hann mundi vitja barna Nóa —"
                },
                {
                    "number": 52,
                    "text": "Og hann tók ófrávíkjanlega ákvörðun um að leifar niðja hans mundu alltaf finnast meðal allra þjóða, meðan jörðin stæði —"
                },
                {
                    "number": 53,
                    "text": "Og Drottinn sagði: Blessaður er sá, sem Messías kemur af, því að hann segir — Ég er Messías, konungur Síonar, bjarg himins, sem er víðfeðmt sem eilífðin. Sá, sem kemur inn um hliðið og fetar upp með mér, mun aldrei falla. Blessaðir eru þess vegna þeir, sem ég hef talað um, því að þeir munu ganga fram með söngvum ævarandi gleði."
                },
                {
                    "number": 54,
                    "text": "Og svo bar við, að Enok ákallaði Drottin og sagði: Þegar mannssonurinn kemur í holdinu, mun jörðin þá hvílast? Ég bið þig, sýn mér þetta."
                },
                {
                    "number": 55,
                    "text": "Og Drottinn sagði við Enok: Lít á. Og hann leit og sá að mannssyninum var lyft upp á krossinum, að hætti manna —"
                },
                {
                    "number": 56,
                    "text": "Og hann heyrði háa raust og himnarnir huldust og öll sköpunarverk Guðs treguðu og jörðin stundi og björgin klofnuðu og hinir heilögu risu upp og voru krýndir dýrðarkórónum til hægri handar mannssyninum —"
                },
                {
                    "number": 57,
                    "text": "Og allir þeir andar, sem í varðhaldi voru, komu fram og stóðu Guði til hægri handar, og þeir sem eftir voru, voru geymdir í hlekkjum myrkursins fram að dómi hins mikla dags."
                },
                {
                    "number": 58,
                    "text": "Og enn grét Enok og ákallaði Drottin og spurði: Hvenær mun jörðin hvílast?"
                },
                {
                    "number": 59,
                    "text": "Og Enok sá mannssoninn stíga upp til föðurins, og hann ákallaði Drottin og sagði: Munt þú ekki koma aftur til jarðar? Því að þú ert Guð og ég þekki þig og þú hefur svarið mér eið og boðið mér að biðja í nafni þíns eingetna. Þú hefur gjört mig og veitt mér rétt til hásætis þíns, ekki af sjálfum mér, heldur fyrir þína eigin náð. Þess vegna spyr ég þig, hvort þú komir ekki aftur til jarðar."
                },
                {
                    "number": 60,
                    "text": "Og Drottinn sagði við Enok: Sem ég lifi, já, svo mun ég koma á síðustu dögum, á dögum ranglætis og refsingar, til að uppfylla eiðinn, sem ég hef unnið þér, varðandi börn Nóa —"
                },
                {
                    "number": 61,
                    "text": "Og sá dagur kemur, að jörðin mun hvílast, en fyrir þann dag munu himnarnir myrkvast og hula myrkursins mun þekja jörðina, og himnarnir munu bifast og jörðin einnig, og miklar þrengingar verða meðal mannanna barna, en fólk mitt mun ég varðveita —"
                },
                {
                    "number": 62,
                    "text": "Og réttlæti mun ég senda niður af himni, og sannleika mun ég senda frá jörðu, til að bera vitni um minn eingetna, upprisu hans frá dauðum, já, og einnig upprisu allra manna. Og réttlæti og sannleika mun ég láta sópa jörðina sem vatnsflóð, til að safna mínum kjörnu saman frá öllum heimshornunum fjórum, til staðar, sem ég mun fyrirbúa, helgrar borgar, svo að fólk mitt megi girða lendar sínar og líta fram til komu minnar. Því að þar mun tjaldbúð mín standa, og hún skal nefnd Síon, Nýja Jerúsalem."
                },
                {
                    "number": 63,
                    "text": "Og Drottinn sagði við Enok: Þá skalt þú og öll borg þín mæta þeim þar, og við munum taka þau í faðm okkar og þau skulu sjá okkur og við munum falla þeim um háls og þau munu falla okkur um háls og við munum kyssa hvert annað —"
                },
                {
                    "number": 64,
                    "text": "Og þar mun bústaður minn vera, og hann verður Síon, sem koma mun út frá öllu því, sem ég hef skapað. Og í þúsund ár skal jörðin hvílast."
                },
                {
                    "number": 65,
                    "text": "Og svo bar þar við, að Enok sá þann dag, er mannssonurinn kemur á síðustu dögum, til að dvelja í réttlæti á jörðunni í þúsund ár —"
                },
                {
                    "number": 66,
                    "text": "En fyrir þann dag sá hann miklar þrengingar meðal hinna ranglátu, og hann sá einnig hafið, að það var ókyrrt, og hjörtu mannanna brugðust þeim og þeir litu með ótta til dóms hins almáttuga Guðs, sem koma mundi yfir hina ranglátu."
                },
                {
                    "number": 67,
                    "text": "Og Drottinn sýndi Enok allt, allt til enda veraldar. Og hann sá dag hinna réttlátu, stund endurlausnar þeirra, og hlaut fyllingu gleðinnar —"
                },
                {
                    "number": 68,
                    "text": "Og allir dagar Síonar, á dögum Enoks, voru þrjú hundruð sextíu og fimm ár."
                },
                {
                    "number": 69,
                    "text": "Og Enok og allt hans fólk gekk með Guði, og hann dvaldi í miðri Síon. Og svo bar við, að Síon var ekki, því að Guð tók hana upp að sínum eigin barmi, og þaðan er sú sögn komin, að Síon sé Flúin."
                }
            ]
        },
        "/study/scriptures/pgp/moses/8": {
            "uri": "/study/scriptures/pgp/moses/8",
            "title": "Bók Móse 8",
            "data_type": "chapter",
            "chapter_name": "8. Kapítuli",
            "chapter_summary": [
                "Metúsala spáir — Nói og synir hans prédika fagnaðarerindið — Mikið ranglæti ríkir — Kalli um iðrun enginn gaumur gefinn — Guð ákvarðar tortímingu alls holds með flóði."
            ],
            "subtitle": [
                "(Febrúar 1831)"
            ],
            "verses": [
                {
                    "number": 1,
                    "text": "Og allir dagar Enoks voru fjögur hundruð og þrjátíu ár."
                },
                {
                    "number": 2,
                    "text": "Og svo bar við, að Metúsala, sonur Enoks, var ekki tekinn, svo að sáttmálar Drottins, sem hann gjörði við Enok, mættu uppfyllast. Því að sannlega gjörði hann sáttmála við Enok um að Nói skyldi verða ávöxtur lenda hans."
                },
                {
                    "number": 3,
                    "text": "Og svo bar við, að Metúsala spáði því, að af lendum sínum kæmu öll ríki jarðar (gegnum Nóa) og hann tók sér dýrðina sjálfur."
                },
                {
                    "number": 4,
                    "text": "Og mikil hungursneyð varð í landinu, og Drottinn lagði sára bölvun á jörðina og margir íbúar hennar dóu."
                },
                {
                    "number": 5,
                    "text": "Og svo bar við, að Metúsala lifði eitt hundrað áttatíu og sjö ár og gat Lamek —"
                },
                {
                    "number": 6,
                    "text": "Og Metúsala lifði sjö hundruð áttatíu og tvö ár, eftir að hann gat Lamek, og gat sonu og dætur —"
                },
                {
                    "number": 7,
                    "text": "Og allir dagar Metúsala voru níu hundruð sextíu og níu ár, og hann andaðist."
                },
                {
                    "number": 8,
                    "text": "Og Lamek lifði eitt hundrað áttatíu og tvö ár og gat son —"
                },
                {
                    "number": 9,
                    "text": "Og hann nefndi hann Nóa, og sagði: Þessi sonur mun vera oss huggun í erfiði voru og striti handa vorra, vegna jarðarinnar, sem Drottinn hefur bölvað."
                },
                {
                    "number": 10,
                    "text": "Og Lamek lifði fimm hundruð níutíu og fimm ár, eftir að hann gat Nóa, og gat sonu og dætur —"
                },
                {
                    "number": 11,
                    "text": "Og allir dagar Lameks voru sjö hundruð sjötíu og sjö ár, og hann andaðist."
                },
                {
                    "number": 12,
                    "text": "Og Nói var fjögur hundruð og fimmtíu ára gamall og gat Jafet. Og fjörutíu og tveimur árum síðar gat hann Sem með henni, sem var móðir Jafets, og þegar hann var fimm hundruð ára gamall gat hann Kam."
                },
                {
                    "number": 13,
                    "text": "Og Nói og synir hans hlýddu á Drottin og gáfu gaum að, og þeir nefndust synir Guðs."
                },
                {
                    "number": 14,
                    "text": "Og er þessum mönnum tók að fjölga á jörðunni og þeim fæddust dætur, sáu synir mannanna, að þessar dætur voru fríðar og tóku sér konur meðal þeirra, já, að vild sinni."
                },
                {
                    "number": 15,
                    "text": "Og Drottinn sagði við Nóa: Dætur sona þinna hafa selt sig, því að sjá, reiði mín er tendruð gegn mannanna sonum, því að þeir vilja ekki hlýða rödd minni."
                },
                {
                    "number": 16,
                    "text": "Og svo bar við, að Nói spáði og kenndi það sem Guðs er, já, eins og það var frá upphafi."
                },
                {
                    "number": 17,
                    "text": "Og Drottinn sagði við Nóa: Andi minn mun ekki ætíð takast á við manninn, því að hann skal vita, að allt hold mun deyja. Veri dagar hans þó eitt hundrað og tuttugu ár, og ef menn iðrast ekki, mun ég senda flóðin yfir þá."
                },
                {
                    "number": 18,
                    "text": "Og á þeim tímum voru risar á jörðunni, og þeir sóttust eftir lífi Nóa, en Drottinn var með Nóa og kraftur Drottins var yfir honum."
                },
                {
                    "number": 19,
                    "text": "Og Drottinn vígði Nóa eftir reglu sinni, og bauð honum að fara og boða mannanna börnum fagnaðarerindi sitt, já, eins og það var gefið Enok."
                },
                {
                    "number": 20,
                    "text": "Og svo bar við, að Nói kallaði öll mannanna börn til iðrunar, en þau hlýddu ekki orðum hans —"
                },
                {
                    "number": 21,
                    "text": "Og eftir að þeir höfðu hlýtt á hann, komu þeir einnig til hans og sögðu: Sjá, við erum synir Guðs. Höfum við ekki tekið okkur dætur mannanna? Og etum við ekki og drekkum og kvænumst og gefum í hjónaband? Og konur okkar ala okkur börn. Og þau eru máttugir menn, líkt og menn til forna, nafntogaðir menn. Og þeir hlýddu ekki orðum Nóa."
                },
                {
                    "number": 22,
                    "text": "Og Guð sá, að ranglæti manna var orðið mikið á jörðunni og að sérhver maður miklaðist í eigin hjarta, og hugsanir hans voru einungis og stöðugt illar."
                },
                {
                    "number": 23,
                    "text": "Og svo bar við, að Nói hélt áfram prédikun sinni fyrir fólkinu og sagði: Hlýðið á og gefið gaum að orðum mínum —"
                },
                {
                    "number": 24,
                    "text": "Trúið og iðrist synda yðar og látið skírast í nafni Jesú Krists, Guðssonarins, rétt eins og feður vorir, og þér munuð hljóta heilagan anda, svo að allt geti opinberast yður. En ef þér gjörið þetta ekki munu flóðin falla yfir yður. Engu að síður hlýddu þeir ekki."
                },
                {
                    "number": 25,
                    "text": "Og Nói harmaði og hann kvaldist í hjarta sínu, að Drottinn hafði skapað manninn á jörðunni, og það hryggði hann."
                },
                {
                    "number": 26,
                    "text": "Og Drottinn sagði: Ég vil tortíma manninum, sem ég skapaði, af yfirborði jarðar, bæði manni og dýri, skriðkvikindum og fuglum loftsins, því að Nói harmar, að ég hef skapað þau, og að ég hef gjört þau. Og hann hefur ákallað mig, því að þau hafa sóst eftir lífi hans."
                },
                {
                    "number": 27,
                    "text": "Og þannig fann Nói náð í augum Drottins, því að Nói var réttvís maður og fullkominn meðal kynslóðar sinnar. Og hann gekk með Guði, og svo gjörðu og synir hans þrír, Sem, Kam og Jafet."
                },
                {
                    "number": 28,
                    "text": "Jörðin var spillt í augsýn Guðs, og hún var full af ofbeldi."
                },
                {
                    "number": 29,
                    "text": "Og Guð leit á jörðina, og sjá, hún var spillt, því að allt hold hafði spillt háttum sínum á jörðunni."
                },
                {
                    "number": 30,
                    "text": "Og Guð mælti við Nóa: Endir alls holds blasir við mér, því að jörðin er full af ofbeldi, og sjá. Ég mun tortíma öllu holdi af jörðunni."
                }
            ]
        },
        "/study/scriptures/pgp/abr/1": {
            "uri": "/study/scriptures/pgp/abr/1",
            "title": "Bók Abrahams 1",
            "data_type": "chapter",
            "chapter_name": "1. Kapítuli",
            "chapter_summary": [
                "Abraham leitar blessana patríarkareglunnar — Falsprestar ofsækja hann í Kaldeu — Jehóva bjargar honum — Yfirlit yfir uppruna og stjórn Egyptalands."
            ],
            "book_title": "Bók Abrahams",
            "subtitle": [
                "Sem Joseph Smith þýddi af Papírus"
            ],
            "verses": [
                {
                    "number": 1,
                    "text": "Í landi Kaldverja, á heimili feðra minna, sá ég, Abraham, að nauðsynlegt var fyrir mig að finna mér annan aðseturstað —"
                },
                {
                    "number": 2,
                    "text": "Og er ég gjörði mér ljóst, að mín beið meiri hamingja og friður og hvíld, leitaði ég blessana feðranna, og þess réttar að mega vígjast til að veita þær. Ég hafði sjálfur verið fylgjandi réttlætisins og þráði einnig að öðlast mikla þekkingu og verða betri fylgjandi réttlætisins og búa yfir meiri þekkingu og verða faðir margra þjóða, friðarhöfðingi. Og með þrá minni eftir að fá leiðbeiningar og halda boðorð Guðs, varð ég réttmætur erfingi, háprestur, með sama rétt og feðurnir."
                },
                {
                    "number": 3,
                    "text": "Feðurnir veittu mér hann. Hann kom frá feðrunum frá fyrstu tíð, já, allt frá upphafi eða áður en grundvöllur jarðar var lagður og til þessa tíma, já, réttur frumburðarins, eða hins fyrsta manns, sem er Adam, eða fyrsti faðirinn, og með feðrunum til mín."
                },
                {
                    "number": 4,
                    "text": "Ég leitaði útnefningar minnar til prestdæmisins samkvæmt útnefningu Guðs til feðranna varðandi niðjana."
                },
                {
                    "number": 5,
                    "text": "Feður mínir höfðu snúið frá réttlætinu og hinum helgu boðorðum, sem Drottinn, Guð þeirra, hafði gefið þeim, og tilbáðu guði heiðingjanna og neituðu algjörlega að hlýða rödd minni —"
                },
                {
                    "number": 6,
                    "text": "Því að hjörtu þeirra beindust að hinu illa og sneru eingöngu að guði Elkena og guði Líbna og guði Mamakkra og guði Kórasar og guði Faraós, konungs Egypta —"
                },
                {
                    "number": 7,
                    "text": "Þess vegna sneru þeir sér að fórnum heiðingja og fórnuðu dumbum skurðgoðunum börnum sínum og hlýddu ekki rödd minni, heldur reyndu að taka mig af lífi með hendi prests Elkena. Prestur Elkena var einnig prestur Faraós."
                },
                {
                    "number": 8,
                    "text": "Á þessum tíma var það til siðs hjá presti Faraós, konungs Egypta, að færa þessum framandi guðum fórnir á altari, sem reist var í Kaldealandi, og voru fórnirnar karlar, konur og börn."
                },
                {
                    "number": 9,
                    "text": "Og svo bar við, að presturinn færði guði Faraós og einnig guði Sagreels fórnir að hætti Egypta. En guð Sagreels var sólin."
                },
                {
                    "number": 10,
                    "text": "Prestur Faraós fórnaði jafnvel barni sem þakkarfórn á altarinu, er stóð á hæð, sem nefnd var Pótífarhæð, á hæsta hluta Ólísemsléttunnar."
                },
                {
                    "number": 11,
                    "text": "Þessi prestur hafði fórnað á altari þessu þremur meyjum samtímis, og voru þær dætur Óníta, eins hinna konunglegu afkomenda í beinni línu af lendum Kams. Þessum meyjum var fórnað vegna dyggða þeirra. Þær vildu ekki lúta og tilbiðja guði úr tré eða steini. Þess vegna voru þær drepnar á þessu altari, og var það gjört að hætti Egypta."
                },
                {
                    "number": 12,
                    "text": "Og svo bar við, að prestarnir beittu mig ofbeldi, svo að þeir gætu einnig drepið mig á altarinu eins og þessar meyjar. Og til að gefa yður hugmynd um þetta altari, vísa ég til myndarinnar í byrjun þessarar frásagnar."
                },
                {
                    "number": 13,
                    "text": "Það var í laginu sem rúmstæði, eins og þau tíðkuðust meðal Kaldverja, og stóð það fyrir framan guði Elkena, Líbna, Mamakkra, Kórasar og einnig guð eins og guð Faraós, konungs Egypta."
                },
                {
                    "number": 14,
                    "text": "Svo að þér öðlist skilning á þessum guðum, hef ég sýnt yður þá á líkingamyndunum í byrjun, en Kaldverjar kalla þess konar myndir Ralínos, sem þýðir myndletur."
                },
                {
                    "number": 15,
                    "text": "Og þegar þeir lögðu hendur á mig til að fórna mér og taka mig af lífi, sjá, þá hóf ég rödd mína til Drottins Guðs míns, og Drottinn hlýddi á og heyrði, og hann fyllti mig sýn af almættinu, og engill návistar hans stóð hjá mér og losaði samstundis bönd mín —"
                },
                {
                    "number": 16,
                    "text": "Og rödd hans mælti við mig: Abraham, Abraham, sjá, nafn mitt er Jehóva og ég hef heyrt þig og hef komið niður til að leysa þig og taka þig brott úr húsi föður þíns, og frá öllu ættfólki þínu og til framandi lands, sem þú veist ekki um —"
                },
                {
                    "number": 17,
                    "text": "Og það vegna þess að þeir hafa snúið hjörtum sínum frá mér og tilbiðja guð Elkena og guð Líbna og guð Mamakkra og guð Kórasar og guð Faraós, konungs Egypta. Þess vegna hef ég komið niður til að vitja þeirra og tortíma honum, sem lyft hefur hendi sinni gegn þér, Abraham, sonur minn, til að taka líf þitt."
                },
                {
                    "number": 18,
                    "text": "Sjá, ég mun leiða þig við hönd mér og ég mun taka þig til að setja á þig nafn mitt, já, prestdæmi föður þíns. Og kraftur minn verður yfir þér."
                },
                {
                    "number": 19,
                    "text": "Eins og var með Nóa, svo mun og verða með þig, en fyrir helga þjónustu þína mun nafn mitt þekkt á jörðunni að eilífu, því að ég er Guð þinn."
                },
                {
                    "number": 20,
                    "text": "Sjá, Pótífarhæð var á landi Úr í Kaldeu. Og Drottinn braut niður altari Elkena og guða landsins og tortímdi þeim gjörsamlega og laust prestinn, svo að hann dó. Og mikil sorg var í Kaldeu og einnig við hirð Faraós, en Faraó merkir konungur, konunglegrar ættar."
                },
                {
                    "number": 21,
                    "text": "Þessi konungur Egypta var afkomandi af lendum Kams og hafði frá fæðingu blóð Kanaaníta í sér."
                },
                {
                    "number": 22,
                    "text": "Af þessari ætt voru allir Egyptar, og þannig varðveittist blóð Kanaaníta í landinu."
                },
                {
                    "number": 23,
                    "text": "Kona fann fyrst Egyptaland og var hún dóttir Kams og dóttir Egyptusar, sem í Kaldeu merkir Egypti, sem aftur merkir það sem bannað er —"
                },
                {
                    "number": 24,
                    "text": "Þegar þessi kona fann landið var það undir vatni, en síðar setti hún syni sína þar, og þaðan, frá Kam, kom sú ætt, sem viðhélt bölvuninni í landinu."
                },
                {
                    "number": 25,
                    "text": "Fyrstu stjórn Egyptalands stofnsetti Faraó, elsti sonur Egyptusar, dóttur Kams, og var hún ættföðurleg að hætti stjórnar Kams."
                },
                {
                    "number": 26,
                    "text": "Faraó, sem var réttlátur maður, setti á stofn ríki sitt og dæmdi fólk sitt viturlega og af réttvísi alla sína daga, og reyndi í einlægni að líkja eftir þeirri reglu, sem feðurnir höfðu komið á með fyrstu kynslóðinni á dögum hins fyrsta ættföðurríkis, já, í stjórnartíð Adams, og einnig Nóa föður síns, sem blessaði hann með blessunum jarðar og blessunum visku, en bannfærði hann hvað prestdæmið varðar."
                },
                {
                    "number": 27,
                    "text": "En Faraó, sem var af þeirri ætt sem ekki hafði prestdæmisréttinn, þótt Faraóarnir héldu því gjarna fram, að þeir ættu rétt á honum frá Nóa, gegnum Kam, og þess vegna leiddist faðir minn afvega af skurðgoðadýrkun þeirra —"
                },
                {
                    "number": 28,
                    "text": "En ég mun reyna síðar að rekja tímatalið frá sjálfum mér aftur til upphafs sköpunarinnar, því að heimildirnar hafa fallið í hendur mínar og ég hef þær fram á þennan dag."
                },
                {
                    "number": 29,
                    "text": "Eftir að prestur Elkena hafði nú verið lostinn svo að hann dó, uppfylltist það sem sagt var við mig um Kaldealand, að hungursneyð yrði í landinu."
                },
                {
                    "number": 30,
                    "text": "Samkvæmt því varð hungursneyð í öllu Kaldealandi, og faðir minn þjáðist sárlega vegna hungursneyðarinnar, og hann iðraðist þess illvirkis gegn mér, að ætla að svipta mig lífi."
                },
                {
                    "number": 31,
                    "text": "En heimildir feðranna, jafnvel patríarkanna, varðandi prestdæmisréttinn, varðveitti Drottinn Guð minn í mínum eigin höndum. Þess vegna hef ég geymt fram á þennan dag vitneskjuna um upphaf sköpunarinnar og einnig um pláneturnar og stjörnurnar, eins og það var kunngjört feðrunum. Og ég mun reyna að skrá eitthvað af því í þessa frásögn, til gagns fyrir afkomendur mína eftir mig."
                }
            ]
        },
        "/study/scriptures/pgp/abr/2": {
            "uri": "/study/scriptures/pgp/abr/2",
            "title": "Bók Abrahams 2",
            "data_type": "chapter",
            "chapter_name": "2. Kapítuli",
            "chapter_summary": [
                "Abraham yfirgefur Úr og fer til Kanaanlands — Jehóva birtist honum í Haran — Niðjum hans er heitið öllum blessunum fagnaðarerindisins og með niðjum hans berast þær til allra — Hann fer til Kanaanlands og áfram til Egyptalands."
            ],
            "verses": [
                {
                    "number": 1,
                    "text": "Nú lét Guð hungursneyðina verða sára í landi Úr, slíka, að Haran bróðir minn dó, en Tara faðir minn lifði enn í landi Úr í Kaldeu."
                },
                {
                    "number": 2,
                    "text": "Og svo bar við, að ég, Abraham, tók mér Saraí fyrir eiginkonu og Nahor bróðir minn tók sér Milku fyrir eiginkonu, sem var dóttir Harans."
                },
                {
                    "number": 3,
                    "text": "Nú hafði Drottinn sagt við mig: Abraham, far þú burt úr landi þínu og frá ættfólki þínu og úr húsi föður þíns, til lands, sem ég mun vísa þér á."
                },
                {
                    "number": 4,
                    "text": "Þess vegna yfirgaf ég landið Úr í Kaldeu og fór til Kanaanlands, og ég tók Lot bróðurson minn og eiginkonu hans og Saraí eiginkonu mína, og faðir minn fylgdi mér einnig, til þess lands, sem við nefndum Haran."
                },
                {
                    "number": 5,
                    "text": "Og hungursneyðin rénaði og faðir minn hélt kyrru fyrir í Haran og dvaldist þar, en margar hjarðir voru í Haran og faðir minn sneri sér aftur að skurðgoðadýrkun og dvaldist þess vegna áfram í Haran."
                },
                {
                    "number": 6,
                    "text": "En ég, Abraham, og Lot bróðursonur minn báðum til Drottins og Drottinn birtist mér og mælti til mín: Rís á fætur og tak Lot með þér, því að ætlun mín er að taka þig burt frá Haran og gjöra þig að helgum þjóni mínum, sem bera mun nafn mitt í framandi landi, sem ég mun gefa niðjum þínum eftir þig til ævarandi eignar, þegar þeir hlýða rödd minni."
                },
                {
                    "number": 7,
                    "text": "Því að ég er Drottinn Guð þinn. Ég dvel á himni. Jörðin er fótskör mín. Ég rétti hönd mína út yfir hafið og það hlýðir rödd minni. Ég gjöri vindinn og eldinn að farkostum mínum. Ég segi við fjöllin — hverfið á brott — og sjá, hvirfilvindurinn feykir þeim burt á augabragði, já, á svipstundu."
                },
                {
                    "number": 8,
                    "text": "Nafn mitt er Jehóva, og ég þekki endalokin frá upphafinu. Fyrir því mun hönd mín vera yfir þér."
                },
                {
                    "number": 9,
                    "text": "Og ég mun gjöra þig að mikilli þjóð og blessa þig ómælanlega, og gjöra nafn þitt mikið meðal allra þjóða, og þú munt verða eftirkomandi niðjum þínum blessun, svo að þeir færi í höndum sér öllum þjóðum þessa helgu þjónustu og þetta prestdæmi —"
                },
                {
                    "number": 10,
                    "text": "Og ég mun blessa þá fyrir nafn þitt, því að allir þeir, sem meðtaka þetta fagnaðarerindi, skulu kenndir við nafn þitt og teljast niðjar þínir, og þeir munu rísa á fætur og blessa þig sem föður sinn —"
                },
                {
                    "number": 11,
                    "text": "Og ég mun blessa þá, sem blessa þig, en bölva þeim, sem bölva þér. Og í þér (það er, í prestdæmi þínu) og niðjum þínum (það er, prestdæmi þínu), því að ég gef þér fyrirheit um, að þessi réttur haldist með þér og niðjum þínum eftir þig (það er, beinum niðjum eða holdlegum niðjum), munu allar ættkvíslir jarðar verða blessaðar, já, með blessunum fagnaðarerindisins, sem eru blessanir sáluhjálpar, já, eilífs lífs."
                },
                {
                    "number": 12,
                    "text": "Og eftir að Drottinn hafði lokið máli sínu og horfið úr augsýn minni, sagði ég í hjarta mér: Þjónn þinn hefur leitað þín einlæglega; nú hef ég fundið þig —"
                },
                {
                    "number": 13,
                    "text": "Þú sendir engil þinn til að bjarga mér frá guðum Elkena, og ég gjöri vel að hlýða rödd þinni. Lát þess vegna þjón þinn rísa á fætur og hverfa á brott í friði."
                },
                {
                    "number": 14,
                    "text": "Svo að ég, Abraham, fór á brott eins og Drottinn hafði sagt mér, og Lot með mér. Og ég, Abraham, var sextíu og tveggja ára þegar ég fór frá Haran."
                },
                {
                    "number": 15,
                    "text": "Og ég tók með mér Saraí, sem ég hafði tekið mér fyrir eiginkonu í Úr í Kaldeu, og Lot bróðurson minn, og allar þær eigur sem okkur höfðu safnast, og þær sálir sem við höfðum unnið í Haran. Og við héldum til Kanaanlands og höfðumst við í tjöldum á leið okkar —"
                },
                {
                    "number": 16,
                    "text": "Þess vegna var eilífðin skjól okkar, bjarg okkar og sáluhjálp, er við ferðuðumst frá Haran um Jerson til að komast til Kanaanlands."
                },
                {
                    "number": 17,
                    "text": "Ég, Abraham, reisti nú altari í Jersonslandi og færði Drottni fórn og bað þess að hungursneyðinni yrði létt af húsi föður míns, svo að þau færust ekki."
                },
                {
                    "number": 18,
                    "text": "Og síðan fórum við frá Jerson um landið og til Síkem, sem er á sléttum Móre, og við vorum nú þegar komin að mörkum lands Kanaaníta, og ég færði fórn þar á sléttum Móre og ákallaði Drottin heitt, vegna þess að við vorum nú þegar komin í land þessarar skurðgoðadýrkandi þjóðar."
                },
                {
                    "number": 19,
                    "text": "Og Drottinn birtist mér sem svar við bænum mínum og sagði við mig: Niðjum þínum mun ég gefa þetta land."
                },
                {
                    "number": 20,
                    "text": "Og ég, Abraham, reis frá altarinu, sem ég hafði reist Drottni, og hélt þaðan upp til fjallanna fyrir austan Betel og reisti þar tjöld mín, og Betel var í vestur og Aí í austur. Og þar reisti ég Drottni annað altari og ákallaði enn nafn Drottins."
                },
                {
                    "number": 21,
                    "text": "Og ég, Abraham, hélt ferð minni áfram og enn í suður, og enn var mikil hungursneyð í landinu, og ég, Abraham, ákvað að halda niður til Egyptalands, til að dveljast þar, því að hungursneyðin var mjög sár."
                },
                {
                    "number": 22,
                    "text": "Og svo bar við, að þegar ég nálgaðist Egyptaland, sagði Drottinn við mig: Sjá, Saraí eiginkona þín er kona afar fríð sýnum —"
                },
                {
                    "number": 23,
                    "text": "Því ber svo við, þegar Egyptar sjá hana, að þeir segja — Hún er eiginkona hans, og þeir munu drepa þig, en láta hana lífi halda. Þess vegna skalt þú fara þannig að:"
                },
                {
                    "number": 24,
                    "text": "Lát hana segja Egyptum, að hún sé systir þín, og sál þín mun lífi halda."
                },
                {
                    "number": 25,
                    "text": "Og svo bar við, að ég, Abraham, sagði Saraí eiginkonu minni allt, sem Drottinn hafði sagt við mig — Seg þeim þess vegna, ég bið þig, að þú sért systir mín, svo að mér farnist vel fyrir þínar sakir, og sál mín mun lífi halda þín vegna."
                }
            ]
        },
        "/study/scriptures/pgp/abr/3": {
            "uri": "/study/scriptures/pgp/abr/3",
            "title": "Bók Abrahams 3",
            "data_type": "chapter",
            "chapter_name": "3. Kapítuli",
            "chapter_summary": [
                "Abraham fræðist um sólina, tunglið og stjörnurnar með Úrím og Túmmím — Drottinn opinberar honum eilíft eðli andanna — Hann fræðist um fortilveru, forvígslu, sköpunina, val lausnara og annað stig mannsins."
            ],
            "verses": [
                {
                    "number": 1,
                    "text": "Og ég, Abraham, hafði Úrím og Túmmím, sem Drottinn Guð minn hafði gefið mér í Úr í Kaldeu —"
                },
                {
                    "number": 2,
                    "text": "Og ég sá stjörnurnar, að þær voru stórfenglegar og að ein þeirra var næst hásæti Guðs, og margar og miklar voru nærri því —"
                },
                {
                    "number": 3,
                    "text": "Og Drottinn mælti við mig: Þessar eru hinar ráðandi og nafn hinnar miklu er Kólob, vegna þess að hún er nálæg mér, því að ég er Drottinn Guð þinn: Ég hef sett hana til að stjórna öllum þeim, sem tilheyra sama kerfi og því, sem þú stendur á."
                },
                {
                    "number": 4,
                    "text": "Og Drottinn sagði mér með Úrím og Túmmím, að Kólob væri að hætti Drottins, hvað tíma, árstíðir og snúning hennar snerti. Að einn snúningur væri einn dagur Drottins, samkvæmt hans tímatali, en væri þúsund ár samkvæmt tímanum, sem tilnefndur er þar sem þú stendur. Þetta er tímatal Drottins samkvæmt tímatali Kólobs."
                },
                {
                    "number": 5,
                    "text": "Og Drottinn mælti við mig: Plánetan, sem ber minni birtuna, minni en sú sem ráða skal deginum, sjálfri nóttunni, er yfir eða stærri en sú, sem þú stendur á, hvað tímatal varðar, því að hún hreyfist hægar. Þetta er vegna þess að hún er ofar jörðunni, sem þú stendur á, þess vegna telur hún ekki eins marga daga, mánuði og ár."
                },
                {
                    "number": 6,
                    "text": "Og Drottinn mælti við mig: Nú, Abraham, þessar tvær staðreyndir eru til, sjá, augu þín líta það. Þér er það gefið að þekkja tímatalið og hinn ákveðna tíma, já, ákveðinn tíma jarðarinnar, sem þú stendur á, og ákveðinn tíma stærra ljóssins, sem ráða skal deginum, og ákveðinn tíma minna ljóssins, sem ráða skal nóttunni."
                },
                {
                    "number": 7,
                    "text": "Hinn ákveðni tími minna ljóssins telst lengri að tímatali en tímatal þeirrar jarðar, sem þú stendur á."
                },
                {
                    "number": 8,
                    "text": "Og þar sem þessar tvær staðreyndir eru til, mun enn ein staðreynd verða ofar þeim, það er, önnur pláneta skal vera, sem hefur enn lengra tímatal —"
                },
                {
                    "number": 9,
                    "text": "Og þannig verður tímatal einnar plánetu ofar tímatali annarrar, þar til þú kemur að Kólob, en Kólob er að tímatali Drottins, og Kólob er sett nærri hásæti Guðs til að stjórna öllum þessum plánetum, sem tilheyra sama kerfi og sú, sem þú stendur á."
                },
                {
                    "number": 10,
                    "text": "Og þér er gefið að þekkja ákveðinn tíma allra stjarnanna, sem ákveðið er að gefi ljós, þar til þú kemur nærri hásæti Guðs."
                },
                {
                    "number": 11,
                    "text": "Þannig talaði ég, Abraham, við Drottin, augliti til auglitis, eins og einn maður talar við annan, og hann sagði mér frá þeim verkum, sem hendur hans höfðu unnið —"
                },
                {
                    "number": 12,
                    "text": "Og hann sagði við mig: Sonur minn, sonur minn (og hönd hans var útrétt), sjá, ég mun sýna þér allt þetta. Og hann lagði hönd sína á augu mín og ég sá það, sem hendur hans höfðu gjört, og það var margt, og það margfaldaðist fyrir augum mér og ég gat ekki séð hvar það endaði."
                },
                {
                    "number": 13,
                    "text": "Og hann sagði við mig: Þetta er Síneha, sem er sólin. Og hann sagði við mig: Kókob, sem er stjarna. Og hann sagði við mig: Ólea, sem er tunglið. Og hann sagði við mig: Kókábím, sem táknar stjörnur eða öll hin miklu ljós, sem voru á festingu himins."
                },
                {
                    "number": 14,
                    "text": "Og það var að nóttu til er Drottinn talaði þessi orð til mín: Ég mun margfalda þig og niðja þína eftir þig, eins og þessar. Og getir þú talið fjölda sandkornanna, þá veist þú tölu niðja þinna."
                },
                {
                    "number": 15,
                    "text": "Og Drottinn sagði við mig: Abraham, ég sýni þér þetta áður en þú ferð til Egyptalands, svo að þú megir boða öll þessi orð."
                },
                {
                    "number": 16,
                    "text": "Séu tveir hlutir til og annar sé ofar hinum, þá eru enn stærri ofar þeim. Þess vegna er Kólob stærst allra Kókábíma, sem þú hefur séð, því að hún er næst mér."
                },
                {
                    "number": 17,
                    "text": "Séu nú tveir hlutir til og annar ofar hinum, og tunglið sé ofar jörðu, þá getur pláneta eða stjarna verið ofar því, og ekkert er það, sem Drottinn Guð þinn ákveður í hjarta sínu að gjöra, sem hann ekki gjörir."
                },
                {
                    "number": 18,
                    "text": "Svo sem hann gjörði stærri stjörnuna, þannig er einnig, ef til eru tveir andar og annar er vitrari hinum. Þá eiga þessir tveir andar, þó að annar sé vitrari hinum, sér ekkert upphaf, þeir voru til áður, og þeir munu engan endi hafa, þeir verða áfram til, því að þeir eru gnólám eða eilífir."
                },
                {
                    "number": 19,
                    "text": "Og Drottinn sagði við mig: Þessar tvær staðreyndir eru til, það eru tveir andar, annar vitrari hinum, og það verður enn einn vitrari þeim. Ég er Drottinn Guð þinn, ég er vitrari en þeir allir."
                },
                {
                    "number": 20,
                    "text": "Drottinn Guð þinn sendi engil sinn til að bjarga þér úr höndum prests Elkena."
                },
                {
                    "number": 21,
                    "text": "Ég dvel mitt á meðal þeirra allra. Þess vegna hef ég nú komið niður til þín, til að kunngjöra þér handaverk mín, en viska mín tekur þeim öllum fram, því að ég ríki á himnum uppi og á jörðu niðri, í fullkominni visku og fyrirhyggju yfir öllum vitsmunaverum, sem augu þín hafa litið frá upphafi. Ég kom niður í upphafi mitt á meðal allra þeirra vitsmunavera, sem þú hefur séð."
                },
                {
                    "number": 22,
                    "text": "Nú hafði Drottinn sýnt mér, Abraham, þær vitsmunaverur, sem skipulagðar voru áður en heimurinn varð til, og á meðal þeirra allra voru margir hinna göfugu og miklu —"
                },
                {
                    "number": 23,
                    "text": "Og Guð sá, að þessar sálir voru góðar, og hann stóð mitt á meðal þeirra og sagði: Þessar vil ég gjöra að stjórnendum mínum, því að hann stóð á meðal þeirra, sem voru andar, og hann sá að þeir voru góðir. Og hann sagði við mig: Abraham, þú ert einn þeirra. Þú varst útvalinn áður en þú fæddist."
                },
                {
                    "number": 24,
                    "text": "Og einn stóð á meðal þeirra, líkur Guði, og hann sagði við þá, sem með honum voru: Við munum fara niður, því að þar er rúm, og við munum taka af þessu efni og við munum gjöra jörð, sem þessir geta dvalið á —"
                },
                {
                    "number": 25,
                    "text": "Og með þessu munum við reyna þá og sjá hvort þeir gjöra allt, sem Drottinn Guð þeirra býður þeim —"
                },
                {
                    "number": 26,
                    "text": "Og þeim, sem standast fyrsta stig sitt, mun bætast meira. En þeir, sem ekki standast fyrsta stig sitt, munu ekki njóta dýrðar í sama ríki og þeir, sem standast fyrsta stig sitt. Og þeim, sem standast annað stig sitt, mun bætast dýrð við dýrð alltaf og að eilífu."
                },
                {
                    "number": 27,
                    "text": "Og Drottinn sagði: Hvern á ég að senda? Og einn svaraði, líkur mannssyninum: Hér er ég, send mig. Og annar svaraði og sagði: Hér er ég, send mig. Og Drottinn sagði: Ég mun senda þann fyrsta."
                },
                {
                    "number": 28,
                    "text": "Og hinn varð reiður og stóðst ekki fyrsta stig sitt, og á þeim degi fylgdu margir á eftir honum."
                }
            ]
        },
        "/study/scriptures/pgp/abr/4": {
            "uri": "/study/scriptures/pgp/abr/4",
            "title": "Bók Abrahams 4",
            "data_type": "chapter",
            "chapter_name": "4. Kapítuli",
            "chapter_summary": [
                "Guðirnir áætla sköpun jarðar og lífið á henni — Áætlun þeirra um sköpunardagana sex lögð fram."
            ],
            "verses": [
                {
                    "number": 1,
                    "text": "Og síðan sagði Drottinn: Förum niður. Og þeir fóru niður í upphafi, og þeir, það er að segja guðirnir, skipulögðu og mynduðu himna og jörð."
                },
                {
                    "number": 2,
                    "text": "Og eftir að jörðin hafði verið mynduð, var hún auð og tóm, vegna þess að þeir höfðu ekki myndað neitt annað en jörðina. Og myrkur ríkti yfir djúpinu og andi guðanna hvíldi yfir vötnunum."
                },
                {
                    "number": 3,
                    "text": "Og þeir (guðirnir) sögðu: Verði ljós, og það varð ljós."
                },
                {
                    "number": 4,
                    "text": "Og þeir (guðirnir) skynjuðu ljósið, því að það var bjart. Og þeir greindu ljósið eða létu greina það frá myrkrinu."
                },
                {
                    "number": 5,
                    "text": "Og guðirnir nefndu ljósið dag, en myrkrið nefndu þeir nótt. Og svo bar við, að frá kvöldi til morguns nefndu þeir nótt. Og frá morgni til kvölds nefndu þeir dag. Og þetta var hið fyrsta eða upphaf þess, sem þeir nefndu dag og nótt."
                },
                {
                    "number": 6,
                    "text": "Og enn sögðu guðirnir: Verði hvelfing milli vatnanna og hún skal greina vötn frá vötnum."
                },
                {
                    "number": 7,
                    "text": "Og guðirnir buðu hvelfingunni og hún greindi vötnin, sem undir hvelfingunni voru frá þeim vötnum, sem yfir hvelfingunni voru. Og svo varð, sem þeir buðu."
                },
                {
                    "number": 8,
                    "text": "Og guðirnir nefndu hvelfinguna himin. Og svo bar við, að það var frá kvöldi til morguns, sem þeir nefndu nótt. Og svo bar við, að það var frá morgni til kvölds, sem þeir nefndu dag. Og þetta var annað sinn, sem þeir nefndu nótt og dag."
                },
                {
                    "number": 9,
                    "text": "Og guðirnir buðu og sögðu: Lát vötnin undir himninum safnast á einn stað og lát þurrlendi rísa. Og svo varð, sem þeir buðu —"
                },
                {
                    "number": 10,
                    "text": "Og guðirnir lýstu þurrlendið jörð, en safn vatnanna lýstu þeir vötnin miklu, og guðirnir sáu, að þeim var hlýtt."
                },
                {
                    "number": 11,
                    "text": "Og guðirnir sögðu: Búum jörðina undir það að gefa af sér grös; jurtin beri fræ, ávaxtatréð beri ávöxt, eftir sinni tegund, og af fræi þess spretti eigin líking þess á jörðu. Og svo varð, já, eins og þeir buðu."
                },
                {
                    "number": 12,
                    "text": "Og guðirnir skipulögðu jörðina, svo að af henni spryttu grös af eigin fræi, og af jurtinni sprytti jurt af eigin fræi, hver eftir sinni tegund, og af jörðunni sprytti tré af eigin fræi, sem bæri ávöxt, og af fræi þess gæti aðeins sprottið samskonar, eftir sinni tegund. Og guðirnir sáu, að þeim var hlýtt."
                },
                {
                    "number": 13,
                    "text": "Og svo bar við, að þeir töldu dagana, frá kvöldi til morguns nefndu þeir nótt. Og svo bar við, að frá morgni til kvölds nefndu þeir dag. Og það var hið þriðja sinn."
                },
                {
                    "number": 14,
                    "text": "Og guðirnir skipulögðu ljósin á hvelfingu himins og létu þau greina dag frá nóttu, og skipulögðu þau til að marka árstíðir, daga og ár —"
                },
                {
                    "number": 15,
                    "text": "Og skipulögðu þau til að vera ljós á hvelfingu himins til að veita jörðunni birtu. Og svo varð."
                },
                {
                    "number": 16,
                    "text": "Og guðirnir skipulögðu tvö stærri ljósin, stærra ljósið til að ráða deginum og minna ljósið til að ráða nóttunni. Og með minna ljósinu settu þeir einnig stjörnurnar —"
                },
                {
                    "number": 17,
                    "text": "Og guðirnir settu þau á hvelfingu himna til að veita jörðunni birtu og til að ráða degi og nóttu og til að greina ljósið frá myrkrinu."
                },
                {
                    "number": 18,
                    "text": "Og guðirnir fylgdust með því, sem þeir höfðu gefið boð um, uns því var hlýtt."
                },
                {
                    "number": 19,
                    "text": "Og svo bar við, að það var frá kvöldi til morguns, að það var nótt. Og svo bar við, að það var frá morgni til kvölds, að það var dagur. Og það var hið fjórða sinn."
                },
                {
                    "number": 20,
                    "text": "Og guðirnir sögðu: Gjörum vötnin til reiðu, að þau verði kvik af lifandi skepnum, og fugla, að þeir fái flogið ofar jörðu í opinni hvelfingu himins."
                },
                {
                    "number": 21,
                    "text": "Og guðirnir höfðu vötnin til reiðu, svo að þau gæfu af sér stórhveli og allar lifandi skepnur, sem hrærast og vötnin skyldu vera kvik af, hverja eftir sinni tegund. Og hvern fleygan fugl eftir sinni tegund. Og guðirnir sáu að þeim var hlýtt og að áætlun þeirra var góð."
                },
                {
                    "number": 22,
                    "text": "Og guðirnir sögðu: Vér viljum blessa þau og láta þau verða frjósöm og margfaldast og fylla vötn sjávar eða vötnin miklu, og láta fuglana fjölga sér á jörðu."
                },
                {
                    "number": 23,
                    "text": "Og svo bar við, að það var frá kvöldi til morguns, sem þeir nefndu nótt. Og svo bar við, að það var frá morgni til kvölds, sem þeir nefndu dag. Og það var hið fimmta sinn."
                },
                {
                    "number": 24,
                    "text": "Og guðirnir gjörðu jörðina til reiðu, til að framfleyta lifandi skepnum, hverri eftir sinni tegund, fénaði og skriðkvikindum og dýrum jarðar eftir sinni tegund. Og svo varð, sem þeir höfðu sagt."
                },
                {
                    "number": 25,
                    "text": "Og guðirnir skipulögðu jörðina, svo að hún framfleytti dýrunum, hverju eftir sinni tegund og fénaði eftir sinni tegund, og öllu sem skríður á jörðu eftir sinni tegund. Og guðirnir sáu, að þau mundu hlýða."
                },
                {
                    "number": 26,
                    "text": "Og guðirnir ráðguðust sín á milli og sögðu: Förum niður og mótum mann í vorri mynd, líkan oss, og vér gefum þeim yfirráð yfir fiskum sjávarins og fuglum loftsins og yfir fénaðinum og yfir allri jörðunni, og yfir hverju skriðkvikindi, sem á jörðunni skríður."
                },
                {
                    "number": 27,
                    "text": "Og guðirnir fóru niður til að skipuleggja mann í sinni eigin mynd, í mynd guðanna mótuðu þeir hann, karl og konu mótuðu þeir þau."
                },
                {
                    "number": 28,
                    "text": "Og guðirnir sögðu: Vér viljum blessa þau. Og guðirnir sögðu: Vér viljum gjöra þau frjósöm, svo að þau margfaldist og uppfylli jörðina og gjöri hana sér undirgefna, og þau drottni yfir fiskum sjávarins og fuglum loftsins og yfir öllu lífi, sem hrærist á jörðu."
                },
                {
                    "number": 29,
                    "text": "Og guðirnir sögðu: Sjá, vér munum gefa þeim sérhverja sáðjurt, sem vex á yfirborði allrar jarðarinnar, og sérhvert tré, sem ávöxt ber. Já, ávöxt trésins, sem sæði ber, munum vér gefa þeim. Það sé þeim til fæðu."
                },
                {
                    "number": 30,
                    "text": "Og öllum dýrum jarðarinnar og öllum fuglum loftsins og öllu sem skríður á jörðu, sjá, þeim viljum vér gefa líf og einnig viljum vér gefa þeim sérhverja græna jurt til fæðu. Og allt sé þannig skipulagt."
                },
                {
                    "number": 31,
                    "text": "Og guðirnir sögðu: Vér munum gjöra allt, sem vér höfum sagt og skipuleggja það, og sjá, það skal vera mjög hlýðið. Og svo bar við, að það var frá kvöldi til morguns, sem þeir nefndu nótt, og svo bar við, að það var frá morgni til kvölds, sem þeir nefndu dag. Og þeir töldu það sjötta sinn."
                }
            ]
        },
        "/study/scriptures/pgp/abr/5": {
            "uri": "/study/scriptures/pgp/abr/5",
            "title": "Bók Abrahams 5",
            "data_type": "chapter",
            "chapter_name": "5. Kapítuli",
            "chapter_summary": [
                "Guðirnir ljúka áætlun sinni um sköpun allra hluta — Þeir gjöra sköpunina að veruleika í samræmi við áætlun sína — Adam nefnir sérhverja lifandi skepnu."
            ],
            "verses": [
                {
                    "number": 1,
                    "text": "Og þannig viljum vér fullgjöra himna og jörð og allan þeirra herskara."
                },
                {
                    "number": 2,
                    "text": "Og guðirnir sögðu sín á meðal: Í hið sjöunda sinn munum vér ljúka verki voru, sem vér höfum ráðgert. Og vér munum hvílast hið sjöunda sinn frá öllu verki voru, sem vér höfum ráðgert."
                },
                {
                    "number": 3,
                    "text": "Og guðirnir luku því hið sjöunda sinn, vegna þess að hið sjöunda sinn hvíldust þeir frá öllum verkum sínum, sem þeir (guðirnir) ráðgerðu sín á meðal að móta, og helguðu það. Og þannig voru ákvarðanir þeirra, þegar þeir ráðgerðu sín á meðal að móta himna og jörð."
                },
                {
                    "number": 4,
                    "text": "Og guðirnir komu niður og mótuðu þessi sköpunarstig himna og jarðar, þegar þau voru mótuð á þeim degi, er guðirnir mótuðu jörðina og himnana —"
                },
                {
                    "number": 5,
                    "text": "Í samræmi við allt, sem þeir höfðu sagt varðandi hverja plöntu vallarins áður en hún var á jörðu og hverja jurt vallarins áður en hún óx, því að guðirnir höfðu ekki látið rigna á jörðina, þegar þeir áformuðu að gjöra þau, og höfðu ekki mótað mann til að yrkja jörðina."
                },
                {
                    "number": 6,
                    "text": "En þoku lagði upp af jörðu og vökvaði allt yfirborð jarðar."
                },
                {
                    "number": 7,
                    "text": "Og guðirnir mótuðu mann úr dufti jarðar og tóku anda hans (það er anda mannsins) og settu hann í hann, og blésu lífsanda í nasir hans, og maðurinn varð að lifandi sál."
                },
                {
                    "number": 8,
                    "text": "Og guðirnir gróðursettu aldingarð austan til í Eden og settu þar manninn, en anda hans höfðu þeir sett í líkamann, sem þeir höfðu mótað."
                },
                {
                    "number": 9,
                    "text": "Og guðirnir létu upp vaxa af jörðunni hvers kyns tré, girnileg á að líta og góð af að eta, og lífsins tré einnig mitt í aldingarðinum, og skilningstré góðs og ills."
                },
                {
                    "number": 10,
                    "text": "Fljót rann frá Eden til að vökva garðinn, og þaðan kvíslaðist það og varð að fjórum höfuðám."
                },
                {
                    "number": 11,
                    "text": "Og guðirnir tóku manninn og settu hann í aldingarðinn Eden til að yrkja hann og gæta hans."
                },
                {
                    "number": 12,
                    "text": "Og guðirnir buðu manninum og sögðu: Af öllum trjám í aldingarðinum er þér frjálst að eta —"
                },
                {
                    "number": 13,
                    "text": "En af skilningstré góðs og ills skalt þú ekki eta, því að á þeirri stundu, er þú etur af því, munt þú örugglega deyja. Nú sá ég, Abraham, að þetta var að tíma Drottins, sem var að tíma Kólobs, því að enn höfðu guðirnir ekki útnefnt Adam tímatal hans."
                },
                {
                    "number": 14,
                    "text": "Og guðirnir sögðu: Vér skulum gjöra manninum meðhjálp við hæfi, því að eigi er gott að maðurinn sé einsamall. Vér viljum því móta handa honum meðhjálp við hæfi."
                },
                {
                    "number": 15,
                    "text": "Og guðirnir létu fastan svefn falla á Adam, og hann svaf, og þeir tóku eitt rifja hans og fylltu aftur með holdi —"
                },
                {
                    "number": 16,
                    "text": "Og guðirnir mótuðu konu úr rifinu, er þeir höfðu tekið úr manninum, og leiddu hana til mannsins."
                },
                {
                    "number": 17,
                    "text": "Og Adam sagði: Þetta var bein af mínum beinum og hold af mínu holdi. Hún skal kvenmaður nefnast, af því að hún er af karlmanni tekin —"
                },
                {
                    "number": 18,
                    "text": "Þess vegna yfirgefur maður föður sinn og móður sína og heldur sig fast að eiginkonu sinni, og þau verða eitt hold."
                },
                {
                    "number": 19,
                    "text": "Og þau voru bæði nakin, maðurinn og eiginkona hans, og blygðuðust sín ekki."
                },
                {
                    "number": 20,
                    "text": "Þá mótuðu guðirnir af jörðunni öll dýr merkurinnar og alla fugla loftsins og létu þau koma fyrir Adam, til þess að sjá hvað hann nefndi þau. Og hvert það heiti, sem Adam gaf sérhverri lifandi skepnu, skyldi vera nafn hennar."
                },
                {
                    "number": 21,
                    "text": "Og Adam gaf nafn öllum fénaðinum og fuglum loftsins og öllum dýrum merkurinnar. Og meðhjálp við hæfi fannst handa Adam."
                }
            ]
        },
        "/study/scriptures/pgp/abr/fac-1": {
            "uri": "/study/scriptures/pgp/abr/fac-1",
            "title": "Myndeftirlíking 1",
            "data_type": "figure",
            "book_title": "Myndeftirlíking úr Bók Abrahams",
            "subtitle": [
                "Nr. 1"
            ],
            "text": [
                "Skýringar",
                "Atr. 1. Engill Drottins.",
                "Atr. 2. Abraham festur á altari.",
                "Atr. 3. Skurðgoðadýrkandi og prestur Elkena reynir að fórna Abraham.",
                "Atr. 4. Fórnaraltari skurðgoðaprestsins, stendur fyrir framan guði Elkena, Líbna, Mamakkra, Kórasar og Faraós.",
                "Atr. 5. Skurðgoðið Elkena.",
                "Atr. 6. Skurðgoðið Líbna.",
                "Atr. 7. Skurðgoðið Mamakkra.",
                "Atr. 8. Skurðgoðið Kóras.",
                "Atr. 9. Skurðgoðið Faraó.",
                "Atr. 10. Abraham í Egyptalandi.",
                "Atr. 11. Á að sýna stoðir himins, samkvæmt skilningi Egypta.",
                "Atr. 12. Raukeeyang, táknar víðáttu eða festinguna yfir höfðum okkar, en í þessu tilviki og í sambandi við þetta efni láta Egyptar það tákna Shaumau, sem þýðir hátt eða himnarnir, samanber hebreska orðið Shaumahyeem."
            ]
        },
        "/study/scriptures/pgp/abr/fac-2": {
            "uri": "/study/scriptures/pgp/abr/fac-2",
            "title": "Myndeftirlíking 2",
            "data_type": "figure",
            "book_title": "Myndeftirlíking úr Bók Abrahams",
            "subtitle": [
                "Nr. 2"
            ],
            "text": [
                "Skýringar",
                "Atr. 1. Kólob, merkir frumsköpunin, næst því himneska eða bústaði Guðs. Fremst í stjórn en síðust í tímatali. Tímatalið er samkvæmt himneskum tíma, en einn dagur að himneskum tíma merkir eina alin. Einn dagur á Kólob samsvarar þúsund árum að jarðnesku tímatali, sem Egyptar nefna Jah-oh-eh.",
                "Atr. 2. Stendur næst Kólob og Egyptar nefna Oliblis og er næstæðsta ráðandi sköpunin í grennd við hið himneska eða bústað Guðs. Hún hefur einnig lykilvald varðandi aðrar plánetur, samkvæmt því sem Guð opinberaði Abraham, þegar hann færði fram fórn á altarinu, sem hann hafði reist Drottni.",
                "Atr. 3. Er ætlað að sýna Guð í hásæti sínu, íklæddan krafti og valdi, með kórónu eilífs ljóss á höfði sér. Sýnir einnig hin miklu lykilorð hins heilaga prestdæmis, eins og þau voru opinberuð Adam í aldingarðinum Eden sem og Set, Nóa, Melkísedek, Abraham og öllum þeim, sem prestdæmið var opinberað.",
                "Atr. 4. Samsvarar hebreska orðinu Raukeeyang, sem merkir víðátta eða festing himna. Einnig tala, sem á egypsku merkir eitt þúsund og samsvarar tímatali Oliblis, sem er hið sama og snúningur og tímatal Kólobs.",
                "Atr. 5. Nefnist á egypsku Enish-go-on-dosh. Þetta er einnig ein hinna ráðandi reikistjarna og Egyptar segja að sé sólin, sem fái birtu sína frá Kólob fyrir tilstilli Kae-e-vanras, sem er lykillinn mikli, eða með öðrum orðum, hinn ráðandi kraftur, sem stjórnar fimmtán öðrum föstum plánetum eða stjörnum, sem og Floeese eða tunglinu, jörðunni og sólinni í árlegum snúningi þeirra. Þessi pláneta fær kraft sinn fyrir tilstilli Kli-flos-is-es, eða Hah-kó-ká-bím, stjarnanna, sem sýndar eru með tölunum 22 og 23, fá birtu sína frá snúningi Kólobs.",
                "Atr. 6. Sýnir fjórðunga jarðarinnar.",
                "Atr. 7. Sýnir Guð í hásæti sínu að opinbera gegnum himnana hin miklu lykilorð prestdæmisins. Ennfremur opinberar hann Abraham tákn heilags anda í dúfulíki.",
                "Atr. 8. Áletrun, sem ekki má opinbera heiminum, en höfð skal í hinu heilaga musteri Guðs.",
                "Atr. 9. Á ekki að opinberast á þessum tíma.",
                "Atr. 10. Sama.",
                "Atr. 11. Sama. Geti heimurinn ráðið í þessar tölur, þá verði svo. Amen.",
                "Atriði 12, 13, 14, 15, 16, 17, 18, 19, 20 og 21 mun Drottinn útskýra á sínum tíma.",
                "Ofangreind þýðing er gefin eins og við höfum rétt til að gefa hana á þessum tíma."
            ]
        },
        "/study/scriptures/pgp/abr/fac-3": {
            "uri": "/study/scriptures/pgp/abr/fac-3",
            "title": "Myndeftirlíking 3",
            "data_type": "figure",
            "book_title": "Myndeftirlíking úr Bók Abrahams",
            "subtitle": [
                "Nr. 3"
            ],
            "text": [
                "Skýringar",
                "Atr. 1. Abraham situr í hásæti Faraós að boði konungs, með kórónu á höfði sér, sem tákn prestdæmisins og í líkingu hins háa forsætis á himni, með sprota réttvísinnar og dómsins í hendi sér.",
                "Atr. 2. Faraó konungur, en nafn hans er gefið í leturtáknunum yfir höfði hans.",
                "Atr. 3. Sýnir Abraham í Egyptalandi eins og einng er sýnt á mynd 1, nr. 10.",
                "Atr. 4. Prins Faraós, konungur Egyptalands, eins og ritað er yfir hendi hans.",
                "Atr. 5. Súlem, einn aðalþjóna konungs, eins og sýnt er í leturtáknunum yfir hendi hans.",
                "Atr. 6. Olimla, þræll prinsins.",
                "Abraham ræðir stjarnfræðireglur við hirð konungs."
            ]
        },
        "/study/scriptures/pgp/js-m/1": {
            "uri": "/study/scriptures/pgp/js-m/1",
            "title": "Joseph Smith — Matteus 1",
            "data_type": "chapter",
            "chapter_name": "1. Kapítuli",
            "chapter_summary": [
                "Jesús segir fyrir um yfirvofandi tortímingu Jerúsalem — Hann ræðir einnig um síðari komu mannssonarins og tortímingu hinna ranglátu."
            ],
            "book_title": "Joseph Smith — Matteus",
            "verses": [
                {
                    "number": 1,
                    "text": "Því að ég segi yður, að þér munuð eigi sjá mig héðan af og vita, að ég er sá, sem spámennirnir hafa ritað um, fyrr en þér segið: Blessaður er sá, sem kemur í nafni Drottins, í skýjum himins, og allir hinir heilögu englar með honum. Þá skildu lærisveinar hans, að hann kæmi aftur til jarðar, eftir að hafa verið dýrðlegur gjörður og krýndur Guði til hægri handar."
                },
                {
                    "number": 2,
                    "text": "Og Jesús gekk út úr helgidóminum og hélt brott. Og lærisveinar hans komu til hans til að hlýða á hann og sögðu: Meistari, sýn þú oss varðandi byggingu helgidómsins, því að þú hefur sagt — Þær munu rifnar niður og eftirlátnar ykkur í auðn."
                },
                {
                    "number": 3,
                    "text": "En Jesús sagði við þá: Sjáið þér ekki allt þetta, og skiljið þér það ekki? Sannlega segi ég yður, hér á þessu musteri mun eigi eftir verða steinn yfir steini, er eigi sé niður brotinn."
                },
                {
                    "number": 4,
                    "text": "Og Jesús yfirgaf þá og fór upp á Olíufjallið. Og þá er hann sat á Olíufjallinu, komu lærisveinarnir til hans einslega og sögðu: Seg þú oss, hvenær verður þetta, sem þú hefur sagt um tortímingu musterisins og Gyðinganna, og hvert er tákn komu þinnar og endaloka veraldar eða tortímingar hinna ranglátu, sem er endalok veraldar?"
                },
                {
                    "number": 5,
                    "text": "Og Jesús svaraði og sagði við þá: Varist að láta nokkurn blekkja yður —"
                },
                {
                    "number": 6,
                    "text": "Því að margir munu koma í mínu nafni og segja: Ég er Kristur! Og marga munu þeir blekkja —"
                },
                {
                    "number": 7,
                    "text": "Þá munu þeir framselja yður til þrengingar og lífláta yður, og allar þjóðir munu hata yður sakir nafns míns —"
                },
                {
                    "number": 8,
                    "text": "Og þá munu margir láta vélast og framselja hver annan, og hata hver annan —"
                },
                {
                    "number": 9,
                    "text": "Og fram munu koma margir falsspámenn og blekkja marga —"
                },
                {
                    "number": 10,
                    "text": "Og vegna þess að misgjörðir þrífast, mun kærleikur flestra kólna —"
                },
                {
                    "number": 11,
                    "text": "En sá, sem er staðfastur og lætur ekki yfirbugast, mun hólpinn verða."
                },
                {
                    "number": 12,
                    "text": "Þegar þér því sjáið viðurstyggð eyðingarinnar, sem Daníel spámaður talaði um, varðandi tortímingu Jerúsalem, þá skuluð þér standa á helgum stað; lesarinn skilji það."
                },
                {
                    "number": 13,
                    "text": "Þá flýi þeir, sem eru í Júdeu, til fjalla —"
                },
                {
                    "number": 14,
                    "text": "Sá sem er uppi á húsþaki skal flýja, en ekki snúa aftur til að sækja eitthvað úr húsi sínu —"
                },
                {
                    "number": 15,
                    "text": "Né heldur skal sá, sem er á akrinum, snúa aftur til að sækja klæði sín —"
                },
                {
                    "number": 16,
                    "text": "En vei þeim, sem þungaðar eru, og þeim, sem börn hafa á brjósti, á þeim dögum —"
                },
                {
                    "number": 17,
                    "text": "Biðjið þess vegna til Drottins, að flótti yðar verði hvorki um vetur né á hvíldardegi —"
                },
                {
                    "number": 18,
                    "text": "Því að þá, á þeim dögum, munu Gyðingar og íbúar Jerúsalem mæta miklu andstreymi, slíku, sem Guð hefur ekki fyrr sent yfir Ísrael, frá upphafi ríkis þeirra til þessa, né heldur mun nokkru sinni aftur sent yfir Ísrael."
                },
                {
                    "number": 19,
                    "text": "Allt, sem á þeim hefur hrinið, er aðeins upphaf þeirra sorga, sem yfir þá munu koma."
                },
                {
                    "number": 20,
                    "text": "Og ef dagar þessir yrðu ekki styttir, mundi engu holdi þeirra borgið. En samkvæmt sáttmálanum munu þessir dagar styttir, sakir hinna kjörnu."
                },
                {
                    "number": 21,
                    "text": "Sjá, þetta hef ég sagt við yður um Gyðinga. Og segi einhver við yður, eftir andstreymi þessara daga sem yfir Jerúsalem munu koma, tak eftir, hér er Kristur eða þar, þá trúið honum ekki —"
                },
                {
                    "number": 22,
                    "text": "Því að á þeim dögum munu einnig koma upp falskristar og falsspámenn, og þeir munu gjöra stór tákn og undur, ef unnt væri að blekkja sjálfa hina kjörnu, þá sem eru hinir kjörnu samkvæmt sáttmálanum."
                },
                {
                    "number": 23,
                    "text": "Sjá, ég segi yður þetta vegna hinna kjörnu. Og þér munuð enn fremur spyrja hernað og ófriðartíðindi. Gætið þess að skelfast ekki, því að allt, sem ég hef sagt yður, hlýtur að verða, en endirinn er ekki þar með kominn."
                },
                {
                    "number": 24,
                    "text": "Sjá, ég hef sagt yður það fyrir —"
                },
                {
                    "number": 25,
                    "text": "Ef þeir því segja við yður: Sjá, hann er í óbyggðunum, þá farið ekki þangað: Sjá, hann er í leynum, þá trúið því ekki —"
                },
                {
                    "number": 26,
                    "text": "Eins og birta morgunsins rís í austri og skín allt til vesturs og nær yfir alla jörðina, svo mun og verða koma mannssonarins."
                },
                {
                    "number": 27,
                    "text": "Og nú sýni ég yður dæmisögu. Sjá, þar sem hræið er, þangað munu ernirnir safnast. Á sama hátt mun mínum kjörnu safnað saman frá öllum heimsfjórðungum."
                },
                {
                    "number": 28,
                    "text": "Og þeir munu spyrja hernað og ófriðartíðindi."
                },
                {
                    "number": 29,
                    "text": "Sjá, ég tala vegna minna kjörnu, því að þjóð mun rísa gegn þjóð og ríki gegn ríki. Þá verður hungur og fár og landskjálftar á ýmsum stöðum."
                },
                {
                    "number": 30,
                    "text": "Og enn fremur, sakir þess að misgjörðir þrífast, mun kærleikur manna kólna, en sá, sem ekki lætur yfirbugast, hann mun hólpinn verða."
                },
                {
                    "number": 31,
                    "text": "Og enn, þessi fagnaðarboðskapur um ríkið verður prédikaður um alla heimsbyggðina, öllum þjóðum til vitnisburðar. Og þá mun endirinn koma eða tortíming hinna ranglátu —"
                },
                {
                    "number": 32,
                    "text": "Og enn fremur munu orð Daníels spámanns, um viðurstyggð eyðingarinnar, uppfyllast."
                },
                {
                    "number": 33,
                    "text": "En þegar eftir andstreymi þessara daga, mun sólin sortna og tunglið hætta að skína. Stjörnurnar munu hrapa af himni og kraftar himins bifast."
                },
                {
                    "number": 34,
                    "text": "Sannlega segi ég yður, sú kynslóð, sem þetta mun sýnt, mun ekki líða undir lok, fyrr en allt, sem ég hef sagt, mun uppfyllt."
                },
                {
                    "number": 35,
                    "text": "Þó að þeir dagar komi, að himinn og jörð muni líða undir lok, munu orð mín ekki undir lok líða, heldur skulu þau öll uppfyllast."
                },
                {
                    "number": 36,
                    "text": "Og, eins og ég sagði áður, eftir andstreymi þessara daga, og eftir að kraftar himna munu bifast, þá mun tákn mannssonarins birtast á himni, og allar kynkvíslir jarðar hefja kveinstafi. Og þær munu sjá mannssoninn koma í skýjum himins í veldi og mikilli dýrð —"
                },
                {
                    "number": 37,
                    "text": "Og hver, sem varðveitir orð mín, mun ekki láta blekkjast, því að mannssonurinn mun koma, og hann mun senda engla sína á undan sér með hvellum lúðri, og þeir munu safna saman leifunum af hans kjörnu úr áttunum fjórum, himinskauta á milli."
                },
                {
                    "number": 38,
                    "text": "Nemið nú líkinguna af fíkjutrénu. Þegar greinar þess eru enn mjúkar og laufið tekur að springa út, þá vitið þér, að sumar er í nánd —"
                },
                {
                    "number": 39,
                    "text": "Eins skulu mínir kjörnu vita, þegar þeir sjá allt þetta, að hann er í nánd, já, fyrir dyrum —"
                },
                {
                    "number": 40,
                    "text": "En daginn og stundina veit enginn, nei, ekki englar Guðs á himni, enginn nema faðir minn einn."
                },
                {
                    "number": 41,
                    "text": "En eins og var á dögum Nóa, svo mun og verða við komu mannssonarins —"
                },
                {
                    "number": 42,
                    "text": "Því að eins verður hjá þeim og var á dögunum fyrir flóðið. Því að fram að þeim degi, er Nói gekk í örkina, átu þeir og drukku, kvæntust og giftust —"
                },
                {
                    "number": 43,
                    "text": "Og vissu ekki fyrr en flóðið kom og hreif þá alla burt. Eins verður við komu mannssonarins."
                },
                {
                    "number": 44,
                    "text": "Þá mun rætast það, sem ritað er, að á síðustu dögum verði tveir á akri, annar mun tekinn, hinn eftir skilinn —"
                },
                {
                    "number": 45,
                    "text": "Tvær munu mala á kvörn, önnur verður tekin, hin eftir skilin —"
                },
                {
                    "number": 46,
                    "text": "Það, sem ég segi einum, það segi ég öllum mönnum: Vakið því, þér vitið eigi hvaða dag Drottinn yðar kemur."
                },
                {
                    "number": 47,
                    "text": "Það skuluð þér vita, að ef húsráðandinn hefði vitað á hvaða stundu þjófurinn kæmi, hefði hann verið á verði og ekki látið brjótast inn í hús sitt, heldur verið viðbúinn."
                },
                {
                    "number": 48,
                    "text": "Verið þér og viðbúnir, því að mannssonurinn kemur á þeirri stundu, sem þér ætlið eigi."
                },
                {
                    "number": 49,
                    "text": "Hver er þá trúr og hygginn þjónn, sem húsbóndinn hefur sett yfir heimamenn sína til að gefa þeim mat á réttum tíma?"
                },
                {
                    "number": 50,
                    "text": "Blessaður er sá þjónn, sem húsbóndinn finnur breyta svo, þegar hann kemur. Og sannlega segi ég yður: Hann mun gjöra hann að stjórnanda allra sinna eigna."
                },
                {
                    "number": 51,
                    "text": "En segi hinn illi þjónn í hjarta sínu: Húsbónda mínum dvelst —"
                },
                {
                    "number": 52,
                    "text": "Og tekur að berja samþjóna sína og eta og drekka með svöllurum —"
                },
                {
                    "number": 53,
                    "text": "Þá mun húsbóndi þess þjóns koma á þeim degi, sem hann væntir ekki, og á þeirri stundu, sem hann veit ekki —"
                },
                {
                    "number": 54,
                    "text": "Og mun höggva hann í sundur og útnefna honum hlutskipti með hræsnurum. Þar mun verða grátur og gnístran tanna."
                },
                {
                    "number": 55,
                    "text": "Og þá koma endalok hinna ranglátu, samkvæmt spádómi Móse, er segir: Þeir munu útilokaðir frá öðrum, en endalok veraldar eru ekki þar með komin, heldur er tímar líða."
                }
            ]
        },
        "/study/scriptures/pgp/js-h/1": {
            "uri": "/study/scriptures/pgp/js-h/1",
            "title": "Joseph Smith — Saga 1",
            "data_type": "chapter",
            "chapter_name": "1. Kapítuli",
            "chapter_summary": [
                "Joseph Smith segir frá ætt sinni, fjölskyldu sinni og fyrri dvalarstöðum hennar — Óvenjulegur áhugi á trúmálum kviknar í vesturhluta New York — Hann ákveður að leita sér visku samkvæmt ábendingum Jakobs — Faðirinn og sonurinn birtast, og Joseph er kallaður í spámannsþjónustu sína. (Vers 1–20)."
            ],
            "book_title": "Joseph Smith — Saga",
            "subtitle": [
                "Útdráttur úr sögu spámannsins Josephs Smith"
            ],
            "verses": [
                {
                    "number": 1,
                    "text": "Vegna þeirra mörgu frásagna, sem menn hafa dreift í illum tilgangi um tilurð og vöxt Kirkju Jesú Krists hinna Síðari daga heilögu, sem allar eru frá höfundanna hendi til þess ætlaðar að vinna gegn kirkjunni sem slíkri og framgangi hennar í veröldinni, hef ég fundið mig knúinn til þess að skrifa þessa sögu til að leiða almenning í sannleikann og gjöra öllum leitendum sannleikans staðreyndirnar heyrinkunnar, eins og þær hafa verið, bæði varðandi mig sjálfan og kirkjuna, að svo miklu leyti sem þær eru mér tiltækar."
                },
                {
                    "number": 2,
                    "text": "Í þessari frásögn mun ég greina satt og rétt frá hinum ýmsu atburðum, er snerta kirkjuna, eins og þeir hafa gjörst, eða eins og þeir eru nú [1838] að gjörast, á áttunda ári frá stofnun nefndrar kirkju."
                },
                {
                    "number": 3,
                    "text": "Ég fæddist á því Herrans ári eitt þúsund átta hundruð og fimm, hinn tuttugasta og þriðja dag desembermánaðar, í bænum Sharon, Windsorsýslu í Vermontríki. … Faðir minn, Joseph Smith eldri, fluttist frá Vermont og til Palmyra í Ontarió-sýslu (nú Wayne-sýsla) í New York-ríki, þegar ég var á tíunda ári eða um það leyti. Um það bil fjórum árum eftir komu föður míns til Palmyra fluttist hann með fjölskyldu sinni til Manchester, sem er í hinni sömu Ontarió-sýslu —"
                },
                {
                    "number": 4,
                    "text": "Í fjölskyldu föður míns voru ellefu sálir, þ. e. faðir minn Joseph Smith, móðir mín Lucy Smith (eftirnafn hennar fyrir giftingu var Mack, dóttir Solomons Mack), bræður mínir Alvin (sem andaðist 19. nóvember 1823 á 26. ári), Hyrum, ég sjálfur, bræður mínir Samúel Harrison, William, Don Carlos og systur mínar Sophronia, Catherine og Lucy."
                },
                {
                    "number": 5,
                    "text": "Einhvern tíma á öðru ári eftir flutning okkar til Manchester kviknaði á þeim stað, þar sem við bjuggum, óvenjulegur áhugi á trúmálum. Þessi áhugi átti upptök sín meðal meþódista, en breiddist brátt út til allra trúarsafnaða á þessu svæði. Héraðið virtist raunar allt gagntekið af þessu, og mikill fjöldi gekk í hin ýmsu trúfélög, en af þessu spratt engin smáræðis ókyrrð og sundurlyndi á meðal fólksins, því að sumir hrópuðu „sjá hér,“ en aðrir, „sjá þar.“ Sumir héldu fram trúarkenningum meþódista, aðrir presbytera og enn aðrir baptista."
                },
                {
                    "number": 6,
                    "text": "Því að þrátt fyrir þann mikla kærleika, sem þeir, sem snerust til hinna ýmsu safnaða, létu í ljós, þegar trúskipti þeirra fóru fram, og þann mikla áhuga, sem fram kom hjá prestunum, sem unnu kappsamlega við að tendra og örva þessa óvenjulegu trúarhneigð, til þess að allir snerust til trúar, eða eins og þeim þóknaðist að kalla það — leyfið fólkinu sjálfu að velja sér söfnuð — þá fór svo, þegar trúskiptingarnir tóku að hvarfla frá og sumir gengu í einn flokk og aðrir í annan, að ljóst varð, að góðvild sú, sem virst hafði ríkjandi í huga presta jafnt sem trúskiptinga, var frekar uppgerð en raunveruleg. Þess vegna spratt af þessu mikill glundroði og úlfúð — prestur deildi við prest og trúskiptingur við trúskipting, svo að gagnkvæm vinsemd þeirra innbyrðis, hafi henni verið til að dreifa, hvarf með öllu í orðasennum og deilum um skoðanir."
                },
                {
                    "number": 7,
                    "text": "Ég var um þetta leyti á fimmtánda ári. Fjölskyldu föður míns var snúið til trúar presbytera, og gengu fjögur þeirra í þá kirkju, þ. e. Lucy móðir mín, bræður mínir Hyrum og Samúel Harrison og Sophronia systir mín."
                },
                {
                    "number": 8,
                    "text": "Á þessum mikla æsingatíma hneigðist hugur minn til alvarlegra hugleiðinga og mikils kvíða, en þótt tilfinningar mínar væru djúpar og oft sárar, hélt ég mér utan við alla þessa flokka, þótt ég sækti samkomur þeirra eins oft og ég fékk við komið. Þegar tímar liðu, varð ég nokkuð hlynntur söfnuði meþódista, og lék mér hugur á að ganga í hann, en glundroði og barátta var svo hörð á meðal hinna ýmsu safnaða, að ógerningur var fyrir jafn ungan mann og mig og jafn ókunnugan mönnum og málefnum að komast að nokkurri öruggri niðurstöðu um það, hverjir hefðu rétt fyrir sér og hverjir rangt."
                },
                {
                    "number": 9,
                    "text": "Hugur minn var oft í miklu uppnámi, hrópin og ókyrrðin voru svo mikil og linnulaus. Presbyterar voru mjög andsnúnir baptistum og meþódistum og beittu af fullum krafti bæði röksemdum og mælsku til að sanna villu þeirra, eða a. m. k. að telja fólki trú um villu þeirra. Á hinn bóginn reyndu baptistar og meþódistar jafn ákaft að sanna sínar kenningar og afsanna kenningar allra annarra."
                },
                {
                    "number": 10,
                    "text": "Ég sagði oft við sjálfan mig í miðri þessari orrahríð orða og deilna: Hvað á ég að gera? Hver af öllum þessum flokkum hefur rétt fyrir sér, eða skjátlast þeim öllum? Hafi einhver þeirra rétt fyrir sér, hver er það þá og hvernig get ég vitað það?"
                },
                {
                    "number": 11,
                    "text": "Meðan ég átti í hinu mesta hugarstríði, sem stafaði af baráttu þessara trúfélaga, var ég dag einn að lesa í hinu almenna bréfi Jakobs, þar sem segir í 1. kapítula, 5. versi: Ef einhvern yðar brestur visku, þá biðji hann Guð, sem gefur öllum örlátlega og átölulaust, og honum mun gefast."
                },
                {
                    "number": 12,
                    "text": "Engin ritningargrein hefur nokkru sinni knúið á hjarta nokkurs manns af meiri krafti en þessi knúði á mitt í þetta sinn. Hún virtist þrengja sér inn í hjarta mitt og tilfinningar af miklu afli. Ég hugleiddi hana aftur og aftur, því að ég vissi, að ef einhver þarfnaðist visku frá Guði, þá var það ég, því að ég vissi ekki, hvað ég átti að gera, og ef ég öðlaðist ekki meiri visku en ég bjó þá yfir, mundi ég aldrei vita það, því að kennarar hinna ýmsu trúfélaga túlkuðu sömu ritningargreinarnar með svo mismunandi hætti, að þeir gerðu að engu trúna á, að hægt væri að útkljá málið með því að skjóta því til Biblíunnar."
                },
                {
                    "number": 13,
                    "text": "Um síðir komst ég að þeirri niðurstöðu, að ég yrði annaðhvort að reika áfram í myrkri og óvissu eða ella gera eins og Jakob ráðleggur, það er að segja, biðja til Guðs. Um síðir einsetti ég mér að „biðja Guð,“ því að ég leit svo á, að ef hann veitti þeim visku, sem skorti visku, og veitti hana örlátlega og átölulaust, þá væri mér óhætt að freista þess."
                },
                {
                    "number": 14,
                    "text": "Í samræmi við ákvörðun mína að biðja Guð fór ég út í skóg til að gera tilraun. Þetta var að morgunlagi, fagran og heiðskíran dag, snemma vors árið átján hundruð og tuttugu. Þetta var í fyrsta sinn á ævi minni, sem ég hafði gert slíka tilraun, því að þrátt fyrir allan kvíða minn hafði ég enn ekki gert tilraun til að biðjast fyrir upphátt."
                },
                {
                    "number": 15,
                    "text": "Þegar ég var kominn á þann stað, sem ég hafði áður ákveðið að fara, hafði litast þar um og séð, að ég var einn míns liðs, kraup ég á kné og tók að skýra Guði frá óskum hjarta míns. Ég hafði varla gert þetta, þegar einhver kraftur gagntók mig og bugaði gersamlega og hafði þau furðulegu áhrif á mig að lama tungu mína, svo að ég mátti ekki mæla. Niðamyrkur umlukti mig, og mér virtist svo um tíma, að ég væri dæmdur til skjótrar tortímingar."
                },
                {
                    "number": 16,
                    "text": "En ég beitti öllu afli mínu til að ákalla Guð og biðja hann að bjarga mér undan valdi þessa óvinar, sem hafði náð tökum á mér, og rétt á sama andartaki og ég var að því kominn að láta bugast af örvilnan og gefa mig tortímingunni á vald — ekki ímyndaðri eyðileggingu, heldur á vald einhverrar raunverulegrar veru frá ósýnilegum heimi, sem hafði svo furðulegt vald, að ég hafði aldrei orðið slíks var hjá neinum — einmitt á því andartaki mikillar skelfingar, sá ég ljósstólpa beint yfir höfði mér, skærari en sólin, og hann lækkaði hægt, uns hann féll á mig."
                },
                {
                    "number": 17,
                    "text": "Hann hafði ekki fyrr birst en ég fann mig lausan undan óvininum, sem hélt mér föngnum. Þegar ljósið hvíldi á mér, sá ég tvær verur, svo bjartar og dýrðlegar, að ekki verður með orðum lýst, og stóðu þær fyrir ofan mig í loftinu. Önnur þeirra ávarpaði mig, nefndi mig með nafni og sagði, um leið og hún benti á hina: Þetta er minn elskaði sonur. Hlýð þú á hann!"
                },
                {
                    "number": 18,
                    "text": "Tilgangur minn með því að spyrja Drottin var að fá vitneskju um, hvert allra trúfélaganna hefði rétt fyrir sér, svo að ég vissi, í hvert ég ætti að ganga. Ég hafði því ekki fyrr öðlast vald á sjálfum mér á ný, svo að ég mætti mæla, en ég spurði verur þær, sem stóðu fyrir ofan mig í ljósinu, hvert allra þessara trúfélaga hefði á réttu að standa (því að á þeim tíma hafði það aldrei hvarflað að mér að þau hefðu öll rangt fyrir sér) — og í hvert þeirra ég ætti að ganga."
                },
                {
                    "number": 19,
                    "text": "Mér var svarað, að ég mætti ekki í neitt þeirra ganga, því að þeim skjátlaðist öllum, og veran, sem ávarpaði mig, sagði, að allar játningar þeirra væru viðurstyggð í hennar augum og kennimenn þessir væru allir spilltir: „Þeir nálgast mig með vörunum, en eru fjarri mér í hjarta sínu. Þeir kenna boðorð manna, sem eru guðleg að formi til, en þeir afneita krafti þeirra.“"
                },
                {
                    "number": 20,
                    "text": "Aftur bannaði hún mér að ganga í nokkurt þeirra, og margt fleira sagði hún við mig, sem ég get ekki skráð á þessari stundu. Þegar ég kom til sjálfs mín á ný, varð ég þess áskynja, að ég lá á bakinu og horfði upp í himininn. Þegar ljósið hvarf, var ég gjörsamlega máttvana, en náði mér fljótt að nokkru marki og fór heim. Þegar ég hallaði mér að arninum, spurði móðir mín mig, hvað væri að. Ég svaraði: „Það er allt í lagi — mér líður vel.“ Ég sagði síðan móður minni, að ég hefði komist að því sjálfur, að presbyterar hefðu á röngu að standa. Svo virðist sem andstæðingnum hafi orðið ljóst mjög snemma í lífi mínu, að mér væri ætlað að verða til ófriðar og skapraunar í ríki hans, eða hvers vegna sameinuðust myrkravöldin annars gegn mér? Hvers vegna varð slík andstaða og ofsóknir gegn mér, strax á unga aldri?"
                },
                {
                    "number": 21,
                    "text": "Nokkrum dögum eftir að ég sá þessa sýn, var ég staddur hjá einum þeirra meþódistapresta, sem átti drjúgan þátt í fyrrgreindri trúaræsingu, og þar sem ég var að ræða trúmál við hann, notaði ég tækifærið til að lýsa sýn þeirri, sem ég hafði séð. Viðbrögð hans komu mér mjög á óvart, því að hann taldi frásögn mína ekki aðeins léttvæga, heldur auðsýndi hann henni fullkomna fyrirlitningu, kvað hana alla frá djöflinum komna, því að á okkar dögum gerðist ekkert, sem gæti talist sýnir eða opinberanir, öllu slíku hefði lokið með postulunum, og slíkt kæmi aldrei aftur."
                },
                {
                    "number": 22,
                    "text": "Ég komst þó brátt að raun um, að saga mín hafði komið af stað miklum hleypidómum í minn garð meðal kennimanna, og varð hún orsök mikilla ofsókna, sem fóru jafnt og þétt í vöxt. Og þótt ég væri aðeins óþekktur unglingur, milli fjórtán og fimmtán ára að aldri, og aðstæður mínar í lífinu vart slíkar, að unglingur gæti skipt nokkru í heiminum, veittu háttsettir menn mér samt svo mikla athygli, að þeir æstu almenningsálitið gegn mér og hvöttu til grimmilegra ofsókna. Þetta var raunar sammerkt öllum trúfélögunum — þau tóku öll höndum saman um að ofsækja mig."
                },
                {
                    "number": 23,
                    "text": "Eins og svo oft síðar vakti þetta mig til alvarlegra hugleiðinga þá um hve einkennilegt það væri, að ókunnur drengur, aðeins rúmra fjórtán ára og að auki nauðbeygður til að afla sér fábreyttasta lífsviðurværis með daglegu striti, skyldi teljast nógu mikilvægur til að vekja athygli stórmenna hinna fjölmennustu trúfélaga samtíðarinnar, og það með þeim hætti, að það æsti þá til grimmilegustu ofsókna og lastmæla. En þannig var þetta, þótt einkennilegt megi virðast, og það olli mér oft sárum harmi."
                },
                {
                    "number": 24,
                    "text": "Engu að síður var það staðreynd, að ég hafði séð sýn. Mér hefur komið í hug síðar, að mér hafi verið líkt innanbrjósts og Páli, þegar hann varði mál sitt fyrir Agrippa konungi og sagði frá sýn þeirri, sem fyrir hann hafði borið, þegar hann sá ljós og heyrði rödd, en samt lögðu aðeins fáir trúnað á orð hans. Sumir kváðu hann óheiðarlegan, en aðrir sögðu hann vitskertan, og hann var bæði hæddur og lastaður. En ekkert af þessu gat þó gert að engu raunveruleika sýnar hans. Hann hafði séð sýn, hann vissi að svo var, og hversu miklum ofsóknum sem hann yrði að sæta, fengi því ekkert breytt, og þótt ofsóknirnar yrðu honum að bana, þá vissi hann samt, og mundi vita, meðan hann drægi lífsanda, að hann hefði bæði séð ljós og heyrt rödd ávarpa sig, og allur heimurinn gæti ekki fengið hann til að hugsa annað eða trúa öðru."
                },
                {
                    "number": 25,
                    "text": "Þannig var þessu farið með mig. Ég hafði raunverulega séð ljós og í ljósinu miðju hafði ég séð tvær verur, og þær höfðu raunverulega ávarpað mig. Og þótt ég væri hataður og ofsóttur fyrir að segja, að ég hefði séð sýn, þá var það samt satt. Og meðan þeir ofsóttu mig og lastmæltu mér og töluðu illa um mig að ástæðulausu fyrir að segja frá þessu, spurði ég sjálfan mig í hjarta mínu: Hví er ég ofsóttur fyrir að segja sannleikann? Ég hef raunverulega séð sýn, og hvernig ætti ég að geta staðið gegn Guði, og af hverju hyggst heimurinn fá mig til að neita því, sem ég hef raunverulega séð? Því að ég hafði séð sýn. Ég vissi það, og ég vissi að Guð vissi það, og ég hvorki gat neitað því né þorði að gera það. Ég vissi að minnsta kosti, að með því mundi ég misbjóða Guði og eiga yfir mér fordæmingu."
                },
                {
                    "number": 26,
                    "text": "Hvað trúfélögin varðaði, var ég nú orðinn sannfærður um, að mér bæri ekki að ganga í neitt þeirra, heldur halda uppteknum hætti, uns ég fengi önnur fyrirmæli. Ég hafði komist að raun um, að sá vitnisburður Jakobs væri sannur — að maður, sem skorti visku, gæti beðið Guð ásjár, og hún gæti hlotnast honum átölulaust."
                },
                {
                    "number": 27,
                    "text": "Ég hélt áfram að sinna venjulegum störfum mínum fram til 21. september árið átján hundruð tuttugu og þrjú, en allan þann tíma varð ég að þola miklar ofsóknir manna úr öllum stéttum, bæði trúaðra og trúlausra, af því að ég hélt áfram að staðhæfa, að ég hefði séð sýn."
                },
                {
                    "number": 28,
                    "text": "Frá því ég sá sýnina og fram til ársins átján hundruð tuttugu og þrjú urðu alls kyns freistingar á vegi mínum, en mér hafði verið bannað að ganga í nokkurt trúfélag þeirra daga, og var að auki ungur að árum og ofsóttur af þeim, sem hefðu átt að vera vinir mínir og koma vingjarnlega fram við mig, enda hefðu þeir átt að reyna að frelsa mig með réttri og ástríkri framkomu, ef þeir töldu mig blekktan. Og þar eð ég umgekkst fólk af öllu tagi, gerði ég mig oft sekan um heimskuleg glappaskot, sýndi oft veikleika æskunnar og bresti mannlegs eðlis, sem leiddu mig því miður í ýmiss konar freistni, sem var ógeðfelld í augum Guðs. Þótt ég geri þessa játningu, þarf enginn að ætla, að ég hafi gert mig sekan um stórar eða illkynjaðar syndir. Í eðli mínu hefur aldrei verið hneigð til að drýgja þær. En ég gerði mig sekan um léttúð og var t. d. stundum í léttlyndum félagsskap, sem ekki samræmdist þeim eiginleikum, sem sá skyldi varðveita, er kallaður var af Guði eins og ég. En engum, sem man æsku mína og þekkir glaðlyndi mitt, ætti að finnast þetta óeðlilegt."
                },
                {
                    "number": 29,
                    "text": "Af þessu leiddi, að mér fannst ég oft vera fordæmdur vegna veikleika míns og ófullkomnunar. Því gerðist það að kvöldi framangreinds tuttugasta og fyrsta dags septembermánaðar, þegar ég var genginn til hvílu, að ég hóf að ákalla almáttugan Guð og biðja um fyrirgefningu á öllum syndum mínum og heimsku og bað hann einnig að sýna mér horfur mínar og stöðu gagnvart honum, því að ég var sannfærður um, að ég ætti eftir að fá guðdómlega vitrun, eins og ég hafði áður fengið."
                },
                {
                    "number": 30,
                    "text": "Meðan ég ákallaði Guð, sá ég ljós birtast í herbergi mínu, og jókst það stöðugt, uns birtan var orðin þar meiri en um hábjartan dag. Skyndilega birtist maður við rúmstokk minn, og sveif hann í lausu lofti, því að fætur hans námu ekki við gólf."
                },
                {
                    "number": 31,
                    "text": "Hann var klæddur víðum kyrtli, óviðjafnanlega hvítum. Hann var hvítari en nokkuð jarðneskt, sem ég hafði nokkru sinni séð, enda trúi ég ekki, að nokkur jarðneskur hlutur geti orðið jafn frábærlega hvítur og ljómandi. Hendur hans voru berar, svo og handleggirnir nokkuð ofan við úlnliði, og auk þess var hann berfættur og fótleggir hans berir nokkuð upp fyrir ökkla. Hann var einnig ber um höfuð og háls. Ég gat séð, að hann klæddist kyrtli þessum einum, því að hann var opinn, svo að ég sá í bringu hans."
                },
                {
                    "number": 32,
                    "text": "Kyrtill hans var ekki aðeins framúrskarandi hvítur, heldur var og öll persóna hans svo dýrðleg, að orð fá því ekki lýst, og yfirbragð hans var sannarlega sem leiftur. Herbergið varð óumræðilega bjart, en þó ekki allt eins bjart og hið næsta manninum. Í fyrstu varð ég óttasleginn, þegar ég sá hann, en óttinn hvarf mér von bráðar."
                },
                {
                    "number": 33,
                    "text": "Hann ávarpaði mig með nafni og sagði mér, að hann væri sendiboði, sem sendur væri á minn fund úr návist Guðs og héti Moróní. Guð ætlaði mér verk að vinna og nafn mitt yrði talið tákn góðs og ills með öllum þjóðum, kynkvíslum og tungum, eða að bæði yrði talað vel og illa um það með öllum lýðum."
                },
                {
                    "number": 34,
                    "text": "Hann sagði, að bók væri geymd, letruð á gulltöflur, þar sem lýst væri fyrri íbúum þessarar álfu og sagt frá uppruna þeirra. Hann sagði og, að hún hefði að geyma fyllingu hins ævarandi fagnaðarerindis, eins og frelsarinn hefði fengið það íbúunum til forna —"
                },
                {
                    "number": 35,
                    "text": "Einnig að tveir steinar greyptir í silfurboga — og steinar þessir, festir við brjóstplötu, mynduðu það sem kallast Úrím og Túmmím — væru með töflunum, en umráð og notkun steinanna hefði til forna eða fyrr á tímum gert menn að „sjáendum,“ og hefði Guð útbúið þá til þess að þýða bókina."
                },
                {
                    "number": 36,
                    "text": "Þegar hann hafði sagt mér þetta, tók hann að vitna í spádóma Gamla testamentisins. Hann vitnaði fyrst í þriðja kapítula Malakís, og hann vitnaði einnig í fjórða eða síðasta kapítula sama spádóms, en þó með nokkru fráviki frá okkar Biblíu. Í stað þess að vitna í fyrsta vers, eins og það er í okkar bókum, vitnaði hann þannig í það:"
                },
                {
                    "number": 37,
                    "text": "Því að sjá. Sá dagur kemur, sem mun glóa sem ofn, og allir hrokafullir og allir þeir, sem ranglæti fremja, munu brenna sem hálmleggir, því að þeir, sem koma, munu brenna þá, segir Drottinn hersveitanna, svo að hvorki verði eftir af þeim rót né kvistur."
                },
                {
                    "number": 38,
                    "text": "Síðan vitnaði hann þannig í fimmta vers: Sjá, ég mun opinbera yður prestdæmið með hendi Elía spámanns, áður en hinn mikli og ógurlegi dagur Drottins kemur."
                },
                {
                    "number": 39,
                    "text": "Hann vitnaði einnig með breyttum hætti í næsta vers: Og hann mun gróðursetja í hjörtum barnanna fyrirheit þau, sem feðrunum voru gefin, og hjörtu barnanna munu snúast til feðra sinna. Ef svo væri ekki, mundi jörðin öll verða gjöreydd við komu hans."
                },
                {
                    "number": 40,
                    "text": "Auk þess vitnaði hann í ellefta kapítula Jesaja og sagði, að hann væri um það bil að rætast. Hann vitnaði líka í þriðja kapítula, tuttugasta og annað og tuttugasta og þriðja vers Postulasögunnar, nákvæmlega eins og þau standa í Nýja testamenti okkar. Hann sagði, að spámaðurinn væri Kristur, en sá dagur væri enn ekki kominn, þegar „sérhver sál, sem ekki hlýðir á þennan spámann, mun útilokast frá lýðnum,“ en hann væri í nánd."
                },
                {
                    "number": 41,
                    "text": "Hann vitnaði einnig í þriðja kapítula Jóels, frá fyrsta versi til þess fimmta. Hann sagði einnig, að það hefði ekki ræst enn, en mundi senn rætast. Og enn fremur sagði hann, að fyllingartími Þjóðanna kæmi brátt. Hann vitnaði í margar aðrar ritningargreinar og gaf margar skýringar, sem hér er ekki svigrúm til að minnast á"
                },
                {
                    "number": 42,
                    "text": "Hann sagði og, að þegar ég hefði fengið töflurnar, sem hann hefði talað um — því að enn væri ekki komið að því að ég fengi þær — mætti ég engum sýna þær, ekki heldur brjóstplötuna með Úrím og Túmmím, nema þeim, sem mér yrði boðið að sýna þær, ella yrði mér tortímt. Meðan hann ræddi við mig um töflurnar, opnaðist mér hugarsýn, svo að ég sá staðinn þar sem töflurnar voru geymdar, og það svo skýrt og greinilega að ég þekkti hann aftur þegar ég kom þangað."
                },
                {
                    "number": 43,
                    "text": "Eftir þessar samræður sá ég að ljósið í herberginu tók að safnast umhverfis þann, sem við mig hafði talað, og hélt svo áfram, þar til aftur var myrkt í herberginu, nema rétt umhverfis hann. En þá sá ég skyndilega opnast göng beint upp til himins, að því er virtist, og hann sté upp, þar til hann hvarf með öllu, og herbergið varð aftur eins og það hafði verið, áður en þetta himneska ljós birtist."
                },
                {
                    "number": 44,
                    "text": "Ég lá og hugleiddi hve einstakt þetta atvik hefði verið, og furðaði mig mjög á því, sem þessi sérstæði sendiboði hafði sagt mér, en þá uppgötvaði ég allt í einu, mitt í hugleiðingum mínum, að aftur tók að birta í herberginu, og á augabragði, að því er virtist, birtist sami himneski sendiboðinn aftur við rúmstokk minn."
                },
                {
                    "number": 45,
                    "text": "Hann tók til máls og endurtók nákvæmlega það sama og hann hafði sagt við fyrri heimsóknina, án minnstu breytingar. En að því búnu sagði hann mér frá miklum dómum, sem yfir jörðina kæmu, með mikilli eyðingu af völdum hungursneyðar, hernaðar og drepsótta. Hann sagði, að þessir þungbæru dómar kæmu yfir jörðina á okkar tímum. Þegar hann hafði skýrt mér frá þessu, sté hann aftur upp á sama hátt og áður."
                },
                {
                    "number": 46,
                    "text": "Þegar hér var komið, hafði þetta haft slík áhrif á huga minn, að mér kom ekki blundur á brá, og ég lá agndofa vegna þess, sem ég hafði séð og heyrt. En mikil varð undrun mín, þegar ég sá sama sendiboðann enn við rúm mitt og heyrði hann endurtaka, eða hafa yfir á ný, það sama og áður. Og hann bætti við, mér til varnaðar, að Satan mundi reyna að freista mín (vegna fátæktar fjölskyldu minnar) til að ná töflunum í auðgunarskyni. Slíkt bannaði hann mér og sagði, að eina markmið mitt með því að ná þeim skyldi vera að vegsama Guð, og ég mætti ekkert annað takmark hafa en byggja upp ríki hans, ella næði ég þeim ekki."
                },
                {
                    "number": 47,
                    "text": "Eftir þessa þriðju heimsókn sté hann enn til himins eins og áður, en ég tók á ný að íhuga þessa einkennilegu reynslu mína. En næstum þegar eftir að hinn himneski sendiboði var horfinn mér til himins í þriðja sinn, gól haninn, og ég varð þess áskynja, að dagur var í nánd, þannig að samræður okkar hlutu að hafa staðið alla nóttina."
                },
                {
                    "number": 48,
                    "text": "Ég reis úr rekkju skömmu síðar og hóf að venju hið nauðsynlega strit dagsins, en þegar ég reyndi að haga vinnu minni eins og endranær, var ég svo farinn að kröftum, að ég var gjörsamlega óvinnufær. Faðir minn, sem vann mér við hlið, varð þess var að eitthvað amaði að mér og sagði mér að fara heim. Ég lagði af stað og ætlaði heim, en þegar ég reyndi að fara yfir girðinguna, sem var umhverfis akurinn, þar sem við vorum, hvarf mér allur máttur, ég hné örmagna til jarðar og lá síðan um tíma rænulaus með öllu."
                },
                {
                    "number": 49,
                    "text": "Það fyrsta, sem ég man, var rödd, sem ávarpaði mig með nafni. Ég leit upp og sá sama sendiboðann og áður standa yfir höfði mér, umlukinn ljósi sem fyrr. Hann endurtók síðan enn á ný allt sem hann hafði sagt mér nóttina áður, og bauð mér að fara á fund föður míns og segja honum frá sýninni og boðum þeim, sem ég hafði fengið."
                },
                {
                    "number": 50,
                    "text": "Ég hlýddi. Ég fór aftur til föður míns úti á akrinum og sagði honum alla söguna. Hann svaraði því og sagði, að þetta væri frá Guði, og að ég ætti að fara og gera eins og sendiboðinn hafði boðið. Ég fór af akrinum og hélt til þess staðar, sem töflurnar voru geymdar, að sögn sendiboðans. Og vegna þess hve sýnin hafði verið greinileg, þekkti ég strax staðinn þegar ég kom þangað."
                },
                {
                    "number": 51,
                    "text": "Skammt frá þorpinu Manchester í Ontaríó-sýslu, New York-ríki, er allhá hæð, öllum öðrum hæðum hærri á þeim slóðum. Töflurnar var að finna í steinkistu undir allstórum steini í vesturhlíðum hæðarinnar, skammt þar frá sem hún er hæst. Steinn þessi var þykkur og bungaði í miðju að ofan, en var þynnri til jaðranna, svo að miðhluti hans stóð upp úr jörðunni, en brúnirnar voru þaktar mold allt um kring."
                },
                {
                    "number": 52,
                    "text": "Þegar ég hafði mokað moldinni frá, fékk ég mér vogarstöng, sem ég rak undir brún steinsins, og tókst mér að lyfta honum með nokkru átaki. Ég leit í kistuna, og svo sannarlega sá ég þar töflurnar, Úrím og Túmmím og brjóstplötuna, eins og sendiboðinn hafði sagt. Kista sú, sem þetta var í, var gerð á þann hátt, að steinar voru lagðir saman í einhvers konar steinlím. Á botni kistunnar voru tveir steinar lagðir í kross, og á steinum þessum lágu töflurnar og aðrir hlutir, sem með þeim voru."
                },
                {
                    "number": 53,
                    "text": "Ég gerði tilraun til að taka þær upp, en sendiboðinn bannaði mér það og endurtók að tíminn til að birta þær væri enn ekki kominn og kæmi ekki fyrr en eftir fjögur ár frá þessum tíma að telja. En hann sagði mér, að ég ætti að koma á þennan stað nákvæmlega að einu ári liðnu, og mundi hann þá hitta mig þar, og þetta ætti ég að gera árlega, þar til sú stund rynni upp, að ég fengi töflurnar."
                },
                {
                    "number": 54,
                    "text": "Ég fór því á staðinn árlega, eins og mér hafði verið boðið, og í hvert sinn var sami sendiboðinn þar fyrir, og í sérhverju viðtali okkar fékk ég hjá honum fyrirmæli og upplýsingar um fyrirætlan Drottins, hvernig og á hvaða hátt stýra ætti ríki hans hina síðustu daga."
                },
                {
                    "number": 55,
                    "text": "Þar sem veraldarauður föður míns var mjög takmarkaður, var okkur nauðsyn að stunda erfiðisvinnu, ráða okkur sem daglaunamenn og á annan hátt, eftir því sem tækifæri gafst til. Stundum vorum við heima, en þess á milli að heiman, og með stöðugu striti tókst okkur að komast sæmilega af."
                },
                {
                    "number": 56,
                    "text": "Árið 1823 var mjög að fjölskyldu minni þrengt við dauða elsta bróður míns Alvins. Í októbermánuði 1825 réðst ég til aldraðs heiðursmanns, sem hét Josia Stoal, í Chenangosýslu í New York-ríki. Hann hafði frétt eitthvað um, að Spánverjar hefðu opnað silfurnámu í Harmony, Susquehannasýslu í Pennsylvaníu, og hafði, áður en ég réðst til hans, verið við gröft í von um að finna námuna. Eftir að ég kom til hans, lét hann mig, ásamt öðru vinnufólki sínu, grafa eftir námunni, og vann ég við það verk í tæpan mánuð, án nokkurs árangurs, en að lokum tókst mér að fá gamla manninn til að hætta greftrinum. Af þessu spratt sá þráláti orðrómur, að ég hafi verið að grafa eftir peningum."
                },
                {
                    "number": 57,
                    "text": "Meðan ég vann þarna, var ég látinn búa hjá Ísak nokkrum Hale, sem bjó á þessum stað. Það var þar, sem ég sá konu mína (dóttur hans), Emmu Hale, fyrsta sinni. Við vorum gefin saman í hjónaband 18. janúar 1827, meðan ég var enn í þjónustu Stoals."
                },
                {
                    "number": 58,
                    "text": "Vegna áframhaldandi fullyrðinga minna um, að ég hefði séð sýn, var ég enn ofsóttur, og fjölskylda eiginkonu minnar var mjög andvíg hjónabandi okkar. Mér var því nauðsynlegt að fara burt með hana, og fórum við til Squire Tarbill-hússins í Suður Bainbridge, Chenangosýslu, New York, og vorum vígð þar í hjónaband. Þegar eftir hjónavígsluna fór ég úr þjónustu Stoals og hélt heim til föður míns og stundaði búskap með honum það ár."
                },
                {
                    "number": 59,
                    "text": "Um síðir var kominn tími til að taka töflurnar, Úrím og Túmmím og brjóstplötuna. Hinn tuttugasta og annan dag septembermánaðar árið átján hundruð tuttugu og sjö, þegar ég hafði að vana farið að enn einu ári liðnu á þann stað, þar sem það var geymt, afhenti sami himneski sendiboðinn mér það með þeim fyrirmælum, að ég ætti að bera ábyrgð á því, og ef ég léti það frá mér fara vegna hirðuleysis eða einhverrar vanrækslu, yrði ég útilokaður. Ef ég á hinn bóginn beitti öllu þreki mínu til að varðveita það, þar til hann, sendiboðinn, gerði tilkall til þess, yrði það varðveitt."
                },
                {
                    "number": 60,
                    "text": "Ég komst brátt að ástæðu þess, að ég hafði fengið svo ströng fyrirmæli um að gæta þess og hverju það sætti, að sendiboðinn hafði sagt, að þegar ég hefði gert það, sem af mér væri krafist, kæmi hann til að sækja það. Ekki var það fyrr kunnugt að ég hefði það, en reynt var til hins ýtrasta að ná því frá mér. Í þeim tilgangi var neytt allra klækja, sem hægt var að finna upp. Ofsóknirnar urðu enn grimmilegri og hatrammari en áður, og hópar manna biðu sífellt færis á að ná því frá mér, ef hægt væri. En vegna visku Guðs var það óhult í höndum mínum, uns ég hafði gert það, sem ætlast var til af mér. Þegar sendiboðinn kom til að sækja það, eins og um hafði verið talað, afhenti ég honum það, og hann hefur það í sinni umsjá til þessa dags, sem er annar dagur maímánaðar árið átján hundruð þrjátíu og átta."
                },
                {
                    "number": 61,
                    "text": "Æsingar héldu hins vegar áfram, og óteljandi slúðurtungur voru sífellt önnum kafnar við að dreifa lygum um fjölskyldu föður míns og mig. Þótt ég segði aðeins frá þúsundasta hluta þeirra, mundi það fylla margar bækur. Ofsóknirnar urðu hins vegar svo óbærilegar, að ég neyddist til að flytjast frá Manchester, og fór ég ásamt konu minni til Susquehannasýslu í Pennsylvaníu. Meðan við bjuggumst til ferðar — við vorum sárfátæk og ofsóknirnar hvíldu svo þungt á okkur, að engar líkur voru til, að breyting yrði þar á — eignuðumst við mitt í þrengingum okkar vin, heiðursmann að nafni Martin Harris, sem kom til okkar og gaf mér fimmtíu dali okkur til hjálpar á ferð okkar. Harris var búsettur í Palmyra í Wayne-sýslu í New York-ríki, og var hann þar virtur bóndi."
                },
                {
                    "number": 62,
                    "text": "Vegna þessarar tímabæru aðstoðar tókst mér að komast á áfangastað í Pennsylvaníu, og þegar eftir komuna þangað hófst ég handa um að afrita táknin á töflunum. Ég afritaði talsverðan fjölda þeirra og þýddi sum þeirra með aðstoð Úríms og Túmmíms, en þetta gerði ég frá þeim tíma, er ég kom á heimili tengdaföður míns í desembermánuði og fram í febrúar árið eftir."
                },
                {
                    "number": 63,
                    "text": "Einhvern tíma í þessum febrúarmánuði kom fyrrnefndur Martin Harris heim til okkar, tók við táknunum, sem ég hafði ritað eftir töflunum, og fór með þau til New York-borgar. Varðandi atburði þá, sem gerðust að því er hann og táknin snerti, vísa ég til hans eigin frásagnar af þeim, eins og hann rakti þá fyrir mér við heimkomuna, en hún var á þessa leið:"
                },
                {
                    "number": 64,
                    "text": "„Ég fór til New York-borgar og lagði táknin, sem höfðu verið þýdd, ásamt þýðingunni á þeim, fyrir Charles Anthon prófessor, sem kunnur var fyrir bókmenntaafrek sín. Anthon prófessor sagði að þýðingin væri rétt, raunar betri en nokkur þýðing úr egypsku, sem hann hefði séð áður. Síðan sýndi ég honum þau tákn, sem höfðu ekki enn verið þýdd og kvað hann þau egypsk, kaldeísk, assyrísk og arabísk, og sagði þau vera sönn tákn. Hann fékk mér vottorð, sem fullvissaði íbúa Palmyra um að þetta væru sönn tákn og að þýðing þeirra tákna, sem hefðu verið þýdd, væri líka rétt. Ég tók vottorðið, stakk því í vasann og var rétt að fara út úr húsinu, þegar hr. Anthon kallaði á mig og spurði hvernig ungi maðurinn hefði orðið þess áskynja, að gulltöflurnar væru á þeim stað, þar sem hann hefði fundið þær. Ég svaraði því til, að engill Guðs hefði opinberað honum það."
                },
                {
                    "number": 65,
                    "text": "Þá sagði hann við mig: ‚Leyf mér að sjá vottorðið.‘ Ég tók það því úr vasa mínum og rétti honum, en hann tók það og reif það í smátt með þeim orðum, að nú væri ekkert til lengur, sem héti þjónusta engla, og ef ég vildi færa sér töflurnar, skyldi hann þýða þær. Ég sagði honum, að hluti taflnanna væri innsiglaður og mér væri forboðið að koma með þær. Hann svaraði: ‚Ég get ekki lesið innsiglaða bók.‘ Ég fór frá honum og til dr. Mitchells, sem staðfesti það, sem Anthon prófessor hafði sagt um táknin og þýðinguna.“"
                },
                {
                    "number": 66,
                    "text": "Hinn 5. apríl 1829 kom Oliver Cowdery heim til mín, en ég hafði aldrei séð hann fyrr. Hann sagði mér, að þar eð hann hefði stundað kennslu í skóla í grennd við heimili föður míns og faðir minn hefði verið einn þeirra, sem sendu nemendur í skólann, hefði hann búið hluta af árinu á heimili hans, en meðan hann hafði verið þar, hefði fjölskyldan sagt honum frá því, hvernig ég hefði fengið töflurnar í hendur, og þess vegna hefði hann komið til að fá upplýsingar hjá mér."
                },
                {
                    "number": 67,
                    "text": "Tveimur dögum eftir komu Cowderys (þ.e. 7. apríl) hóf ég að þýða Mormónsbók, en hann skrifaði upp eftir mér."
                },
                {
                    "number": 68,
                    "text": "Við unnum enn að þýðingunni, þegar við í næsta mánuði (maí 1829) fórum dag nokkurn út í skóg til að biðjast fyrir og spyrja Drottin um skírn til fyrirgefningar syndanna, sem við höfðum séð nefnda í þýðingunni á töflunum. Meðan við fengumst við þetta, báðumst fyrir og ákölluðum Drottin, sté sendiboði frá himni niður í ljósskýi, lagði hendur yfir okkur og vígði okkur að því búnu, með svofelldum orðum:"
                },
                {
                    "number": 69,
                    "text": "Yður, samþjónum mínum, veiti ég í nafni Messíasar Aronsprestdæmið, sem hefur lykla að þjónustu engla og fagnaðarerindi iðrunar og niðurdýfingarskírn til fyrirgefningar syndanna. Og þetta skal aldrei aftur af jörðunni tekið, uns synir Levís færa Drottni aftur fórn í réttlæti."
                },
                {
                    "number": 70,
                    "text": "Hann kvað þetta Aronsprestdæmi ekki hafa vald til handayfirlagningar fyrir gjöf heilags anda, en það yrði okkur veitt síðar. Og hann bauð okkur að fara og láta skírast og gaf okkur þær leiðbeiningar, að ég ætti að skíra Oliver Cowdery, sem síðan ætti að skíra mig."
                },
                {
                    "number": 71,
                    "text": "Í samræmi við það fórum við og vorum skírðir. Ég skírði hann fyrst, og síðan skírði hann mig — en síðan lagði ég hendur á höfuð hans og vígði hann til Aronsprestdæmis, en að því búnu lagði hann hendur yfir mig og vígði mig til hins sama prestdæmis — því að svo var okkur boðið.*"
                },
                {
                    "number": 72,
                    "text": "Sendiboði sá, sem kom til okkar í þetta sinn og veitti okkur þetta prestdæmi, kvaðst heita Jóhannes, sá hinn sami og nefndur væri Jóhannes skírari í Nýja testamentinu. Hann kvaðst starfa undir stjórn Péturs, Jakobs og Jóhannesar, sem hefðu lykla Melkísedeksprestdæmisins, en það prestdæmi, sagði hann, yrði okkur veitt, er fram liðu stundir, og ætti ég að kallast fyrsti öldungur kirkjunnar og hann (Oliver Cowdery) annar. Það var fimmtánda dag maímánaðar 1829, sem þessi sendiboði vígði okkur og skírði."
                },
                {
                    "number": 73,
                    "text": "Jafnskjótt og við höfðum komið upp úr vatninu eftir skírnina, nutum við mikilla og dýrðlegra blessana frá himneskum föður okkar. Ég hafði ekki fyrr skírt Oliver Cowdery en heilagur andi kom yfir hann, og hann reis á fætur og spáði fyrir um marga hluti, sem áttu senn að verða. Og aftur varð það, þegar ég hafði hlotið skírn hjá honum, að spádómsandi kom og yfir mig, þegar ég reis á fætur, og spáði ég þá uppgangi þessarar kirkju og mörgu öðru í sambandi við kirkjuna og þessa kynslóð mannanna barna. Við fylltumst heilögum anda og fögnuðum í Guði hjálpræðis okkar."
                },
                {
                    "number": 74,
                    "text": "Þar eð andar okkar höfðu nú verið upplýstir, fóru ritin að verða okkur auðskildari, og hin raunverulega merking og tilgangur hinna dulúðugustu málsgreina varð okkur ljós með hætti, sem við höfðum aldrei kynnst áður eða okkur til hugar komið. En um sinn neyddumst við til að leyna, með hvaða hætti við hefðum hlotið prestdæmið og að við hefðum verið skírðir, sakir þess ofsóknaranda, sem þegar var auðsær í grenndinni."
                },
                {
                    "number": 75,
                    "text": "Okkur hafði við og við verið hótað því, að múgur réðist á okkur, og jafnvel kennimenn höfðu hótað þessu. Það eina, sem hindraði árás af hálfu múgsins, var áhrif frá fjölskyldu tengdaföður míns (fyrir guðlega forsjá), sem hafði vingast mjög við mig, var andvíg múgæði og hafði hug á, að ég gæti haldið þýðingarstarfinu áfram án truflana, og bauð því og hét okkur vernd gegn öllu ólöglegu athæfi, eftir því sem þeim væri unnt."
                }
            ]
        },
        "/study/scriptures/pgp/a-of-f/1": {
            "uri": "/study/scriptures/pgp/a-of-f/1",
            "title": "Trúaratriðin 1",
            "data_type": "chapter",
            "chapter_name": "1. Kapítuli",
            "book_title": "Trúaratriði Kirkju Jesú Krists hinna Síðari daga heilögu",
            "verses": [
                {
                    "number": 1,
                    "text": "Vér trúum á Guð, hinn eilífa föður, og á son hans, Jesú Krist, og á heilagan anda."
                },
                {
                    "number": 2,
                    "text": "Vér trúum, að mönnum verði refsað fyrir eigin syndir, en ekki fyrir brot Adams."
                },
                {
                    "number": 3,
                    "text": "Vér trúum, að fyrir friðþægingu Krists geti allir menn orðið hólpnir með hlýðni við lögmál og helgiathafnir fagnaðarerindisins."
                },
                {
                    "number": 4,
                    "text": "Vér trúum, að frumreglur og helgiathafnir fagnaðarerindisins séu: Í fyrsta lagi trú á Drottin Jesú Krist; í öðru lagi iðrun; í þriðja lagi skírn með niðurdýfingu til fyrirgefningar synda; í fjórða lagi handayfirlagning til veitingar á gjöf heilags anda."
                },
                {
                    "number": 5,
                    "text": "Vér trúum, að maður verði að vera kallaður af Guði með spádómi og með handayfirlagningu þeirra sem vald hafa, til að prédika fagnaðarerindið og framkvæma helgiathafnir þess."
                },
                {
                    "number": 6,
                    "text": "Vér höfum trú á sama skipulagi og var í frumkirkjunni, þ.e. postulum, spámönnum, hirðum, fræðurum, guðspjallamönnum og svo framvegis."
                },
                {
                    "number": 7,
                    "text": "Vér höfum trú á gjöf til að tala tungum, gjöf spádóma, opinberana, sýna, lækninga, túlkunar tungna og svo framvegis."
                },
                {
                    "number": 8,
                    "text": "Vér trúum, að Biblían sé orð Guðs, að svo miklu leyti sem hún er rétt þýdd. Vér trúum einnig, að Mormónsbók sé orð Guðs."
                },
                {
                    "number": 9,
                    "text": "Vér trúum öllu, sem Guð hefur opinberað, öllu, sem hann nú opinberar, og vér trúum að hann muni enn opinbera margt stórfenglegt og mikilvægt varðandi Guðs ríki."
                },
                {
                    "number": 10,
                    "text": "Vér höfum trú á hinni raunverulegu samansöfnun Ísraels og endurreisn hinna tíu kynkvísla; að Síon (Nýja Jerúsalem) verði reist á meginlandi Ameríku, að Kristur muni sjálfur ríkja hér á jörðu og að jörðin verði endurnýjuð og hljóti paradísardýrð sína."
                },
                {
                    "number": 11,
                    "text": "Vér krefjumst þeirra réttinda að fá að tilbiðja almáttugan Guð, eftir því sem eigin samviska býður, og viðurkennum sömu réttindi til handa öllum mönnum. Lofum þeim að tilbiðja, hvernig, hvar eða hvað, sem þeim þóknast."
                },
                {
                    "number": 12,
                    "text": "Vér höfum trú á að lúta konungum, forsetum, stjórnendum og yfirvöldum með því að hlýða lögunum, virða þau og styðja."
                },
                {
                    "number": 13,
                    "text": "Vér trúum, að vér eigum að vera heiðvirð, sönn, skírlíf, góðgjörn, dyggðug og gjöra öllum mönnum gott. Vér getum í sannleika sagt, að vér förum eftir áminningu Páls: Vér trúum öllu, vér vonum allt, vér höfum staðist margt og vér vonumst til þess að geta staðist allt. Sé eitthvað dyggðugt, fagurt, háleitt eða lofsvert, þá sækjumst vér eftir því."
                }
            ]
        }
    }
}