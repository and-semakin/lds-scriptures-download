[
    {
        "url": "https://www.lds.org/scriptures/bofm/title-page?lang=ceb",
        "id": "title-page",
        "full_localized_name": "ulohan nga pahina",
        "has_chapters": false,
        "chapters": null,
        "summary": null,
        "text": [
            "Lain ngaTugonniJesukristo",
            "Gimantala saAng Simbahan ni JesukristoSa mga Santos sa Ulahing mga Adlaw",
            "Dakbayan sa Salt Lake, TBA 1998",
            "© 1998, 2008 sa Intellectual Reserve, Inc.",
            "Tanang mga katungod gigahin",
            "Printed in the United States of America 7/2011",
            "19932008",
            "Translation of the Book of Mormon, Doctrine and Covenants, and Pearl of Great Price",
            "Cebuano"
        ]
    },
    {
        "url": "https://www.lds.org/scriptures/bofm/bofm-title?lang=ceb",
        "id": "bofm-title",
        "full_localized_name": "ulohan nga pahina sa Basahon ni Mormon",
        "has_chapters": false,
        "chapters": null,
        "summary": null,
        "text": [
            "Usa ka Asoy nga Sinulat PinaagiSa Kamot ni MormonDiha sa mga PalidKinuha Gikan sa mga Palid ni Nephi",
            "Busa, kini mao ang usa ka minubo nga asoy sa talaan sa mga katawhan ni Nephi, ug ingon man sa mga Lamanite—Gisulat ngadto sa mga Lamanite, kinsa mao ang mga salin sa balay ni Israel; ug ingon man usab ngadto sa Judeo ug Hentil—Sinulat pinaagi sa sugo, ug usab sa espiritu sa pagpanagna ug sa pagpadayag—Gisulat ug gisilyohan, ug gitipigan ngadto sa Ginoo, aron unta sila dili malaglag—Motunga pinaagi sa gasa ug sa gahum sa Dios ngadto sa paghubad niini—Sinilyohan sa kamot ni Moroni, ug gitipigan ngadto sa Ginoo, motunga sa tukma nga higayon pinaagi sa Hentil—Ang kahubaran niini pinaagi sa gasa sa Dios.",
            "Usa usab ka minubo nga asoy nga kinuha gikan sa Basahon ni Ether, nga mao ang usa ka talaan sa mga katawhan ni Jared, kinsa nagkatibulaag sa diha nga gilibug sa Ginoo ang pinulongan sa mga katawhan, samtang sila mitukod sa tore aron pagkab-ut sa langit—Diin mao ang pagpakita ngadto sa salin sa balay ni Israel unsa nga mahinungdanon nga mga butang ang Ginoo mihimo alang sa ilang mga amahan; ug nga sila unta mahibalo sa mga pakigsaad sa Ginoo, ug nga aron sila dili ipahimulag sa kahangturan—Ug ingon usab sa pagpamatuod ngadto sa Judeo ug sa Hentil nga si Jesus mao ang Kristo, ang Dios sa Kahangturan, nagpaila sa iyang kaugalingon ngadto sa tanan nga mga nasud—Ug karon, kon adunay mga kasaypanan kini mao ang mga sayop sa mga tawo; busa, ayaw ipanghimaraut ang mga butang sa Dios, nga kamo unta makaplagan nga walay lama sa hukmanan ni Kristo.",
            "Orihinal nga hubad gikan sa mga palid ngadto sa Inglespinaagi ni Joseph Smith, Jun.",
            "Unang Ingles nga edisyon gimantala didtosa Palmyra, New York, TBA, sa 1830"
        ]
    },
    {
        "url": "https://www.lds.org/scriptures/bofm/introduction?lang=ceb",
        "id": "introduction",
        "full_localized_name": "Pasiuna",
        "has_chapters": false,
        "chapters": null,
        "summary": null,
        "text": [
            "Ang Basahon ni Mormon mao ang usa ka balaan nga kasulatan nga ikatandi sa Biblia. Kini usa ka talaan sa Dios sa iyang mga pakigdumala sa karaan nga mga lumulupyo sa mga America ug naglakip sa kahingpitan sa walay katapusan nga ebanghelyo.",
            "Ang basahon gisulat sa daghan nga karaan nga mga propeta pinaagi sa espiritu sa pagpanagna ug pagpadayag. Ang ilang mga pulong, gisulat diha sa mga palid nga bulawan, gikutlo ug gipamub-an pinaagi sa usa ka propeta nga tigsaysay nga ginganlan og Mormon. Ang talaan nag-asoy sa kaagi sa duha ka dagko nga buhilaman. Ang usa miabut gikan sa Jerusalem sa tuig 600 B.C., ug sa wala madugay nabahin sa duha ka mga nasud, ang gibantug nga mga Nephite ug ang mga Lamanite. Ang lain miabut nga labaw pa ka sayo sa diha nga ang Ginoo milibug sa mga pinulongan didto sa Tore sa Babel. Kini nga pundok gibantug nga mga Jaredite. Human sa mga kaliboan ka mga tuig, ang tanan nalaglag gawas sa mga Lamanite, ug sila mao ang punoan nga mga kagikanan sa mga American Indian.",
            "Ang labing madaugon nga hitabo nga nahisulat diha sa Basahon ni Mormon mao ang kinaugalingon nga pagpangalagad sa Ginoong Jesukristo taliwala sa mga Nephite human dayon sa iyang pagkabanhaw. Kini nagpahimutang sa mga doktrina sa ebanghelyo, naglatid sa laraw sa kaluwasan, ug nagsulti sa mga tawo unsa ang kinahanglan gayud nga ilang pagabuhaton aron maangkon ang kalinaw niini nga kinabuhi ug ang kaluwasan sa kahangturan sa kinabuhi nga umaabut.",
            "Human si Mormon makatapos sa iyang pagsulat, siya mihatag sa asoy ngadto sa iyang anak nga si Moroni, kinsa midugang og pipila ka mga pulong sa iyang kaugalingon ug mitago sa mga palid didto sa bungtod sa Cumorah. Sa Septyembre 21, 1823, ang mao nga Moroni, nga usa na ka mahimayaon, ug binanhaw nga tawo, mipakita ngadto kang Propeta Joseph Smith ug mipahimangno kaniya mahitungod sa karaan nga talaan ug sa gitakda nga kahubaran ngadto sa pinulongan nga Ingles.",
            "Sa takda nga panahon ang mga palid gitugyan ngadto kang Joseph Smith, kinsa mihubad kanila pinaagi sa gasa ug gahum sa Dios. Ang talaan karon namantala na sa daghan nga mga pinulongan ingon nga bag-o ug dugang saksi nga si Jesukristo mao ang Anak sa Buhing Dios ug nga ang tanan kinsa moduol ngadto kaniya ug mosunod sa mga balaod ug sa mga ordinansa sa iyang ebanghelyo mahimo nga maluwas.",
            "Mahitungod niini nga mga talaan ang Propeta Joseph Smith miingon: “Ako misulti sa mga kaigsoonan nga ang Basahon ni Mormon mao ang labing tukma sa bisan hain nga basahon dinhi sa yuta, ug ang sukaranan sa atong tinuohan, ug ang tawo labi nga maduol sa Dios pinaagi sa pagsunod sa iyang mga lagda, kay sa bisan hain nga basahon.”",
            "Dugang sa kang Joseph Smith, ang Ginoo mihatag ngadto sa napulog usa ka mga tawo sa pagtan-aw sa mga palid nga bulawan sa ilang kaugalingon ug mahimo nga talagsaon nga mga saksi sa kamatuoran ug sa ka balaanon sa Basahon ni Mormon. Ang ilang sinulat nga mga pagpamatuod nalakip dinhi ingon nga “Ang Pagpamatuod sa Tulo ka mga Saksi” ug “Ang Pagpamatuod sa Walo ka mga Saksi.”",
            "Kami nagdapit sa tanan nga mga tawo sa tanan nga dapit sa pagbasa sa Basahon ni Mormon, sa pagpalandong diha sa ilang mga kasingkasing sa mensahe nga gilakip niini, ug unya sa pagpangutana sa Dios, ang Amahan sa Kahangturan, sa ngalan ni Kristo kon ang basahon tinuod ba. Kadto kinsa mosunod niini nga pamaagi ug mangamuyo sa hugot nga pagtuo makaangkon og usa ka pagpamatuod sa iyang kamatuoran ug pagkabalaanon pinaagi sa gahum sa Espiritu Santo. (Tan-awa sa Moroni 10:3–5.)",
            "Kadto kinsa makabaton niini nga balaanon nga pagpamatuod gikan sa Balaang Espiritu modangat usab sa kamatuoran pinaagi sa sama nga gahum nga si Jesukristo mao ang Manluluwas sa kalibutan, nga si Joseph Smith mao ang iyang tigpadayag ug ang propeta niining katapusan nga mga adlaw, ug nga Ang Simbahan ni Jesukristo sa mga Santos sa Ulahing mga Adlaw mao ang gingharian sa Ginoo nga sa makausa pa gitukod na usab dinhi sa yuta, pagpangandam sa ikaduha nga pag-anhi sa Mesiyas.",
            "Ang Pagpamatuod sa Tulo ka mga Saksi",
            "Angay nga mahibaloan ngadto sa tanan nga mga kanasuran, mga kaliwatan, mga pinulongan, ug mga katawhan, ngadto kang kinsa kini nga buhat moabut: Nga kami, pinaagi sa grasya sa Dios nga Amahan, ug sa atong Ginoong Jesukristo, nakakita sa mga palid nga naglakip niini nga talaan, diin mao ang talaan sa mga katawhan ni Nephi, ug usab sa mga Lamanite, ilang mga kaigsoonan, ug usab sa mga katawhan ni Jared, kinsa miabut gikan sa tore nga gipamulong. Ug kami usab nasayud nga sila gihubad pinaagi sa gasa ug gahum sa Dios, kay ang iyang tingog mipadayag niini ngari kanamo; busa kami nahibalo sa kasiguroan nga ang buhat tinuod. Ug kami usab magpamatuod nga kami nakakita sa mga kinulit diin anaa sa mga palid; ug sila gipakita ngari kanamo pinaagi sa gahum sa Dios, ug dili sa tawo. Ug kami magpadayag uban sa mga pulong nga maligdong, nga usa ka anghel sa Dios mikunsad gikan sa langit, ug siya midala ug mipahiluna sa atubangan sa among mga mata, nga kami nakasud-ong ug nakakita sa mga palid, ug sa mga kinulit diha niini; ug kami nasayud nga kini pinaagi sa grasya sa Dios nga Amahan, ug sa atong Ginoong Jesukristo, nga kami nakasud-ong ug nakapamatuod nga kini nga mga butang tinuod. Ug kini kahibulongan sa among mga mata. Bisan pa niana, ang tingog sa Ginoo nagmando kanamo nga kami magpamatuod niini; busa, aron sa pagsunod sa mga sugo sa Dios, kami magpamatuod niini nga mga butang. Ug kami nasayud nga kon kami matinud-anon diha kang Kristo, kami makalikay sa among mga saput sa dugo sa tanan nga mga tawo, ug makaplagan nga walay lama sa atubangan sa hukmanan ni Kristo, ug makapuyo uban kaniya sa kahangturan diha sa mga langit. Ug ang pasidungog maadto sa Amahan, ug sa Anak, ug sa Espiritu Santo, nga usa ka Dios. Amen.",
            "Oliver Cowdery",
            "David Whitmer",
            "Martin Harris",
            "Ang Pagpamatuod sa Walo ka mga Saksi",
            "Angay nga mahibaloan ngadto sa tanan nga mga kanasuran, mga kaliwatan, mga pinulongan, ug mga katawhan, ngadto kang kinsa kini nga buhat moabut: Nga si Joseph Smith, Jun., ang tighubad niini nga buhat, nakapakita ngari kanamo sa mga palid nga gipamulong, nga may panagway sa bulawan; ug ingon sa kadaghan sa mga palid nga gihubad sa mao nga Smith kami nakakupot uban sa among mga kamot; ug kami usab nakakita sa mga kinulit diha niini, ang tanan may panagway sa pagkakaraan nga buhat, ug katingalahan nga pagkahimo. Ug niini kami magpamatuod uban sa mga pulong nga maligdong, nga ang mao nga Smith nakapakita ngari kanamo, kay kami nakakita ug nakaalsa, ug nasayud sa kasiguroan nga ang mao nga Smith nakabaton sa mga palid nga among gipamulong. Ug kami mohatag sa among mga ngalan ngadto sa kalibutan, aron sa pagsaksi ngadto sa kalibutan niana diin kami nakakita. Ug kami wala magbakak, Dios ang saksi niini.",
            "Christian Whitmer",
            "Jacob Whitmer",
            "Peter Whitmer, Jun.",
            "John Whitmer",
            "Hiram Page",
            "Joseph Smith, Sen.",
            "Hyrum Smith",
            "Samuel H. Smith",
            "Ang Pagpamatuod ni Propeta Joseph Smith",
            "Kaugalingon nga mga pulong ni Propeta Joseph Smith mahitungod sa pagtungha sa Basahon ni Mormon mao:",
            "“Niana nga gabii sa…Septyembre 21 [1823]…ako mipahiluna sa akong kaugalingon sa pag-ampo ug pagpangaliya ngadto sa Makagagahum nga Dios. …",
            "“Samtang ako diha sa pagtawag sa Dios, ako nakakita og kahayag nga mitungha sa akong lawak, diin nagkadako hangtud ang kahayag sa lawak labaw pa sa udtong tutok, nga sa kalit lamang usa ka personahe mitungha diha sa kiliran sa akong higdaanan, nagbarug sa hangin, kay ang iyang mga tiil wala magtugkad sa salog.",
            "“Siya nagsul-ob sa maluag nga saput nga may talagsaon nga kaputi. Kini usa ka kaputi nga labaw pa kay sa bisan unsa nga butang nga yutan-on nga ako sukad nakakita; ni ako motuo nga adunay bisan unsa nga butang nga yutan-on nga mahimo nga magpakita sa hilabihan nga kaputi ug kahayag. Hukas ang iyang mga kamot, ang iyang mga bukton usab, sa ibabaw og diyutay sa mga pulso; ingon, usab, hukas ang iyang mga tiil, walay gisul-ob, ug ingon sa iyang mga bitiis, ibabaw og diyutay sa mga buol-buol. Ang iyang ulo ug liog walay tabon usab. Ako nakamatikod nga siya walay lain nga gisul-ob gawas sa kupo, kay kini bukas man, nga sa ingon ako nakakita sa iyang dughan.",
            "“Dili lamang ang iyang kupo ang hilabihan kaputi, apan ang iyang tibuok nga pagkatawo mahimayaon nga lisud hubiton, ug ang iyang pamayhon sa pagkatinuod ingon sa kilat. Ang lawak hilabihan kahayag, apan dili kaayo silaw ingon sa naglibut niini nga tawo. Sa una ko nga pagtan-aw kaniya ako nahadlok; apan nawala dayon kanako ang kahadlok.",
            "“Siya misangpit sa akong ngalan, ug miingon ngari kanako nga siya usa ka sinugo nga gipadala gikan sa atubangan sa Dios ngari kanako, ug nga ang iyang ngalan mao si Moroni; nga ang Dios adunay ipabuhat kanako; ug nga ang akong ngalan pagagamiton alang sa maayo ug sa dautan diha sa tanan nga mga kanasuran, mga kaliwatan, ug mga pinulongan, o nga kini sama nga pagalitukon sa maayo ug sa dautan diha sa tanan nga mga katawhan.",
            "“Siya miingon nga adunay usa ka basahon nga gitagoan, gisulat sa mga palid nga bulawan, naghatag og kasaysayan sa kaagi sa unang mga lumulupyo niining dako nga yuta, ug ang tinubdan sa ilang kagikan. Siya usab miingon nga ang kahingpitan sa walay katapusan nga Ebanghelyo mao ang nahilakip niini, ingon nga gitugyan sa Manluluwas ngadto sa mga karaan nga mga lumulupyo;",
            "“Usab, adunay duha ka mga bato nga anaa sa bayanan sa salamin sa mata nga pilak—ug kini nga mga bato, gitaod sa taming, naglangkob sa gitawag nga Urim ug Thummim—gitago uban sa mga palid; ug ang pagbaton ug paggamit niini nga mga bato mao ang naglangkob sa mga Manalagna sa karaan nga panahon; ug nga ang Dios ang nag-andam kanila alang sa katuyoan sa paghubad sa basahon.",
            "· · · · · · ·",
            "“Ug usab, siya misulti kanako, nga kon makuha ko na ang mga palid diin iyang gihisgutan—kay ang panahon nga sila pagakuhaon wala pa matuman—ako dili gayud mopakita kanila ngadto ni bisan kinsa nga tawo; ni ang taming uban sa Urim ug Thummim; ngadto lamang kanila kinsa ako pagamandoan sa pagpakita niini; kay kon ako mobuhat ako pagalaglagon. Samtang siya nakigsulti kanako mahitungod sa mga palid, ang panan-awon nabuksan sa akong pangisip nga ako nakakita sa dapit diin gitago ang mga palid, ug nga tin-aw ug tataw kaayo nga akong nailhan ang dapit pag-usab sa diha nga giduaw ko kini.",
            "“Human niini nga pakigsulti, ako nakakita sa kahayag sa akong lawak nga nagsugod dayon pagtigum libut sa lawas sa tawo nga nakigsulti kanako, ug kini nagpadayon, hangtud nga ang lawak nahibalik sa kangitngit, gawas lamang sa naglibut kaniya, nga sa kalit lamang ako nakakita, ingon sa gihapon, og usa ka hayag nga agianan paingon sa langit, ug siya misaka hangtud nga nawala, ug ang lawak nahibalik sa unang kahimtang sa wala pa kining langitnon nga kahayag mopakita.",
            "“Ako mihigda nga naghunahuna sa pagkatalagsaon sa talan-awon, ug sa hilabihan nga katingala sa gisulti kanako sa kahibulongan nga sinugo; sa diha nga, taliwala sa akong pagpamalandong, sa kalit lamang ako nakamatikod nga nagsugod na usab og ka hayag ang akong lawak, ug sa kalit, ingon sa gihapon, ang mao nga langitnon nga sinugo diha na usab sa kiliran sa akong higdaanan.",
            "“Siya misugod, ug misaysay na usab sa mao gihapon nga mga butang diin iyang gibuhat sa una niya nga pagduaw, nga walay bisan gamay nga kausaban; nga sa pagkahuman, siya mipahibalo kanako sa mga dako nga mga paghukom nga moabut sa ibabaw sa yuta, uban ang dako nga kasub-anan pinaagi sa gutom, espada, ug kamatay; ug nga kini nga mga mabug-at nga mga paghukom moabut sa yuta niini nga kaliwatan. Human masaysay kini nga mga butang, misaka na usab siya sama sa una niya nga gibuhat.",
            "“Niini nga higayon, lawom kaayo ang talan-awon nga nahipatik sa akong kaisipan, nga ang katulugon mibiya sa akong mga mata, ug ako mihigda nga gidaug sa kahibulong sa akong nakita ug nabati. Apan unsa ang akong katingala nga mipakita na usab ang mao nga sinugo diha sa kiliran sa akong higdaanan, ug nabati ko siya nga nagsaysay o mibalik pag-usab sa pagsaysay ngari kanako sa mao gihapon nga mga butang ingon sa nangagi; ug mipuno pagpasidaan kanako, nga si Satanas mosulay sa pagtintal kanako (mahitungod sa kabus nga kahimtang sa banay sa akong amahan), sa pagkuha sa mga palid sa tuyo nga magpadato. Kini siya midili kanako, nag-ingon nga ako kinahanglan gayud nga walay lain nga tumong sa pagkuha sa mga palid gawas sa paghimaya sa Dios, ug nga dili gayud magpadani sa bisan unsa nga katuyoan nga walay labut sa pagpalambo sa Iyang gingharian; kon dili, ako dili makakuha kanila.",
            "“Human niini nga ikatulo nga pagduaw, siya misaka na usab paingon sa langit sama sa una, ug ako nagpabilin pag-usab sa pagpamalandong sa pagkakatingalahan niini nga akong nasinati; sa diha nga kalit lamang human ang langitnon nga sinugo mibiya kanako sa ikatulo nga higayon, mituktugaok ang manok, ug ako nakamatikod nga ang kabuntagon nagsingabut, sa ingon niana ang among panagsinultihanay milungtad sa tibuok gabii.",
            "“Ako sa walay langan mibangon gikan sa akong higdaanan, ug, sama sa naandan, mipaingon sa kinahanglanon nga mga buluhaton sa matag adlaw; apan, sa pagsulay ko sa pagtrabaho sama sa naandan, ako nakamatikod nga ako nawad-an sa kusog ug dili makahimo sa mga buluhaton. Ang akong amahan, kinsa nagtrabaho uban kanako, nakamatikod nga adunay kalainan kanako, ug misulti kanako sa pagpauli sa balay. Ako misugod uban sa tuyo sa pagpauli sa balay; apan, sa pagsulay sa pagkatkat sa koral gikan sa umahan diin kami nagagikan, ako nawad-an sa umoy, ug ako natumba sa yuta, ug sa mubo nga higayon nawad-an sa panimuot.",
            "“Ang unang butang nga ako nahinumdom mao ang usa ka tingog nga nakigsulti kanako, nagsangpit sa akong ngalan. Ako mihangad, ug nakita ang mao gihapon nga sinugo nga nagbarug dapit sa akong ulohan, gilibutan sa kahayag sama sa una. Siya misaysay pag-usab kanako sa tanan nga siya misaysay ngari kanako sa miagi nga gabii, ug mimando kanako sa pag-adto ngadto sa akong amahan ug pagsulti kaniya bahin sa panan-awon ug sa mga sugo diin ako nakadawat.",
            "“Ako misunod; ako mibalik ngadto sa akong amahan nga didto pa sa umahan, ug misaysay sa tibuok nga nahitabo ngadto kaniya. Siya mitubag kanako nga kini iya sa Dios, ug misulti kanako sa pagpadayon ug sa pagbuhat sumala sa gimando sa sinugo. Ako mibiya sa umahan, ug mipaingon sa dapit diin ang sinugo misulti kanako nga ang mga palid gitago; ug tungod sa katin-aw sa panan-awon nga ako nakakita mahitungod niini, ako nakaila sa dapit diha-diha sa akong pag-abut didto.",
            "“Duol sa balangay sa Manchester, lungsod sa Ontario, New York, nagbarug ang usa ka bungtod nga may igo nga gidak-on, ug maoy labing taas sa kasilinganan. Sa kasadpan nga bahin sa mao nga bungtod, nga dili kaayo layo sa ibabaw, ilawom sa usa ka bato nga may igo nga gidak-on, diha ang mga palid, nga gisulod sa usa ka bato nga kahon. Kini nga bato bagâ ug nagkalingin sa taliwala sa may ibabaw nga bahin, ug nagkanipis paingon sa mga ngilit, nga sa ingon ang tunga nga bahin makita sa ibabaw sa yuta, apan ang mga ngilit palibut niini natabunan sa yuta.",
            "“Human makabkab ang yuta, ako mikuha og ikaligwat, ug gipahimutang ko kini sa ilawom sa kilid sa bato, ug sa gamay lamang nga kusog naalsa ko kini. Ako mitan-aw, ug diha gayud ako nakakita sa mga palid, sa Urim ug Thummim, ug sa taming, sama sa giingon sa sinugo. Ang kahon nga gisudlan niini gihimo sa tinumpi nga gagmay nga mga bato ug gibulitan sa usa ka matang sa semento. Ang ilawom sa kahon gisalugan og duha ka mga bato nga gibabag diha sa kahon, ug dinhi niini nga mga bato gibutang ang mga palid ug uban nga mga butang nga uban kanila.",
            "“Ako misulay sa pagkuha kanila, apan gidid-an sa sinugo, ug gisultihan pag-usab nga ang panahon sa pagkuha kanila wala pa moabut, ug dili gayud, hangtud ang tagal nga upat ka tuig moabut; apan siya misulti kanako nga ako kinahanglan moadto sa mao nga dapit tukma sa usa ka tuig gikan niadto nga panahon, ug nga siya didto makig-abut kanako, ug nga ako magpadayon pagbuhat niini hangtud nga ang higayon moabut sa pagkuha sa mga palid.",
            "“Tungod niana, sumala sa gisugo kanako, ako miadto matag tapos sa tuig, ug sa matag higayon ako nakakita sa mao gihapon nga sinugo didto, ug nakadawat og pahimangno ug kaalam gikan kaniya sa matag panagsinultihanay kanamo, mahitungod sa pagabuhaton sa Ginoo, unsaon ug sa unsa nga paagi ang pagdumala sa Iyang gingharian sa katapusan nga mga adlaw.",
            "· · · · · · ·",
            "“Sa kapulihay miabut ang panahon nga makuha ang mga palid, ang Urim ug Thummim, ug ang taming. Sa ikakawhaan ug duha nga adlaw sa Septyembre, usa ka libo walo ka gatus ug kawhaan ug pito, human milabay ang lain nga tuig sa akong pagduaw sa dapit diin sila gitago, ang mao gihapon nga langitnon nga sinugo mihatag kanako, uban sa panugon: Nga ako ang manubag kanila; nga kon ako motugot kanila nga mawala tungod sa walay pagtagad, o pinaagi sa akong bisan unsa nga pagpasagad, ako pagalaglagon; apan kon ako mogamit sa tanan ko nga mga panlimbasug sa pag-amping kanila, hangtud nga siya, ang sinugo, mobawi kanila, sila pagapanalipdan.",
            "“Ako sa wala madugay nakahibalo sa katarungan ngano nga nakadawat sa higpit nga pahimangno sa pagtipig kanila, ug ngano nga miingon ang sinugo nga kon ako makahuman sa gipabuhat kanako, siya mobawi kanila. Wala madugay nga kini nahibaloan nga ako nagbaton kanila, nga ang labi nga pinugsanay nga tinguha gigamit aron sa pagkuha kanila gikan kanako. Matag laang nga nahunahunaan gigamit sa mao nga tuyo. Ang pagpanggukod nag-anam ka pait ug nagkagrabe kay sa kaniadto, ug ang pundok sa mga katawhan nagbantay sa kanunay sa pagkuha kanila gikan kanako kon mahimo. Apan pinaagi sa kaalam sa Dios, nagpabilin sila nga layo sa kadautan diha sa akong mga kamot, hangtud ako nakatapos sa unsay gikinahanglan gikan sa akong mga kamot. Kanus-a, sumala sa gikasabutan, ang sinugo mibawi kanila, ako mitugyan kanila ngadto kaniya; ug anaa na sila kaniya hangtud niini nga adlaw, ikaduha nga adlaw sa Mayo, usa ka libo walo ka gatus ug katloan ug walo.”",
            "Alang sa hingpit nga talaan, tan-awa ang Joseph Smith—Kasaysayan, diha sa Perlas nga Labing Bililhon, ug History of the Church of Jesus Christ of Latter-day Saints, bolumen 1, mga kapitulo 1 hangtud sa 6.",
            "Ang karaan nga talaan nga gikuha gikan sa yuta, ingon sa tingog sa mga katawhan nga namulong gikan sa abug, ug nahubad ngadto sa bag-o nga pinulongan pinaagi sa gasa ug gahum sa Dios nga gipamatuod sa Balaan nga pagpamatuod, unang gimantala ngadto sa kalibutan sa Ingles sa tuig 1830 ingon nga The Book of Mormon."
        ]
    },
    {
        "url": "https://www.lds.org/scriptures/bofm/explanation?lang=ceb",
        "id": "explanation",
        "full_localized_name": "Mubo nga Pagpasabut Mahitungod sa Ang Basahon ni Mormon",
        "has_chapters": false,
        "chapters": null,
        "summary": null,
        "text": [
            "Ang Basahon ni Mormon mao ang usa ka sagrado nga talaan sa mga katawhan sa karaan nga America, ug nakulit sa mga palid nga metal. Upat ka mga matang sa palid nga metal ang gihisgutan diha sa mao nga basahon:",
            "Ang mga Palid ni Nephi, nga may duha ka matang: ang Gagmay nga mga Palid ug ang Dagko nga mga Palid. Ang nahiuna gigahin sa mga espirituhanon nga bahin ug sa pangalagad ug sa pagtudlo sa mga propeta, samtang ang naulahi naghisgot sa kasagaran sa mga kasaysayan nga sekular sa mga katawhan nga nahingtungdan (1 Nephi 9:2–4). Gikan sa panahon ni Mosiah, bisan pa niana, ang dagko nga mga palid naglakip usab sa mga butang nga may espirituhanon nga pagkamahinungdanon.",
            "Ang mga Palid ni Mormon, nga naglakip sa usa ka minubo nga asoy ni Mormon gikan sa Dagko nga mga Palid ni Nephi, uban sa daghan nga mga hubit. Kini nga mga palid naglakip usab sa dugtong nga kasaysayan ni Mormon ug mga pagdugang sa iyang anak, si Moroni.",
            "Ang mga Palid ni Ether, nga nagpasundayag sa kasaysayan sa mga Jaredite. Kini nga talaan minubo ni Moroni, kinsa misukip sa iyang kaugalingon nga hubit ug gitipon ang mga talaan uban sa kasaysayan sa kadaghanan ubos sa ulohan “Basahon ni Ether.”",
            "Ang mga Palid nga Tumbaga nga gidala sa mga katawhan ni Lehi gikan sa Jerusalem niadto nga 600 B.C. Kini naglakip sa “lima ka mga basahon ni Moises,… Ug ingon man sa usa ka talaan sa mga Judeo gikan sa sinugdanan,… hangtud sa pagsugod sa paghari ni Sedechias, hari sa Juda; Ug ingon man usab sa mga panagna sa balaan nga mga propeta” (1 Nephi 5:11–13). Daghan nga mga kinutlo gikan niini nga mga palid, naghisgot ni Isaias ug uban nga Biblianhon ug dili Biblianhon nga mga propeta, anaa mabasa sa Basahon ni Mormon.",
            "Ang Basahon ni Mormon naglangkob sa napulo ug lima ka punoan nga bahin, nailhan, gawas sa usa, nga mga basahon, matag usa nagdala sa ngalan sa tigsulat. Ang unang bahin (ang unang unom ka mga basahon, natapos diha sa Basahon ni Omni) usa ka hubad gikan sa Gagmay nga mga Palid ni Nephi. Taliwala sa mga Basahon ni Omni ug Mosiah adunay gisukip nga gitawag og Mga Pulong ni Mormon. Kini nga sinukip nagsumpay sa mga nakulit nga talaan diha sa Gagmay nga mga Palid ug sa minubo ni Mormon diha sa Dagko nga mga Palid.",
            "Ang labing taas nga bahin, gikan sa Mosiah ngadto sa Mormon, kapitulo 7, sa kinatibuk-an, usa ka hubad nga minubo ni Mormon sa mga Dagko nga mga Palid ni Nephi. Ang katapusan nga bahin, gikan sa Mormon, kapitulo 8, ngadto sa katapusan sa basahon, kinulit sa anak ni Mormon nga si Moroni, kinsa, human makatapos sa talaan sa kinabuhi sa iyang amahan, mihimo og usa ka minubo nga talaan sa Jaredite (Basahon ni Ether) ug sa ulahi mipuno sa mga bahin nga nailhan nga Basahon ni Moroni.",
            "Sa mga tuig A.D. 421, si Moroni, ang katapusan sa mga Nephite nga propetang tigsaysay, misilyo sa mga sagrado nga talaan ug mitipig niini ngadto sa Ginoo, aron pagahabwaon sa ulahi nga mga adlaw, ingon nga gitagna pinaagi sa pulong sa Dios pinaagi sa karaan nga mga propeta. Sa A.D. 1823, ang mao nga Moroni, nga usa na ka binanhaw, miduaw ni Propeta Joseph Smith ug unya mitugyan ngadto kaniya sa kinulit nga mga palid."
        ]
    },
    {
        "url": "https://www.lds.org/scriptures/bofm/1-ne?lang=ceb",
        "id": "1-ne",
        "full_localized_name": "1 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/1-ne/1?lang=ceb",
                "name": "Kapitulo 1",
                "summary": [
                    "Si Nephi misugod sa talaan sa iyang mga katawhan—Nakita ni Lehi sa usa ka panan-awon ang dako nga gilis sa kalayo ug nagbasa gikan sa basahon sa panagna—Gidayeg niya ang Dios, gitagna ang pag-anhi sa Mesiyas, ug gitagna ang pagkalaglag sa Jerusalem—Siya gigukod sa mga Judeo. Mga 600 B.C."
                ],
                "verses": [
                    "Ako, si Nephi, natawo sa mga matarung nga ginikanan, busa ako gitudloan sa tanan nga nakat-unan sa akong amahan; ug nakasinati sa daghan nga mga kasakit sa akong panahon, bisan pa, gipangga sa Ginoo sa tanan ko nga mga panahon; oo, nakabaton sa dako nga kasayuran sa kaayo ug sa mga misteryo sa Dios, busa ako naghimo og usa ka talaan sa panghitabo sa akong mga panahon.",
                    "Oo, naghimo ako og talaan sa pinulongan sa akong amahan, nga naglakip sa kinaadman sa mga Judeo ug sa pinulongan sa mga Ehiptohanon.",
                    "Ug ako nasayud nga ang talaan diin ako mihimo tinuod; ug ako mihimo niini sa kaugalingon ko nga kamot; ug ako mibuhat niini sumala sa akong kasayuran.",
                    "Ug nahinabo nga sa pagsugod sa unang tuig sa paghari ni Sedechias, hari sa Juda, (ang akong amahan, si Lehi, ingon nga nakapuyo sa Jerusalem sa tanan niya nga panahon); ug sa mao gihapon nga tuig dihay miabut nga mga propeta, nga nanagna ngadto sa mga katawhan nga sila kinahanglan maghinulsol, o ang dako nga dakbayan sa Jerusalem pagalaglagon gayud.",
                    "Busa nahinabo nga ang akong amahan, si Lehi, samtang siya mipadayon nag-ampo ngadto sa Ginoo, oo, gani sa tibuok niya nga kasingkasing, alang ug tungod sa iyang mga katawhan.",
                    "Ug nahinabo nga samtang siya nag-ampo ngadto sa Ginoo, dihay mitungha nga usa ka dako nga gilis sa kalayo ug diha ibabaw sa dako nga bato sa iyang atubangan; ug siya nakakita ug nakadungog pag-ayo; ug tungod sa mga butang diin siya nakakita ug nakadungog hilabihan ang iyang pagpangurog.",
                    "Ug nahinabo nga siya mipauli sa iyang kaugalingon nga balay sa Jerusalem; ug siya mihigda diha sa iyang higdaanan, kay gidaug siya sa Espiritu ug sa mga butang diin iyang nakita.",
                    "Ug kay gidaug sa Espiritu, siya giganoy sa usa ka panan-awon, ingon sa nakita niya nga bukas ang kalangitan, ug siya nagdahum nga siya nakakita sa Dios nga naglingkod diha sa iyang trono, giliyokan sa dili maihap nga hut-ong sa mga anghel ingon nga nanag-awit ug nanagdayeg sa ilang Dios.",
                    "Ug nahinabo nga siya nakakita sa Usa nga mikunsad gikan sa taliwala sa langit, ug siya nakasud-ong sa iyang kasilaw nga molabaw pa kay sa adlaw sa udtong tutok.",
                    "Ug siya usab nakakita sa lain nga napulog duha nga misunod kaniya, ug ang ilang kahayag milupig sa mga bitoon sa kawanangan.",
                    "Ug sila mikunsad ug milakaw diha sa ibabaw sa yuta; ug ang nahauna miduol ug mibarug sa atubangan sa akong amahan, ug mihatag ngadto kaniya sa usa ka basahon, ug mihangyo kaniya nga siya kinahanglan mobasa.",
                    "Ug nahinabo nga samtang siya nagbasa, siya napuno sa Espiritu sa Ginoo.",
                    "Ug siya mibasa, nag-ingon: Alaot, alaot, ngadto sa Jerusalem, kay ako nakakita sa iyang pagkasalawayon! Oo, ug daghan nga mga butang mahitungod sa Jerusalem ang nabasa sa akong amahan—nga kini pagalaglagon, ug ingon man ang mga lumulupyo niini; daghan ang mamatay sa espada, ug daghan kanila ang madala nga bihag ngadto sa Babelon.",
                    "Ug nahinabo nga sa diha nga nabasa ug nakita sa akong amahan ang mga dagko ug kahibulongan nga mga butang, siya nakatuaw og daghan nga mga butang ngadto sa Ginoo; sama sa: Dako ug kahibulongan ang imong mga buhat, O Ginoong Dios nga Labing Makagagahum! Ang imong trono anaa sa itaas sa kalangitan, ug ang imong gahum, ug kaayo, ug kalooy mikatap sa tanan nga lumulupyo sa yuta; ug, tungod kay ikaw maloloy-on, ikaw dili motugot nga kinsa kadto nga moduol nganha kanimo nga sila malaglag!",
                    "Ug ingon niini ang pinulongan sa akong amahan sa pagdayeg sa iyang Dios; kay ang iyang kalag nagmaya, ug ang iyang tibuok nga kasingkasing napuno, tungod sa mga butang nga iyang nakita, oo, nga gipadayag sa Ginoo ngadto kaniya.",
                    "Ug karon ako, si Nephi, dili mohimo sa hingpit nga asoy sa mga butang nga gisulat sa akong amahan, kay daghan nga mga butang siya misulat nga iyang nakita sa mga panan-awon ug mga damgo; ug daghan usab nga mga butang siya misulat nga iyang gipanagna ug gipamulong ngadto sa iyang mga anak, diin ako dili mohimo sa hingpit nga asoy.",
                    "Apan ako naghimo og asoy sa mga kahimoan sa akong mga adlaw. Tan-awa, ako naghimo og usa ka minubo nga talaan sa akong amahan, diha sa mga palid nga gibuhat sa akong mga kamot; busa, human nga ako makapamubo sa talaan sa akong amahan niana ako maghimo sa asoy sa kaugalingon ko nga kinabuhi.",
                    "Busa, ako buot nga kamo mahibalo, nga human ikapakita sa Ginoo ang daghan nga kahibulongan nga mga butang ngadto sa akong amahan, si Lehi, oo, mahitungod sa pagkalaglag sa Jerusalem, tan-awa siya miadto sa mga katawhan, ug misugod pagpanagna ug mipadayag kanila mahitungod sa mga butang nga siya nakakita ug nakadungog.",
                    "Ug nahinabo nga ang mga Judeo mibiay-biay kaniya tungod sa mga butang nga siya mipamatuod ngadto kanila; kay siya gayud mipamatuod sa ilang pagkadautan ug pagkasalawayon; ug siya mipamatuod sa mga butang diin siya nakakita ug nakadungog, ug ingon usab sa mga butang nga siya nakabasa diha sa basahon, dayag nga nagpakita sa pag-anhi sa usa ka Mesiyas, ug ingon man sa katubsanan sa kalibutan.",
                    "Ug sa diha nga ang mga Judeo nakadungog niini nga mga butang sila nasuko kaniya; oo, sama sa mga propeta sa karaan, diin sila misalikway, ug mibato, ug mipatay; ug sila usab nagtinguha sa iyang kinabuhi, nga sila unta mohunos niini. Apan tan-awa, ako, si Nephi, mopakita kaninyo nga ang malumo nga mga kalooy sa Ginoo anaa ibabaw sa tanan kinsa siya mipili, tungod sa ilang hugot nga pagtuo, aron mahimo sila nga malig-on maingon ngadto sa gahum sa kaluwasan."
                ]
            },
            {
                "url": "https://www.lds.org/scriptures/bofm/1-ne/2?lang=ceb",
                "name": "Kapitulo 2",
                "summary": [
                    "Gidala ni Lehi ang iyang banay ngadto sa kamingawan dapit sa Pulang Dagat—Sila mibiya sa ilang kabtangan—Si Lehi naghalad og sakripisyo ngadto sa Ginoo ug nagtudlo sa iyang mga anak nga lalaki sa paghupot sa mga sugo—Si Laman ug si Lemuel nagbagulbol batok sa ilang amahan—Si Nephi masulundon ug nag-ampo sa hugot nga pagtuo; ang Ginoo nakigsulti kaniya, ug siya napili nga momando sa iyang mga igsoon. Mga 600 B.C."
                ],
                "verses": [
                    "Kay tan-awa, nahinabo nga ang Ginoo nakigsulti sa akong amahan, oo, gani sa usa ka damgo, ug miingon ngadto kaniya: Bulahan ikaw Lehi, tungod sa mga butang nga ikaw mibuhat; ug tungod kay ikaw matinud-anon ug mipadayag sa mga katawhan sa mga butang diin Ako misugo kanimo, tan-awa, sila mitinguha sa paghunos sa imong kinabuhi.",
                    "Ug nahinabo nga ang Ginoo misugo sa akong amahan, gani sa usa ka damgo, nga kinahanglan dad-on ang iyang banay ug mobiya ngadto sa kamingawan.",
                    "Ug nahinabo nga siya masulundon ngadto sa pulong sa Ginoo, busa siya misunod ingon sa gisugo sa Ginoo kaniya.",
                    "Ug nahinabo nga siya mibiya ngadto sa kamingawan. Ug siya mibiya sa iyang balay, ug sa yuta nga iyang kabilin, ug sa iyang bulawan, ug sa iyang plata, ug sa uban pa nga mahalon nga mga butang, ug siya walay lain nga gidala, gawas sa iyang banay, mga tagana, ug mga tolda, ug mibiya ngadto sa kamingawan.",
                    "Ug siya milugsong dapit sa mga utlanan nga duol sa baybayon sa Pulang Dagat; ug siya mipanaw sa kamingawan diha sa mga utlanan nga duol sa Pulang Dagat; ug siya mipanaw gayud sa kamingawan uban sa iyang banay, nga naglakip sa akong inahan, si Sariah, ug sa akong mga magulang nga lalaki, kinsa mao si Laman, Lemuel, ug Sam.",
                    "Ug nahinabo nga human sa tulo ka adlaw sa iyang pagpanaw sa kamingawan, siya mitukod sa iyang tolda diha sa walog daplin sa suba.",
                    "Ug nahinabo nga siya mitukod og usa ka altar nga mga bato, ug mihalad ngadto sa Ginoo, ug mipasalamat ngadto sa Ginoo nga atong Dios.",
                    "Ug nahinabo nga siya mitawag sa suba, og Laman, ug kini nga suba migawas ngadto sa Pulang Dagat; ug ang walog anaa sa mga utlanan duol sa bukana niini.",
                    "Ug sa diha nga nakita sa akong amahan nga ang tubig sa suba migawas ngadto sa Pulang Dagat, siya misulti kang Laman, nag-ingon: O nga unta ikaw mahisama sa suba, nga sa kanunay nagdagayday paingon sa tubod sa tanan nga pagkamatarung!",
                    "Ug siya usab namulong ngadto kang Lemuel: O nga unta ikaw mahisama sa walog, hugot ug makanunayon, ug dili matarug sa paghupot sa mga sugo sa Ginoo!",
                    "Karon kini siya mamulong tungod sa pagkatikig og liog ni Laman ug ni Lemuel; kay tan-awa sila nagbagulbol sa daghan nga mga butang batok sa ilang amahan, tungod kay siya usa ka tawo nga may panan-awon, ug midala kanila gikan sa yuta sa Jerusalem, sa pagbiya sa yuta nga ilang kabilin, ug sa ilang bulawan, ug sa ilang plata, ug sa ilang mga mahalon nga mga butang, aron mamatay sa kamingawan. Ug sila miingon nga siya nakahimo niini tungod sa mga binuang nga mga hunahuna sa iyang kasingkasing.",
                    "Ug busa si Laman ug si Lemuel, ingon nga mga magulang, kanunay nagbagulbol batok sa ilang amahan. Ug sila nagbagulbol tungod kay sila wala makahibalo sa mga pamaagi sa Dios kinsa naglalang kanila.",
                    "Ni usab sila motuo nga ang Jerusalem, kanang dako nga dakbayan, malaglag sumala sa mga pulong sa mga propeta. Ug nahisama na sila sa mga Judeo nga tua sa Jerusalem, nga nagtinguha sa pagpatay sa akong amahan.",
                    "Ug nahinabo nga ang akong amahan nakigsulti ngadto kanila diha sa walog sa Lemuel, uban sa gahum, nga puno sa Espiritu, hangtud mikurog ang ilang mga kabukogan diha sa iyang atubangan. Ug siya mipaubos kanila, nga sila wala makasulti batok kaniya; busa, sila misunod sumala sa iyang gisugo kanila.",
                    "Ug ang akong amahan mipuyo sa usa ka tolda.",
                    "Ug nahinabo nga ako, si Nephi, tungod sa akong kabatan-on, apan dako ug taas ang pamarug, ug usab adunay dako nga tinguha nga mahibalo sa mga misteryo sa Dios, busa, ako nangamuyo ngadto sa Ginoo; ug tan-awa siya miduaw kanako, ug nalumoy ang akong kasingkasing nga ako mituo sa tanan nga mga pulong nga gilitok sa akong amahan; busa, wala ako mosukol batok kaniya sama sa akong igsoon nga mga lalaki.",
                    "Ug ako misulti ngadto kang Sam, nagpahibalo ngadto kaniya sa mga butang nga gipakita sa Ginoo kanako pinaagi sa Balaang Espiritu. Ug nahinabo nga siya mituo sa akong mga pulong.",
                    "Apan, tan-awa, si Laman ug si Lemuel dili gayud mopatalinghug sa akong mga pulong; ug nagsubo tungod sa ka tig-a sa ilang mga kasingkasing ako nangamuyo sa Ginoo alang kanila.",
                    "Ug miabut ang higayon nga ang Ginoo misulti ngari kanako, nag-ingon: Bulahan ikaw, Nephi, tungod sa imong hugot nga pagtuo, tungod kay ikaw kanunay naningkamot sa pag-ila kanako, uban sa tuman nga pagpaubos sa kasingkasing.",
                    "Ug sanglit kamo maghupot sa akong mga sugo, kamo mouswag, ug pagadad-on ngadto sa yuta sa saad; oo, ingon sa yuta diin Ako miandam alang kaninyo; oo, usa ka yuta nga pinili nga labaw pa sa uban nga mga yuta.",
                    "Ug sanglit ang imong igsoon nga mga lalaki mosukol kanimo, sila ipahimulag gikan sa atubangan sa Ginoo.",
                    "Ug sanglit ikaw mohupot sa akong mga sugo, ikaw pagahimoon nga magmamando ug magtutudlo sa imong igsoon nga mga lalaki.",
                    "Kay tan-awa, sa adlaw nga sila mosukol batok kanako, Ako motunglo kanila sa usa ka mapintas nga tunglo, ug sila walay gahum ibabaw sa imong binhi gawas kon sila mosukol usab batok kanako.",
                    "Ug kon maingon man nga sila mosukol batok kanako, mahimo sila nga hampak ngadto sa imong binhi, aron sa pagpalihok kanila sa mga pamaagi sa paghinumdom."
                ]
            },
            {
                "url": "https://www.lds.org/scriptures/bofm/1-ne/3?lang=ceb",
                "name": "Kapitulo 3",
                "summary": [
                    "Ang anak ni Lehi nga mga lalaki mibalik sa Jerusalem aron sa pagkuha sa mga palid nga tumbaga—Si Laban midumili sa paghatag sa mga palid—Si Nephi miawhag ug midasig sa iyang igsoon nga mga lalaki—Si Laban mikawat sa ilang kabtangan ug misulay sa pagpatay kanila—Si Laman ug si Lemuel mibunal ni Nephi ug ni Sam ug gibadlong sa anghel. Mga 600–592 B.C."
                ],
                "verses": [
                    "Ug nahinabo nga ako, si Nephi, mibalik gikan sa pagpakigsulti uban sa Ginoo, ngadto sa tolda sa akong amahan.",
                    "Ug nahinabo nga siya misulti kanako, nag-ingon: Tan-awa ako nakadamgo og usa ka damgo, diin ang Ginoo nagsugo kanako nga ikaw ug ang imong igsoon nga mga lalaki pabalikon sa Jerusalem.",
                    "Kay tan-awa, anaa kang Laban ang talaan sa mga Judeo ug usab ang kasaysayan sa kagikanan, ug sila nakulit sa mga palid nga tumbaga.",
                    "Busa, ako gisugo sa Ginoo nga ikaw ug ang imong igsoon nga mga lalaki moadto gayud sa balay ni Laban, ug mangita sa mga talaan, ug modala niini nganhi sa kamingawan.",
                    "Ug karon, tan-awa ang imong igsoon nga mga lalaki nagbagulbol, nag-ingon nga kini usa ka malisud nga butang nga ako mipabuhat kanila; apan tan-awa ako wala magsugo niini ngadto kanila, apan kini sugo sa Ginoo.",
                    "Busa lakaw, akong anak, ug ikaw pagabuligan sa Ginoo, kay ikaw wala magbagulbol.",
                    "Ug nahinabo nga ako, si Nephi, miingon ngadto sa akong amahan: Ako moadto ug mobuhat sa mga butang nga ang Ginoo nagsugo, kay ako nasayud nga ang Ginoo dili mohatag og mga sugo ngadto sa mga katawhan, gawas kon siya moandam og paagi alang kanila nga sila unta makatuman sa butang diin siya misugo kanila.",
                    "Ug nahinabo nga sa diha nga ang akong amahan nakadungog niini nga mga pulong siya nalipay sa hilabihan, tungod kay siya nasayud nga ako gipanalanginan sa Ginoo.",
                    "Ug ako, si Nephi, ug ang akong igsoon nga mga lalaki mipanaw ngadto sa kamingawan, dala ang among mga tolda, aron pag-adto sa yuta sa Jerusalem.",
                    "Ug nahinabo nga sa among pag-abut sa yuta sa Jerusalem, ako ug ang akong igsoon nga mga lalaki nagpakisayud sa usag usa.",
                    "Ug nagripa kami—kon kinsa kanamo ang mosulod sa balay ni Laban. Ug nahinabo nga nakuha ni Laman ang ripa; ug si Laman misulod sa balay ni Laban, ug siya nakigsulti kang Laban samtang kini naglingkod sulod sa iyang balay.",
                    "Ug siya nagtinguha gikan kang Laban sa mga talaan nga kinulit diha sa mga palid nga tumbaga, nga naglakip sa kasaysayan sa kagikanan sa akong amahan.",
                    "Ug tan-awa, nahinabo nga nasuko si Laban, ug siya gipapahawa sa iyang atubangan; ug siya dili gayud motugot nga makuha ang mga talaan. Busa, siya miingon ngadto kaniya: Tan-awa ikaw usa ka kawatan, ug ako mopatay kanimo.",
                    "Apan miikyas si Laman, ug miasoy kanamo sa mga butang nga gibuhat ni Laban. Ug kami misugod sa hilabihan ka pagkamasulub-on, ug buot mopauli ang akong igsoon nga mga lalaki ngadto sa among amahan didto sa kamingawan.",
                    "Apan tan-awa ako miingon ngadto kanila nga: Ingon nga ang Ginoo buhi, ug samtang kita buhi, kita dili mobalik ngadto sa atong amahan sa kamingawan hangtud matuman ang butang nga gisugo sa Ginoo kanato.",
                    "Busa, kita magmatinud-anon sa paghupot sa mga sugo sa Ginoo; ug busa mobalik kita didto sa yuta nga kabilin sa atong amahan, kay siya mibilin sa bulawan ug plata, ug sa uban nga matang sa katigayunan. Ug kining tanan siya mihimo tungod sa mga sugo sa Ginoo.",
                    "Kay siya nahibalo nga ang Jerusalem pagalaglagon tungod sa pagkadautan sa mga katawhan.",
                    "Kay tan-awa, sila misalikway sa mga pulong sa mga propeta. Busa, kon ang akong amahan mopuyo gihapon niini nga yuta human siya gisugo sa paglayas gikan sa yuta, tan-awa, siya usab mamatay. Busa, kinahanglan nga siya molayas gayud gikan sa mao nga yuta.",
                    "Ug tan-awa, kini kaalam sa Dios nga kita makakuha niini nga mga talaan, nga aron kita makatipig ngadto sa atong mga anak sa pinulongan sa atong mga amahan;",
                    "Ug ingon man usab nga kita makatipig ngadto kanila sa mga pulong nga gilitok sa mga ba-ba sa tanan nga balaan nga mga propeta, nga gitugyan ngadto kanila pinaagi sa Espiritu ug sa gahum sa Dios, sukad sa pagsugod sa kalibutan, hangtud karon nga panahon.",
                    "Ug nahinabo nga human niini nga matang sa pinulongan ako nakadani sa akong igsoon nga mga lalaki, nga unta sila magmatinud-anon sa paghupot sa mga sugo sa Dios.",
                    "Ug nahinabo nga miadto kami sa yuta nga among kabilin, ug kami mipundok uban sa among bulawan, ug sa among plata ug sa uban pa nga mahalon nga mga butang.",
                    "Ug human kami makapundok niini nga mga butang, kami mibalik pag-usab sa balay ni Laban.",
                    "Ug nahinabo nga kami miadto kang Laban, ug mihangyo kaniya nga siya mohatag kanamo sa mga talaan nga nakulit sa mga palid nga tumbaga, diin kami mohatag ngadto kaniya sa among bulawan, ug sa among plata, ug sa tanan namo nga mahalon nga mga butang.",
                    "Ug nahinabo nga sa diha nga nakita ni Laban ang among mga kabtangan, ug nga kini labaw nga bililhon, siya naibug niini, hangtud nga siya mitukmod kanamo paingon sa gawas, ug misugo sa iyang mga sulugoon sa pagpatay kanamo, aron siya makakuha sa among mga kabtangan.",
                    "Ug nahinabo nga kami miikyas gikan sa mga sulugoon ni Laban, ug napugos kami sa pagbiya sa among mga kabtangan, ug kini nahulog sa mga kamot ni Laban.",
                    "Ug nahinabo nga kami milayas paingon sa kamingawan, ug ang mga sulugoon ni Laban wala makaapas kanamo, ug kami mitago sa lungag sa usa ka dako nga bato.",
                    "Ug nahinabo nga nasuko si Laman kanako, ug usab sa akong amahan; ug si Lemuel usab, kay siya mituo ngadto sa mga pulong ni Laman. Busa si Laman ug si Lemuel misulti og mga mahait nga mga pulong ngari kanamo, nga ilang manghud nga mga lalaki, ug sila mibunal kanamo gani sa bunal.",
                    "Ug nahinabo nga samtang sila mibunal kanamo sa bunal, tan-awa, usa ka anghel sa Ginoo mitungha ug mibarug sa ilang atubangan, ug namulong kanila, nga nag-ingon: Ngano nga kamo mibunal sa inyong manghud nga lalaki sa bunal? Wala ba kamo masayud nga ang Ginoo mipili kaniya nga magmando kaninyo, ug kini tungod sa inyong mga kadautan? Busa pamalik kamo og usab ngadto sa Jerusalem, ug ang Ginoo motugyan kang Laban nganha sa inyong mga kamot.",
                    "Ug human sa pagsulti sa anghel kanamo, siya mibiya.",
                    "Ug human mobiya ang anghel, si Laman ug si Lemuel nagsugod na usab sa pagbagulbol, nag-ingon: Sa unsa nga paagi nga ang Ginoo motugyan kang Laban sa atong mga kamot? Tan-awa, siya usa ka gamhanan nga tawo, ug siya nagmando og kalim-an, oo, gani siya makapatay og kalim-an; niana ngano nga dili pa kaha kita?"
                ]
            },
            {
                "url": "https://www.lds.org/scriptures/bofm/1-ne/4?lang=ceb",
                "name": "Kapitulo 4",
                "summary": [
                    "Si Nephi mipatay ni Laban sa sugo sa Ginoo ug unya mikuha sa mga palid nga tumbaga pinaagi sa usa ka laang—Si Zoram mipili sa pagkuyog sa banay ni Lehi didto sa kamingawan. Mga 600–592 B.C."
                ],
                "verses": [
                    "Ug nahinabo nga nakigsulti ako sa akong igsoon nga mga lalaki, nag-ingon: Kita mobalik pag-usab ngadto sa Jerusalem, ug kita magmatinud-anon sa paghupot sa mga sugo sa Ginoo; kay tan-awa siya gamhanan pa kay sa tibuok yuta, niana ngano nga dili man labaw pa ka gamhanan kay ni Laban ug sa iyang kalim-an, oo, o gani sa iyang napulo ka libo?",
                    "Busa kita moadto; kita maglig-on sama ni Moises; kay siya sa pagkatinuod namulong ngadto sa tubig sa Pulang Dagat ug sila nabahin ngadto ug ngari, ug ang atong mga amahan nakaagi, gikan sa pagkabihag, sa ugá nga yuta, ug ang mga kasundalohan sa Paraon misunod ug nangalumos sa tubig sa Pulang Dagat.",
                    "Karon tan-awa kamo nahibalo nga kini tinuod; ug kamo nahibalo usab nga usa ka anghel misulti kaninyo; busa magduha-duha pa ba kamo? Kita moadto; ang Ginoo makahimo sa pagluwas kanato, sama sa atong mga amahan, ug molaglag ni Laban, sama sa mga Ehiptohanon.",
                    "Karon sa diha nga ako nakapamulong niini nga mga pulong, sila diha pa sa kasuko, ug mipadayon pa sa pagbagulbol; hinoon sila misunod kanako hangtud miabut kami sa gawas sa mga paril sa Jerusalem.",
                    "Ug niana nga pagkagabii; ug ako misugo kanila sa pagpatago sa gawas sa mga paril. Ug sa diha nga nakatago na sila, ako, si Nephi, mikamang ngadto sa sulod sa dakbayan ug mipadulong sa balay ni Laban.",
                    "Ug ako giubanan sa Espiritu, wala masayud sa sinugdanan sa mga butang nga ako mobuhat.",
                    "Bisan pa niana ako mipadayon, ug sa nagkaduol na ako sa balay ni Laban ako nakakita og usa ka tawo, ug siya nalup-og sa yuta sa akong atubangan, kay siya nahubog sa bino.",
                    "Ug sa diha nga ako miduol kaniya ako nakakita nga si Laban kini.",
                    "Ug ako nakakita sa iyang espada, ug ako mihulbot niini gikan sa sakuban; ug ang puloan niini usa ka lunsay nga bulawan, ug ang pagkahimo niini hilabihan ka maanindot, ug ako nakakita nga ang suwab niini mahalon nga asero.",
                    "Ug nahinabo nga ako napugos pinaagi sa Espiritu sa pagpatay ni Laban; apan ako miingon sa akong kasingkasing: Wala pa gayud mahitabo nga ako nakapaagas og dugo sa tawo. Ug ako mikulo ug nanghinaut nga ako dili na lamang mopatay kaniya.",
                    "Ug ang Espiritu miingon kanako pag-usab: Tan-awa ang Ginoo mitugyan kaniya nganha sa imong mga kamot. Oo, ug ako usab nasayud nga siya mitinguha sa paghunos sa akong kinabuhi; oo, ug siya dili maminaw sa mga sugo sa Ginoo; ug siya usab nakakuha sa among kabtangan.",
                    "Ug nahinabo nga ang Espiritu miingon kanako pag-usab: Patya siya, kay ang Ginoo mitugyan kaniya diha sa imong mga kamot;",
                    "Tan-awa ang Ginoo mopatay sa mga dautan aron sa pagpatunhay sa iyang matarung nga mga katuyoan. Maayo pa nga ang usa ka tawo mamatay kay sa usa ka nasud nga mokunhod ug mamatay tungod sa pagkawalay pagtuo.",
                    "Ug karon, sa diha nga ako, si Nephi, nakadungog niini nga mga pulong, ako nahinumdom sa mga pulong sa Ginoo diin siya misulti kanako sa kamingawan, nag-ingon: Samtang ang imong binhi mohupot sa akong mga sugo, sila mouswag sa yuta sa saad.",
                    "Oo, ug ako naghunahuna usab nga sila dili makahupot sa mga sugo sa Ginoo sumala sa balaod ni Moises, gawas kon anaa kanila ang balaod.",
                    "Ug ako nasayud usab nga ang balaod nakulit sa mga palid nga tumbaga.",
                    "Ug usab, ako nasayud nga ang Ginoo mitugyan kang Laban ngari sa akong mga kamot alang niining mao nga hinungdan—aron ako makakuha sa mga talaan sumala sa iyang mga sugo.",
                    "Busa ako misunod sa tingog sa Espiritu, ug migunit kang Laban diha sa buhok sa iyang ulo, ug ako miputol sa iyang ulo sa kaugalingon niya nga espada.",
                    "Ug human ako miputol sa iyang ulo sa iyang kaugalingon nga espada, ako mikuha sa mga saput ni Laban ug ako misul-ob niini; oo, gani ang matag tipik; ug ako mitaud sa iyang taming sa akong bat-ang.",
                    "Ug human ako mibuhat niini, ako miadto sa tipiganan sa bahandi ni Laban. Ug samtang nagpadulong ako paingon sa tipiganan sa bahandi ni Laban, tan-awa, ako nakakita sa sulugoon ni Laban nga nagkupot sa mga yawe sa tipiganan. Ug ako misugo kaniya, sa tingog ni Laban, nga siya mokuyog kanako ngadto sa tipiganan sa bahandi.",
                    "Ug gipakaingon niya nga ako mao ang iyang agalon, si Laban, kay siya nakakita sa mga saput ug ingon usab sa espada nga gibakus sa akong bat-ang.",
                    "Ug siya nakigsulti kanako mahitungod sa mga katigulangan sa mga Judeo, siya nahibalo nga ang iyang agalon, si Laban, kanunay nga migawas magabii uban kanila.",
                    "Ug ako nakigsulti kaniya ingon nga si Laban.",
                    "Ug ako misulti usab ngadto kaniya nga ako kinahanglan modala sa mga kinulit, nga diha sa palid nga tumbaga, ngadto sa akong magulang nga mga lalaki nga tua sa gawas sa mga paril.",
                    "Ug ako mihangyo kaniya sa pagsunod kanako.",
                    "Ug siya, nagdahum nga ako naghisgot sa kaigsoonan sa simbahan, ug nga ako mao gayud si Laban kinsa akong gipatay, busa siya misunod kanako.",
                    "Ug siya nakigsulti kanako sa makadaghan mahitungod sa mga katigulangan sa mga Judeo, samtang ako mipadulong sa akong igsoon nga mga lalaki, nga tua sa gawas sa mga paril.",
                    "Ug nahinabo nga sa pagkakita ni Laman kanako hilabihan ang iyang kalisang, ug ingon man usab si Lemuel ug si Sam. Ug sila midagan gikan sa akong atubangan; kay sila nagtuo kini mao si Laban, ug nga siya mipatay kanako ug mitinguha usab sa pagpatay kanila.",
                    "Ug nahinabo nga ako mitawag kanila, ug sila nakadungog kanako; busa mihunong sila sa pagdagan gikan sa akong atubangan.",
                    "Ug nahinabo nga sa diha nga nakita sa sulugoon ni Laban ang akong igsoon nga mga lalaki siya nangurog, ug modagan na unta gikan kanako ug mobalik sa dakbayan sa Jerusalem.",
                    "Ug karon, ako, si Nephi, usa ka tawo nga may gidak-on ug may gitas-on ang pamarug, ug usab nakadawat og igo nga kusog gikan sa Ginoo, busa ako migunit sa sulugoon ni Laban, aron dili siya makadagan.",
                    "Ug nahinabo nga ako nakigsulti kaniya, nga kon siya maminaw sa akong mga pulong, ingon nga ang Ginoo buhi, ug samtang ako buhi, niana kon maminaw siya sa among mga pulong, kami moluwas sa iyang kinabuhi.",
                    "Ug ako nakigsulti kaniya, uban ang panumpa, nga siya dili kinahanglan mahadlok; nga siya mahimo nga usa ka gawasnon nga tawo sama kanamo kon siya mokuyog kanamo ngadto sa kamingawan.",
                    "Ug ako usab misulti kaniya, nag-ingon: Sa pagkatinuod ang Ginoo misugo kanamo sa pagbuhat niini nga butang; ug dili ba kita magkugi sa paghupot sa mga sugo sa Ginoo? Busa, kon ikaw moadto sa kamingawan ngadto sa akong amahan ikaw adunay dapit uban kanamo.",
                    "Ug nahinabo nga si Zoram nadasig sa mga pulong nga ako misulti. Karon si Zoram mao ang ngalan sa sulugoon; ug siya misaad sa pag-uban sa kamingawan ngadto sa akong amahan. Oo, ug siya nanumpa usab sa pagpabilin uban kanamo sukad niadto nga higayon.",
                    "Karon kami mitinguha nga siya magpabilin uban kanamo tungod niining mao nga hinungdan, nga ang mga Judeo dili unta masayud mahitungod sa among paglayas ngadto sa kamingawan, basin pa unya og sila mogukod kanamo ug molaglag kanamo.",
                    "Ug nahinabo nga sa diha nga nakapanumpa na si Zoram kanamo, ang among mga kahadlok mahitungod kaniya nawala.",
                    "Ug nahinabo nga kami midala sa mga palid nga tumbaga ug sa sulugoon ni Laban, ug mibiya padulong sa kamingawan, ug mipanaw ngadto sa tolda sa among amahan."
                ]
            },
            {
                "url": "https://www.lds.org/scriptures/bofm/1-ne/5?lang=ceb",
                "name": "Kapitulo 5",
                "summary": [
                    "Si Sariah nagmulo batok kang Lehi—Ang duha nagmaya sa paghibalik sa ilang mga anak nga lalaki—Sila mihalad og mga sakripisyo—Ang mga palid nga tumbaga naglakip sa mga sinulat ni Moises ug sa mga propeta—Ang mga palid mipaila kang Lehi ingon nga usa ka kaliwat ni Jose—Si Lehi nanagna mahitungod sa iyang binhi ug sa pagtipig sa mga palid. Mga 600–592 B.C."
                ],
                "verses": [
                    "Ug nahinabo nga human kami mahidangat sa kamingawan ngadto sa among amahan, tan-awa, siya napuno sa kalipay, ug mao usab ang akong inahan, si Sariah, malipayon kaayo, kay siya naguol kaayo tungod kanamo.",
                    "Kay siya nagdahum nga kami nangamatay didto sa kamingawan; ug siya usab nagmulo batok sa akong amahan, nagsulti kaniya nga siya usa ka tawo nga may panan-awon; nag-ingon: Tan-awa ikaw midala kanamo gikan sa yuta sa among kabilin, ug ang akong anak nga mga lalaki wala na, ug kita mangamatay sa kamingawan.",
                    "Ug human niini nga matang sa sinultihan ang akong inahan nagmulo batok sa akong amahan.",
                    "Ug nahinabo nga ang akong amahan misulti kaniya nga nag-ingon: Ako nahibalo nga ako usa ka tawo nga may panan-awon; kay kon ako wala pa makakita sa mga butang sa Dios diha sa panan-awon ako dili unta masayud sa kaayo sa Dios, apan nagpabilin unta sa Jerusalem, ug namatay uban sa akong mga kaigsoonan.",
                    "Apan tan-awa, ako nakapanag-iya og usa ka yuta sa saad, ug niini nga mga butang ako nalipay; oo, ug ako nasayud nga ang Ginoo moluwas sa akong anak nga mga lalaki gikan sa mga kamot ni Laban, ug sila dad-on pag-usab balik kanato dinhi sa kamingawan.",
                    "Ug human niini nga matang sa sinultihan sa akong amahan, si Lehi, mialam-alam aron pagdasig sa akong inahan, si Sariah, mahitungod kanamo, samtang kami nagpanaw sa kamingawan paingon sa yuta sa Jerusalem, sa pagkuha sa mga talaan sa mga Judeo.",
                    "Ug sa diha nga kami nahibalik na sa tolda sa akong amahan, tan-awa ang ilang hingpit nga kalipay bug-os, ug ang akong inahan nadasig.",
                    "Ug siya misulti, nag-ingon: Karon ako nakatino nga ang Ginoo misugo sa akong bana sa paglayas nganhi sa kamingawan; oo, ug ako nakatino usab nga ang Ginoo mipanalipod sa akong anak nga mga lalaki, ug miluwas kanila gikan sa mga kamot ni Laban, ug mihatag kanila sa gahum diin sila makatuman sa butang nga gisugo sa Ginoo kanila. Ug ingon niini ang matang sa pinulongan nga siya misulti.",
                    "Ug nahinabo nga sila nalipay sa hilabihan, ug naghalad og sakripisyo ug mga halad nga sinunog ngadto sa Ginoo; ug sila mihatag og mga pasalamat ngadto sa Dios sa Israel.",
                    "Ug human sila makapasalamat sa Dios sa Israel, ang akong amahan, si Lehi, mikuha sa mga talaan nga nahisulat sa mga palid nga tumbaga, ug siya misusi niini gikan sa sinugdanan.",
                    "Ug siya nakakita nga sila naglakip sa lima ka mga basahon ni Moises, nga naghatag sa usa ka asoy sa paglalang sa kalibutan, ug ingon man kang Adan ug Eva, kinsa mao ang atong unang mga ginikanan;",
                    "Ug usab usa ka talaan sa mga Judeo gikan sa sinugdanan, hangtud ngadto sa pagsugod sa paghari ni Sedechias, hari sa Juda;",
                    "Ug usab ang mga panagna sa balaan nga mga propeta, gikan sa sinugdanan, hangtud sa pagsugod sa paghari ni Sedechias; ug usab daghan nga mga panagna nga gipamulong sa ba-ba ni Jeremias.",
                    "Ug nahinabo nga ang akong amahan, si Lehi, nakakaplag usab sa mga palid nga tumbaga sa kasaysayan sa kagikanan sa iyang mga amahan; busa siya nahibalo nga siya usa ka kaliwat ni Jose; oo, gani si Jose kinsa anak nga lalaki ni Jacob, nga gibaligya ngadto sa Ehipto, ug kinsa gitipigan sa kamot sa Ginoo, aron siya makapanalipod sa iyang amahan, si Jacob, ug sa tanan niya nga panimalay nga dili mamatay sa gutom.",
                    "Ug sila usab gipalingkawas gikan sa pagkabihag ug gipagawas sa yuta sa Ehipto, sa mao gihapon nga Dios kinsa nanalipod kanila.",
                    "Ug sa ingon niini ang akong amahan, si Lehi, nakakaplag sa kasaysayan sa kagikanan sa iyang mga amahan. Ug si Laban usab mao ang usa ka kaliwat ni Jose, busa siya ug ang iyang mga amahan nakatipig sa mga talaan.",
                    "Ug karon sa diha nga ang akong amahan nakakita sa tanan niini nga mga butang, siya napuno sa Espiritu, ug misugod sa pagpanagna mahitungod sa iyang binhi—",
                    "Nga kining mga palid nga tumbaga modangat ngadto sa tanan nga mga kanasuran, mga kaliwatan, mga pinulongan, ug mga katawhan kinsa gikan sa iyang binhi.",
                    "Busa, siya miingon nga kining mga palid nga tumbaga dili gayud mahanaw; ni sila mapapas sa panahon. Ug siya nanagna sa daghan nga mga butang mahitungod sa iyang binhi.",
                    "Ug nahinabo nga hangtud niini nga higayon ako ug ang akong amahan naghupot sa mga sugo diin ang Ginoo misugo kanamo.",
                    "Ug kami nakakuha sa mga talaan diin ang Ginoo misugo kanamo, ug misiksik kanila ug nakakita nga sila maayo; oo, gani labi nga bililhon kanamo, nga sa ingon kami makapasunod sa mga sugo sa Ginoo ngadto sa among mga anak.",
                    "Busa, kini mao ang kaalam sa Ginoo nga kami modala kanila uban kanamo, samtang kami magpanaw sa kamingawan paingon ngadto sa yuta sa saad."
                ]
            },
            {
                "url": "https://www.lds.org/scriptures/bofm/1-ne/6?lang=ceb",
                "name": "Kapitulo 6",
                "summary": [
                    "Si Nephi misulat sa mga butang sa Dios—Ang kang Nephi nga tuyo mao ang pagkabig sa mga tawo pagpaduol ngadto sa Dios ni Abraham ug maluwas. Mga 600–592 B.C."
                ],
                "verses": [
                    "Ug karon ako, si Nephi, dili mohatag sa kasaysayan sa kagikanan sa akong mga amahan niini nga bahin sa akong talaan; ni bisan kanus-a nga panahon ako mohatag niini nga mga palid diin ako misulat; kay kini gihatag diha sa talaan nga gitipigan sa akong amahan; busa, ako dili mosulat niini dinhi niini nga buhat.",
                    "Kay igo na alang kanako ang pag-ingon nga kami mga kaliwat ni Jose.",
                    "Ug kini dili ko igsapayan nga ako modetalya sa paghatag og usa ka hingpit nga asoy sa tanan nga mga butang sa akong amahan, kay kini dili mahisulat niini nga mga palid, kay ako nagtinguha og lunâ diin ako makasulat sa mga butang sa Dios.",
                    "Kay ang kahingpitan sa akong tuyo mao nga ako unta makakabig sa mga tawo sa pagpaduol ngadto sa Dios ni Abraham, ug sa Dios ni Isaac, ug sa Dios ni Jacob, ug maluwas.",
                    "Busa, ang mga butang nga makapahimuot ngadto sa kalibutan ako dili mosulat, apan ang mga butang nga makapahimuot ngadto sa Dios ug ngadto kanila kinsa dili sa kalibutan.",
                    "Busa, ako mohatag og sugo ngadto sa akong binhi, nga sila dili mopuno sa mga palid sa mga butang nga walay bili ngadto sa mga katawhan."
                ]
            },
            {
                "url": "https://www.lds.org/scriptures/bofm/1-ne/7?lang=ceb",
                "name": "Kapitulo 7",
                "summary": [
                    "Mga anak ni Lehi mibalik sa Jerusalem ug midani kang Ishmael ug sa iyang banay sa pagkuyog kanila sa ilang panaw—Si Laman ug ang uban misukol—Si Nephi miawhag sa iyang mga igsoon nga lalaki sa pagbaton sa hugot nga pagtuo sa Ginoo—Sila migapos kaniya sa pisi ug milaraw sa pagpatay kaniya—Siya naluwas sa gahum sa hugot nga pagtuo—Ang iyang igsoon nga mga lalaki nangayo og pasaylo—Si Lehi ug ang iyang mga kauban mihalad og sakripisyo ug mga sinunog nga halad. Mga 600–592 B.C."
                ],
                "verses": [
                    "Ug karon ako manghinaut nga kamo masayud, nga human ang akong amahan, si Lehi, mitapos sa iyang pagpanagna mahitungod sa iyang binhi, ug nahinabo nga ang Ginoo namulong ngadto kaniya pag-usab, nag-ingon nga dili angay alang kaniya, ni Lehi, nga siya modala sa iyang banay ngadto sa kamingawan nga mag-inusara; apan kinahanglan ang iyang anak nga mga lalaki magdala og mga babaye aron pangasaw-on, aron sila magpasanay og binhi ngadto sa Ginoo didto sa yuta sa saad.",
                    "Ug nahinabo nga ang Ginoo misugo kaniya nga ako, si Nephi, ug ang akong igsoon nga mga lalaki kinahanglan mobalik pag-usab ngadto sa yuta sa Jerusalem, ug modala kang Ishmael ug sa iyang banay ngadto sa kamingawan.",
                    "Ug nahinabo nga ako, si Nephi, mibalik pag-usab uban sa akong igsoon nga mga lalaki, milakaw ngadto sa kamingawan aron pag-adto sa Jerusalem.",
                    "Ug nahinabo nga kami miadto sa balay ni Ishmael, ug kami nakaangkon og maayo nga pagtagad sa panan-aw ni Ishmael, nga sa ingon kami namulong ngadto kaniya sa mga pulong sa Ginoo.",
                    "Ug nahinabo nga ang Ginoo mipahumok sa kasingkasing ni Ishmael, ug usab sa iyang banay, nga sa ingon sila mipanaw uban kanamo paingon sa kamingawan ngadto sa tolda sa among amahan.",
                    "Ug nahinabo nga samtang kami mipanaw sa kamingawan, tan-awa si Laman ug si Lemuel, ug duha sa anak nga mga babaye ni Ishmael, ug duha sa anak nga mga lalaki ni Ishmael ug ang ilang mga banay, misukol batok kanamo; oo, batok kanako, Nephi, ug Sam, ug sa ilang amahan, Ishmael, ug sa iyang asawa, ug sa iyang lain nga tulo ka anak nga mga babaye.",
                    "Ug nahinabo nga sa mao nga pagsukol, sila matinguhaon sa pagbalik ngadto sa yuta sa Jerusalem.",
                    "Ug karon ako, si Nephi, nagsubo tungod sa ka tig-a sa ilang mga kasingkasing, busa ako namulong ngadto kanila, nag-ingon, oo, bisan pa ngadto kang Laman ug kang Lemuel: Tan-awa kamo akong magulang nga mga lalaki, ug ngano nga kamo tig-a kaayo sa inyong mga kasingkasing, ug buta kaayo sa inyong mga hunahuna, nga kamo nagkinahanglan nga ako, nga inyong manghud nga lalaki, magpahimangno kaninyo, oo, ug magbuhat og usa ka panig-ingnan alang kaninyo?",
                    "Ngano nga kamo dili mopatalinghug ngadto sa pulong sa Ginoo?",
                    "Ngano nga kamo nakalimot nga kamo nakakita og usa ka anghel sa Ginoo?",
                    "Oo, ug ngano nga kamo nakalimot sa mahinungdanon nga mga butang nga nahimo sa Ginoo alang kanato, sa pagluwas kanato gikan sa mga kamot ni Laban, ug usab nga kita makakuha sa talaan?",
                    "Oo, ug ngano nga kamo nakalimot nga ang Ginoo makahimo sa pagbuhat sa tanan nga mga butang sumala sa iyang kabubut-on, alang sa mga katawhan, kon kini mao nga sila mogamit sa hugot nga pagtuo diha kaniya? Busa, kita magmatinud-anon ngadto kaniya.",
                    "Ug kon kini mao nga kita magmatinud-anon ngadto kaniya, kita makapanag-iya sa yuta sa saad; ug kamo masayud sa umaabut nga panahon nga ang pulong sa Ginoo matuman mahitungod sa pagkalaglag sa Jerusalem; kay ang tanan nga mga butang diin gipamulong sa Ginoo mahitungod sa pagkalaglag sa Jerusalem kinahanglan matuman.",
                    "Kay tan-awa, ang Espiritu sa Ginoo dili na magpabilin uban kanila; kay tan-awa, sila misalikway sa mga propeta, ug si Jeremias gibalhug kanila sa bilanggoan. Ug sila mitinguha sa paghunos sa kinabuhi sa akong amahan, nga sa ingon sila mihingilin kaniya gikan sa yuta.",
                    "Karon tan-awa, ako moingon nganha kaninyo nga kon kamo mobalik sa Jerusalem kamo usab mangamatay uban kanila. Ug karon, kon kamo adunay kapilian, tungas kamo sa mao nga dapit, ug hinumdumi ang mga pulong diin ako namulong nganha kaninyo, nga kon kamo mobalik kamo mangamatay usab; kay sa ingon ang Espiritu sa Ginoo nagpugos kanako sa pagpamulong.",
                    "Ug nahinabo nga sa diha nga ako, si Nephi, nakapamulong na niini nga mga pulong ngadto sa akong igsoon nga mga lalaki, sila nasuko kanako. Ug nahinabo nga sila midapat sa ilang mga kamot kanako, kay tan-awa, sila nasuko sa hilabihan, ug migapos kanako sa pisi, kay sila nagtinguha sa paghunos sa akong kinabuhi, nga sila unta mobiya kanako diha sa kamingawan aron lamyon sa mga mananap nga ihalas.",
                    "Apan nahinabo nga ako nag-ampo ngadto sa Ginoo, nag-ingon: O Ginoo, sumala sa akong hugot nga pagtuo diha kanimo, luwasa ako gikan sa mga kamot sa akong igsoon nga mga lalaki; oo, gani hatagan mo ako sa kusog nga ako makabugto niini nga mga pisi diin ako gigapos.",
                    "Ug nahinabo nga sa diha nga ako nakasulti niini nga mga pulong, tan-awa ang mga pisi nahubad gikan sa akong mga kamot ug mga tiil, ug ako mibarug sa atubangan sa akong igsoon nga mga lalaki, ug nakigsulti na usab kanila.",
                    "Ug nahinabo nga nasuko na usab sila kanako, ug mobakyaw na unta sa ilang mga kamot ngari kanako; apan tan-awa, usa sa mga anak nga babaye ni Ishmael, oo, ug ang iyang inahan, ug usa sa mga anak nga lalaki ni Ishmael, mihangyo sa akong igsoon nga mga lalaki, nga sa ingon nahumok ang ilang mga kasingkasing; ug nasumpo ang ilang mga tinguha sa paghunos sa akong kinabuhi.",
                    "Ug nahinabo nga sila nagmasulub-on, tungod sa ilang pagkadautan, nga sa ingon sila miyukbo sa akong atubangan, ug mihangyo kanako nga ako mopasaylo kanila sa butang nga sila mibuhat batok kanako.",
                    "Ug nahinabo nga sa walay lipud-lipod ako mipasaylo kanila sa tanan nga sila nakabuhat, ug ako miawhag kanila sa pag-ampo sa Ginoo nga ilang Dios alang sa kapasayloan. Ug nahinabo nga sila mibuhat niini. Ug human sila mag-ampo ngadto sa Ginoo kami mipadayon na usab sa among panaw padulong sa tolda sa among amahan.",
                    "Ug nahinabo nga kami miabut sa tolda sa among amahan. Ug human niana ako ug ang akong igsoon nga mga lalaki ug ang banay ni Ishmael miabut sa tolda sa among amahan, sila mipasalamat sa Ginoo nga ilang Dios; ug sila mihalad og sakripisyo ug sinunog nga mga halad ngadto kaniya."
                ]
            },
            {
                "url": "https://www.lds.org/scriptures/bofm/1-ne/8?lang=ceb",
                "name": "Kapitulo 8",
                "summary": [
                    "Si Lehi nakakita og usa ka panan-awon sa kahoy sa kinabuhi—Siya mikaon sa bunga niini ug mitinguha nga ang iyang banay mobuhat sa ingon—Siya nakakita og usa ka gunitanan nga puthaw, usa ka higpit ug pig-ot nga agianan, ug mga gabon sa kangitngit nga nagtabon sa mga tawo—Si Sariah, Nephi, ug si Sam mikaon sa bunga, apan si Laman ug si Lemuel midumili. Mga 600–592 B.C."
                ],
                "verses": [
                    "Ug nahinabo nga kami mipundok sa tanan nga matang sa mga binhi, lakip ang matag matang sa lugas, ug usab ang mga binhi sa matag matang sa bunga.",
                    "Ug nahinabo nga samtang ang akong amahan mipabilin didto sa kamingawan siya namulong ngari kanamo, nag-ingon: Tan-awa, ako nagdamgo og usa ka damgo; o, sa lain nga pagkasulti, ako nakakita og usa ka panan-awon.",
                    "Ug tan-awa, tungod sa butang diin ako nakakita, ako may katarungan nga maglipay diha sa Ginoo tungod ni Nephi ug usab ni Sam; kay ako may katarungan nga magdahum nga sila, ug usab ang kadaghanan sa ilang mga kaliwat, maluwas.",
                    "Apan tan-awa, Laman ug Lemuel, ako nahadlok sa hilabihan tungod kaninyo; kay tan-awa, ako ingon og nakakita diha sa akong damgo, og usa ka mangitngit ug awaaw nga kamingawan.",
                    "Ug nahinabo nga ako nakakita og usa ka tawo, ug siya nagsul-ob og usa ka maputi nga kupo; ug siya miduol ug mibarug sa akong atubangan.",
                    "Ug nahinabo nga siya namulong ngari kanako, ug nag-awhag kanako sa pagsunod kaniya.",
                    "Ug nahinabo nga samtang ako misunod kaniya ako nakakita sa akong kaugalingon nga ako anaa sa usa ka mangitngit ug awaaw nga dapit.",
                    "Ug human ako makapanaw sulod sa daghan nga mga takna diha sa kangitngit, ako misugod sa pag-ampo ngadto sa Ginoo nga siya unta magbaton og kalooy kanako, sumala sa kadako sa iyang malumo nga mga kalooy.",
                    "Ug nahinabo human ako mag-ampo ngadto sa Ginoo ako nakakita og usa ka dako ug lapad nga umahan.",
                    "Ug nahinabo nga ako nakakita og usa ka kahoy, kansang bunga madanihon sa paghimo sa usa nga malipayon.",
                    "Ug nahinabo nga ako miduol ngadto ug mikaon sa bunga niini; ug ako nakatagamtam nga kini hilabihan ka tam-is, labaw pa sa tanan nga ako sukad nakatilaw. Oo, ug ako nakakita nga ang bunga niini maputi, molabaw sa tanan nga kaputi nga sukad ako nakakita.",
                    "Ug sa diha nga ako mikaon sa bunga niini kini mipuno sa akong kalag sa tuman nga hingpit nga kalipay; busa, ako mitinguha nga ang akong banay mokaon usab niini; kay ako nasayud nga kini madanihon labaw sa tanan nga mga bunga.",
                    "Ug samtang ako milibut sa akong panan-aw, nga basin pa unta ako makakaplag usab sa akong banay, ako nakakita og usa ka suba nga may tubig; ug kini nagdagayday, ug kini duol sa kahoy diin ako nagkaon sa bunga.",
                    "Ug ako mitan-aw sa pagpiho diin kini gikan; ug ako nakakita sa tinubdan niini nga layo-layo og gamay; ug sa tinubdan niini ako nakakita sa inyong inahan nga si Sariah, ug ni Sam, ug ni Nephi; nga sila nagbarug ingon og sila wala masayud asa sila paingon.",
                    "Ug nahinabo nga ako mitawag kanila; ug ako usab miingon ngadto kanila uban sa makusog nga tingog nga sila kinahanglan moduol ngari kanako, ug mokaon sa bunga, diin madanihon kaayo labaw sa tanan nga bunga.",
                    "Ug nahinabo nga sila miduol ngari kanako ug mikaon usab sa bunga.",
                    "Ug nahinabo nga ako mitinguha nga si Laman ug si Lemuel moduol ug mokaon usab sa bunga; busa, ako mipunting sa akong mga mata paingon sa tinubdan sa suba, nga basin pa unta ako makakita kanila.",
                    "Ug nahinabo nga ako nakakita kanila, apan sila dili moduol ngari kanako ug mokaon sa bunga.",
                    "Ug ako nakakita og usa ka gunitanan nga puthaw, ug kini naglugway subay sa daplin sa suba, ug nagpaingon ngadto sa kahoy diin ako nagbarug.",
                    "Ug ako usab nakakita og usa ka higpit ug pig-ot nga agianan, buyon sa gunitanan nga puthaw, gani ngadto sa kahoy diin ako nagbarug; ug kini usab paingon ngadto sa tinubdan sa nag-ulbo nga tubig, ngadto sa usa ka dako ug lapad nga umahan, ingon nga kini usa ka kalibutan.",
                    "Ug ako nakakita og dili maihap nga mga pundok sa mga katawhan, kadaghanan kanila mipadayon paingon ngadto sa unahan, nga unta sila makaabut sa dalan paingon ngadto sa kahoy diin ako nagbarug.",
                    "Ug nahinabo nga sila miduol, ug misugod sa pagsubay sa dalan paingon sa kahoy.",
                    "Ug nahinabo nga dihay mitungha nga usa ka gabon sa kangitngit; oo, gani hilabihan ka dako sa gabon sa kangitngit, hangtud nga sila kinsa misugod sa pagsubay sa agianan, nangawala sa ilang agianan, nga sila nangasaag ug nangawala.",
                    "Ug nahinabo nga ako nakakita nga ang uban mipadayon paingon sa unahan, ug sila miduol ug migunit sa tumoy sa gunitanan nga puthaw; ug sila mipadayon paingon sa unahan lahus sa gabon sa kangitngit, nanggunit sa gunitanan nga puthaw, hangtud nga sila miabut ug mikaon sa bunga sa kahoy.",
                    "Ug human sila makakaon sa bunga sa kahoy sila mitan-aw sa palibut ingon ug sila nangaulaw.",
                    "Ug ako usab milibut sa akong mga mata, ug nakakita, sa pikas nga daplin sa suba nga may tubig, usa ka dako ug lapad nga gambalay; ug kini nagbarug ingon nga anaa sa hangin, taas ibabaw sa yuta.",
                    "Ug kini napuno sa mga katawhan, mga tigulang ug mga batan-on, mga lalaki ug mga babaye; ug ang matang sa ilang panaput hilabihan kaanindot; ug ang ilang mga kinaiya ingon og nagbiay-biay ug nagtulisok sa ilang mga tudlo paingon ngadto kanila kinsa miabut ug mikaon sa bunga.",
                    "Ug human sila makatilaw sa bunga sila nangaulaw, tungod niadto nga nagbugal-bugal kanila; ug sila nangahulog ngadto sa gidili nga mga dalan ug nangawala.",
                    "Ug karon ako, si Nephi, dili mamulong sa tanan nga mga pulong sa akong amahan.",
                    "Apan, aron mamubo ang pagsulat, tan-awa, siya nakakita sa uban nga pundok sa mga katawhan nga mipadayon paingon sa unahan; ug sila miabut ug migunit sa tumoy sa gunitanan nga puthaw; ug sila mipadayon sa ilang agianan paingon sa unahan, nga sa kanunay naggunit sa gunitanan nga puthaw, hangtud nga sila miabut ug natumba ug mikaon sa bunga sa kahoy.",
                    "Ug siya usab nakakita og uban nga pundok sa mga katawhan nga nagpangapkap sa ilang agianan ngadto sa dako ug lapad nga gambalay.",
                    "Ug nahinabo nga daghan ang nangalumos sa kinahiladman sa ulbo sa tubig; ug daghan ang nawala sa iyang panan-aw, nga nahisalaag sa katingalahan nga mga dalan.",
                    "Ug hilabihan ka daghan sa pundok sa mga katawhan nga misulod ngadto sa katingalahan nga gambalay. Ug human sila makasulod ngadto niana nga gambalay sila mitulisok sa ilang tudlo nga mabiay-biayon ngari kanako ug ingon usab niadto nga mikaon sa bunga; apan kami wala maminaw kanila.",
                    "Kini mao ang mga pulong sa akong amahan: Ingon sa kadaghan nga naminaw kanila, hingpit nga mibiya.",
                    "Ug si Laman ug si Lemuel wala mokaon sa bunga, miingon ang akong amahan.",
                    "Ug nahinabo nga human ang akong amahan makapamulong sa tanan nga mga pulong sa iyang damgo o panan-awon, nga daghan kaayo, siya miingon ngari kanamo, tungod niini nga mga butang nga siya nakakita sa usa ka panan-awon, siya nahadlok sa hilabihan alang kang Laman ug Lemuel; oo, siya nahadlok nga basin pa unya og sila isalikway gikan sa atubangan sa Ginoo.",
                    "Ug siya miawhag kanila inubanan sa tanan nga pagbati sa usa ka malumo nga ginikanan, nga sila mopatalinghug ngadto sa iyang mga pulong, nga tingali ang Ginoo magmaloloy-on ngadto kanila, ug sila dili isalikway; oo, ang akong amahan nagwali ngadto kanila.",
                    "Ug human siya makawali ngadto kanila, ug usab makapanagna ngadto kanila sa daghan nga mga butang, siya mihangyo kanila sa paghupot sa mga sugo sa Ginoo;  ug siya mihunong sa pagsulti ngadto kanila."
                ]
            },
            {
                "url": "https://www.lds.org/scriptures/bofm/1-ne/9?lang=ceb",
                "name": "Kapitulo 9",
                "summary": [
                    "Si Nephi naghimo og duha ka hut-ong sa mga talaan—Ang matag usa gitawag og mga palid ni Nephi—Ang mga dagko nga palid naglangkob sa sekular nga kasaysayan; ang mga gagmay niini naghisgot sa sagrado nga mga butang. Mga 600–592 B.C."
                ],
                "verses": [
                    "Ug tanan niini nga mga butang nakita sa akong amahan, ug nadungog, ug namulong, samtang siya nagpuyo sa tolda, didto sa walog sa Lemuel, ug usab daghan pa nga mahinungdanon nga mga butang nga dili ikasulat niini nga mga palid.",
                    "Ug karon, ingon nga ako namulong mahitungod niini nga mga palid, tan-awa sila dili mao ang mga palid diin ako naghimo sa usa ka hingpit nga asoy sa kasaysayan sa akong mga katawhan; kay ang mga palid diin ako naghimo og usa ka hingpit nga asoy sa akong mga katawhan ako mihatag sa ngalan nga Nephi; busa, sila gitawag og mga palid ni Nephi, sunod sa akong kaugalingon nga ngalan; ug kini nga mga palid gitawag usab og mga palid ni Nephi.",
                    "Bisan pa niana, ako nakadawat og usa ka sugo gikan sa Ginoo nga ako kinahanglan maghimo niini nga mga palid, alang sa usa ka linain nga katuyoan nga adunay usa ka asoy nga makulit sa pagpangalagad sa akong mga katawhan.",
                    "Diha sa uban nga mga palid kinahanglan nga adunay makulit nga asoy sa pagmando sa mga hari, ug sa mga gubat ug sa mga panagbingkil sa akong mga katawhan; busa kini nga mga palid alang sa daghan nga bahin sa pagpangalagad; ug ang uban nga mga palid alang sa daghan nga bahin sa pagmando sa mga hari ug sa mga gubat ug sa mga panagbingkil sa akong mga katawhan.",
                    "Busa, ang Ginoo nagsugo kanako sa paghimo niini nga mga palid alang sa usa ka maalamon nga katuyoan diha kaniya, diin nga katuyoan ako wala masayud.",
                    "Apan ang Ginoo nasayud sa tanan nga mga butang gikan sa sinugdanan; busa, siya nag-andam og usa ka paagi sa pagtuman sa iyang mga buhat taliwala sa mga anak sa katawhan; kay tan-awa, siya aduna sa tanan nga gahum sa pagtuman sa tanan niya nga mga pulong. Ug sa ingon kini mao. Amen."
                ]
            },
            {
                "url": "https://www.lds.org/scriptures/bofm/1-ne/10?lang=ceb",
                "name": "Kapitulo 10",
                "summary": [
                    "Si Lehi mitagna nga ang mga Judeo mabihag sa mga taga-Babelon—Siya misulti sa pag-anhi taliwala sa mga Judeo sa usa ka Mesiyas, sa usa ka Manluluwas, sa usa ka Manunubos—Si Lehi misulti usab sa pag-anhi sa usa kinsa kinahanglan mobunyag sa Kordero sa Dios—Si Lehi misulti sa kamatayon ug sa pagkabanhaw sa Mesiyas—Siya mitandi sa pagkatibulaag ug pagkapundok sa Israel ngadto sa usa ka kahoy nga oliba—Si Nephi namulong mahitungod sa Anak sa Dios, sa gasa sa Espiritu Santo, ug sa panginahanglan sa pagkamatarung. Mga 600–592 B.C."
                ],
                "verses": [
                    "Ug karon ako, si Nephi, mopadayon sa paghatag og usa ka asoy diha niini nga mga palid sa akong mga kahimoan, ug sa akong pagmando ug pagpangalagad; busa, sa pagpadayon sa akong asoy, ako kinahanglan gayud nga mamulong kalabut sa mga butang sa akong amahan, ug usab sa akong mga igsoon.",
                    "Kay tan-awa, human ang akong amahan makahimo og pagtapos sa pagpamulong sa mga pulong sa iyang damgo, ug usab sa pag-awhag kanila nga magmakugihon, siya namulong ngadto kanila mahitungod sa mga Judeo—",
                    "Nga human sila malaglag, bisan kanang dako nga dakbayan nga Jerusalem, ug daghan ang madala nga bihag ngadto sa Babelon, sumala sa kaugalingong tukma nga panahon sa Ginoo, sila mahibalik pag-usab, oo, gani kuhaon gikan sa pagkabihag; ug human sila makuha gikan sa pagkabihag sila kinahanglan makapanag-iya pag-usab sa yuta nga ilang kabilin.",
                    "Oo, bisan unom ka gatus ka mga tuig gikan sa panahon nga mibiya ang akong amahan sa Jerusalem, usa ka propeta nga ang Ginoong Dios mopasanay taliwala sa mga Judeo—gani usa ka Mesiyas, o, sa lain nga mga pulong, usa ka Manluluwas sa kalibutan.",
                    "Ug siya usab namulong mahitungod sa mga propeta, unsa ka daghan sa nagpamatuod niini nga mga butang, mahitungod niini nga Mesiyas, kang kinsa siya namulong, o kini nga Manunubos sa kalibutan.",
                    "Busa, ang tanan nga mga katawhan anaa sa pagkahisalaag ug sa pagkapukan nga kahimtang, ug maingon sa hangtud, gawas kon sila modangop ngadto niini nga Manunubos.",
                    "Ug siya namulong usab mahitungod sa usa ka propeta kinsa moabut sa dili pa moabut ang Mesiyas, sa pag-andam sa agianan sa Ginoo—",
                    "Oo, gani siya moadto ug mosinggit sa kamingawan: Andama ninyo ang agianan sa Ginoo, ug himoa ang iyang mga dalan nga tul-id; kay adunay usa nga magbarug taliwala kaninyo kinsa kamo wala makaila; ug siya labaw pa nga gamhanan kay kanako, kansang liston sa sapatos ako dili takus sa paghubad. Ug daghan ang gipamulong sa akong amahan mahitungod niini nga butang.",
                    "Ug ang akong amahan miingon nga siya kinahanglan mobunyag dinha sa Bethabara, unahan sa Jordan; ug siya usab miingon nga siya kinahanglan mobunyag uban sa tubig; gani siya kinahanglan mobunyag sa Mesiyas uban sa tubig.",
                    "Ug human siya makabunyag sa Mesiyas uban sa tubig, siya kinahanglan motuo ug mopamatuod nga siya mibunyag sa Kordero sa Dios, kinsa mokuha sa mga sala sa kalibutan.",
                    "Ug nahinabo human ang akong amahan makapamulong niini nga mga pulong siya namulong ngadto sa akong mga igsoon mahitungod sa ebanghelyo diin kinahanglan isangyaw taliwala sa mga Judeo, ug mahitungod usab sa pagkunhod diha sa pagkawalay pagtuo sa mga Judeo. Ug human sila mopatay sa Mesiyas, kinsa moanhi, ug human siya mapatay siya mabanhaw gikan sa mga patay, ug magpakita sa iyang kaugalingon, pinaagi sa Espiritu Santo, ngadto sa mga Hentil.",
                    "Oo, gani ang akong amahan namulong og daghan mahitungod sa mga Hentil, ug usab mahitungod sa balay ni Israel, nga sila gayud itandi sama sa usa ka kahoy nga oliba, kansang mga sanga pagabalion ug pagatibulaagon diha sa ibabaw sa tibuok yuta.",
                    "Busa, siya miingon nga kini gikinahanglan gayud nga kita maghiusa ngadto sa yuta sa saad, ngadto sa katumanan sa pulong sa Ginoo, nga kita pagatibulaagon diha sa ibabaw sa tibuok yuta.",
                    "Ug human ang balay ni Israel pagatibulaagon sila kinahanglan pagapundukon pag-usab; o, sa katapusan, human madawat sa mga Hentil ang kahingpitan sa Ebanghelyo, ang kinaiyanhon nga mga sanga sa kahoy nga oliba, o ang mga salin sa balay ni Israel, kinahanglan isumbak, o moabut sa kasayuran sa tinuod nga Mesiyas, ang ilang Ginoo ug ang ilang Manunubos.",
                    "Ug human niini nga matang sa pinulongan ang akong amahan nanagna ug namulong ngadto sa akong mga igsoon, ug daghan pa usab nga mga butang diin ako dili mosulat niini nga basahon; kay ako nakasulat na og daghan kanila ingon nga angay alang kanako diha sa akong uban nga basahon.",
                    "Ug tanan niini nga mga butang, diin ako  namulong, nabuhat na samtang ang akong amahan nagpuyo sa tolda, didto sa walog sa Lemuel.",
                    "Ug nahinabo human ako, si Nephi, makadungog sa tanan nga mga pulong sa akong amahan, mahitungod sa mga butang diin siya nakakita diha sa usa ka panan-awon, ug usab sa mga butang diin siya namulong pinaagi sa gahum sa Espiritu Santo, diin nga gahum siya midawat pinaagi sa hugot nga pagtuo diha sa Anak sa Dios—ug ang Anak sa Dios mao ang Mesiyas kinsa kinahanglan nga moabut—ako, si Nephi, matinguhaon usab nga unta ako makakita, ug makadungog, ug masayud niini nga mga butang, pinaagi sa gahum sa Espiritu Santo, diin mao ang gasa sa Dios ngadto sa tanan niadto kinsa sa makugihon nga paagi mangita kaniya, ingon sa karaan nga panahon hangtud sa panahon nga siya magpakita sa iyang kaugalingon ngadto sa mga anak sa katawhan.",
                    "Kay siya sama ra sa kagahapon, sa karon, ug sa kahangturan; ug ang agianan giandam alang sa tanan nga mga tawo gikan sa katukuran sa kalibutan, kon kini mao nga sila maghinulsol ug moduol ngadto kaniya.",
                    "Kay siya nga sa makugihon nga paagi mangita makakaplag; ug ang mga misteryo sa Dios ipadayag ngadto kanila, pinaagi sa gahum sa Espiritu Santo, ingon niini nga mga panahon ingon man usab sa karaan nga mga panahon, ug ingon man sa karaan nga mga panahon ug sa panahon nga moabut; busa, ang palakaw sa Ginoo usa ka walay katapusan nga nagsunod-sunod nga buhat.",
                    "Busa hinumdumi, O tawo, tungod sa tanan nimo nga mga binuhatan ikaw pagadad-on ngadto sa hukmanan.",
                    "Busa, kon ikaw nagtinguha sa pagbuhat og dautan sa mga adlaw sa imong pagsulay, niana ikaw makita nga mahugaw sa atubangan sa hukmanan sa Dios; ug walay mahugaw nga butang nga makapuyo uban sa Dios; busa, ikaw kinahanglan gayud nga isalikway sa kahangturan.",
                    "Ug ang Espiritu Santo naghatag sa pagtugot nga ako kinahanglan mamulong niini nga mga butang, ug dili molimud kanila."
                ]
            },
            {
                "url": "https://www.lds.org/scriptures/bofm/1-ne/11?lang=ceb",
                "name": "Kapitulo 11",
                "summary": [
                    "Si Nephi nakakita sa Espiritu sa Ginoo ug gipakita sa panan-awon sa kahoy sa kinabuhi— Siya nakakita sa inahan sa Anak sa Dios ug nasayud sa pagpakatawo sa Dios—Siya nakakita sa pagbunyag, pagpangalagad, ug ang paglansang sa krus sa Kordero sa Dios—Siya nakakita usab sa pagtawag ug pagpangalagad sa Napulog Duha ka mga Apostoles sa Kordero. Mga 600–592 B.C."
                ],
                "verses": [
                    "Kay nahinabo human ako magtinguha nga masayud sa mga butang nga nakita sa akong amahan, ug nagtuo nga ang Ginoo nakahimo sa pagpaila kanila ngari kanako, samtang ako naglingkod nga nagpalandong sa akong kasingkasing ako gibayaw sa Espiritu sa Ginoo, oo, ngadto sa hilabihan ka taas nga bukid, diin ako wala pa sukad makakita, ug diha diin wala pa ako makatunob sa akong tiil.",
                    "Ug ang Espiritu miingon ngari kanako: Tan-awa, unsa ang imong gitinguha?",
                    "Ug ako miingon: Ako nagtinguha nga makakita sa mga butang nga nakita sa akong amahan.",
                    "Ug ang Espiritu miingon ngari kanako: Motuo ba ikaw nga ang imong amahan nakakita sa kahoy nga iyang gipamulong?",
                    "Ug ako miingon: Oo, ikaw nasayud nga ako mituo sa tanan nga mga pulong sa akong amahan.",
                    "Ug sa diha nga ako nakapamulong niini nga mga pulong, ang Espiritu misinggit sa usa ka makusog nga tingog, nag-ingon: Hosanna ngadto sa Ginoo, ang labing halangdon nga Dios; kay siya ang Dios sa tanan nga yuta, oo, gani labaw sa tanan. Ug bulahan ikaw, Nephi, tungod kay ikaw mituo sa Anak sa labing halangdon nga Dios; busa, ikaw makakita sa mga butang nga imong gitinguha.",
                    "Ug tan-awa kini nga butang ihatag nganha kanimo alang sa usa ka timailhan, nga human ikaw makakita sa kahoy nga namunga diin ang imong amahan mitilaw, ikaw usab makakita og usa ka tawo nga mokunsad gikan sa langit, ug kaniya ikaw mosaksi; ug human ikaw makasaksi kaniya ikaw magpamatuod nga kini mao ang Anak sa Dios.",
                    "Ug nahinabo nga ang Espiritu miingon ngari kanako: Tan-awa!  Ug ako mitan-aw ug nakakita sa usa ka kahoy; ug kini sama ngadto sa kahoy diin ang akong amahan nakakita; ug ang kaanindot niini dili hilabwan, oo, milabaw sa tanan nga katahum; ug ang kaputi niini milabaw sa kaputi sa pinadpad nga yelo.",
                    "Ug nahinabo human ako makakita sa kahoy, ako miingon ngadto sa Espiritu: Ako nakakita sa imong gipakita ngari kanako nga kahoy nga bililhon labaw sa tanan.",
                    "Ug siya miingon ngari kanako: Unsa ang imong gitinguha?",
                    "Ug ako miingon ngadto kaniya: Aron masayud sa kahulugan niana—kay ako nakigsulti ngadto kaniya ingon sa usa ka tawo nga nakigsulti; kay ako nakakita nga siya diha sa pamayhon sa usa ka tawo; busa bisan pa niana, ako nahibalo nga kini mao ang Espiritu sa Ginoo; ug siya nakigsulti ngari kanako ingon sa usa ka tawo nga nakigsulti ngadto sa lain.",
                    "Ug nahinabo nga siya miingon ngari kanako: Tan-awa!  Ug ako mitan-aw ingon nga nagtan-aw ngadto kaniya, ug ako wala makakita kaniya; kay siya nawala sa akong atubangan.",
                    "Ug nahinabo nga ako mitan-aw ug nakakita sa dako nga dakbayan sa Jerusalem, ug usab ang lain nga mga dakbayan. Ug ako nakakita sa dakbayan sa Nazaret; ug diha sa dakbayan sa Nazaret ako nakakita sa usa ka birhen, ug siya hilabihan ka matahum ug kaputi.",
                    "Ug nahinabo nga ako nakakita sa mga kalangitan nga nabukas; ug usa ka anghel ang nanaog ug mibarug diha sa akong atubangan; ug siya miingon ngari kanako: Nephi, unsa ang imong nakita?",
                    "Ug ako miingon ngadto kaniya: Usa ka birhen, labing matahum ug maanyag labaw sa tanan nga mga birhen.",
                    "Ug siya miingon ngari kanako: Nasayud ka ba sa pagpakig-angay sa Dios?",
                    "Ug ako miingon ngadto kaniya: Ako nasayud nga siya nahigugma sa iyang mga anak; bisan pa niana, ako wala masayud sa kahulugan sa tanan nga mga butang.",
                    "Ug siya miingon ngari kanako: Tan-awa, ang birhen nga imong nakita mao ang inahan sa Anak sa Dios, sumala sa kahimtang sa unod.",
                    "Ug nahinabo nga ako nakakita nga siya gibayaw sa Espiritu; ug human siya ibayaw sa Espiritu sulod sa usa ka panahon ang anghel namulong ngari kanako, nag-ingon: Tan-awa!",
                    "Ug ako mitan-aw ug nakakita sa birhen pag-usab, nagkugos og bata diha sa iyang mga bukton.",
                    "Ug ang anghel miingon ngari kanako: Tan-awa ang Kordero sa Dios, oo, gani ang Anak sa Amahan sa Kahangturan!  Nasayud ba ikaw sa kahulugan sa kahoy nga nakita sa imong amahan?",
                    "Ug ako mitubag kaniya, nag-ingon: Oo, mao kini ang gugma sa Dios, nga makatag sa tibuok kalibutan diha sa mga kasingkasing sa mga anak sa mga katawhan; busa, mao kini ang labing madanihon sa tanan nga mga butang.",
                    "Ug siya namulong ngari kanako, nag-ingon: Oo, ug ang labing hingpit nga kalipay ngadto sa kalag.",
                    "Ug human siya makaingon niini nga mga pulong, siya miingon ngari kanako: Tan-awa!  Ug ako mitan-aw, ug ako nakakita sa Anak sa Dios nga miadto taliwala sa mga katawhan; ug ako nakakita sa daghan nga miyukbo sa iyang tiilan ug misimba kaniya.",
                    "Ug nahinabo nga ako nakakita sa gunitanan nga puthaw, nga nakita sa akong amahan, nga mao ang pulong sa Dios, nga nagpaingon ngadto sa tuburan sa buhi nga tubig, o ngadto sa kahoy sa kinabuhi; diin nga mga tubig mga simbolo sa gugma sa Dios; ug ako usab nakakita nga ang kahoy sa kinabuhi usa ka simbolo sa gugma sa Dios.",
                    "Ug ang anghel miingon ngari kanako pag-usab: Tan-awa ug sud-onga ang pagpakig-angay sa Dios!",
                    "Ug ako mitan-aw ug misud-ong sa Manunubos sa kalibutan, kinsa gipamulong sa akong amahan; ug ako usab nakakita sa propeta kinsa kinahanglan moandam sa agianan sa dili pa siya moabut. Ug ang Kordero sa Dios miadto ug nabunyagan pinaagi kaniya; ug human siya mabunyagi, ako nakakita sa mga kalangitan nga nabukas, ug ang Espiritu Santo nanaog gikan sa langit ug mikunsad diha kaniya ingon sa usa ka salampati.",
                    "Ug ako nakakita nga siya miadto ug nangalagad ngadto sa mga katawhan, diha sa gahum ug dako nga himaya; ug ang pundok sa mga katawhan nagkatigum aron mamati kaniya; ug ako nakakita nga sila misalikway kaniya gikan kanila.",
                    "Ug ako usab nakakita sa lain nga napulog duha nga nagsunod kaniya. Ug nahinabo nga nabayaw sila diha sa Espiritu gikan sa akong atubangan, ug ako wala makakita kanila.",
                    "Ug nahinabo nga ang anghel namulong ngari kanako pag-usab, nag-ingon: Tan-awa!  Ug ako mitan-aw, ug ako nakakita pag-usab sa mga kalangitan nga nabukas, ug ako nakakita sa mga anghel nga mikunsad diha sa mga anak sa mga katawhan; ug sila nangalagad ngadto kanila.",
                    "Ug siya namulong ngari kanako pag-usab, nag-ingon: Tan-awa!  Ug ako mitan-aw, ug ako nakakita sa Kordero sa Dios nga miadto taliwala sa mga anak sa mga katawhan. Ug ako nakakita sa daghan nga pundok sa mga katawhan kinsa mga masakiton, ug kinsa gitakbuyan sa tanan nga matang sa mga sakit, ug adunay mga yawa ug mahugaw nga mga espiritu; ug ang anghel namulong ug nagpakita niining tanan nga mga butang ngari kanako. Ug sila nangaayo pinaagi sa gahum sa Kordero sa Dios; ug ang mga yawa ug ang mahugaw nga mga espiritu gisalikway.",
                    "Ug nahinabo nga ang anghel misulti kanako pag-usab, nag-ingon: Tan-awa!  Ug ako mitan-aw ug nakakita sa Kordero sa Dios, nga siya gidakop sa mga katawhan; oo, ang Anak sa walay katapusan nga Dios gihukman sa kalibutan; ug ako nakakita ug nagpamatuod.",
                    "Ug ako, si Nephi, nakakita nga siya gituboy diha sa krus ug gipatay tungod sa mga sala sa kalibutan.",
                    "Ug human siya gipatay ako nakakita sa pundok sa mga katawhan sa yuta, nga sila nagkatigum sa pagpakig-away batok sa mga apostoles sa Kordero; tungod niana ang napulog duha gitawag pinaagi sa anghel sa Ginoo.",
                    "Ug ang pundok sa mga katawhan sa yuta nagkatigum; ug ako nakakita nga diha sila sa usa ka dako ug lapad nga gambalay, sama ngadto sa gambalay diin nakita sa akong amahan. Ug ang anghel sa Ginoo namulong ngari kanako pag-usab, nag-ingon: Tan-awa ang kalibutan ug ang kaalam niana; oo, tan-awa ang balay ni Israel nagkatigum sa pagpakig-away batok sa napulog duha ka mga apostoles sa Kordero.",
                    "Ug nahinabo nga ako nakakita ug nagpamatuod, nga ang dako ug lapad nga gambalay mao ang garbo sa kalibutan; ug kini nahulog, ug ang pagkahulog niini hilabihan ka kusog. Ug ang anghel sa Ginoo namulong ngari kanako pag-usab, nag-ingon: Ingon niana ang kalaglagan sa tanan nga mga kanasuran, mga kaliwatan, mga pinulongan, ug mga katawhan, nga makig-away batok sa napulog duha ka mga apostoles sa Kordero."
                ]
            },
            {
                "url": "https://www.lds.org/scriptures/bofm/1-ne/12?lang=ceb",
                "name": "Kapitulo 12",
                "summary": [
                    "Si Nephi nakakita sa usa ka panan-awon sa yuta sa saad; ang pagkamatarung, pagkadautan, ug ang pagkapukan sa mga lumulupyo niini; ang pag-abut sa Kordero sa Dios diha kanila; unsaon sa Napulog Duha ka mga Tinun-an ug sa Napulog Duha ka mga Apostoles sa paghukom sa Israel; ug ang makalagot ug mahugaw nga kahimtang niadto kinsa mikunhod tungod sa pagkawalay pagtuo. Mga 600–592 B.C."
                ],
                "verses": [
                    "Ug nahinabo nga ang anghel miingon ngari kanako: Tan-awa, ug sud-onga ang imong mga binhi, ug usab ang mga binhi sa imong mga igsoon nga lalaki. Ug ako mitan-aw ug nakita ang yuta sa saad; ug ako nakakita sa pundok sa mga katawhan, oo, gani ingon kini ka daghan sa mga balas sa dagat.",
                    "Ug nahinabo nga ako nakakita sa pundok sa mga katawhan nga nagkatigum aron sa pagpakig-away batok sa usag usa; ug ako nakakita sa mga gubat, ug mga hungihong sa mga gubat, ug dako nga mga kamatay uban sa espada taliwala sa akong mga katawhan.",
                    "Ug nahinabo nga ako nakakita nga milabay ang daghan nga mga kaliwatan, subay sa matang sa mga gubat ug mga panagbingkil diha sa yuta; ug ako nakakita sa daghan nga mga dakbayan, oo, gani wala ko na sila maihap.",
                    "Ug nahinabo nga ako nakakita sa usa ka gabon sa kangitngit diha sa ibabaw sa yuta sa saad; ug ako nakakita sa mga kilat ug ako nakadungog sa mga dugdog, ug mga linog ug tanan nga matang sa nagkaguliyang nga kasaba; ug ako nakakita sa yuta ug sa mga dagko nga mga bato, nga sila nangabuak; ug ako nakakita sa mga bukid nga nangatumpag, ug ako nakakita sa mga kapatagan sa yuta, nga sila nangabuak; ug ako nakakita sa daghan nga mga dakbayan nga sila nangaunlod; ug ako nakakita sa daghan nga sila nangasunog sa kalayo; ug ako nakakita sa daghan nga sila nangatumba sa yuta, tungod sa paglinog niini.",
                    "Ug nahinabo human ako makakita niini nga mga butang, ako nakakita sa inalisngaw sa kangitngit, nga kini milabay gikan sa ibabaw sa yuta; ug tan-awa, ako nakakita sa pundok sa mga katawhan kinsa wala mangamatay sa dako ug makalilisang nga mga paghukom sa Ginoo.",
                    "Ug ako nakakita sa mga kalangitan nga nabukas, ug ang Kordero sa Dios nga mikunsad gikan sa langit; ug siya nanaog ug nagpakita sa iyang kaugalingon ngadto kanila.",
                    "Ug ako usab nakakita ug nagpamatuod nga ang Espiritu Santo mikunsad sa lain nga napulog duha; ug sila gi-orden sa Dios, ug gipili.",
                    "Ug ang anghel namulong ngari kanako, nag-ingon: Tan-awa ang napulog duha ka mga tinun-an sa Kordero, kinsa gipili aron mangalagad ngadto sa imong mga binhi.",
                    "Ug siya miingon ngari kanako: Ikaw nahinumdom ba sa napulog duha ka mga apostoles sa Kordero?  Tan-awa sila mao sila kinsa ang mohukom sa napulog duha ka mga tribo sa Israel; busa, ang napulog duha ka mga tigpangalagad sa imong mga binhi mao ang mohukom kanila; kay ikaw anaa sa balay ni Israel.",
                    "Ug kining napulog duha ka mga tigpangalagad kinsa imong nakita mao ang mohukom sa imong binhi. Ug, tan-awa, sila mga matarung hangtud sa hangtud; kay tungod sa ilang hugot nga pagtuo sa Kordero sa Dios ang ilang mga saput nahimo nga maputi pinaagi diha sa iyang dugo.",
                    "Ug ang anghel miingon ngari kanako: Tan-awa!  Ug ako mitan-aw, ug nakita ang tulo ka mga kaliwatan nga nangamatay diha sa pagkamatarung; ug ang ilang mga saput maputi sama sa Kordero sa Dios. Ug ang anghel miingon ngari kanako: Kini nahimo nga maputi pinaagi sa dugo sa Kordero, tungod sa ilang hugot nga pagtuo diha kaniya.",
                    "Ug ako, si Nephi, nakakita usab og daghan sa ikaupat nga kaliwatan kinsa namatay diha sa pagkamatarung.",
                    "Ug nahinabo nga ako nakakita sa pundok sa mga katawhan sa yuta nga nagkatigum.",
                    "Ug ang anghel miingon ngari kanako: Tan-awa ang imong mga binhi, ug usab ang mga binhi sa imong mga igsoon.",
                    "Ug nahinabo nga ako mitan-aw ug nakakita sa mga katawhan sa akong binhi nga nagkatigum ingon nga pundok sa mga katawhan batok sa binhi sa akong mga igsoon; ug sila nagkatigum sa pag-away.",
                    "Ug ang anghel namulong ngari kanako, nag-ingon: Tan-awa ang tubod sa tubig nga hugaw nga nakita sa imong amahan; oo, gani ang suba nga iyang gipamulong; ug ang kinahiladman niini mao ang kinahiladman sa impyerno.",
                    "Ug ang mga gabon sa kangitngit mao ang mga pagtintal sa yawa, diin nakapabuta sa mga mata, ug nakapatig-a sa mga kasingkasing sa mga katawhan, ug midala kanila ngadto sa lapad nga mga dalan, nga sila mamatay ug malaglag.",
                    "Ug ang dako ug lapad nga gambalay, diin nakita sa imong amahan, mao ang kawang nga mga paghanduraw ug ang garbo sa mga katawhan. Ug usa ka dako ug makalilisang nga bung-aw nagbulag kanila; oo, gani ang pulong sa kaangayan sa Dios sa Kahangturan, ug ang Mesiyas kinsa mao ang Kordero sa Dios, kang kinsa ang Espiritu Santo nagpamatuod, gikan sa sinugdanan sa kalibutan hangtud niini nga panahon, ug sukad karon ug gikan niini nga panahon, ug hangtud sa hangtud.",
                    "Ug samtang ang anghel nagsulti niini nga mga pulong, ako nakakita ug nakasud-ong sa binhi sa akong mga igsoon nga nakig-away batok sa akong binhi, sumala sa pulong sa anghel; ug tungod sa garbo sa akong binhi, ug sa mga pagtintal sa yawa, ako nakakita nga ang binhi sa akong mga igsoon mibuntog sa mga katawhan sa akong binhi.",
                    "Ug nahinabo nga ako nakakita, ug nakasud-ong sa mga katawhan nga binhi sa akong mga igsoon nga sila nakabuntog sa akong binhi; ug sila midaghan nga pundok sa mga katawhan diha sa ibabaw sa yuta.",
                    "Ug ako nakakita kanila nga nagtigum ingon nga pundok sa mga katawhan; ug ako nakakita sa mga gubat ug mga hungihong sa mga gubat taliwala kanila; ug diha sa mga gubat ug sa mga hungihong sa mga gubat ako nakakita sa daghan nga mga kaliwatan nga nangamatay.",
                    "Ug ang anghel miingon ngari kanako: Tan-awa kini sila mokunhod tungod sa pagkawalay pagtuo.",
                    "Ug nahinabo nga ako nakakita, human sila mikunhod tungod sa pagkawalay pagtuo sila nahimo nga mga itum, ug makalagot, ug usa ka mahugaw nga mga katawhan, puno sa katapul ug sa tanan nga matang sa pagkasalawayon."
                ]
            },
            {
                "url": "https://www.lds.org/scriptures/bofm/1-ne/13?lang=ceb",
                "name": "Kapitulo 13",
                "summary": [
                    "Si Nephi nakakita diha sa panan-awon sa simbahan sa yawa nga gitukod taliwala sa mga Hentil, sa pagkakaplag ug pagkasakop sa America, sa pagkawala sa daghan nga yano ug bililhon nga mga bahin sa Biblia; sa sangputanan nga kahimtang sa hingpit nga pagbiya sa mga Hentil; sa pagpahiuli sa ebanghelyo, sa pagtungha sa kasulatan sa ulahing mga adlaw, ug sa pagtukod sa Zion. Mga 600–592 B.C."
                ],
                "verses": [
                    "Ug nahinabo nga ang anghel namulong ngari kanako, nag-ingon: Tan-awa!  Ug ako mitan-aw ug nakakita sa daghan nga mga kanasuran ug mga gingharian.",
                    "Ug ang anghel miingon ngari kanako: Unsay imong nakita?  Ug ako miingon: Ako nakakita sa daghan nga mga kanasuran ug mga gingharian.",
                    "Ug siya miingon ngari kanako: Kini mao ang mga kanasuran ug mga gingharian sa mga Hentil.",
                    "Ug nahinabo nga ako nakakita taliwala sa mga kanasuran sa mga Hentil sa pagkatukod sa usa ka gamhanan nga simbahan.",
                    "Ug ang anghel miingon ngari kanako: Tan-awa ang pagkatukod sa usa ka simbahan nga labing salawayon labaw sa tanan nga mga simbahan, diin mopatay sa mga santos sa Dios, oo, ug mosakit kanila ug mohigot kanila, ug moyugo kanila sa usa ka yugo nga puthaw, ug modala kanila ngadto sa pagkabihag.",
                    "Ug nahinabo nga ako nakakita niini nga gamhanan ug salawayon nga simbahan; ug ako nakakita sa yawa nga siya mao ang magtutukod niini.",
                    "Ug ako usab nakakita og bulawan, ug plata, ug mga sida nga panapton, ug mga eskarlata, ug maayo nga pagkalubid nga mga panapton, ug ang tanan nga matang sa mahalon nga panapton; ug ako nakakita sa daghan nga mga babaye nga nagbaligya sa ilang dungog.",
                    "Ug ang anghel namulong ngari kanako, nag-ingon: Tan-awa ang bulawan, ug ang plata, ug ang mga sida nga panapton, ug ang mga eskarlata, ug ang maayo nga pagkala nga mga panapton, ug ang mga mahalon nga panapton, ug ang mga babaye nga nagbaligya sa ilang dungog, mao ang mga gitinguha niini nga gamhanan ug salawayon nga simbahan.",
                    "Ug usab alang sa pagdayeg sa kalibutan sila molaglag sa mga Santos sa Dios, ug modala kanila ngadto sa pagkabihag.",
                    "Ug nahinabo nga ako mitan-aw ug nakakita sa daghan nga mga katubigan; ug sila mibulag sa mga Hentil gikan sa binhi sa akong mga igsoon.",
                    "Ug nahinabo nga ang anghel miingon ngari kanako: Tan-awa ang kasuko sa Dios anaa sa binhi sa imong mga igsoon.",
                    "Ug ako mitan-aw ug nakakita sa usa ka tawo taliwala sa mga Hentil, kinsa nahimulag gikan sa binhi sa akong mga igsoon taliwala sa daghan nga mga katubigan; ug ako nakakita sa Espiritu sa Dios, nga kini nanaog ug migiya sa tawo; ug siya mitabok sa daghan nga mga katubigan, gani ngadto sa binhi sa akong mga igsoon, kinsa tua sa gisaad nga yuta.",
                    "Ug nahinabo nga ako nakakita sa Espiritu sa Dios, nga kini mitabang diha sa uban nga mga Hentil; ug sila nakalingkawas gikan sa pagkabihag, diha sa daghan nga mga katubigan.",
                    "Ug nahinabo nga ako nakakita sa daghan nga pundok sa mga katawhan nga mga Hentil diha sa yuta sa saad; ug ako nakakita sa kasuko sa Dios, nga kini diha sa binhi sa akong mga igsoon; ug sila nagkatibulaag atubangan sa mga Hentil ug sila gihampak sa kadaot.",
                    "Ug ako nakakita sa Espiritu sa Ginoo, nga kini diha sa mga Hentil, ug sila miuswag ug nakaangkon sa yuta alang sa ilang kabilin; ug ako nakakita nga sila mga puti, ug hilabihan ka maanindot ug maanyag, sama sa akong mga katawhan sa wala pa sila gipatay.",
                    "Ug nahinabo nga ako, si Nephi nakakita nga ang mga Hentil kinsa nakalingkawas gikan sa pagkabihag nagpaubos sa ilang mga kaugalingon sa atubangan sa Ginoo; ug ang gahum sa Ginoo nag-uban kanila.",
                    "Ug ako nakakita nga ang ilang inahan nga mga Hentil nagkatigum diha sa mga katubigan, ug diha usab sa yuta, sa pakig-away batok kanila.",
                    "Ug ako nakakita nga ang gahum sa Dios nag-uban kanila, ug usab ang kasuko sa Dios anaa diha kanilang tanan kinsa nagkatigum sa pagpakig-away batok kanila.",
                    "Ug ako, si Nephi, nakakita nga ang mga Hentil nga nakalingkawas gikan sa pagkabihag naluwas pinaagi sa gahum sa Dios gikan sa mga kamot sa tanang uban nga mga kanasuran.",
                    "Ug nahinabo nga ako, si Nephi, nakakita nga sila miuswag diha sa yuta; ug ako nakakita og usa ka basahon, ug kini gidala taliwala kanila.",
                    "Ug ang anghel miingon ngari kanako: Nasayud ba ikaw sa kahulugan niana nga basahon?",
                    "Ug ako miingon ngadto kaniya: Ako wala masayud.",
                    "Ug siya miingon: Tan-awa nagagikan kini sa ba-ba sa usa ka Judeo. Ug ako, si Nephi, nakakita niini; ug siya miingon ngari kanako: Ang basahon nga ikaw nakakita mao ang usa ka talaan sa mga Judeo, diin naglangkob sa mga pakigsaad sa Ginoo, diin siya mihimo ngadto sa balay ni Israel; ug naglangkob usab kini sa daghan nga mga panagna sa balaan nga mga propeta; ug kini usa ka talaan nga sama ngadto sa mga kinulit nga anaa sa mga palid nga tumbaga, apan dili kaayo daghan; bisan pa niana, sila naglangkob sa mga pakigsaad sa Ginoo, diin siya mihimo ngadto sa balay ni Israel; busa, sila mahinungdanon kaayo ngadto sa mga Hentil.",
                    "Ug ang anghel sa Ginoo miingon ngari kanako: Ikaw nakakita nga ang basahon nagagikan sa ba-ba sa usa ka Judeo; ug kon kini nagagikan sa ba-ba sa usa ka Judeo kini naglangkob sa kahingpitan sa ebanghelyo sa Ginoo, kang kinsa ang napulog duha ka mga apostoles nagpamatuod; ug sila nagpamatuod sumala sa kamatuoran nga anaa sa Kordero sa Dios.",
                    "Busa, kini nga mga butang modangat gikan sa mga Judeo diha sa kaputli ngadto sa mga Hentil, sumala sa kamatuoran nga anaa sa Dios.",
                    "Ug human sila mopahilayo pinaagi sa kamot sa napulog duha ka mga apostoles sa Kordero, gikan sa mga Judeo ngadto sa mga Hentil, ikaw makakita sa pagkatukod niana nga gamhanan ug salawayon nga simbahan, diin mao ang labing salawayon sa tanan nga mga simbahan; kay tan-awa, sila mikuha gikan sa ebanghelyo sa Kordero og daghan nga mga bahin nga yano ug labing bililhon; ug daghan usab nga mga pakigsaad sa Ginoo nga sila mikuha.",
                    "Ug ang tanan niini sila mibuhat aron sila unta makatuis sa mga matarung nga mga pamaagi sa Ginoo, nga sila unta makabuta sa mga mata ug makapatig-a sa mga kasingkasing sa mga katawhan.",
                    "Busa, ikaw nakakita nga human ang basahon midangat diha sa mga kamot niana nga gamhanan ug salawayon nga simbahan, nga adunay daghan nga yano ug mga bililhon nga mga butang nga gikuha gikan sa basahon, diin mao ang basahon sa Kordero sa Dios.",
                    "Ug human kini nga mga yano ug mga bililhon nga mga butang makuha kini modangat ngadto sa tanan nga mga kanasuran sa mga Hentil; ug human kini modangat ngadto sa tanan nga mga kanasuran sa mga Hentil, oo, gani tabok sa daghan nga mga katubigan diin ikaw nakakita sa mga Hentil nga nakalingkawas gikan sa pagkabihag, ikaw makakita—tungod sa daghan nga mga yano ug bililhon nga mga butang diin gikuha gikan sa basahon, diin mga yano ngadto sa pagsabut sa mga katawhan, sumala sa ka yano nga anaa sa Kordero sa Dios—tungod niini nga mga butang nga gikuha gikan sa ebanghelyo sa Kordero, hilabihan ka daghan kaayo ang mapandol, oo, hangtud nga si Satanas adunay dako nga gahum ibabaw kanila.",
                    "Bisan pa niana, ikaw nakakita nga ang mga Hentil kinsa nakalingkawas gikan sa pagkabihag, ug gibayaw pinaagi sa gahum sa Dios labaw sa tanan nga mga kanasuran, diha sa ibabaw sa yuta nga pinili labaw sa uban nga mga yuta, diin mao ang yuta nga ang Ginoong Dios nakigsaad uban sa imong amahan nga ang iyang binhi makaangkon sa yuta nga ilang kabilin; busa, ikaw nakakita nga ang Ginoong Dios dili motugot nga ang mga Hentil molaglag sa hingpit sa nasagol sa imong binhi, diha taliwala sa imong mga igsoon.",
                    "Ni siya motugot nga ang mga Hentil molaglag sa binhi sa imong mga igsoon.",
                    "Ni ang Ginoong Dios motugot nga ang mga Hentil magpabilin hangtud sa hangtud niana nga makahahadlok nga kahimtang sa pagkabuta, diin ikaw nakakita nga sila anaa niana nga kahimtang, tungod sa yano ug bililhon nga mga bahin sa ebanghelyo sa Kordero nga gitipigan nianang salawayon nga simbahan, kansang pagkatukod ikaw nakakita.",
                    "Busa miingon ang Kordero sa Dios: Ako magmaloloy-on ngadto sa mga Hentil, ngadto sa pagduaw sa salin sa balay ni Israel sa dako nga paghukom.",
                    "Ug nahinabo nga ang anghel sa Ginoo namulong ngari kanako, nag-ingon: Tan-awa, miingon ang Kordero sa Dios, human Ako moduaw sa salin sa balay ni Israel—ug kining salin kang kinsa Ako namulong mao ang binhi sa imong amahan—busa, human Ako moduaw kanila diha sa paghukom, ug paghampak kanila pinaagi sa kamot sa mga Hentil, ug human ang mga Hentil mapandol sa hilabihan, tungod sa labing yano ug bililhon nga mga bahin sa ebanghelyo sa Kordero nga gitago nianang salawayon nga simbahan, diin mao ang inahan sa mga babaye nga nagbaligya sa ilang dungog, miingon ang Kordero—Ako magmaloloy-on sa mga Hentil niana nga adlaw, hangtud nga Ako modala ngadto kanila, sa akong kaugalingon nga gahum, daghan sa akong ebanghelyo, diin yano ug bililhon, miingon ang Kordero.",
                    "Kay, tan-awa, miingon ang Kordero: Ako magpakita ngadto sa imong mga binhi, nga sila mosulat sa daghan nga mga butang diin Ako mangalagad ngadto kanila, diin yano ug bililhon; ug human ang imong mga binhi pagalaglagon, ug mokunhod tungod sa pagkawalay pagtuo, ug usab ang binhi sa imong mga igsoon, tan-awa, kini nga mga butang pagatagoan, modangat ngadto sa mga Hentil, pinaagi sa gasa ug gahum sa Kordero.",
                    "Ug diha kanila mahisulat ang akong ebanghelyo, miingon ang Kordero, ug ang akong lig-on nga sukaranan ug ang akong kaluwasan.",
                    "Ug bulahan sila kinsa maninguha sa pagpatunhay sa akong Zion niana nga adlaw, kay sila makabaton sa gasa ug gahum sa Espiritu Santo; ug kon sila molahutay ngadto sa katapusan sila pagabayawon sa katapusan nga adlaw, ug maluwas diha sa walay katapusan nga gingharian sa Kordero; ug si kinsa ang magmantala sa kalinaw, oo, mga balita sa dako nga hingpit nga kalipay, pagkaanindot unya kanila diha sa mga kabukiran.",
                    "Ug nahinabo nga ako nakakita sa salin sa binhi sa akong mga igsoon, ug usab ang basahon sa Kordero sa Dios, nga migula gikan sa ba-ba sa Judeo, nga kini mitungha gikan sa mga Hentil ngadto sa salin sa binhi sa akong mga igsoon.",
                    "Ug human kini motungha ngadto kanila ako nakakita og lain nga mga basahon, nga mitungha pinaagi sa gahum sa Kordero, gikan sa mga Hentil ngadto kanila, ngadto sa pagkakabig sa mga Hentil ug sa salin sa binhi sa akong mga igsoon, ug ngadto usab sa mga Judeo kinsa nagkatibulaag diha sa ibabaw sa tibuok yuta, nga ang mga talaan sa mga propeta ug sa napulog duha ka mga apostoles sa Kordero tinuod.",
                    "Ug ang anghel namulong ngari kanako, nag-ingon: Kini nga katapusan nga mga talaan, diin ikaw nakakita taliwala sa mga Hentil, motukod sa kamatuoran sa nahauna, nga ila sa napulog duha ka mga apostoles sa Kordero, ug motug-an sa yano ug bililhon nga mga butang nga gikuha gikan kanila; ug motug-an ngadto sa tanan nga mga kaliwatan, mga pinulongan, ug mga katawhan, nga ang Kordero sa Dios mao ang Anak sa Amahan sa Kahangturan, ug ang Manluluwas sa kalibutan; ug nga ang tanan nga mga tawo kinahanglan gayud nga moduol ngadto kaniya, o sila dili maluwas.",
                    "Ug sila kinahanglan gayud moduol sumala sa mga pulong nga matukod pinaagi sa ba-ba sa Kordero; ug ang mga pulong sa Kordero pagahimoon nga mahibaloan diha sa mga talaan sa imong binhi, ingon man usab diha sa mga talaan sa napulog duha ka mga apostoles sa Kordero; busa silang duha pagatukuron ingon nga usa; kay adunay usa ka Dios ug usa ka Magbalantay sa tibuok yuta.",
                    "Ug moabut ang panahon nga siya mopakita sa iyang kaugalingon ngadto sa tanan nga mga kanasuran, ngadto sa mga Judeo ug ngadto usab sa mga Hentil; ug human siya mopakita sa iyang kaugalingon ngadto sa mga Judeo ug ngadto usab sa mga Hentil, dayon siya mopakita sa iyang kaugalingon ngadto sa mga Hentil ug ngadto usab sa mga Judeo, ug ang maulahi mao ang mauna, ug ang mauna mao ang maulahi."
                ]
            },
            {
                "url": "https://www.lds.org/scriptures/bofm/1-ne/14?lang=ceb",
                "name": "Kapitulo 14",
                "summary": [
                    "Usa ka anghel misulti kang Nephi sa mga panalangin ug sa mga tunglo nga modangat diha sa mga Hentil—Adunay duha lamang ka mga simbahan: ang Simbahan sa Kordero sa Dios ug ang simbahan sa yawa—Ang mga Santos sa Dios sa tanan nga mga kanasuran gipanggukod pinaagi sa dako ug salawayon nga simbahan—Ang Apostol Juan mosulat mahitungod sa katapusan sa kalibutan. Mga 600–592 B.C."
                ],
                "verses": [
                    "Ug mahinabo, nga kon ang mga Hentil mopatalinghug ngadto sa Kordero sa Dios niana nga adlaw nga siya magpakita sa iyang kaugalingon ngadto kanila diha sa pulong, ug usab diha sa gahum, sa pagkatinuod, ngadto sa pagkakuha sa ilang mga babag—",
                    "Ug dili magpatig-a sa ilang mga kasingkasing batok sa Kordero sa Dios, sila pagaiphon taliwala sa binhi sa imong amahan; oo, sila pagaiphon diha sa balay ni Israel; ug mahimo sila nga usa ka bulahan nga mga katawhan diha sa gisaad nga yuta hangtud sa hangtud; sila dili na mahimo nga mga bihag; ug ang balay ni Israel dili na gayud pagalibugon.",
                    "Ug kanang dako nga gahong, diin gikalot alang kanila nianang gamhanan ug salawayon nga simbahan, diin gitukod sa yawa ug sa iyang mga anak, nga siya unta modala sa kalag sa mga tawo ngadto sa impyerno—oo, kanang dako nga gahong nga gikalot alang sa kalaglagan sa mga tawo mapuno niadto kinsa nagkalot niini, ngadto sa ilang hingpit nga kalaglagan, miingon ang Kordero sa Dios; dili ang kalaglagan sa kalag, apan sa pagtambug niini ngadto niana nga impyerno diin walay katapusan.",
                    "Kay tan-awa, kini sumala sa pagbihag sa yawa, ug usab sumala sa kaangayan sa Dios, diha sa tanan niadto kinsa nagbuhat sa pagkadautan ug pagkasalawayon sa iyang atubangan.",
                    "Ug nahinabo nga ang anghel namulong ngari kanako, Nephi,  nag-ingon: Ikaw nakakita nga kon ang mga Hentil maghinulsol kini maayo alang kanila; ug ikaw usab nasayud mahitungod sa mga pakigsaad sa Ginoo ngadto sa balay ni Israel; ug ikaw usab nakadungog nga kinsa kadto nga dili maghinulsol kinahanglan mamatay.",
                    "Busa, alaot ngadto sa mga Hentil, kon kini mao nga sila magpatig-a sa ilang mga kasingkasing batok sa Kordero sa Dios.",
                    "Kay ang panahon moabut, miingon ang Kordero sa Dios, nga Ako mobuhat og usa ka mahinungdanon ug kahibulongan nga buhat diha sa mga katawhan; usa ka buhat nga walay katapusan, bisan sa unsa nga paagi—bisan sa pagkabig kanila ngadto sa kalinaw ug kinabuhi nga dayon, o ngadto sa pagtugyan kanila tungod sa pagkatig-a sa ilang mga kasingkasing ug pagkabuta sa ilang mga salabutan ngadto sa ilang pagkadala ubos sa pagkabihag, ug usab ngadto sa kalaglagan, nga lawasnon ug espirituhanon, sumala ngadto sa pagbihag sa yawa, diin Ako namulong.",
                    "Ug nahinabo nga human ang anghel nakapamulong niini nga mga pulong, siya miingon ngari kanako: Nahinumdom ba ikaw sa mga pakigsaad sa Amahan ngadto sa balay ni Israel?  Ako miingon ngadto kaniya, Oo.",
                    "Ug nahinabo nga siya miingon ngari kanako: Tan-awa, ug sud-onga kanang gamhanan ug salawayon nga simbahan, diin mao ang inahan sa mga pagkasalawayon, kansang magtutukod mao ang yawa.",
                    "Ug siya miingon ngari kanako: Tan-awa adunay duha lamang ka mga simbahan; ang usa mao ang simbahan sa Kordero sa Dios, ug ang lain mao ang simbahan sa yawa; busa, kinsa kadto nga wala mahisakop sa simbahan sa Kordero sa Dios nahisakop niana nga gamhanan nga simbahan, diin mao ang inahan sa mga pagkasalawayon; ug siya mao ang nagbaligya sa iyang dungog sa tibuok yuta.",
                    "Ug nahinabo nga ako mitan-aw ug nakakita sa nagbaligya sa iyang dungog sa tibuok yuta, ug siya naglingkod diha sa daghan nga mga katubigan; ug siya adunay kamandoan ibabaw sa tibuok yuta, taliwala sa tanan nga mga kanasuran, mga kaliwatan, mga pinulongan, ug mga katawhan.",
                    "Ug nahinabo nga ako nakakita sa simbahan sa Kordero sa Dios, ug ang iyang gidaghanon diyutay ra, tungod sa mga pagkadautan ug mga pagkasalawayon nianang nagbaligya sa iyang dungog kinsa naglingkod diha sa daghan nga mga katubigan; bisan pa niana, ako nakakita nga ang simbahan sa Kordero, kinsa mao ang mga Santos sa Dios, diha usab sa ibabaw sa tibuok yuta; ug ang ilang mga kamandoan diha sa ibabaw sa yuta gamay ra, tungod sa pagkadautan nianang gamhanan nga nagbaligya sa iyang dungog kinsa ako nakakita.",
                    "Ug nahinabo nga ako nakakita nga ang gamhanan nga inahan sa mga pagkasalawayon mitigum og pundok sa mga katawhan diha sa tibuok yuta, taliwala sa tanan nga mga kanasuran sa mga Hentil, sa pagpakig-away batok sa Kordero sa Dios.",
                    "Ug nahinabo nga ako, si Nephi, nakakita sa gahum sa Kordero sa Dios, nga kini mikunsad diha sa mga Santos sa simbahan sa Kordero, ug diha sa mga katawhan sa pakigsaad sa Ginoo, kinsa nagkatibulaag diha sa ibabaw sa tibuok yuta; ug sila gisangkapan sa katarung ug uban sa gahum sa Dios sa dako nga himaya.",
                    "Ug nahinabo nga ako nakakita nga ang kasuko sa Dios diha gibu-bu niana nga gamhanan ug salawayon nga simbahan, hangtud nga dihay mga gubat ug mga hungihong sa mga gubat taliwala sa tanan nga mga kanasuran ug mga kaliwatan sa yuta.",
                    "Sa diha nga nagsugod na ang mga gubat ug mga hungihong sa mga gubat taliwala sa tanan nga mga kanasuran diin gipanag-iya ngadto sa inahan sa mga pagkasalawayon, ang anghel namulong ngari kanako, nag-ingon: Tan-awa, ang kasuko sa Dios anaa diha sa inahan sa mga babaye nga nagbaligya sa dungog; ug tan-awa, ikaw nakakita sa tanan niini nga mga butang—",
                    "Ug kon moabut ang adlaw nga ang kasuko sa Dios ibu-bu diha sa inahan sa mga babaye nga nagbaligya sa dungog, diin mao ang gamhanan ug salawayon nga simbahan sa tanan nga yuta, kansang magtutukod mao ang yawa, dayon, niana nga adlaw, ang buhat sa Amahan pagasugdan, sa pag-andam sa agianan alang sa katumanan sa iyang mga pakigsaad, diin siya mihimo ngadto sa iyang mga katawhan kinsa mga sakop sa balay ni Israel.",
                    "Ug nahinabo nga ang anghel namulong ngari kanako, nag-ingon: Tan-awa!",
                    "Ug ako mitan-aw ug nakakita sa usa ka tawo, ug siya nagsul-ob og saput nga puti.",
                    "Ug ang anghel miingon ngari kanako: Tan-awa ang usa sa napulog duha ka mga apostoles sa Kordero.",
                    "Tan-awa, siya makakita ug mosulat sa nahibilin niini nga mga butang; oo, ug daghan usab nga mga butang nga nahinabo na.",
                    "Ug siya usab mosulat mahitungod sa katapusan sa kalibutan.",
                    "Busa, ang mga butang diin siya mosulat makiangayon ug tinuod; ug tan-awa sila nahisulat diha sa basahon diin ikaw nakakita nga nagagikan sa ba-ba sa Judeo; ug niana nga panahon nga sila mogula gikan sa ba-ba sa Judeo, o, niana nga panahon nga ang basahon mogula gikan sa ba-ba sa Judeo, ang mga butang diin nahisulat mga yano ug putli, ug labing bililhon ug sayon ngadto sa panabut sa tanan nga mga tawo.",
                    "Ug tan-awa, ang mga butang nga isulat niini nga apostol sa Kordero mao ang daghan nga mga butang diin ikaw nakakita; ug tan-awa, ang mahibilin ikaw makakita.",
                    "Apan ang mga butang diin ikaw makakita human niini ikaw dili mosulat; kay ang Ginoong Dios mi-orden sa apostol sa Kordero sa Dios nga siya gayud ang mosulat kanila.",
                    "Ug ang uban usab kinsa mao, ngadto kanila siya mipakita sa tanan nga mga butang, ug sila misulat kanila; ug sila gisilyohan aron nga motungha diha sa ilang kaputli, sumala ngadto sa kamatuoran diin anaa sa Kordero, diha sa kaugalingon nga tukma nga panahon sa Ginoo, ngadto sa balay ni Israel.",
                    "Ug ako, si Nephi, nakadungog ug nagpamatuod, nga ang ngalan sa apostol sa Kordero mao si Juan, sumala sa pulong sa anghel.",
                    "Ug tan-awa, ako, si Nephi, gidid-an nga ako mosulat sa nahibilin nga mga butang diin ako nakakita ug nakadungog; busa ang mga butang diin ako misulat igo na alang kanako; ug ako misulat apan sa usa ka diyutay lamang nga bahin sa mga butang diin ako nakakita.",
                    "Ug ako mopamatuod nga ako nakakita sa mga butang diin ang akong amahan nakakita, ug ang anghel sa Ginoo mao ang mipahibalo kanila ngari kanako.",
                    "Ug karon ako mohimo ug pagtapos sa pagpamulong mahitungod sa mga butang diin ako nakakita samtang ako nadala sa layo diha sa espiritu; ug kon ang tanan nga mga butang diin ako nakakita wala masulat, ang mga butang diin ako misulat mga tinuod. Ug sa ingon kini mao. Amen."
                ]
            },
            {
                "url": "https://www.lds.org/scriptures/bofm/1-ne/15?lang=ceb",
                "name": "Kapitulo 15",
                "summary": [
                    "Ang binhi ni Lehi makadawat sa ebanghelyo gikan sa mga Hentil sa ulahing mga adlaw—Ang pagkapundok sa Israel nahisama ngadto sa kahoy nga oliba kansang kinaiyanhon nga mga sanga ibalik pagsumbak—Si Nephi mihubad sa panan-awon sa kahoy sa kinabuhi ug namulong sa kaangayan sa Dios sa pagbahin sa mga dautan gikan sa mga matarung. Mga 600–592 B.C."
                ],
                "verses": [
                    "Ug nahinabo nga human ako, si Nephi, nadala pinaagi sa espiritu, ug nakakita sa tanan niini nga mga butang, ako mibalik ngadto sa tolda sa akong amahan.",
                    "Ug nahinabo nga ako nakakita sa akong igsoon nga mga lalaki, ug sila naglalis sa usag usa mahitungod sa mga butang diin gipamulong sa akong amahan ngadto kanila.",
                    "Kay siya sa pagkatinuod namulong sa daghan nga mahinungdanon nga mga butang ngadto kanila, diin malisud nga masabtan, gawas kon ang usa ka tawo kinahanglan mangutana sa Ginoo; ug sila ingon nga tig-a og mga kasingkasing, busa sila wala mosalig ngadto sa Ginoo nga unta mao ang ilang angay nga buhaton.",
                    "Ug karon ako, si Nephi, naguol tungod sa ka tig-a sa ilang mga kasingkasing, ug usab, tungod sa mga butang diin ako nakakita, ug nasayud nga sila dili gayud kalikayan nga mahinabo tungod sa hilabihan nga kadautan sa mga katawhan.",
                    "Ug nahinabo nga ako gidaug tungod sa akong mga kasakit, kay ako nagtuo nga ang akong mga kasakit mabug-at labaw sa tanan, tungod sa kalaglagan sa akong mga katawhan, kay ako nakakita sa ilang pagkapukan.",
                    "Ug nahinabo nga human ako makadawat sa kalig-on ako namulong ngadto sa akong mga igsoon, nagtinguha nga masayud gikan kanila sa hinungdan sa ilang mga panaglalis.",
                    "Ug sila miingon: Tan-awa, kami dili makasabut sa mga pulong diin gipamulong sa atong amahan mahitungod sa kinaiyanhon nga mga sanga sa kahoy nga oliba, ug usab mahitungod sa mga Hentil.",
                    "Ug ako miingon ngadto kanila: Nangutana na ba kamo sa Ginoo?",
                    "Ug sila miingon ngari kanako: Kami wala; kay ang Ginoo wala magtug-an sa ingon nga butang nga mahibaloan ngari kanamo.",
                    "Tan-awa, ako miingon ngadto kanila: Ngano nga kamo wala maghupot sa mga sugo sa Ginoo?  Ngano kini nga kamo malaglag, tungod ba sa katig-a sa inyong mga kasingkasing?",
                    "Wala ba kamo mahinumdom sa mga butang diin gisulti sa Ginoo?—Kon dili kamo mopatig-a sa inyong mga kasingkasing, ug mangayo kanako pinaagi sa hugot nga pagtuo, motuo nga kamo makadawat, uban sa kakugi sa paghupot sa akong mga sugo, sa pagkatinuod kini nga mga butang ipahibalo nganha kaninyo.",
                    "Tan-awa, ako moingon nganha kaninyo, nga ang balay ni Israel gitandi ngadto sa usa ka kahoy nga oliba, pinaagi sa Espiritu sa Ginoo nga diha sa atong amahan; ug tan-awa wala ba kita mahimulag gikan sa balay ni Israel, ug dili ba kita usa ka sanga sa balay ni Israel?",
                    "Ug karon, ang butang nga gipasabut sa atong amahan mahitungod sa pagsumbak sa kinaiyanhon nga mga sanga pinaagi sa kahingpitan sa mga Hentil, mao, nga sa ulahing mga adlaw, kon ang atong binhi mokunhod tungod sa pagkawalay pagtuo, oo, sulod sa daghan nga mga katuigan, ug daghan nga mga kaliwatan human ang Mesiyas ipakita diha sa lawas ngadto sa mga katawhan, unya ang kahingpitan sa ebanghelyo sa Mesiyas moabut ngadto sa mga Hentil, ug gikan sa mga Hentil ngadto sa salin sa atong mga binhi—",
                    "Ug niana nga adlaw ang mga salin sa atong binhi masayud nga sila mga sakop sa balay ni Israel, ug nga sila mao ang mga katawhan sa pakigsaad sa Ginoo; ug unya sila masayud ug moabut sa kasayuran sa ilang mga katigulangan, ug usab sa kasayuran sa ebanghelyo sa ilang Manunubos, diin gipangalagad ngadto sa ilang mga amahan pinaagi kaniya; busa, sila moabut sa kasayuran sa ilang Manunubos ug ang mga katuyoan sa iyang doktrina, nga sila masayud unsaon pagdangop ngadto kaniya ug maluwas.",
                    "Ug unya niana nga adlaw dili ba sila malipay ug mohatag og pagdayeg ngadto sa ilang walay katapusan nga Dios, ang ilang lig-on nga sukaranan ug ang ilang kaluwasan?  Oo, niana nga adlaw, dili ba sila makadawat og kalig-on ug kabaskog gikan sa tinuod nga ubas?  Oo, dili ba sila moduol ngadto sa tinuod nga panon sa Dios?",
                    "Tan-awa, ako moingon nganha kaninyo, Oo; sila pagahinumduman pag-usab taliwala sa balay ni Israel; sila isumbak pagbalik, ingon nga usa ka kinaiyanhon nga sanga sa kahoy nga oliba, ngadto sa tinuod nga kahoy nga oliba.",
                    "Ug kini mao unsa ang gipasabut sa atong amahan; ug siya mipasabut nga kini dili mahinabo hangtud human sila pagatibulaaga sa mga Hentil; ug siya mipasabut nga kini moabut pinaagi sa mga Hentil, nga ang Ginoo mahimo nga mopakita sa iyang gahum ngadto sa mga Hentil, tungod sa mao nga hinungdan nga siya isalikway sa mga Judeo, o sa balay ni Israel.",
                    "Busa, ang atong amahan wala mamulong sa atong binhi lamang, apan ngadto usab sa tanan nga balay ni Israel, nagtudlo sa pakigsaad diin kinahanglan matuman sa ulahing mga adlaw; diin nga pakigsaad gihimo sa Ginoo ngadto sa atong amahan nga si Abraham, nag-ingon: Sa imong mga binhi ang tanan nga mga kaliwatan sa yuta mapanalanginan.",
                    "Ug nahinabo nga ako, si Nephi, namulong og daghan ngadto kanila mahitungod niini nga mga butang; oo, ako namulong ngadto kanila mahitungod sa pagpahiuli sa mga Judeo diha sa ulahing mga adlaw.",
                    "Ug ako mibalik og saysay ngadto kanila sa mga pulong ni Isaias, kinsa namulong mahitungod sa pagpahiuli sa mga Judeo, o sa balay ni Israel; ug human sila ipahiuli dili na sila pagalibugon, ni sila pagatibulaagon pag-usab. Ug nahinabo nga ako namulong og daghan nga mga pulong ngadto sa akong mga igsoon, nga sila nahupay ug nagpaubos sa atubangan sa Ginoo.",
                    "Ug nahinabo nga sila namulong ngari kanako pag-usab, nag-ingon: Unsa ang gipasabut nianang butang nga nakita sa atong amahan sa usa ka damgo?  Unsa ang gipasabut niana nga kahoy diin siya nakakita?",
                    "Ug ako miingon ngadto kanila: Usa kadto ka simbolo sa kahoy sa kinabuhi.",
                    "Ug miingon sila ngari kanako: Unsa ang gipasabut sa gunitanan nga puthaw diin nakita sa atong amahan, nga nagpaingon sa kahoy?",
                    "Ug ako miingon ngadto kanila nga mao kadto ang pulong sa Dios; ug si kinsa kadto nga mopatalinghug sa pulong sa Dios, ug hugot nga mogunit niini, dili gayud sila malaglag; ni ang mga pagtintal ug ang nagdilaab nga mga panâ sa kaaway makabuntog kanila ngadto sa pagkabuta, sa pagdala kanila sa kalaglagan.",
                    "Busa, ako, si Nephi, miawhag kanila sa pagpamati ngadto sa pulong sa Ginoo; oo, ako miawhag kanila uban sa tanan nga mga umoy sa akong kalag, ug uban sa tanan nga galamhan diin ako nakaangkon, nga sila unta mamati ngadto sa pulong sa Dios ug mahinumdom sa paghupot sa iyang mga sugo sa kanunay sa tanan nga mga butang.",
                    "Ug miingon sila ngari kanako: Unsa ang gipasabut sa suba nga may tubig nga nakita sa atong amahan?",
                    "Ug ako miingon ngadto kanila nga ang tubig diin nakita sa akong amahan mao ang kahugaw; ug hilabihan ka linga sa iyang hunahuna sa uban nga mga butang nga siya wala makakita sa kahugaw sa tubig.",
                    "Ug ako miingon ngadto kanila nga kini usa ka makahahadlok nga bung-aw, diin mao ang nagbulag sa mga dautan gikan sa kahoy sa kinabuhi, ug usab gikan sa mga santos sa Dios.",
                    "Ug ako miingon ngadto kanila nga kini usa ka simbolo niana nga makahahadlok nga impyerno, diin giingon kanako sa anghel nga giandam alang sa mga dautan.",
                    "Ug ako miingon ngadto kanila nga ang among amahan nakakita usab nga ang kaangayan sa Dios nagbahin usab sa mga dautan gikan sa mga matarung; ug ang kahayag niini sama sa kahayag sa usa ka nagdilaab nga kalayo, diin nagsaka ngadto sa Dios hangtud sa kahangturan, ug walay katapusan.",
                    "Ug sila miingon ngari kanako: Nagpasabut ba kini nga butang mao ang kahasol sa lawas sa mga adlaw sa pagsulay, o nagpasabut ba kini nga mao ang katapusan nga kahimtang sa kalag human sa kamatayon sa temporal nga lawas, o nagsulti ba kini sa mga butang diin mga temporal?",
                    "Ug nahinabo nga ako miingon ngadto kanila nga kini usa ka simbolo sa mga butang nga temporal ug espirituhanon; kay ang adlaw moabut nga sila pagahukman sa ilang mga buhat, oo, bisan sa mga buhat nga nahimo sa temporal nga lawas diha sa mga adlaw sa ilang pagsulay.",
                    "Busa, kon sila mamatay diha sa ilang pagkadautan sila kinahanglan gayud nga isalikway usab, ingon sa mga butang nga espirituhanon, diin may kalabutan sa pagkamatarung; busa, sila kinahanglan gayud nga dad-on sa pagbarug atubangan sa Dios, sa paghukom sa ilang mga buhat; ug kon ang ilang mga buhat mga kahugawan sila kinahanglan gayud mga mahugaw; ug kon sila mahugaw kinahanglan gayud nga sila dili makapuyo sa gingharian sa Dios; kay kon mao, ang gingharian sa Dios kinahanglan gayud nga mahugaw usab.",
                    "Apan tan-awa, ako moingon nganha kaninyo, ang gingharian sa Dios dili mahugaw, ug walay butang nga mahugaw nga makasulod sa gingharian sa Dios; busa kinahanglan gayud nga adunay usa ka dapit sa kahugaw nga giandam alang niana nga mahugaw.",
                    "Ug adunay usa ka dapit nga giandam, oo, gani kana nga makahahadlok nga impyerno diin ako nakapamulong, ug ang yawa mao ang tig-andam niini; busa ang katapusan nga kahimtang sa mga kalag sa mga tawo mao ang pagpuyo sa gingharian sa Dios, o isalikway tungod niana nga kaangayan diin ako nakapamulong.",
                    "Busa, ang mga dautan isalikway gikan sa mga matarung, ug usab gikan niana nga kahoy sa kinabuhi, kansang bunga labing bililhon ug labing madanihon labaw sa tanang uban nga mga bunga; oo, ug kini mao ang labing mahinungdanon sa tanan nga mga gasa sa Dios. Ug sa ingon ako namulong ngadto sa akong igsoon nga mga lalaki. Amen."
                ]
            },
            {
                "url": "https://www.lds.org/scriptures/bofm/1-ne/16?lang=ceb",
                "name": "Kapitulo 16",
                "summary": [
                    "Ang mga dautan naghunahuna nga ang kamatuoran malisud—Ang anak nga mga lalaki ni Lehi nangasawa sa anak nga mga babaye ni Ishmael—Ang Liahona migiya sa ilang agianan paingon sa kamingawan—Mga mensahe gikan sa Ginoo nahisulat sa Liahona matag karon og unya—Si Ishmael namatay; ang iyang pamilya mibagulbol tungod sa mga kasakit. Mga 600–592 B.C."
                ],
                "verses": [
                    "Ug karon nahinabo nga human ako, si Nephi, makahimo og panapos sa pakigpulong ngadto sa akong mga igsoon, tan-awa sila miingon kanako: Ikaw nagpahayag kanamo og malisud nga mga butang, labaw kay sa kami makalahutay.",
                    "Ug nahinabo nga ako miingon ngadto kanila nga ako nasayud nga ako nakapamulong og masakit nga mga butang batok sa mga dautan, sumala sa kamatuoran; ug sa mga matarung ako mihatag og kaangayan, ug mipamatuod nga sila pagabayawon sa katapusang adlaw; busa, ang mga nakasala naghunahuna nga ang kamatuoran malisud, kay kini mopasakit kanila ngadto sa ilang kasingkasing.",
                    "Ug karon akong igsoon nga mga lalaki, kon kamo mga matarung ug andam sa pagpatalinghug sa kamatuoran, ug mosunod ngadto niini, nga kamo molakaw nga matarung atubangan sa Dios, busa kamo dili magbagulbol tungod sa kamatuoran, ug moingon: Ikaw namulong sa malisud nga mga butang batok kanamo.",
                    "Ug nahinabo nga ako, si Nephi, miawhag sa akong igsoon nga mga lalaki, uban sa tanan nga kakugi, sa paghupot sa mga sugo sa Ginoo.",
                    "Ug nahinabo nga sila nagpaubos sa ilang kaugalingon sa atubangan sa Ginoo; nga sa ingon ako adunay hingpit nga kalipay ug dako nga paglaum kanila, nga sila unta mosunod sa mga dalan sa pagkamatarung.",
                    "Karon, kining tanan nga mga butang gikasulti ug nahimo samtang ang akong amahan mipuyo sa usa ka tolda diha sa walog diin siya mitawag og Lemuel.",
                    "Ug nahinabo nga ako, si Nephi, mikuha sa usa sa mga anak nga babaye ni Ishmael aron pangasaw-on; ug usab, ang akong igsoon nga mga lalaki mikuha sa anak nga mga babaye ni Ishmael aron pangasaw-on; ug mao usab si Zoram mikuha sa kinamagulangan nga anak nga babaye ni Ishmael aron pangasaw-on.",
                    "Ug sa ingon ang akong amahan nakatuman sa tanan nga mga sugo sa Ginoo diin gihatag ngadto kaniya. Ug usab, ako, si Nephi, napanalanginan sa Ginoo sa hilabihan.",
                    "Ug nahinabo nga ang tingog sa Ginoo namulong ngadto sa akong amahan sa pagkagabii, ug misugo kaniya nga sa pagkaugma siya kinahanglan mopanaw ngadto sa kamingawan.",
                    "Ug nahinabo nga sa pagbangon sa akong amahan sa pagkabuntag, ug miadto sa ganghaan sa tolda, sa iyang dako nga kahibulong siya nakakita diha sa yuta og usa ka malingin nga bola nga katingalahan ang pagkahimo; ug kini usa ka maanindot nga tumbaga. Ug sa sulod sa bola may duha ka mga buburan; ug ang usa nagtudlo sa agianan diin kami kinahanglan moagi ngadto sa kamingawan.",
                    "Ug nahinabo nga kami mipundok sa bisan unsa nga mga butang nga kami kinahanglan modala ngadto sa kamingawan, ug ang tanan nga nahibilin sa among mga tagana nga gihatag sa Ginoo kanamo; ug kami midala sa matag matang sa binhi nga kami makahimo sa pagdala ngadto sa kamingawan.",
                    "Ug nahinabo nga kami midala sa among mga tolda ug mibiya paingon sa kamingawan, tabok sa suba sa Laman.",
                    "Ug nahinabo nga kami mipanaw sulod sa upat ka mga adlaw, duol sa habagat-habagatan-silangan nga padulnganan, ug kami mitukod sa among mga tolda pag-usab; ug kami mitawag sa mao nga dapit og Shazer.",
                    "Ug nahinabo nga kami midala sa among mga gapasan ug mga panâ, ug miadto sa kamingawan aron sa pagpangayam og pagkaon alang sa among mga banay; ug human kami mangayam og pagkaon kami mibalik pag-usab ngadto sa among mga banay diha sa kamingawan, ngadto sa dapit sa Shazer. Ug kami mipadayon na usab paglakaw ngadto sa kamingawan, nagsunod sa mao gihapon nga padulnganan, nagsubay sa labing tambok nga bahin sa kamingawan, diin diha sa mga utlanan duol sa Pulang Dagat.",
                    "Ug nahinabo nga kami mipanaw na sulod sa daghan nga mga adlaw, nangayam og pagkaon diha sa among agianan, ginamit ang among mga gapasan ug among mga panâ ug among mga bato ug among mga saplong.",
                    "Ug kami misunod sa padulnganan nga gitudlo sa bola, nga midala kanamo sa labaw nga tambok nga mga bahin sa kamingawan.",
                    "Ug human kami makapanaw sulod sa daghan nga mga adlaw, kami mitukod sa among mga tolda sulod sa taudtaod nga panahon, nga kami unta makapahulay pag-usab sa among mga kaugalingon ug makakuha og pagkaon alang sa among mga banay.",
                    "Ug nahinabo nga samtang ako, si Nephi, milakaw aron sa pagpangayam og pagkaon, tan-awa, ako nabalian sa akong gapasan, diin gihimo sa maanindot nga asero; ug human ako mabalian sa akong gapasan, tan-awa, nasuko ang akong igsoon nga mga lalaki tungod sa pagkawala sa akong gapasan, kay dili na kami makakuha og pagkaon.",
                    "Ug nahinabo nga kami mibalik nga walay pagkaon ngadto sa among mga banay, ug sa tuman nga kakapoy, tungod sa ilang pagpanaw, sila nag-antus sa hilabihan tungod sa panginahanglan sa pagkaon.",
                    "Ug nahinabo nga si Laman ug si Lemuel ug ang anak nga mga lalaki ni Ishmael misugod sa hilabihan nga pagbagulbol, tungod sa ilang mga pag-antus ug mga kasakit sa kamingawan; ug mao usab ang akong amahan misugod sa pagbagulbol batok sa Ginoo nga iyang Dios; oo, silang tanan nasubo sa hilabihan, hangtud nga sila nagbagulbol batok sa Ginoo.",
                    "Karon nahinabo nga ako, si Nephi, ingon nga gisakit sa akong igsoon nga mga lalaki tungod sa pagkawala sa akong gapasan, ug sa ilang mga gapasan nga nawad-an sa ilang pagkainat-inat, kini misugod sa hilabihan kaayo nga kalisud, oo, hangtud nga kami dili na makakuha og pagkaon.",
                    "Ug nahinabo nga ako, si Nephi, namulong og daghan ngadto sa akong igsoon nga mga lalaki, tungod kay sila nagpatig-a sa ilang mga kasingkasing pag-usab, gani ngadto sa pagmulo batok sa Ginoo nga ilang Dios.",
                    "Ug nahinabo nga ako, si Nephi, mihimo og usa ka gapasan gikan sa kahoy, ug usa ka panâ gikan sa usa ka tul-id nga sanga; busa, ako misangkap sa akong kaugalingon uban sa usa ka gapasan ug panâ, uban sa usa ka saplong ug mga bato. Ug ako miingon ngadto sa akong amahan: Asa ako mopaingon aron makakuha og pagkaon?",
                    "Ug nahinabo nga siya nagpakisayud sa Ginoo, kay sila nagpaubos sa ilang kaugalingon tungod sa akong mga pulong; kay ako misulti og daghan nga mga butang ngadto kanila sa umoy sa akong kalag.",
                    "Ug nahinabo nga ang tingog sa Ginoo miabut ngadto sa akong amahan; ug siya sa tinuod gipanton tungod sa iyang pagbagulbol batok sa Ginoo, hangtud nga siya giganoy ngadto ubos sa hilabihan nga kasubo.",
                    "Ug nahinabo nga ang tingog sa Ginoo miingon ngadto kaniya: Tan-aw diha sa bola, ug tan-awa ang mga butang nga nahisulat.",
                    "Ug nahinabo nga sa diha nga nakita sa akong amahan ang mga butang nga nahisulat diha sa bola, siya nahadlok ug nangurog sa hilabihan, ug usab ang akong igsoon nga mga lalaki ug ang anak mga nga lalaki ni Ishmael ug ang among mga asawa.",
                    "Ug nahinabo nga ako, si Nephi, nakakita sa mga igpupunting diin diha sa bola, nga sila molihok sumala ngadto sa hugot nga pagtuo ug kakugi ug pagtagad diin kami mihatag ngadto kanila.",
                    "Ug usab may nahisulat diha kanila nga usa ka bag-o nga sinulat, diin sayon nga mabasa, diin mihatag kanamo sa panabut mahitungod sa mga pamaagi sa Ginoo; ug kini gisulat ug giusab matag karon ug unya, sumala ngadto sa hugot nga pagtuo ug kakugi diin kami mihatag ngadto niini. Ug sa ingon kami nakakita nga pinaagi sa gagmay nga mga paagi ang Ginoo makapahinabo sa mahinungdanon nga mga butang.",
                    "Ug nahinabo nga ako, si Nephi, mitungas sa tumoy sa bukid, sumala sa mga panudlo nga gihatag sa bola.",
                    "Ug nahinabo nga ako nakapatay og mga mananap nga ihalas, hangtud nga ako nakakuha og pagkaon alang sa among mga banay.",
                    "Ug nahinabo nga ako mibalik sa among mga tolda, dala ang mga mananap nga akong napatay; ug karon sa diha nga sila nakakita nga ako nakakuha og pagkaon, unsa ka dako ang ilang hingpit nga kalipay! Ug nahinabo nga sila nagpaubos sa ilang mga kaugalingon sa atubangan sa Ginoo, ug nagpasalamat ngadto kaniya.",
                    "Ug nahinabo nga kami mipadayon pag-usab sa among panaw, naglakaw sa hapit mao gihapon nga agianan ingon sa sinugdanan; ug human kami makapanaw sulod sa daghan nga mga adlaw kami mitukod sa among mga tolda pag-usab, nga kami unta magpabilin sulod sa mubo nga panahon.",
                    "Ug nahinabo nga si Ishmael namatay, ug gilubong diha sa dapit diin gitawag og Nahom.",
                    "Ug nahinabo nga ang mga anak nga babaye ni Ishmael nagbangutan sa hilabihan, tungod sa pagkawala sa ilang amahan, ug tungod sa ilang mga kasakit diha sa kamingawan; sila mibagulbol batok sa akong amahan tungod kay siya ang midala kanila gikan sa yuta sa Jerusalem, nag-ingon: Ang among amahan patay na; oo, ug kami naglatagaw sa hilabihan diha sa kamingawan, ug kami nag-antus sa daghan nga mga kasakit, kagutom, kauhaw, ug kakapoy; ug human niining tanan nga mga pag-antus kami kinahanglan gayud nga mamatay diha sa kamingawan uban sa kagutom.",
                    "Ug sa ingon sila nagbagulbol batok sa akong amahan, ug batok usab kanako; ug sila matinguhaon sa pagbalik pag-usab ngadto sa Jerusalem.",
                    "Ug si Laman miingon ngadto kang Lemuel ug ngadto usab sa anak nga mga lalaki ni Ishmael: Tan-awa, atong patyon ang atong amahan, ug usab ang atong igsoon si Nephi, kinsa nangako diha kaniya nga mahimo nga atong magmamando ug atong magtutudlo, kinsa iyang mga magulang nga lalaki.",
                    "Karon, siya miingon nga ang Ginoo nakigsulti kaniya, ug usab ang mga anghel nangalagad ngadto kaniya. Apan tan-awa, kita nasayud nga siya nagbakak ngari kanato; ug siya misulti kanato niini nga mga butang, ug siya naghimo og daghan nga mga butang pinaagi sa iyang panglingla, nga siya unta moilad sa atong mga mata, naghunahuna, tingali, nga siya modala kanato ngadto sa lain nga kamingawan; ug human siya modala kanato sa layo nga dapit, siya naghunahuna sa paghimo sa iyang kaugalingon nga usa ka hari ug usa ka magmamando ibabaw kanato, nga siya makahimo diha kanato sumala sa iyang kabubut-on ug kahimuot. Ug subay niini nga paagi ang akong igsoon nga si Laman mikutaw sa ilang mga kasingkasing sa kasuko.",
                    "Ug nahinabo nga ang Ginoo nag-uban kanamo, oo, bisan ang tingog sa Ginoo midangat ug militok sa daghan nga mga pulong ngadto kanila, ug mipanton kanila sa hilabihan; ug human sila mapanton pinaagi sa tingog sa Ginoo sila misalikway sa ilang kasuko, ug naghinulsol sa ilang mga sala, hangtud nga ang Ginoo mipanalangin kanamo pag-usab uban sa pagkaon, nga kami wala mamatay."
                ]
            },
            {
                "url": "https://www.lds.org/scriptures/bofm/1-ne/17?lang=ceb",
                "name": "Kapitulo 17",
                "summary": [
                    "Si Nephi gisugo sa paghimo og usa ka barko—Ang iyang igsoon misupak kaniya—Siya miawhag kanila pinaagi sa pagsubay sa kasaysayan sa mga pagdumala sa Dios uban sa Israel—Si Nephi napuno sa gahum sa Dios—Ang iyang mga kaigsoonan gidid-an sa paghikap kaniya, tingali unya og sila malawos ingon sa laya nga bugang. Mga 592–591 B.C."
                ],
                "verses": [
                    "Ug nahinabo nga kami mipanaw na usab sa kamingawan; ug kami mipaingon dapit sa sidlakan gikan niana nga higayon. Ug kami mipanaw ug miagi sa dagko nga mga kasakit sa kamingawan; ug ang among mga kababayen-an nanganak diha sa kamingawan.",
                    "Ug hilabihan ang mga panalangin sa Ginoo kanamo, nga samtang kami nabuhi uban sa hilaw nga karne sa kamingawan, ang among mga kababayen-an mihatag og daghan nga gatas nga masuso sa ilang mga anak, ug mga mahimsog, oo, gani sama ngadto sa mga kalalakin-an; ug sila mipadayon sa ilang pagpanaw nga wala nay mga pagbagulbol.",
                    "Ug sa ingon kami nakasabut nga ang mga sugo sa Dios kinahanglan gayud nga matuman. Ug kon kini mao nga ang mga katawhan maghupot sa mga sugo sa Dios siya moamuma kanila, ug molig-on kanila, ug mohatag og mga paagi diin sila makatuman sa butang diin siya misugo kanila; busa, siya mihatag og mga paagi alang kanamo samtang kami nagpuyo diha sa kamingawan.",
                    "Ug kami mipuyo sulod sa daghan nga mga katuigan, oo, gani walo ka tuig diha sa kamingawan.",
                    "Ug kami miabut sa yuta diin kami mitawag og Bountiful, tungod sa kadaghan sa iyang prutas ug dugos usab; ug kini nga mga butang giandam sa Ginoo nga kami dili unta mamatay. Ug kami nakakita sa dagat, diin kami mitawag og Irreantum, diin, kon hubaron, daghan nga mga katubigan.",
                    "Ug nahinabo nga kami mitukod sa among mga tolda sa baybayon; ug bisan pa kami nag-antus sa daghan nga mga kasakit ug hilabihan nga kalisud, oo, hilabihan kaayo nga kami dili na makasulat sa tanan, naghingapin ang among kahinangop sa among pag-abut diha sa baybayon; ug kami mitawag sa mao nga dapit og Bountiful, tungod sa ka daghan sa iyang prutas.",
                    "Ug nahinabo nga human ako, si Nephi, makapuyo sa yuta sa Bountiful sulod sa daghan nga mga adlaw, ang tingog sa Ginoo miabut ngari kanako, nag-ingon: Bangon, ug lakaw ngadto sa bukid. Ug nahinabo nga ako mibangon ug mitungas ngadto sa bukid, ug nangamuyo ngadto sa Ginoo.",
                    "Ug nahinabo nga ang Ginoo namulong ngari kanako, nag-ingon: Ikaw maghimo og usa ka barko, subay sa paagi diin Ako mopakita kanimo, nga Ako unta modala sa imong mga katawhan tabok niini nga katubigan.",
                    "Ug ako miingon: Ginoo, asa ako paingon nga ako makakita og oro nga tunawon, nga ako unta makabuhat og mga himan sa paghimo og barko subay sa paagi diin ikaw mopakita ngari kanako?",
                    "Ug nahinabo nga ang Ginoo misulti kanako asa ako paingon nga makakita og oro, nga ako unta makabuhat og mga himan.",
                    "Ug nahinabo nga ako, si Nephi, naghimo og usa ka tayhop nga mohuyop sa kalayo, gikan sa mga panit sa mga mananap; ug human ako makahimo og usa ka tayhop, nga ako unta adunay magamit sa paghuyop sa kalayo, ako misingki sa duha ka mga bato nga ako unta makahaling og kalayo.",
                    "Kay ang Ginoo hangtud karon wala motugot nga kami mohimo og dako nga kalayo, samtang kami mipanaw diha sa kamingawan; kay siya miingon: Ako mohimo sa inyong pagkaon nga matam-is, aron kamo dili magluto niini;",
                    "Ug Ako usab mao ang inyong kahayag diha sa kamingawan; ug Ako moandam og agianan alang kaninyo, kon kini mao nga kamo mohupot sa akong mga sugo; busa, tungod kay mohupot sa akong mga sugo kamo pagatultulan ngadto sa gisaad nga yuta; ug kamo mahibalo nga pinaagi kanako kamo pagatultulan.",
                    "Oo, ug ang Ginoo miingon usab nga: Human kamo moabut diha sa gisaad nga yuta, kamo mahibalo nga Ako, ang Ginoo, mao ang Dios; ug nga Ako, ang Ginoo, miluwas kaninyo gikan sa kalaglagan; oo, nga Ako ang midala kaninyo gikan sa yuta sa Jerusalem.",
                    "Busa, ako, si Nephi, naningkamot sa paghupot sa mga sugo sa Ginoo, ug ako miawhag sa akong igsoon nga mga lalaki ngadto sa pagkamatinud-anon ug pagkamakugihon.",
                    "Ug nahinabo nga ako mihimo og mga himan gikan sa oro diin ako mitunaw gikan sa bato.",
                    "Ug sa diha nga ang akong igsoon nga mga lalaki nakakita nga ako magbuhat na unta og usa ka barko, sila misugod pagbagulbol batok kanako, nag-ingon: Ang atong igsoon nga lalaki usa ka buang, kay siya nagtuo nga siya makabuhat og usa ka barko; oo, ug siya usab nagtuo nga siya makatabok niining dako nga mga katubigan.",
                    "Ug sa ingon ang akong igsoon nga mga lalaki nagmulo batok kanako, ug matinguhaon nga sila dili unta maghago, kay sila wala magtuo nga ako makabuhat og usa ka barko; ni wala usab sila magtuo nga ako gitudloan sa Ginoo.",
                    "Ug karon nahinabo nga ako, si Nephi, hilabihan gayud ka masulub-on tungod sa katig-a sa ilang mga kasingkasing; ug karon sa diha nga sila nakakita nga ako misugod sa pagkamasulub-on, sila nalipay diha sa ilang mga kasingkasing, hangtud nga sila nagmaya tungod kanako, nag-ingon: Kami nasayud nga ikaw dili makahimo og usa ka barko, kay kami nahibalo nga ikaw kulang sa paghukom; busa, ikaw dili makahimo sa ingon ka dako nga buhat.",
                    "Ug ikaw sama ngadto sa atong amahan, nadala sa mga binuang nga mga hunahuna sa iyang kasingkasing; oo, siya ang nagdala kanato gikan sa yuta sa Jerusalem, ug kita naglatagaw diha sa kamingawan niining daghan nga mga katuigan; ug ang atong mga kababayen-an naghago, bisan og mabdos; ug sila nanganak sa kamingawan ug nag-antus sa tanan nga mga butang, gawas sa kamatayon; ug kini maayo pa unta nga sila namatay sa wala pa sila mobiya sa Jerusalem kay sa nag-antus niini nga mga kasakit.",
                    "Tan-awa, kining daghan nga mga katuigan nga kita nag-antus diha sa kamingawan, diin nga panahon kita unta nagpahimulos sa atong mga kabtangan ug sa yuta sa atong kabilin; oo, ug kita unta malipayon.",
                    "Ug kita nasayud nga ang mga katawhan kinsa tua sa yuta sa Jerusalem mga matarung nga mga katawhan; kay sila naghupot sa mga balaod ug mga paghukom sa Ginoo, ug sa tanan niya nga mga sugo, sumala sa balaod ni Moises; busa, kita nasayud nga sila matarung nga mga katawhan; ug ang atong amahan naghukom kanila, ug nagdala kanato palayo tungod kay kita mipatalinghug ngadto sa iyang mga pulong; oo, ug ang atong igsoon nga lalaki sama ngadto kaniya. Ug human niini nga matang sa pinulongan ang akong igsoon nga mga lalaki nagbagulbol ug nagmulo batok kanamo.",
                    "Ug nahinabo nga ako, si Nephi, namulong ngadto kanila, nag-ingon: Kamo motuo ba nga ang atong mga amahan, kinsa mga anak ni Israel, mapahilayo ba kaha gikan sa mga kamot sa mga Ehiptohanon kon sila wala pa mopatalinghug sa mga pulong sa Ginoo?",
                    "Oo, nagdahum ba kamo nga sila makalingkawas gikan sa pagkaulipon, kon wala pa ang Ginoo magsugo kang Moises nga siya ang modala kanila gikan sa pagkaulipon?",
                    "Karon kamo nasayud nga ang mga anak ni Israel diha sa pagkaulipon; ug kamo nasayud nga sila nabug-atan sa mga buluhaton, diin malisud nga pas-anon; busa, kamo nasayud nga kini kinahanglan gayud nga usa ka maayo nga butang alang kanila, nga sila pagakuhaon gikan sa pagkaulipon.",
                    "Karon kamo nasayud nga si Moises mao ang gisugo sa Ginoo sa pagbuhat nianang mahinungdanon nga buhat; ug kamo nasayud nga tungod sa iyang pulong ang mga katubigan sa Pulang Dagat nabahin dinhi ug didto, ug sila miagi sa ugá nga yuta.",
                    "Apan kamo nasayud nga ang mga Ehiptohanon nalumos diha sa Pulang Dagat, kinsa mga sundalo sa Paraon.",
                    "Ug kamo usab nasayud nga sila gipakaon ug manna diha sa kamingawan.",
                    "Oo, ug kamo usab nasayud nga si Moises, pinaagi sa iyang pulong sumala sa gahum sa Dios diin diha kaniya, mibunal sa dako nga bato, ug dihay miagas nga tubig, nga ang mga anak ni Israel mahimo nga motagbaw sa ilang kauhaw.",
                    "Ug bisan pa nga sila giagak, ang Ginoo nga ilang Dios, ilang Manunubos, nag-una kanila, naggiya kanila sa adlaw ug naghatag kanila og kahayag sa gabii, ug naghimo sa tanan nga butang alang kanila diin angay madawat sa tawo, sila nagpatig-a sa ilang mga kasingkasing ug mibuta sa ilang mga salabutan, ug mibiay-biay batok kang Moises ug batok sa tinuod ug buhi nga Dios.",
                    "Ug nahinabo nga sumala sa iyang pulong siya milaglag kanila; ug sumala sa iyang pulong siya midala kanila; ug sumala sa iyang pulong siya mibuhat sa tanan nga mga butang alang kanila; ug walay usa ka butang nga nahimo gawas nga kini pinaagi sa iyang pulong.",
                    "Ug human sila makatabok sa suba sa Jordan siya mihimo kanila nga gamhanan ngadto sa paghingilin sa mga lumulupyo sa mao nga yuta, oo, hangtud ngadto sa pagkatibulaag kanila ngadto sa kalaglagan.",
                    "Ug karon, kamo nagdahum ba nga ang mga lumulupyo niini nga yuta, kinsa diha sa yuta sa saad, kinsa gihinginlan sa atong mga amahan, kamo nagdahum ba nga sila matarung? Tan-awa, ako moingon nganha kaninyo, Dili.",
                    "Kamo nagdahum ba nga ang atong mga amahan labaw nga pinili kay kanila kon sila nagmatarung pa? Ako moingon nganha kaninyo, Dili.",
                    "Tan-awa, ang Ginoo nagtamud sa tanan nga mga tawo nga managsama; siya nga matarung pinalabi sa Dios. Apan tan-awa, kini nga mga katawhan misalikway sa matag pulong sa Dios, ug sila hinog na sa kadautan; ug ang kahingpitan sa kasuko sa Dios diha kanila; ug ang Ginoo mitunglo sa yuta batok kanila, ug mipanalangin niini ngadto sa atong mga amahan; oo, siya mitunglo niini batok kanila ngadto sa ilang kalaglagan, ug siya mipanalangin niini ngadto sa atong mga amahan ngadto sa ilang pagbaton og gahum ibabaw niini.",
                    "Tan-awa, ang Ginoo milalang sa yuta nga kini kinahanglan nga mapuy-an; ug siya milalang sa iyang mga anak nga sila kinahanglan manag-iya niini.",
                    "Ug siya mipasanay og usa ka matarung nga nasud, ug milaglag sa mga nasud sa mga dautan.",
                    "Ug siya midala sa mga matarung ngadto sa mga yuta nga pinili, ug sa mga dautan siya milaglag, ug mitunglo sa yuta ngadto kanila alang sa ilang kaayohan.",
                    "Siya nagmando diha sa kahitas-an sa mga kalangitan, kay kini mao ang iyang trono, ug kini nga yuta mao ang iyang tumbanan.",
                    "Ug siya nahigugma niadto kinsa modawat kaniya nga ilang Dios. Tan-awa, siya nahigugma sa atong mga amahan, ug siya nakigsaad uban kanila, oo, gani si Abraham, Isaac, ug Jacob; ug siya nahinumdom sa mga pakigsaad diin siya mihimo; busa, siya midala kanila gikan sa yuta sa Ehipto.",
                    "Ug siya mipanton kanila diha sa kamingawan pinaagi sa iyang sungkod; kay sila mipatig-a sa ilang mga kasingkasing, gani sama nga kamo ingon; ug ang Ginoo mipanton kanila tungod sa ilang kadautan. Siya mipadala og mapintas nga mga bitin nga molupad taliwala kanila; ug human sila gipaak siya miandam og paagi nga sila unta mamaayo; ug ang buhaton diin sila kinahanglan mobuhat mao ang pagtan-aw; ug tungod sa pagkayano sa paagi, o sa kasayon niini, adunay daghan kinsa namatay.",
                    "Ug sila nagpatig-a sa ilang mga kasingkasing matag karon ug unya, ug sila mibiay-biay batok ni Moises, ug usab batok sa Dios; bisan pa niana, kamo nasayud nga sila gidala pinaagi sa iyang dili hitupngan nga gahum ngadto sa yuta sa saad.",
                    "Ug karon, human sa tanan niini nga mga butang, ang panahon miabut nga sila nahimo nga dautan, oo, duol na ngadto sa pagkahinog; ug ako wala masayud nga niini nga mga adlaw sila pagalaglagon; kay ako nasayud nga ang adlaw gayud moabut nga sila pagalaglagon, gawas sa pipila lamang, kinsa pagadad-on ngadto sa pagkabihag.",
                    "Busa, ang Ginoo misugo sa akong amahan nga siya kinahanglan mobiya ngadto sa kamingawan; ug ang mga Judeo usab nagtinguha sa paghunos sa iyang kinabuhi; oo, ug kamo usab nagtinguha sa paghunos sa iyang kinabuhi; busa, kamo mga mamumuno diha sa inyong mga kasingkasing ug kamo sama usab kanila.",
                    "Kamo dali nga mobuhat og kadautan apan dugay nga mahinumdom sa Ginoo nga inyong Dios. Kamo nakakita og usa ka anghel, ug siya namulong nganha kaninyo; oo, kamo nakadungog sa iyang tingog matag karon ug unya; ug siya nakapamulong nganha kaninyo sa usa ka hinay nga hinagawhaw nga tingog, apan kamo ingon sa walay pagbati, mao nga kamo dili makabati sa iyang mga pulong; busa, siya nakapamulong nganha kaninyo sama ngadto sa tingog sa dugdog, nga mao ang hinungdan sa pagkauyog sa yuta ingon og kini mabuak.",
                    "Ug kamo usab nasayud nga pinaagi sa gahum sa iyang makagagahum nga pulong siya makahimo sa yuta nga kini mahanaw; oo, ug kamo nasayud nga pinaagi sa iyang pulong siya makahimo sa libaongon nga mga dapit nga mahimo nga mapatag, ug ang patag nga mga dapit pagabuak-buakon. O, unya, ngano kini, nga kamo magpatig-a kaayo sa inyong mga kasingkasing?",
                    "Tan-awa, ang akong kalag nagbangutan sa kaguol tungod kaninyo, ug ang akong kasingkasing gisakitan; ako nahadlok kay tingali unya kamo isalikway hangtud sa hangtud. Tan-awa, ako puno sa Espiritu sa Dios, hangtud nga ang akong dugokan nawad-an sa kusog.",
                    "Ug karon nahinabo nga sa diha nga ako nakapamulong niini nga mga pulong sila nasuko kanako, ug nagtinguha sa paglabay kanako ngadto sa kahiladman sa dagat; ug sa diha nga sila miduol aron modapat sa ilang mga kamot diha kanako ako namulong ngadto kanila, nag-ingon: Sa ngalan sa Makagagahum nga Dios, ako mosugo kaninyo sa dili paghikap kanako, kay ako napuno sa gahum sa Dios, bisan ngadto sa pagkaugdaw sa akong unod; ug bisan kinsa nga modapat sa iyang kamot kanako siya malawos sama sa laya nga bugang; ug siya mahimo nga walay bili atubangan sa gahum sa Dios, kay ang Dios mohampak kaniya.",
                    "Ug nahinabo nga ako, si Nephi, miingon ngadto kanila nga sila kinahanglan dili na mobagulbol batok sa ilang amahan; ni sila mopugong sa ilang paghago sa pagtabang kanako, kay ang Dios misugo kanako nga ako kinahanglan mohimo og usa ka barko.",
                    "Ug ako miingon ngadto kanila: Kon ang Dios misugo kanako sa paghimo sa tanan nga mga butang ako makahimo kanila. Kon siya kinahanglan mosugo kanako nga ako kinahanglan moingon ngadto niini nga tubig, nga ikaw mahimo nga yuta, kini kinahanglan nga mahimo nga yuta; ug kon ako kinahanglan moingon niini, kini matuman.",
                    "Ug karon, kon ang Ginoo aduna nianang dako nga gahum, ug nakahimo sa daghan nga mga milagro taliwala sa mga katawhan, ngano kini nga siya dili makatudlo kanako, nga ako kinahanglan mohimo og usa ka barko?",
                    "Ug nahinabo nga ako, si Nephi, miingon og daghan nga mga butang ngadto sa akong igsoon nga mga lalaki, hangtud nga sila gilibug ug dili makigbingkil batok kanako; ni makaako sa pagdapat sa ilang mga kamot ngari kanako ni makahikap kanako sa ilang mga tudlo, gani sulod sa daghan nga mga adlaw. Karon sila wala mosulay niini tingali unya og malawos sila sa akong atubangan, kay hilabihan ka gamhanan sa Espiritu sa Dios; ug sa ingon kini naka-impluwensya diha kanila.",
                    "Ug nahinabo nga ang Ginoo miingon ngari kanako: Ipatuy-od pag-usab ang imong kamot ngadto sa imong igsoon nga mga lalaki, ug sila dili malawos sa imong atubangan, apan Ako mopakurog kanila, miingon ang Ginoo, ug kini Ako mobuhat, nga sila masayud nga Ako ang Ginoo nga ilang Dios.",
                    "Ug nahinabo nga ako mipatuy-od sa akong kamot ngadto sa akong mga igsoon nga mga lalaki, ug sila wala malawos sa akong atubangan; apan ang Ginoo mipakurog kanila, sumala sa mga pulong diin siya namulong.",
                    "Ug karon, sila miingon: Kami nasayud sa pagkatinuod nga ang Ginoo anaa uban kanimo, kay kami nasayud nga kini mao ang gahum sa Ginoo nga nakapakurog kanamo. Ug sila miluhod sa akong atubangan, ug mosimba na unta kanako, apan ako wala motugot kanila, nag-ingon: Ako ang inyong igsoon nga lalaki, oo, gani inyong manghud nga lalaki; busa, simbaha ang Ginoo nga inyong Dios, ug pasidunggi ang inyong amahan ug inyong inahan, nga unta lugwayan ang inyong mga adlaw sa yuta nga ihatag sa Ginoo nga inyong Dios kaninyo."
                ]
            },
            {
                "url": "https://www.lds.org/scriptures/bofm/1-ne/18?lang=ceb",
                "name": "Kapitulo 18",
                "summary": [
                    "Ang barko nahuman—Ang pagkatawo ni Jacob ug ni Joseph gihisgutan—Ang kaubanan misakay padulong sa gisaad nga yuta—Ang anak nga mga lalaki ni Ishmael ug ang ilang mga asawa miapil sa hudyaka ug pagsukol—Si Nephi gigapos, ug ang barko gipadpad og balik sa usa ka mabangis nga unos—Si Nephi gibuhian, ug pinaagi sa iyang pag-ampo ang bagyo milurang—Sila miabut sa gisaad nga yuta. Mga 591–589 B.C."
                ],
                "verses": [
                    "Ug nahinabo nga sila misimba sa Ginoo, ug mikuyog kanako; ug kami milalik og mga kahoy sa talagsaon nga pagkahimo. Ug ang Ginoo mipakita kanako matag karon ug unya sa unsa nga paagi nga ako kinahanglan molalik sa mga kahoy sa barko.",
                    "Karon ako, si Nephi, wala molalik sa mga kahoy subay sa paagi diin nakat-unan sa mga tawo, ni ako mihimo og barko subay sa paagi sa mga tawo; apan ako mihimo niini sumala sa paagi diin gipakita sa Ginoo kanako; busa, kini wala mosubay sa paagi sa mga tawo.",
                    "Ug ako, si Nephi, mitungas sa bukid kanunay ug ako nag-ampo ngadto sa Ginoo; busa, ang Ginoo mipakita ngari kanako sa mga mahinungdanon nga butang.",
                    "Ug nahinabo nga sa diha nga ako nakahuman og buhat sa barko, sumala ngadto sa pulong sa Ginoo, ang akong igsoon nga mga lalaki nakakita nga kini maayo, ug nga ang pagkahimo niini hilabihan ka maayo kaayo; busa, sila nagpaubos sa ilang mga kaugalingon pag-usab sa atubangan sa Ginoo.",
                    "Ug nahinabo nga ang tingog sa Ginoo miabut ngadto sa akong amahan, nga kami molihok ug mosakay sa barko.",
                    "Ug nahinabo nga sa pagkaugma, human kami makaandam sa tanan nga mga butang, daghan nga mga prutas ug mga karne gikan sa kamingawan, ug daghan nga dugos, ug mga tagana sumala niana diin ang Ginoo misugo kanamo, kami misakay ngadto sa barko, uban ang tanan namo nga mga karga ug among mga binhi, ug sa bisan unsa nga butang nga kami midala uban kanamo, matag usa sumala sa iyang panuigon; busa, kaming tanan misakay ngadto sa barko, uban sa among mga asawa ug mga anak.",
                    "Ug karon, ang akong amahan nakapaanak og duha ka anak nga mga lalaki sa kamingawan; ang magulang gitawag og Jacob ug ang manghud si Joseph.",
                    "Ug nahinabo human kaming tanan makasakay ngadto sa barko, ug gidala uban kanamo ang among mga tagana ug mga butang diin gisugo kanamo, kami milawig ngadto sa dagat ug gipadpad tungod sa ka kusog sa hangin paingon sa gisaad nga yuta.",
                    "Ug human kami ipadpad tungod sa ka kusog sa hangin sulod sa daghan nga mga adlaw, tan-awa, ang akong igsoon nga mga lalaki, ug ang anak nga mga lalaki ni Ishmael ug usab ang ilang mga asawa misugod sa paghimo sa ilang mga kaugalingon nga paghudyaka, hangtud nga sila misugod pagsayaw, ug pag-awit ug pagsulti inubanan sa daghan nga malaw-ay, oo, gani sila nakalimot sa unsa nga gahum sila nadala ngadto; oo, sila gibayaw ngadto sa hilabihan nga pagkalaw-ay.",
                    "Ug ako, si Nephi, misugod sa pagkahadlok sa hilabihan basin pa unya ang Ginoo masuko kanamo, ug mohampak kanamo tungod sa among kadautan, nga kami pagalamyon sa kahiladman sa dagat; busa, ako, si Nephi, misugod sa pagpamulong ngadto kanila sa dako nga kaligdong; apan tan-awa sila nasuko kanako, nag-ingon: Dili kita motugot nga ang atong manghud nga lalaki mao ang magmando kanato.",
                    "Ug nahinabo nga si Laman ug si Lemuel migunit kanako ug migapos kanako sa mga pisi, ug sila midapat kanako uban ang hilabihan nga kabangis; bisan pa niana, ang Ginoo mitugot niini nga siya mopakita sa iyang gahum, ngadto sa katumanan sa iyang pulong diin siya namulong mahitungod sa dautan.",
                    "Ug nahinabo nga human sila migapos kanako hangtud nga ako dili na makalihok, ang kompas, diin giandam sa Ginoo, wala na molihok.",
                    "Busa, sila wala masayud kon unsaon nila paggiya ang barko, hangtud nga dihay miabut nga usa ka dako nga bagyo, oo, usa ka dako ug makalilisang nga mabangis nga unos, ug kami gipadpad og balik diha sa mga katubigan sulod sa tulo ka mga adlaw; ug sila misugod pagpangalisang sa hilabihan basin pa unya sila malumos sa dagat; bisan pa niana sila wala mobuhi kanako.",
                    "Ug sa ikaupat nga adlaw, diin kami gipadpad pagbalik, ang mabangis nga unos misugod sa hilabihan ka mapintas.",
                    "Ug nahinabo nga kami hapit na unta malamoy sa kahiladman sa dagat. Ug human kami mapadpad balik diha sa kadagatan sulod sa upat ka mga adlaw, ang akong igsoon nga mga lalaki misugod pag-ila nga ang mga paghukom sa Dios diha na kanila, ug nga sila kinahanglan gayud mamatay gawas kon sila maghinulsol sa ilang mga kadautan; busa, sila miduol kanako, ug gibadbad ang mga gapos diin diha sa akong mga kamot, ug tan-awa sila nanghubag sa hilabihan; ug usab ang akong mga buol-buol nanghubag, ug hilabihan kaayo ang kasakit niini.",
                    "Bisan pa niini, ako midangop sa akong Dios, ug ako midayeg kaniya sa tibuok adlaw; ug wala ako magbagulbol batok sa Ginoo tungod sa akong mga kasakit.",
                    "Karon ang akong amahan, si Lehi, namulong sa daghan nga mga butang ngadto kanila, ug ngadto usab sa anak nga mga lalaki ni Ishmael; apan, tan-awa, sila militok og daghan nga mga panghulga batok kang bisan kinsa nga modapig kanako; ug ang akong mga ginikanan nga nag-antus na sa katigulangon, ug gisakit sa hilabihan nga kaguol tungod sa ilang mga anak, sila giganoy, oo, gani ngadto sa ilang higdaanan sa masakiton.",
                    "Tungod sa ilang kaguol ug tumang kasubo, ug sa kadautan sa akong igsoon nga mga lalaki, sila gidala sa duol gani ngadto sa kamatayon sa pagpakig-uban sa ilang Dios; oo, ang kaputi sa ilang mga buhok mao ang timailhan nga sila hapit na mobalik sa abug; oo, gani sila hapit na itambug uban ang kasubo ngadto sa tubigon nga lubnganan.",
                    "Ug si Jacob ug si Joseph usab, sa ilang kabatan-on, ingon nga nagkinahanglan sa daghan nga pagkaon, naguol usab tungod sa mga kasakit sa ilang inahan; ug usab ang akong asawa uban sa iyang mga luha ug mga pag-ampo, ug usab ang akong mga anak, wala makapahumok sa mga kasingkasing sa akong igsoon nga mga lalaki nga sila mobuhi kanako.",
                    "Ug wala nay lain gawas sa gahum sa Dios, diin naghulga kanila sa kalaglagan, nga makalukmay sa ilang mga kasingkasing; busa, sa diha nga sila nakakita nga sila hapit na malamoy sa kahiladman sa dagat sila naghinulsol sa mga butang diin sila nakahimo, hangtud nga sila mibuhi kanako.",
                    "Ug nahinabo human sila mibuhi kanako, tan-awa, ako mikuha sa kompas, ug kini milihok ingon sa ako nagtinguha. Ug nahinabo nga ako nag-ampo ngadto sa Ginoo; ug human ako mag-ampo ang mga hangin mihunong, ug ang bagyo milurang, ug dihay dako nga kalinaw.",
                    "Ug nahinabo nga ako, si Nephi, nangulin sa barko, nga kami milawig pag-usab padulong sa gisaad nga yuta.",
                    "Ug nahinabo nga human kami molawig sulod sa daghan nga mga adlaw kami miabut sa gisaad nga yuta; ug kami miadto ngadto sa yuta, ug mitukod sa among mga tolda; ug kami mitawag niini og ang gisaad nga yuta.",
                    "Ug nahinabo nga kami misugod sa pag-ugmad sa yuta, ug misugod kami pagpugas sa mga binhi; oo, kami mipugas sa tanan nga binhi ngadto sa yuta, diin kami midala gikan sa yuta sa Jerusalem. Ug nahinabo nga kini mitubo sa hilabihan; busa, kami gipanalanginan sa kabuhong.",
                    "Ug nahinabo nga kami nakakaplag diha sa yuta sa saad, samtang kami mipanaw sa kamingawan, nga dihay mga mananap diha sa kalasangan sa matag matang sama sa baka ug sa toro, ug sa asno ug sa kabayo, ug sa kanding ug sa ihalas nga kanding, ug sa tanan nga matang sa ihalas nga mga mananap, diin alang sa paggamit sa mga tawo. Ug kami nakakaplag sa tanan nga matang sa oro, sama sa bulawan, ug sa pilak, ug sa kobre."
                ]
            },
            {
                "url": "https://www.lds.org/scriptures/bofm/1-ne/19?lang=ceb",
                "name": "Kapitulo 19",
                "summary": [
                    "Si Nephi naghimo og mga palid nga oro ug nagtala sa kasaysayan sa iyang mga katawhan—Ang Dios sa Israel moabut unom ka gatus ka mga tuig gikan sa panahon sa pagbiya ni Lehi sa Jerusalem—Si Nephi nagsaysay sa Iyang mga pag-antus ug paglansang diha sa krus—Ang mga Judeo pagabiay-biayon ug pagakatagon hangtud sa ulahing mga adlaw, kon sila mobalik na ngadto sa Ginoo. Mga 588–570 B.C."
                ],
                "verses": [
                    "Ug nahinabo nga ang Ginoo misugo kanako, busa ako mihimo og mga palid nga oro nga aron unta ako makakulit nganha kanila sa talaan sa akong mga katawhan. Ug nganha sa mga palid diin ako mihimo ako mikulit sa talaan sa akong amahan, ug usab sa among mga pagpanaw diha sa kamingawan, ug sa mga panagna sa akong amahan; ug usab daghan sa akong kaugalingon nga mga panagna ako mikulit diha kanila.",
                    "Ug ako wala masayud niana nga panahon sa diha nga ako mihimo kanila nga ako kinahanglan sugoon sa Ginoo sa paghimo niini nga mga palid; busa, ang talaan sa akong amahan, ug ang kasaysayan sa kagikanan sa iyang mga amahan, ug ang labaw nga bahin sa among tanan nga mga kahimoan diha sa kamingawan gikulit diha nianang unang mga palid diin ako namulong; busa, ang mga butang nga milabay sa wala pa ako maghimo niini nga mga palid, mao ang kamatuoran, ilabi na gayud ang gihisgutan diha sa unang mga palid.",
                    "Ug human ako makahimo niini nga mga palid pinaagi sa sugo, ako, si Nephi, nakadawat og usa ka sugo nga ang pagpangalagad ug ang mga panagna, ang labi nga yano ug bililhon nga mga bahin kanila, kinahanglan isulat diha niini nga mga palid; ug nga ang mga butang nga nahisulat kinahanglan tipigan alang sa pagtudlo sa akong mga katawhan, kinsa mao gayud ang manag-iya sa yuta, ug usab alang sa uban nga maalamon nga katuyoan, diin nga mga katuyoan nahibaloan ngadto sa Ginoo.",
                    "Busa, ako, si Nephi, mihimo og usa ka talaan nganha sa uban nga mga palid, diin mihatag og usa ka asoy, o diin mihatag og labaw nga daghan nga asoy sa mga gubat ug mga panagbingkil ug mga kalaglagan sa akong mga katawhan. Ug kini ako mihimo, ug misugo sa akong mga katawhan unsa ang ilang angay nga buhaton human ako mamatay; ug nga kini nga mga palid kinahanglan ihatag gikan sa usa ka kaliwatan ngadto sa lain, o gikan sa usa ka propeta ngadto sa lain, hangtud sa dugang nga mga sugo sa Ginoo.",
                    "Ug usa ka asoy sa akong paghimo niini nga mga palid ihatag human niini; ug unya, tan-awa, ako mopadayon sumala niana diin ako namulong; ug kini ako mibuhat nga ang labaw nga sagrado nga mga butang matipigan alang sa kasayuran sa akong mga katawhan.",
                    "Bisan pa niana, ako wala mosulat sa bisan unsa nga butang diha sa mga palid gawas sa akong hunahuna nga kini sagrado. Ug karon, kon ako makahimo og sayop, gani sila nakahimo og sayop sa karaan; dili tungod kay ako mangatarungan sa akong kaugalingon tungod sa uban nga mga tawo, apan tungod sa kahuyang diin ania kanako, sumala sa unod, nga ako mangatarungan sa akong kaugalingon.",
                    "Kay ang mga butang nga gihunahuna sa uban nga mga tawo nga dako og bili, lakip sa lawas ug kalag, ang uban wala maghatag og pagtagad ug gitunob-tunoban sa ilang mga tiil. Oo, bisan ang Dios sa Israel nga gitunob-tunoban sa mga tawo sa ilang mga tiil; ako moingon, gitunob-tunoban sa ilang mga tiil apan ako mamulong sa lain nga mga pulong—sila wala mohatag kaniya og pagtagad, ug wala mopatalinghug sa tingog sa iyang mga tambag.",
                    "Ug tan-awa siya moabut, sumala sa mga pulong sa mga anghel, diha sa unom ka gatus ka mga tuig gikan sa panahon nga ang akong amahan mibiya sa Jerusalem.",
                    "Ug ang kalibutan, tungod sa ilang kadautan, mohukom kaniya nga usa ka butang nga walay bili; busa sila mohampak kaniya, ug siya mag-antus niini; ug sila mobunal kaniya ug siya mag-antus niini. Oo, sila moluwa kaniya, ug siya mag-antus niini, tungod sa iyang mahigugmaon nga pagbati ug sa iyang pagkamainantuson ngadto sa mga katawhan.",
                    "Ug ang Dios sa atong mga amahan, kinsa gidala gikan sa Ehipto, gikan sa pagkaulipon, ug usab gipanalipdan diha sa kamingawan pinaagi kaniya, oo, ang Dios ni Abraham, ug ni Isaac, ug Dios ni Jacob, mitugyan sa iyang kaugalingon, sumala sa mga pulong sa anghel, ingon nga usa ka tawo, ngadto sa mga kamot sa dautan nga mga tawo, aron ituboy, sumala sa mga pulong ni Zenock, ug ilansang sa krus, sumala sa mga pulong ni Neum, ug ilubong sa usa ka lubnganan, sumala sa mga pulong ni Zenos, diin siya namulong mahitungod sa tulo ka adlaw nga kangitngit, diin kinahanglan mahimo nga usa ka timailhan nga ihatag sa iyang kamatayon ngadto niadto kinsa mopuyo sa mga pulo sa dagat, ilabi na gayud nga ihatag ngadto niadto kinsa anaa sa balay ni Israel.",
                    "Kay sa ingon namulong ang propeta: Ang Ginoong Dios sa pagkatinuod moduaw sa tanan nga balay ni Israel niana nga adlaw, ang uban pinaagi sa iyang tingog, tungod sa ilang pagkamatarung, ngadto sa ilang dako nga hingpit nga kalipay ug kaluwasan, ug ang uban pinaagi sa mga dugdog ug sa mga kilat sa iyang gahum, pinaagi sa mabangis nga unos, pinaagi sa kalayo, ug pinaagi sa aso, ug sa hinungaw sa kangitngit, ug pinaagi sa pagbahin sa yuta ug pinaagi sa mga bukid nga ipasaka.",
                    "Ug kining tanan nga mga butang moabut gayud, miingon ang propeta nga si Zenos. Ug ang mga dagko nga bato sa yuta mangabuak; ug tungod sa mga pagdahunog sa yuta, daghan sa mga hari sa mga pulo sa dagat gigiyahan pinaagi sa Espiritu sa Dios, sa pag-ingon: Ang Dios sa kinaiyahan nag-antus.",
                    "Ug alang niadto kinsa tua sa Jerusalem, miingon ang propeta, sila pagahampakon pinaagi sa tanan nga mga katawhan, tungod kay sila milansang diha sa krus sa Dios sa Israel, ug mipatig-a sa ilang mga kasingkasing, misalikway sa mga timailhan ug mga katingalahan, ug sa gahum ug himaya sa Dios sa Israel.",
                    "Ug tungod kay sila mipatig-a sa ilang mga kasingkasing, miingon ang propeta, ug mibiay-biay sa Usa nga Balaan sa Israel, sila maglatagaw diha sa unod ug mamatay, ug mahimo nga usa ka sitsit ug usa ka pagya, ug pagadumtan taliwala sa tanan nga mga kanasuran.",
                    "Bisan pa niana, kon kana nga adlaw moabut, miingon ang propeta, nga sila dili na mopatig-a sa ilang mga kasingkasing batok sa Usa nga Balaan sa Israel, busa siya mohinumdom sa mga pakigsaad diin siya mihimo ngadto sa ilang mga amahan.",
                    "Oo, unya siya mahinumdom sa mga pulo sa dagat; oo, ug ang tanan nga mga katawhan kinsa anaa sa balay ni Israel, Ako mopundok diha, miingon ang Ginoo, sumala sa mga pulong sa propeta nga si Zenos, gikan sa upat ka mga suok sa yuta.",
                    "Oo, ug ang tanan nga mga yuta makakita sa kaluwasan sa Ginoo, miingon ang propeta; matag kanasuran, kaliwatan, pinulongan ug katawhan mapanalanginan.",
                    "Ug ako, si Nephi, mosulat niini nga mga butang ngadto sa akong mga katawhan, nga tingali ako unta makadani kanila nga sila mohinumdom sa Ginoo nga ilang Manunubos.",
                    "Busa, ako mamulong ngadto sa tanan nga balay ni Israel, kon kini mao sila makabaton niini nga mga butang.",
                    "Kay tan-awa, ako adunay mga kahimoan diha sa espiritu, diin nakapaluya kanako gani ang tanan ko nga mga lutahan walay kusog, alang niadto kinsa tua sa Jerusalem; kay kon dili pa ang Ginoo maloloy-on, sa pagpakita ngari kanako mahitungod kanila, gani ingon sa iyang gihimo sa mga propeta sa karaan, ako unta mamatay usab.",
                    "Ug siya sa pagkatinuod mipakita ngadto sa mga propeta sa karaan sa tanan nga mga butang mahitungod kanila; ug usab siya mipakita ngadto sa kadaghanan mahitungod kanato; busa, kinahanglan gayud nga kita masayud mahitungod kanila kay sila nahisulat diha sa mga palid nga tumbaga.",
                    "Karon nahinabo nga ako, si Nephi, mitudlo sa akong igsoon nga mga lalaki niini nga mga butang; ug nahinabo nga ako mibasa ngadto kanila sa daghan nga mga butang, diin gikulit diha sa mga palid nga tumbaga, nga sila unta masayud mahitungod sa mga kahimoan sa Ginoo diha sa uban nga mga yuta, taliwala sa mga katawhan sa karaan.",
                    "Ug ako mibasa sa daghan nga mga butang ngadto kanila diin nahisulat diha sa mga basahon ni Moises; apan nga ako unta labaw nga makadani kanila sa hingpit sa pagtuo diha sa Ginoo nga ilang Manunubos nga ako mibasa ngadto kanila niana nga gisulat pinaagi ni propeta Isaias; kay ako mipahisama sa tanan nga mga kasulatan ngari kanato, nga kini unta mahimo alang sa atong kaayohan ug sa atong pagkat-on.",
                    "Busa ako misulti ngadto kanila, nga nag-ingon: Paminaw kamo sa mga pulong sa propeta, kamo kinsa mga salin sa balay ni Israel, usa ka sanga kinsa nahibulag; paminaw kamo sa mga pulong sa propeta, nga nahisulat ngadto sa tanan nga balay ni Israel, ug mipahisama kanila ngadto sa inyong mga kaugalingon, nga kamo makabaton og paglaum ingon man sa inyong mga kaigsoonan diin kamo nahibulag; kay subay niini nga paagi misulat ang propeta."
                ]
            },
            {
                "url": "https://www.lds.org/scriptures/bofm/1-ne/20?lang=ceb",
                "name": "Kapitulo 20",
                "summary": [
                    "Ang Ginoo mipadayag sa iyang mga katuyoan ngadto sa Israel—Ang Israel napili diha sa hudno sa kasakit, ug nga mogula gikan sa Babelon—Itandi sa Isaias 48. Mga 588–570 B.C."
                ],
                "verses": [
                    "Patalinghug ug paminaw niini, O balay ni Jacob, kinsa gitawag pinaagi sa ngalan nga Israel, ug motungha gikan sa mga katubigan sa Juda, o gikan sa mga katubigan sa pagbunyag, kinsa nanumpa pinaagi sa ngalan sa Ginoo, ug mihimo og paghisgot sa Dios sa Israel, apan sila wala manumpa sa kamatuoran ni sa pagkamatarung.",
                    "Bisan pa niana sila mitawag sa ilang mga kaugalingon nga balaan nga dakbayan, apan sila wala magpabilin sa ilang mga kaugalingon diha sa Dios sa Israel kinsa mao ang Ginoo sa mga Panon; oo, ang Ginoo sa mga Panon mao ang iyang ngalan.",
                    "Tan-awa Ako mipahayag sa unang mga butang gikan sa sinugdanan; ug sila migula gikan sa akong ba-ba, ug Ako mipakita kanila. Ug Ako mipakita kanila sa kalit.",
                    "Ug Ako mibuhat niini tungod kay Ako nasayud nga kamo mga gahi og ulo, ug ang inyong liog ingon ka lig-on sa puthaw, ug ang inyong mga agtang ingon sa tumbaga;",
                    "Ug Ako bisan gikan sa sinugdanan mipadayag kaninyo; sa wala pa kini mahinabo Ako mipakita kanila nganha kaninyo; ug Ako mipakita kanila tungod sa kabalaka tingali unya og kamo moingon—Ang akong dios-dios nakapahimo kanila, ug ang akong kinulit nga larawan, ug ang akong tinunaw nga mga larawan nagsugo kanila.",
                    "Kamo nakakita ug nakadungog niining tanan; ug kamo dili ba mopahayag kanila?  Ug kana nga Ako mipakita kaninyo sa bag-o nga mga butang gikan niini nga panahon, bisan sa tinago nga mga butang, ug kamo dili masayud kanila.",
                    "Sila gilalang karon, ug kini dili gikan sa sinugdanan, sa pagkatinuod sa wala pa ang adlaw diin kamo wala makadungog kanila nga sila gipahayag nganha kaninyo, basin pa unya kamo moingon—Tan-awa ako nasayud kanila.",
                    "Oo, ug kamo wala makadungog; oo, kamo wala masayud; oo, gikan niana nga panahon ang inyong dunggan dili pa makadungog; kay Ako nasayud nga kamo modumala sa mabudhion kaayo nga paagi, ug gitawag nga usa ka malapason gikan pa sa sabakan.",
                    "Bisan pa niana, alang sa kaayohan sa akong ngalan Ako mopugong sa akong kasuko, ug sa akong pagdayeg Ako mohikaw gikan kaninyo, nga Ako dili mosalikway kaninyo.",
                    "Kay, tan-awa, Ako milimpyo kaninyo, ug Ako mipili kaninyo diha sa hudno sa kasakit.",
                    "Alang sa akong kaugalingon nga kaayohan, oo, alang sa akong kaugalingon nga kaayohan Ako mobuhat niini, kay Ako dili motugot nga ang akong ngalan mahugawan, ug Ako dili mohatag sa akong himaya ngadto sa uban.",
                    "Patalinghug ngari kanako, O Jacob, ug Israel akong tinawag kay Ako mao siya; Ako mao ang una, ug Ako mao usab ang katapusan.",
                    "Ug ang akong kamot usab mipahimutang sa katukuran sa yuta, ug ang akong tuo nga kamot milugway ngadto sa mga kalangitan. Ako mitawag kanila ug sila mibarug nga nagkahiusa.",
                    "Tanan kamo, magtigum sa inyong mga kaugalingon, ug maminaw; kinsa taliwala kanila mipahayag niini nga mga butang ngadto kanila?  Ang Ginoo nahigugma kaniya; oo, ug siya motuman sa iyang pulong diin siya mipahayag pinaagi kanila; ug siya mobuhat sa iyang kabubut-on diha sa Babelon, ug ang iyang paghukom moabut diha sa mga taga-Caldea.",
                    "Usab, miingon ang Ginoo; Ako ang Ginoo, oo, Ako nakapamulong; oo, Ako nakatawag kaniya sa pagpahayag, Ako nakadala kaniya, ug siya mohimo sa iyang agianan nga mauswagon.",
                    "Dali kamo duol ngari kanako; Ako wala mamulong sa tago; gikan sa sinugdanan, gikan sa panahon nga kini gipahayag Ako nakapamulong; ug ang Ginoong Dios, ug ang iyang Espiritu, mipadala kanako.",
                    "Ug sa ingon miingon ang Ginoo, nga inyong Manunubos, ang Usa nga Balaan sa Israel, Ako mipadala kaniya, ang Ginoo nga inyong Dios kinsa mitudlo kaninyo sa kaayohan, kinsa midala kaninyo sa dalan nga inyong padulngan, ang mibuhat niini.",
                    "O nga kamo nga nagpatalinghug ngadto sa akong mga sugo—niana ang inyong kalinaw maingon sa usa ka suba, ug ang inyong pagkamatarung ingon sa mga balud sa kadagatan.",
                    "Ang inyong binhi usab maingon sa mga balas; ang kaliwat sa inyong sabakan ingon sa gagmay nga mga bato diha niini; ang iyang ngalan wala unta maisalikway ni malaglag gikan sa atubangan kanako.",
                    "Biya gikan sa Babelon, layas kamo gikan sa mga taga-Caldea, uban sa usa ka tingog nga manag-awit ipahayag kaninyo, isulti kini, ipamulong ngadto sa mga lumulupyo sa yuta; moingon kamo: Ang Ginoo mitubos sa iyang sulugoon nga si Jacob.",
                    "Ug sila wala uhawa; siya migiya kanila ngadto sa mga desyerto; siya mihimo sa mga katubigan nga moagas gikan sa dagko nga bato alang kanila; siya migunit sa bato usab ug ang mga tubig mibugwak.",
                    "Bisan pa niana siya nakabuhat sa tanan niini, ug ang labaw nga dako usab, walay kalinaw, miingon ang Ginoo, ngadto sa mga dautan."
                ]
            },
            {
                "url": "https://www.lds.org/scriptures/bofm/1-ne/21?lang=ceb",
                "name": "Kapitulo 21",
                "summary": [
                    "Ang Mesiyas mahimo nga usa ka kahayag ngadto sa mga Hentil ug moluwas sa mga binilanggo—Ang Israel pagapundukon uban ang gahum sa katapusan nga mga adlaw—Ang mga hari mahimo nga ilang tigmatuto nga mga amahan—Itandi sa Isaias 49. Mga 588–570 B.C."
                ],
                "verses": [
                    "Ug usab: Patalinghug, O kamo sa balay ni Israel, tanan kamo nga nahibulag ug giabug tungod sa pagkadautan sa mga pastor sa akong mga katawhan; oo, tanan kamo nga nahibulag, nga nagkatibulaag sa lain nga dapit, kinsa mao ang akong mga katawhan, O balay ni Israel. Pamati, O mga pulo, ngari kanako, ug patalinghug kamo nga mga katawhan gikan sa layo; ang Ginoo mitawag kanako gikan sa sabakan; gikan sa sabakan sa akong inahan siya nakahimo og paghisgot sa akong ngalan.",
                    "Ug siya mihimo sa akong ba-ba sama sa usa ka hait nga espada; diha sa anino sa iyang kamot siya mitago kanako, ug mihimo kanako nga usa ka mahamis nga puloan; sa iyang udyongan siya mitago kanako;",
                    "Ug miingon ngari kanako: Ikaw mao ang akong sulugoon, O Israel, kang kinsa Ako mahimo nga himayaon.",
                    "Unya ako miingon, ako naghago sa kawang, ako migamit sa akong kusog alang sa walay hinungdan ug diha sa kawang; sa pagkatinuod ang akong paghukom diha uban sa Ginoo, ug ang akong buhat uban sa akong Dios.",
                    "Ug karon, miingon ang Ginoo—nga miumol kanako gikan sa sabakan nga ako kinahanglan mahimo nga iyang sulugoon, sa pagdala ni Jacob pag-usab ngadto kaniya—bisan og ang Israel dili mapundok, gani ako mahimayaon diha sa mga mata sa Ginoo, ug ang akong Dios mahimo nga akong kusog.",
                    "Ug siya miingon: Kini usa ka sayon nga butang nga ikaw mahimo nga akong sulugoon sa pagpasanay sa mga tribo ni Jacob, ug sa pagpahiuli sa gipanalipdan sa Israel. Ako mohatag usab kanimo alang sa usa ka paggiya sa mga Hentil, nga ikaw unta mahimo nga akong kaluwasan ngadto sa mga lumulupyo sa yuta.",
                    "Sa ingon miingon ang Ginoo, ang Manunubos sa Israel, iyang Usa nga Balaan, ngadto kaniya kinsa ang tawo mibiay-biay, ngadto kaniya kinsa ang mga kanasuran midumot, ngadto sa mga sulugoon sa mga tigmando: Ang mga hari makakita ug mobarug, mga prinsipe usab mosimba, tungod sa Ginoo nga matinud-anon.",
                    "Sa ingon miingon ang Ginoo: Sa usa ka angay nga panahon Ako nakadungog kaninyo, O mga pulo sa dagat, ug usa ka adlaw sa kaluwasan Ako mitabang kaninyo; ug Ako mipanalipod kaninyo, ug mihatag kaninyo sa akong sulugoon alang sa usa ka pakigsaad sa mga katawhan, aron motukod sa yuta, nga aron mahimo ang pagpanunod sa awaaw nga mga kabilin;",
                    "Nga kamo unta moingon sa mga binilanggo: Lakaw ngadto; kanila nga naglingkod sa kangitngit: Ipakita ang inyong mga kaugalingon. Sila mokaon diha sa mga agianan, ug ang ilang mga tugwayanan mahimo nga anaa sa tanan nga taas nga mga dapit.",
                    "Sila dili gutumon ni uhawon, ni ang kainit ni ang adlaw mohampak kanila; kay siya nga adunay kalooy diha kanila mogiya kanila, gani pinaagi sa mga tubod sa tubig siya mogiya kanila.",
                    "Ug Ako mohimo sa akong tanan nga mga kabukiran nga usa ka agianan, ug ang akong dagko nga mga agianan pagabayawon.",
                    "Ug unya, O balay ni Israel, tan-awa, kini moabut gikan sa layo; ug tan-awa, kini gikan sa amihanan ug gikan sa kasadpan; ug kini gikan sa yuta sa Sinim.",
                    "Pag-awit, O mga kalangitan; ug paglipay, O yuta; kay ang mga tiil niadto kinsa anaa sa silangan mapahimutang; ug mabuak ngadto sa pag-awit, O mga kabukiran; kay sila dili na pagahampakon; kay ang Ginoo mihupay sa iyang mga katawhan, ug mohatag og kalooy diha sa iyang sinakit.",
                    "Apan, tan-awa, ang Zion miingon: Ang Ginoo misalikway kanako, ug ang Ginoo nakalimot kanako—apan siya mopakita nga siya wala makalimot.",
                    "Mahimo ba sa usa ka inahan sa pagkalimot sa iyang masuso nga bata, nga siya walay kalooy diha sa iyang anak nga lalaki sa iyang sabakan?  Oo, sila mahimo nga makalimot, apan Ako dili makalimot kaninyo, O balay ni Israel.",
                    "Tan-awa, Ako mikulit kaninyo diha sa mga palad sa akong mga kamot; ang inyong mga paril anaa kanunay sa akong atubangan.",
                    "Ang inyong mga anak modali paglihok batok sa inyong mga tiglaglag; ug sila nga milaglag kaninyo mobiya gikan kaninyo.",
                    "Ihangad ang inyong mga mata sa bisan asa ug tan-awa; tanan niini mipundok sa ilang mga kaugalingon, ug sila moduol kaninyo. Ug ingon nga Ako buhi, miingon ang Ginoo, kamo sa pagkatinuod mosul-ob uban kanilang tanan, uban sa usa ka dayan-dayan, ug mobugkos kanila gani ingon sa usa ka pangasaw-onon.",
                    "Kay ang inyong salin ug ang inyong awaaw nga mga dapit, ug ang yuta sa inyong kalaglagan, mahimo bisan karon nga pig-ot kaayo pinaagi sa katarungan sa mga lumulupyo; ug sila nga milaglag kaninyo mahimo nga malayo.",
                    "Ang mga anak kinsa kamo makaangkon, human kamo gihikawan sa nauna, moingon pag-usab sa inyong mga dunggan: Ang dapit higpit alang kanako; paghatag og dapit ngari kanako nga ako unta makapuyo.",
                    "Unya mahimo nga kamo mosulti sa inyong kasingkasing: Kinsa ang nagpaanak kanako niini, nakakita nga ako nawad-an sa akong mga anak, ug ako biniyaan, usa ka bihag, ug naglakaw ngadto ug nganhi?  Ug kinsa ang nagmatuto niini?  Tan-awa ako gibiyaan nga nag-inusara; kini, diin sila gikan?",
                    "Sa ingon miingon ang Ginoong Dios: Tan-awa, Ako mopataas sa akong kamot ngadto sa mga Hentil, ug mopahimutang sa akong sumbanan ngadto sa mga katawhan; ug sila modala sa inyong anak nga mga lalaki diha sa ilang mga bukton, ug ang inyong anak nga mga babaye pas-anon diha sa ilang mga abaga.",
                    "Ug ang mga hari mahimo nga inyong tigmatuto nga mga amahan, ug ang ilang mga reyna inyong tigmatuto nga mga inahan; sila moyukbo nganha kaninyo nga ang ilang nawong paingon sa yuta; ug motilap sa abug sa inyong mga tiil; ug kamo masayud nga Ako mao ang Ginoo; kay sila dili maulaw nga maghulat kanako.",
                    "Kay kuhaon ba ang bihag gikan sa gamhanan, o ang ulipon sumala sa balaod pagabuhian?",
                    "Apan sa ingon miingon ang Ginoo, bisan ang mga ulipon sa gamhanan pagakuhaon, ug ang bihag sa mabangis pagaluwason; kay Ako makig-away kaniya nga makig-away kaninyo, ug Ako moluwas sa inyong mga anak.",
                    "Ug ako mopakaon kanila nga modaug-daug kaninyo uban sa ilang kaugalingon nga unod; ug hubgon sila sa ilang kaugalingon nga dugo ingon sa matam-is nga bino; ug ang tanan nga unod masayud nga Ako, ang Ginoo, mao ang inyong Manluluwas ug inyong Manunubos, ang Usa nga Gamhanan ni Jacob."
                ]
            },
            {
                "url": "https://www.lds.org/scriptures/bofm/1-ne/22?lang=ceb",
                "name": "Kapitulo 22",
                "summary": [
                    "Ang Israel pagakatagon diha ibabaw sa tanan nga yuta—Ang mga Hentil mao ang momatuto ug moamuma sa Israel uban sa ebanghelyo diha sa katapusan nga mga adlaw—Ang Israel pagatigumon ug pagaluwason, ug ang mga dautan masunog ingon sa dagami—Ang gingharian sa yawa pagalaglagon, ug si Satanas pagagapuson. Mga 588–570 B.C."
                ],
                "verses": [
                    "Ug karon nahinabo nga human ako, si Nephi, makabasa niini nga mga butang nga gikulit diha sa mga palid nga tumbaga, ang akong igsoon nga mga lalaki miduol ngari kanako ug miingon ngari kanako: Unsa ang gipasabut niini nga mga butang diin imong gibasa?  Tan-awa, kini ba sila pagasabton sumala sa mga butang nga espirituhanon, nga mahinabo sumala sa espiritu ug dili sa tawo?",
                    "Ug ako, si Nephi, miingon ngadto kanila: Tan-awa sila gipakita ngadto sa propeta pinaagi sa tingog sa Espiritu; kay pinaagi sa Espiritu ang tanan nga mga butang mahimo nga masayran ngadto sa mga propeta, diin modangat diha sa mga katawhan sumala sa kaliwat.",
                    "Busa, ang mga butang diin ako mibasa mao ang mga butang kabahin sa mga butang nga temporal ug espirituhanon; kay nagpakita kini nga ang balay ni Israel, sa madugay o sa madali, pagakatagon nganha sa ibabaw sa tanan nga yuta, ug usab taliwala sa tanan nga mga kanasuran.",
                    "Ug tan-awa, adunay daghan kinsa nahibulag na gikan sa kasayuran niadto kinsa tua sa Jerusalem. Oo, ang daghan nga bahin sa tanan nga mga tribo gidala sa layo; ug sila nagkatibulaag dinhi ug didto diha sa mga pulo sa dagat; ug hain sila walay usa kanato nga nasayud, gawas nga kita nasayud nga sila gidala sa layo.",
                    "Ug kay sila gidala sa layo, kini nga mga butang gipanagna mahitungod kanila, ug usab mahitungod sa tanan niadto kinsa human niini pagakatagon ug pagalibugon, tungod sa Usa nga Balaan sa Israel; kay batok kaniya sila magpatig-a sa ilang mga kasingkasing; busa, sila pagakatagon taliwala sa tanan nga mga kanasuran ug pagadumtan sa tanan nga mga tawo.",
                    "Bisan pa niana, human sila gimatuto pinaagi sa mga Hentil, ug ang Ginoo mibayaw sa iyang kamot diha sa mga Hentil ug mipahimutang kanila nga angay nga usa ka sumbanan, ug ang ilang mga anak gisapnay diha sa ilang mga bukton, ug ang ilang anak nga mga babaye gipas-an diha sa ilang mga abaga, tan-awa kini nga mga butang diin gipamulong mga temporal; kay sa ingon mao ang mga pakigsaad sa Ginoo uban sa atong mga amahan; ug kini nagpasabut kanato sa mga adlaw nga umaabut, ug usab sa atong tanan nga mga kaigsoonan kinsa anaa sa balay ni Israel.",
                    "Ug kini nagpasabut nga ang panahon moabut nga human ang tanan nga balay ni Israel magkatibulaag ug malibug, nga ang Ginoong Dios mopasanay og usa ka gamhanan nga nasud taliwala sa mga Hentil, oo, bisan diha sa ibabaw niini nga yuta; ug pinaagi kanila ang atong binhi magkatibulaag.",
                    "Ug human ang atong binhi magkatibulaag ang Ginoong Dios magpadayon sa paghimo og usa ka kahibulongan nga buhat taliwala sa mga Hentil, diin mahimo nga mahinungdanon ang bili ngadto sa atong binhi; busa, kini gipakasama ngadto sa ilang pagkaamuma pinaagi sa mga Hentil ug gisapnay sa ilang mga bukton ug gipas-an diha sa ilang mga abaga.",
                    "Ug kini usab mahimo nga bililhon ngadto sa mga Hentil; ug dili lamang ngadto sa mga Hentil apan ngadto sa tanan nga balay ni Israel, ngadto sa pagkahimo nga mahibaloan ang mga pakigsaad sa Amahan sa langit ngadto kang Abraham, nag-ingon: Diha sa imong binhi ang tanan nga mga kaliwatan sa yuta mapanalanginan.",
                    "Ako manghinaut, akong mga kaigsoonan, nga kamo kinahanglan masayud nga ang tanan nga mga kaliwatan sa yuta dili mapanalanginan hangtud nga siya makapakita sa iyang gahum diha sa mga mata sa mga kanasuran.",
                    "Busa, ang Ginoong Dios magpadayon sa pagpakita sa iyang gahum diha sa mga mata sa tanan nga mga kanasuran, sa pagdala sa iyang mga pakigsaad ug sa iyang ebanghelyo ngadto niadto kinsa anaa sa balay ni Israel.",
                    "Busa, siya modala kanila pag-usab gikan sa pagkabihag, ug sila pagatigumon ngadto sa mga kayutaan sa ilang kabilin; ug sila pagadad-on gikan sa kangiub ug gikan sa kangitngit; ug sila masayud nga ang Ginoo mao ang ilang Manluluwas ug ilang Manunubos, ang Usa nga Makagagahum sa Israel.",
                    "Ug ang dugo niana nga gamhanan ug salawayon nga simbahan, diin mao ang nagbaligya sa iyang dungog sa tibuok yuta, mobatok diha sa ilang kaugalingon nga mga tawo; kay sila makig-away taliwala sa ilang mga kaugalingon, ug ang espada sa ilang kaugalingon nga mga kamot mohampak diha sa ilang kaugalingon nga mga ulo, ug sila mawad-an og pagbati tungod sa ilang kaugalingon nga dugo.",
                    "Ug matag nasud nga makiggubat batok kaninyo, O balay ni Israel, mobatok sa usag usa, ug sila mahulog ngadto sa gahong diin sila mikalot aron sa paglaang sa mga katawhan sa Ginoo. Ug ang tanan nga makig-away batok sa Zion pagalaglagon, ug kana nga gamhanan nga nagbaligya sa iyang dungog, kinsa mao ang nagtuis sa matarung nga mga pamaagi sa Ginoo, oo, kana nga gamhanan ug salawayon nga simbahan, madagma ngadto sa abug ug hilabihan ka kusog ang pagkahagba niini.",
                    "Kay tan-awa, miingon ang propeta, ang panahon moabut sa madali nga si Satanas dili na makabaton og gahum ibabaw sa mga kasingkasing sa mga katawhan; kay ang adlaw sa dili madugay moabut nga ang tanan nga mga mapagarbuhon ug sila nga nagbuhat og dautan mahimo nga mga dagami; ug ang adlaw moabut nga sila pagasunugon.",
                    "Kay ang panahon sa dili madugay moabut nga ang kahingpitan sa kasuko sa Dios ibu-bu diha sa tanan nga mga katawhan; kay siya dili motugot nga ang mga dautan molaglag sa mga matarung.",
                    "Busa, siya mopanalipod sa mga matarung pinaagi sa iyang gahum, bisan kon kini mao nga ang kahingpitan sa iyang kasuko moabut, ug ang mga matarung pagapanalipdan, bisan ngadto sa kalaglagan sa ilang mga kaaway pinaagi sa kalayo. Busa, ang mga matarung dili kinahanglan mahadlok; kay ingon sa gisulti sa propeta, sila pagaluwason, bisan kon kini pinaagi sa kalayo.",
                    "Tan-awa, akong igsoon nga mga lalaki, ako moingon nganha kaninyo, nga kining mga butanga kinahanglan gayud nga moabut; oo, bisan dugo, ug kalayo, ug hinungaw sa aso kinahanglan moabut; ug kinahanglan kini diha sa ibabaw sa yuta; ug kini moabut ngadto sa mga tawo sumala sa unod kon kini mao nga sila magpatig-a sa ilang mga kasingkasing batok sa Usa nga Balaan sa Israel.",
                    "Kay tan-awa, ang mga matarung dili malaglag; kay ang panahon sa pagkatinuod moabut gayud nga tanan sila kinsa nakig-away batok sa Zion ipahimulag.",
                    "Ug ang Ginoo sa pagkatinuod mag-andam og usa ka agianan alang sa iyang mga katawhan, ngadto sa katumanan sa mga pulong ni Moises, diin siya namulong, nag-ingon: Usa ka propeta ang pasanayon sa Ginoo nga inyong Dios nganha kaninyo, sama kanako; diha kaniya kamo maminaw sa tanan nga mga butang bisan unsa nga siya mosulti nganha kaninyo. Ug mahinabo nga ang tanan niadto kinsa dili maminaw niana nga propeta ipahimulag gikan diha sa mga katawhan.",
                    "Ug karon ako, si Nephi, magpadayag nganha kaninyo, nga kini nga propeta nga gihisgutan ni Moises mao ang Usa nga Balaan sa Israel; busa, siya magpahigayon og paghukom diha sa pagkamatarung.",
                    "Ug ang mga matarung dili mahadlok, kay sila mao kadto kinsa dili pagalibugon. Apan kini mao ang gingharian sa yawa, diin pagatukuron taliwala sa mga katawhan diin nga gingharian gitukod taliwala kanila nga diha sa unod—",
                    "Kay ang panahon dali nga moabut diin ang tanan nga mga simbahan gitukod aron makaangkon og bahandi, ug kadto kinsa natukod aron sa pag-angkon og gahum ibabaw sa tawo, ug kadto kinsa gitukod aron mahimo nga bantugan diha sa mga mata sa kalibutan, ug kadto kinsa nagtinguha og dautan diha sa tawo ug sa mga butang sa kalibutan, ug sa pagbuhat sa tanan nga matang sa kadautan; oo, sa katapusan, kadtong tanan kinsa nahisakop sa gingharian sa yawa mao sila kinsa nagkinahanglan nga mahadlok, ug mangurog, ug mauyog; sila mao kadto kinsa pagadad-on sa ubos diha sa abug; sila mao kadto kinsa kinahanglan pagalamyon ingon og mga dagami; ug kini sumala sa mga pulong sa propeta.",
                    "Ug ang panahon moabut sa madali nga ang mga matarung kinahanglan gayud dad-on ingon og mga nati ngadto sa pasungan ug ang Usa nga Balaan sa Israel kinahanglan gayud maghari diha sa kamandoan, ug kusog, ug gahum ug dako nga himaya.",
                    "Ug siya mipundok sa iyang mga anak gikan sa upat ka mga suok sa yuta; ug siya miihap sa iyang karnero, ug sila nakaila kaniya; nga adunay usa ka panon ug usa ka magbalantay; ug siya mopakaon sa iyang karnero, ug diha kaniya sila makakita og katugwayan.",
                    "Ug tungod sa pagkamatarung sa iyang mga katawhan, si Satanas walay gahum; busa siya dili mabadbaran sulod sa daghan nga mga katuigan; kay siya walay gahum sa ibabaw sa mga kasingkasing sa mga katawhan, kay sila nagpuyo diha sa pagkamatarung, ug ang Usa nga Balaan sa Israel maghari.",
                    "Ug karon tan-awa, ako, si Nephi, moingon nganha kaninyo nga tanan niini nga mga butang kinahanglan gayud nga moabut sumala sa kaliwat.",
                    "Apan, tan-awa, tanan nga mga kanasuran, mga kaliwatan, mga pinulongan, ug mga katawhan magpuyo nga luwas diha sa Usa nga Balaan sa Israel kon kini mao nga sila maghinulsol.",
                    "Ug karon ako, si Nephi, mohimo og pagtapos; kay ako dili mamulong og dugang pa mahitungod niini nga mga butang.",
                    "Busa, akong mga igsoon nga mga lalaki, ako buot nga kamo mohunahuna nga ang mga butang diin gikasulat diha sa mga palid nga tumbaga mga tinuod; ug sila nagpamatuod nga ang usa ka tawo kinahanglan gayud nga magmasulundon ngadto sa mga sugo sa Dios.",
                    "Busa kamo dili angay magdahum nga ako ug ang akong amahan mao lamang ang nakapamatuod, ug usab nakatudlo kanila. Busa, kon kamo magmasulundon sa mga sugo, ug molahutay ngadto sa katapusan kamo mahimo nga maluwas sa katapusan nga adlaw ug sa ingon kini mao. Amen."
                ]
            }
        ],
        "summary": [
            "Ang asoy ni Lehi ug sa iyang asawa nga si Sariah, ug sa iyang upat ka anak nga mga lalaki nga ginganlan, (sugod sa kamagulangan) si Laman, Lemuel, Sam ug Nephi. Ang Ginoo mipasidaan kang Lehi nga mobiya siya sa yuta sa Jerusalem, tungod sa iyang gipanagna ngadto sa mga katawhan mahitungod sa ilang kadautan ug sila nagtinguha paghunos sa iyang kinabuhi. Miabut og tulo ka mga adlaw ang ilang panaw ngadto sa kamingawan uban sa iyang banay. Gidala ni Nephi ang iyang igsoon nga mga lalaki ug mibalik sa yuta sa Jerusalem aron pagkuha sa talaan sa mga Judeo. Ang asoy sa ilang mga kasakit. Sila nangasawa sa mga anak ni Ishmael. Sila midala sa ilang kabanayan ngadto sa kamingawan. Ang ilang mga pag-antus ug mga kasakit sa kamingawan. Ang giagian sa ilang mga panaw. Sila miabut sa dagat. Ang igsoon nga mga lalaki ni Nephi misukol batok kaniya. Siya mimaymay kanila sa pagpaubos, ug mihimo og usa ka barko. Ginganlan nila ang dapit og Bountiful. Sila mitabok sa kadagatan paingon sa yuta sa saad. Kini sumala sa kasaysayan ni Nephi; o sa laktud nga pagkasulti, ako, si Nephi, ang misulat niini nga talaan."
        ],
        "text": null
    },
    {
        "url": "https://www.lds.org/scriptures/bofm/2-ne?lang=ceb",
        "id": "2-ne",
        "full_localized_name": "2 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/2-ne/1?lang=ceb",
                "name": "Kapitulo 1",
                "summary": [
                    "Si Lehi nanagna sa usa ka yuta sa kalingkawasan—Ang iyang binhi pagatibulaagon ug hampakon kon sila mosalikway sa Usa nga Balaan sa Israel—Siya miawhag sa iyang mga anak nga lalaki sa pagsul-ob sa taming sa katarung. Mga 588–570 B.C."
                ],
                "verses": [
                    "Ug karon nahinabo nga human ako, si Nephi, motapos sa pagpanudlo sa akong mga igsoon nga lalaki, ang among amahan, si Lehi, namulong usab sa daghan nga mga butang ngadto kanila, ug gisaysay ngadto kanila, unsa ka mahinungdanon ang mga butang nga gihimo sa Ginoo alang kanila sa pagdala kanila gikan sa yuta sa Jerusalem.",
                    "Ug siya namulong ngadto kanila mahitungod sa ilang mga pagsukol diha sa katubigan, ug ang mga kalooy sa Dios sa pagluwas sa ilang mga kinabuhi, nga sila wala malunod sa dagat.",
                    "Ug siya usab namulong ngadto kanila mahitungod sa yuta sa saad, diin sila nakaangkon—unsa ka maloloy-on ang Ginoo sa pagpahimangno kanamo nga kami molayas gikan sa yuta sa Jerusalem.",
                    "Kay, tan-awa, miingon siya, ako nakakita ug panan-awon, diin ako nasayud nga ang Jerusalem pagalaglagon; ug kon kami nagpabilin pa sa Jerusalem kami gayud usab mamatay.",
                    "Apan, siya miingon, bisan pa sa among mga kasakit, kami nakabaton og usa ka yuta sa saad, usa ka yuta nga pinili labaw pa sa uban nga mga yuta; usa ka yuta diin ang Ginoong Dios mihimo og pakigsaad uban kanako nga kinahanglan mahimo nga usa ka yuta nga kabilin sa akong binhi. Oo, ang Ginoo mihimo og pakigsaad niini nga yuta ngari kanako, ug sa akong mga anak sa kahangturan, ug usab kadtong tanan kinsa kinahanglan agakon gikan sa uban nga mga kanasuran pinaagi sa kamot sa Ginoo.",
                    "Busa, ako, si Lehi, nanagna sumala sa mga binuhatan sa Espiritu nga ania kanako, nga walay makaanhi dinhi niini nga yuta gawas kon sila pagadad-on pinaagi sa kamot sa Ginoo.",
                    "Busa, kini nga yuta gipahinungod ngadto kaniya kinsa iyang pagadad-on. Ug kon kini mao nga sila moalagad kaniya sumala sa mga sugo diin siya mihatag, kini mahimo nga usa ka yuta sa kalingkawasan ngadto kanila; busa, sila dili madala ngadto sa pagkabihag; kon mao, kini mahitabo tungod sa kadautan; kay kon ang kadautan modagsang tunglo kini nga yuta alang kanila, apan ngadto sa mga matarung kini pagapanalanginan sa kahangturan.",
                    "Ug tan-awa, kini kaalam nga kini nga yuta kinahanglan itago una gikan sa kasayuran sa uban nga mga kanasuran; kay tan-awa, daghan nga mga kanasuran mokatag sa mao nga yuta, nga wala nay dapit alang sa usa ka kabilin.",
                    "Busa, ako, si Lehi, nakabaton og usa ka saad, og ingon kadto kinsa pagadad-on sa Ginoong Dios gikan sa yuta sa Jerusalem kinahanglan maghupot sa iyang mga sugo, sila mouswag diha sa ibabaw niini nga yuta; ug sila panalipdan gikan sa uban nga mga kanasuran, nga sila mahimo nga makaangkon niini nga yuta nganha sa ilang mga kaugalingon. Ug kon mao nga sila maghupot sa mga sugo sila pagapanalanginan dinhi sa ibabaw sa yuta, ug walay usa nga mosamok kanila, ni mokuha sa yuta nga ilang kabilin; ug sila magpuyo nga luwas sa kahangturan.",
                    "Apan tan-awa, kon ang panahon moabut nga sila mokunhod tungod sa pagkawalay pagtuo, human sila makadawat sa mga mahinungdanon nga panalangin gikan sa kamot sa Ginoo—nga nakaangkon sa kasayuran sa paglalang sa yuta, ug tanan nga mga tawo, tungod sa ilang kasayuran sa mahinungdanon ug kahibulongan nga mga buhat sa Ginoo gikan sa paglalang sa kalibutan; nga adunay gahum nga gihatag kanila sa pagbuhat sa tanan nga mga butang pinaagi sa hugot nga pagtuo; nga naghupot sa tanan nga mga sugo gikan sa sinugdanan, ug gidala pinaagi sa iyang walay kinutuban nga kaayo dinhi niining bililhon nga yuta sa saad—tan-awa, ako moingon, kon ang adlaw moabut nga sila mosalikway sa Usa nga Balaan sa Israel, ang tinuod nga Mesiyas, ilang Manunubos ug ilang Dios, tan-awa, ang mga paghukom kaniya nga makiangayon ipahamtang diha kanila.",
                    "Oo, siya modala sa uban nga mga kanasuran ngadto kanila, ug siya mohatag ngadto kanila og gahum, ug siya mokuha gikan kanila sa mga yuta nga ilang gipanag-iya, ug siya mohimo nga sila pagatibulaagon ug pagahampakon.",
                    "Oo, ingon nga ang usa ka kaliwatan pulihan sa lain adunay mga pagpaagas sa dugo, ug dako nga pagsilot modangat taliwala kanila; busa, akong anak nga mga lalaki, ako manghinaut nga kamo mahinumdom; oo, ako manghinaut nga kamo mopatalinghug sa akong mga pulong.",
                    "O nga kamo mahigmata; mahigmata gikan sa usa ka lawom nga pagkatulog, oo, gani gikan sa espirituhanon nga kamatayon, ug iwakli ang mga makalilisang nga higot nga migapos kaninyo, diin mao ang higot nga migapos sa mga katawhan, nga sila pagabihagon ngadto sa walay katapusan nga bung-aw sa pagkauyamot ug pagkaalaot.",
                    "Pagmata! ug bangon gikan sa abug, ug patalinghugi ang mga pulong sa usa ka nagkurog nga ginikanan, kansang mga bahin sa lawas inyo unya nga ipahimutang sa mabugnaw ug mahilum nga lubnganan, gikan diin walay magpapanaw nga makabalik; pila na lamang ka mga adlaw ug ako mamatay.",
                    "Apan tan-awa, ang Ginoo mitubos sa akong kalag gikan sa impyerno; ako nakakita sa iyang himaya, ug ako giliyokan sa kahangturan sa mga bukton sa iyang gugma.",
                    "Ug ako nagtinguha nga kamo mahinumdom sa pagtuman sa mga balaod ug sa mga paghukom sa Ginoo; tan-awa, kini ang mihasol sa akong kalag gikan sa sinugdanan.",
                    "Ang akong kasingkasing nabug-atan sa kasubo matag karon ug unya, kay ako nahadlok, basin tungod sa katig-a sa inyong mga kasingkasing ang Ginoo nga inyong Dios mopakita sa kahingpitan sa iyang kasuko nganha kaninyo, nga kamo ipahimulag ug laglagon sa kahangturan;",
                    "O, nga usa ka tunglo modangat diha kaninyo sulod sa daghan nga mga kaliwatan; ug kamo pagaduawon pinaagi sa espada, pinaagi sa kagutom, ug pagadumtan, ug pagadad-on sumala sa kabubut-on ug pagkabihag sa yawa.",
                    "O akong anak nga mga lalaki, nga kini nga mga butang dili unta modangat nganha kaninyo, apan nga kamo mahimo unta nga pinili ug pinalabi nga mga katawhan sa Ginoo. Apan tan-awa, ang iyang kabubut-on matuman; kay ang iyang mga pamaagi mao ang matarung sa kahangturan.",
                    "Ug siya miingon nga: Sanglit kamo maghupot sa akong mga sugo kamo mouswag sa yuta; apan sanglit kamo wala maghupot sa akong mga sugo kamo ipahimulag gikan sa akong atubangan.",
                    "Ug karon nga ang akong kalag unta makabaton og hingpit nga kalipay diha kaninyo, ug nga ang akong kasingkasing mobiya unta niini nga kalibutan uban ang kalipay tungod kaninyo, nga ako unta dili madala uban sa kaguol ug kasubo ngadto sa lubnganan, bangon gikan sa abug, akong anak nga mga lalaki, ug magpakalalaki, ug hugot diha sa panaghiusa sa hunahuna ug diha sa panaghiusa sa kasingkasing, magkahiusa sa tanan nga mga butang, nga kamo dili madala sa pagkabihag;",
                    "Nga kamo dili tungluhon sa masakit nga tunglo; ug usab, nga kamo dili mahiagum sa kasuko sa usa ka makiangayon nga Dios, ngadto sa kalaglagan, oo, ang walay katapusan nga kalaglagan sa kalag ug lawas.",
                    "Pagmata, akong anak nga mga lalaki, isul-ob ang taming sa pagkamatarung. Iwakli ang mga kadena nga naggapos kaninyo, gawas kamo gikan sa kangiub, ug bangon gikan sa abug.",
                    "Ayaw na kamo pagsukol batok sa inyong igsoon nga lalaki, kansang mga panglantaw mahimayaon, ug kinsa naghupot sa mga sugo sukad sa panahon nga kita mibiya sa Jerusalem, ug kinsa mao ang himan sa mga kamot sa Dios, sa pagdala kanato ngadto sa yuta sa saad; kon dili pa tungod kaniya, kita nangamatay unta sa gutom diha sa kamingawan; bisan pa niana, kamo nagtinguha sa paghunos sa iyang kinabuhi; oo, ug siya nag-antus sa hilabihan nga kasubo tungod kaninyo.",
                    "Ug ako nahadlok sa hilabihan ug nangurog tungod kaninyo, basin unya siya mag-antus pag-usab; kay tan-awa, kamo mipasangil kaniya nga siya nagtinguha sa gahum ug katungod ibabaw kaninyo; apan ako nasayud nga siya wala magtinguha sa gahum ni katungod ibabaw kaninyo, apan siya nagtinguha sa himaya sa Dios, ug sa inyong kaugalingon nga kaayohan sa kahangturan.",
                    "Ug kamo nagbagulbol tungod kay siya wala maglipud-lipod nganha kaninyo. Kamo miingon nga siya migamit og kaisug; kamo miingon nga siya nasuko kaninyo; apan tan-awa, ang iyang kaisug mao ang kaisug sa gahum sa pulong sa Dios, diin anaa diha kaniya; ug nga ang inyong gitawag nga kasuko mao ang kamatuoran, sumala niana nga anaa sa Dios, diin siya dili makapugong, nagpakita og walay kahadlok mahitungod sa inyong kadautan.",
                    "Ug gikinahanglan nga ang gahum sa Dios mag-uban kaniya bisan ngadto sa iyang pagsugo kaninyo nga kamo kinahanglan mosunod. Apan tan-awa, kini dili siya, apan kini mao ang Espiritu sa Ginoo diin anaa kaniya, diin mibuka sa iyang ba-ba sa paglitok nga siya dili makatak-om niini.",
                    "Ug karon akong anak nga mga lalaki, Laman, ug usab Lemuel, ug Sam, ug usab akong anak nga mga lalaki kinsa anak nga mga lalaki ni Ishmael, tan-awa, kon kamo mopatalinghug ngadto sa tingog ni Nephi kamo dili malaglag. Ug kon kamo mopatalinghug ngadto kaniya, ako magbilin kaninyo og usa ka panalangin, oo, gani ang akong unang panalangin.",
                    "Apan kon kamo dili mopatalinghug ngadto kaniya ako mobawi sa akong unang panalangin, oo, gani ang akong panalangin, ug kini ipahimutang diha kaniya.",
                    "Ug karon, Zoram, ako mamulong nganha kanimo: Tan-awa, ikaw usa ka sulugoon ni Laban; bisan pa niana, ikaw gidala gikan sa yuta sa Jerusalem, ug ako nasayud nga ikaw mao ang usa ka tinuod nga higala sa akong anak, si Nephi, sa kahangturan.",
                    "Busa, tungod kay ikaw matinud-anon ang imong binhi panalanginan uban sa iyang binhi, nga sila magpuyo sa kauswagan sa taas nga panahon dinhi sa ibabaw niini nga yuta; ug walay bisan unsa, gawas kini sa kadautan taliwala kanila, ang makadaot o makasamok sa ilang kauswagan dinhi sa ibabaw sa yuta sa kahangturan.",
                    "Busa, kon ikaw maghupot sa mga sugo sa Ginoo, ang Ginoo mopahinungod niini nga yuta alang sa kasiguroan sa imong binhi uban sa binhi sa akong anak."
                ]
            },
            {
                "url": "https://www.lds.org/scriptures/bofm/2-ne/2?lang=ceb",
                "name": "Kapitulo 2",
                "summary": [
                    "Ang katubsanan moabut pinaagi sa Balaan nga Mesiyas—Ang kagawasan sa pagpili kinahanglanon sa panginabuhi ug kauswagan—Si Adan napukan aron ang mga tawo mahimo—Mga tawo gawasnon sa pagpili sa kalingkawasan ug sa kinabuhi nga dayon. Mga 588–570 B.C."
                ],
                "verses": [
                    "Ug karon, Jacob, ako mamulong nganha kanimo: Ikaw ang akong kamagulangan nga anak sa mga adlaw sa akong kalisdanan didto sa kamingawan. Ug tan-awa, sa imong pagkabata ikaw nag-antus sa mga kasakit ug hilabihan nga kasubo, tungod sa kapintas sa imong igsoon nga mga lalaki.",
                    "Bisan pa niana, Jacob, akong kamagulangan nga anak sa kamingawan, ikaw nasayud sa pagkagamhanan sa Dios; ug siya nagpahinungod sa imong mga kasakit alang sa imong kaayohan.",
                    "Busa, bulahan ang imong kalag, ug ikaw magpuyo nga luwas uban sa imong igsoon nga lalaki, si Nephi; ug ang imong mga adlaw igahin sa pag-alagad sa Dios. Busa, ako nasayud nga ikaw natubos na, tungod sa pagkamatarung sa imong Manunubos; kay ikaw nakasabut nga diha sa kahingpitan sa panahon siya moabut nga magdala sa kaluwasan ngadto sa mga tawo.",
                    "Ug ikaw nakakita diha sa imong kabatan-on sa iyang himaya; busa, ikaw bulahan ingon kanila ngadto kinsa siya moalagad diha sa lawas; kay ang Espiritu managsama, kagahapon, karon, ug sa kahangturan. Ug ang agianan giandam gikan sa pagkapukan sa tawo, ug ang kaluwasan walay bayad.",
                    "Ug ang mga tawo gitudloan sa igo nga sila masayud sa maayo gikan sa dautan. Ug ang balaod gihatag ngadto sa mga tawo. Ug pinaagi sa balaod walay tawo nga hatagan og kaangayan; o, pinaagi sa balaod ang mga tawo isalikway. Oo, pinaagi sa temporal nga balaod sila ipahimulag; ug usab, sa espirituhanon nga balaod sila malaglag gikan niana diin maayo ug sila mahimo nga mauyamot sa kahangturan.",
                    "Busa, ang katubsanan moabut pinaagi sa atong Balaan nga Mesiyas; kay siya puno sa grasya ug kamatuoran.",
                    "Tan-awa, siya mihalad sa iyang kaugalingon sa usa ka sakripisyo alang sa sala, sa pagtuman sa katuyoan sa balaod, sa tanan niadto kinsa adunay usa ka masulub-on nga kasingkasing ug mahinulsulon nga espiritu; ug nga wala nay lain nga ang katuyoan sa balaod mahimo nga matuman.",
                    "Busa, unsa ka dako ang pagkamahinungdanon sa paghimo niini nga mga butang nga masayran ngadto sa mga lumulupyo sa yuta, aron sila masayud nga walay tawo nga makapuyo nga buhi atubangan sa Dios, gawas pinaagi sa mga maayo nga buhat, kalooy, ug grasya sa Balaang Mesiyas, kinsa mitugyan sa iyang kinabuhi sumala sa unod, ug gikuha pag-usab pinaagi sa gahum sa Espiritu, nga siya unta makapahinabo sa pagkabanhaw sa mga patay, ingon nga mao ang unang mabanhaw.",
                    "Busa, siya ang unang mga bunga ngadto sa Dios, tungod kay siya ang nangamuyo alang sa tanan nga mga katawhan; ug sila nga mituo kaniya maluwas.",
                    "Ug tungod sa pagpangamuyo alang sa tanan, ang tanan nga mga tawo moduol ngadto sa Dios; busa, sila mobarug sa iyang atubangan, aron pagahukman kaniya pinasubay sa kamatuoran ug pagkabalaan diin anaa kaniya. Busa, ang mga katuyoan sa balaod nga ang Usa nga Balaan mihatag, ngadto sa pagpahamtang sa silot nga gipauban, diin nga silot nga gipauban mao ang tugbang niana nga kalipay nga gipauban, aron sa pagtubag sa mga katuyoan sa pag-ula—",
                    "Kay kini gikinahanglan gayud, nga adunay katugbang sa tanan nga mga butang. Kay kon wala pa, akong kamagulangan nga anak sa kamingawan, ang pagkamatarung dili gayud mapahinabo, ni ang pagkadautan, ni ang pagkabalaan ni ang pagkauyamot, ni ang pagkamaayo ni ang pagkangil-ad. Busa, ang tanan nga mga butang kinahanglan malangkob ngadto sa usa; busa, kon kini usa lamang ka lawas kini kinahanglan magpabilin nga walay kapuslanan, nga walay kinabuhi ni kamatayon, ni pagkadunot o walay pagkadunot, kalipay ni pagkauyamot, ni pagbati ni pagkawalay pagbati.",
                    "Busa, kini kinahanglan gayud nga malalang alang sa usa ka butang nga walay kapuslanan; Busa wala untay katuyoan diha sa tumong sa iyang pagkalalang. Busa, kini nga butang kinahanglan gayud nga mokawang sa kaalam sa Dios ug sa iyang walay katapusan nga mga katuyoan, ug usab sa gahum, ug sa kalooy, ug sa kaangayan sa Dios.",
                    "Ug kon ikaw moingon nga walay balaod, ikaw moingon usab nga walay sala. Kon ikaw moingon nga walay sala, ikaw moingon usab nga walay pagkamatarung. Ug kon walay pagkamatarung walay kalipay. Ug kon walay pagkamatarung ni kalipay walay silot ni pagkauyamot. Ug kon wala kining mga butanga, walay Dios. Ug kon walay Dios kita wala usab, ni ang yuta; kay wala untay paglalang sa mga butang, ni palihukon ni pagaaghaton; busa, ang tanan nga mga butang mahanaw.",
                    "Ug karon, akong anak nga mga lalaki, ako mamulong nganha kaninyo niini nga mga butang alang sa inyong kaayohan ug kasayuran; kay adunay Dios, ug siya milalang sa tanan nga mga butang, sa mga langit ug sa yuta, ug tanan nga mga butang nga anaa kanila, mga butang nga palihukon ug mga butang nga aghaton sa pagpalihok.",
                    "Ug sa pagpahigayon sa iyang walay katapusan nga mga katuyoan sa sangputanan sa tawo, human siya makalalang sa atong unang mga ginikanan, ug sa kahayopan sa umahan ug sa mga langgam sa kahanginan, ug diha sa katapusan, tanan nga butang nga nalalang, gikinahanglan gayud nga adunay usa ka katugbang; gani ang gidili nga bunga kaatbang sa kahoy sa kinabuhi; ang usa tam-is ug ang lain pait.",
                    "Busa, ang Ginoong Dios mihatag ngadto sa tawo nga siya molihok alang sa iyang kaugalingon. Busa, ang tawo dili makalihok alang sa iyang kaugalingon gawas kini siya pagadanihon sa usa o sa lain.",
                    "Ug ako, si Lehi, sumala sa mga butang diin ako mibasa, kinahanglan gayud nga magdahum nga usa ka anghel sa Dios, sumala niana nga nahisulat na, nahulog gikan sa langit; busa, siya nahimo nga usa ka yawa, nagtinguha niana diin dautan sa atubangan sa Dios.",
                    "Ug tungod sa iyang nahulog gikan sa langit, ug nahimo nga uyamut sa kahangturan, siya usab nagtinguha sa kauyamot sa tanan nga mga katawhan. Busa, siya miingon ngadto kang Eva, oo, gani kadto nga karaan nga bitin, kinsa mao ang yawa, kinsa mao ang amahan sa tanan nga mga bakak, gani siya miingon: Kaon sa gidili nga bunga, ug dili ka mamatay, apan mahimo ka nga sama sa Dios, masayud sa maayo ug sa dautan.",
                    "Ug human si Adan ug si Eva makakaon sa gidili nga bunga, sila gihinginlan gikan sa tanaman sa Eden, aron sa pag-ugmad sa yuta.",
                    "Ug sila nanganak; oo, gani ang banay sa tibuok yuta.",
                    "Ug ang mga adlaw sa mga katawhan gilugwayan, sumala sa kabubut-on sa Dios, nga sila unta maghinulsol samtang diha sa lawas; busa, ang ilang kahimtang nahimo nga usa ka kahimtang sa pagsulay, ug ang ilang panahon gilugwayan, sumala sa mga sugo diin ang Ginoong Dios mihatag ngadto sa mga katawhan. Kay siya mihatag og sugo nga ang tanan nga mga tawo kinahanglan gayud nga maghinulsol; kay siya mipakita sa tanan nga mga tawo nga sila nahisalaag, tungod sa kalapasan sa ilang mga ginikanan.",
                    "Ug karon, tan-awa, kon si Adan wala pa unta makalapas siya dili unta mapukan, apan siya magpabilin unta sa tanaman sa Eden. Ug ang tanan nga mga butang nga nalalang magpabilin unta sa mao nga kahimtang human sila malalang; ug sila tingali unta nagpabilin sa kahangturan, ug walay katapusan.",
                    "Ug sila dili unta makabaton og mga anak; busa sila unta magpabilin diha sa usa ka kahimtang nga walay sala, walay hingpit nga kalipay, tungod kay sila wala makasinati sa pagkauyamot; walay gihimo nga maayo, kay sila wala makasinati og sala.",
                    "Apan tan-awa, ang tanan nga mga butang nahimo diha sa kaalam kaniya kinsa nasayud sa tanan nga mga butang.",
                    "Si Adan napukan aron ang mga tawo mahimo; ug ang mga tawo naingon, nga unta sila makabaton og hingpit nga kalipay.",
                    "Ug ang Mesiyas moanhi sa kahingpitan sa panahon, nga aron siya motubos sa mga katawhan gikan sa pagkapukan. Ug tungod kay sila natubos gikan sa pagkapukan sila nahimo nga gawasnon sa kahangturan, nasayud sa maayo gikan sa dautan; sa pagbuhat alang sa ilang mga kaugalingon ug nga dili pagaaghaton, gawas kon kini mao ang silot sa balaod sa mahinungdanon ug katapusan nga adlaw, sumala sa mga sugo nga gihatag sa Dios.",
                    "Busa, ang mga tawo gawasnon sumala sa unod; ug ang tanan nga mga butang gihatag kanila diin angay ngadto sa tawo. Ug sila gawasnon sa pagpili sa kalingkawasan ug sa kinabuhi nga dayon, pinaagi sa halangdon nga Tigpataliwala sa tanan nga mga tawo, o pagpili sa pagkabihag ug sa kamatayon, sumala sa pagkabihag ug sa gahum sa yawa; kay siya nagtinguha nga ang tanan nga mga tawo unta mahimo nga mauyamot sama ngadto kaniya.",
                    "Ug karon, akong anak nga mga lalaki, ako unta manghinaut nga kamo mosalig sa halangdon nga Tigpataliwala, ug mopatalinghug ngadto sa iyang mahinungdanon nga mga sugo; ug magmatinud-anon sa iyang mga pulong, ug mopili sa kinabuhi nga dayon, sumala sa kabubut-on sa Balaang Espiritu;",
                    "Ug dili mopili sa walay katapusan nga kamatayon, sumala sa kabubut-on sa tawo ug sa dautan nga anaa niana, nga naghatag sa espiritu sa yawa og gahum sa pagbihag, aron pagdala kaninyo ngadto sa impyerno, nga siya mohari ibabaw kaninyo sa iyang kaugalingon nga gingharian.",
                    "Ako namulong niining pipila ka mga pulong nganha kaninyong tanan, akong anak nga mga lalaki, sa katapusan nga mga adlaw sa akong pagsulay; ug ako mipili sa maayo nga bahin, sumala sa mga pulong sa propeta. Ug wala akoy lain nga tuyo gawas sa walay katapusan nga kaayohan sa inyong mga kalag. Amen."
                ]
            },
            {
                "url": "https://www.lds.org/scriptures/bofm/2-ne/3?lang=ceb",
                "name": "Kapitulo 3",
                "summary": [
                    "Si Jose sa Ehipto nakakita sa mga Nephite pinaagi sa iyang panan-awon—Siya nanagna kang Joseph Smith, ang manalagna sa ulahing mga adlaw; kang Moises, kinsa moluwas sa Israel; ug ang pagtungha sa Basahon ni Mormon. Mga 588–570 B.C."
                ],
                "verses": [
                    "Ug karon ako mamulong nganha kanimo, Joseph, akong kamanghuran. Ikaw natawo sa kamingawan sa akong mga kasakit; oo, sa mga adlaw sa akong labing dako nga kasubo ikaw gihimugso sa imong inahan.",
                    "Ug hinaut unta ang Ginoo mopahinungod usab nganha kanimo niini nga yuta, diin mao ang usa ka labing bililhon nga yuta, ingon nga imong panulundon ug panulundon sa imong mga binhi uban sa imong igsoon nga mga lalaki, alang sa imong kasiguroan sa kahangturan, kon kini mao nga ikaw mohupot sa mga sugo sa Usa nga Balaan sa Israel.",
                    "Ug karon, Joseph, akong kamanghuran, kinsa ako midala gikan sa kamingawan sa akong mga kasakit, unta ang Ginoo manalangin kanimo sa kahangturan, kay ang imong binhi dili hingpit nga pagalaglagon.",
                    "Kay tan-awa, ikaw ang bunga sa akong mga kaliwat; ug ako usa ka kaliwat ni Jose kinsa gidala nga bihag didto sa Ehipto. Ug mahinungdanon ang mga pakigsaad sa Ginoo diin siya mihatag ngadto kang Jose.",
                    "Busa, si Jose tinuod gayud nga nakakita sa atong mga adlaw. Ug siya nakadawat og usa ka saad gikan sa Ginoo, nga gikan sa bunga sa iyang mga kaliwat ang Ginoong Dios mopasanay og usa ka matarung nga sanga ngadto sa balay ni Israel; dili ang Mesiyas, apan usa ka sanga diin pagaputlon, bisan pa niana, pagahinumduman diha sa mga pakigsaad sa Ginoo nga ang Mesiyas ikapakita ngadto kanila sa ulahing mga adlaw, diha sa gahum sa espiritu, ngadto sa pagdala kanila gikan sa kangitngit ngadto sa kahayag—oo, gikan sa mangiub nga pagkawalay alamag ug gikan sa pagkabihag ngadto sa kagawasan.",
                    "Kay si Jose nagpamatuod gayud, nag-ingon: Usa ka manalagna ang pasanayon sa Ginoo nga akong Dios, kinsa mao ang usa ka pinili nga manalagna ngadto sa bunga sa akong mga kaliwat.",
                    "Oo, si Jose sa tinuod nag-ingon: Sa ingon miingon ang Ginoo ngari kanako: Usa ka pinili nga manalagna Ako mopasanay gikan sa bunga sa imong mga kaliwat; ug siya pagatahuron pag-ayo taliwala sa bunga sa imong mga bat-ang. Ug ngadto kaniya Ako mohatag og sugo nga siya mohimo og usa ka buhat alang sa bunga sa imong mga bat-ang, iyang mga kabanay, diin mahimo nga labing bililhon ngadto kanila, gani sa pagdala kanila ngadto sa kasayuran sa mga pakigsaad nga Ako mihimo sa imong mga amahan.",
                    "Ug Ako mohatag ngadto kaniya og usa ka sugo nga siya dili mohimo og lain nga buhat, gawas sa mga buhat diin Ako misugo kaniya. Ug Ako mohimo kaniya nga halangdon sa akong mga mata; kay siya mibuhat sa akong buhat.",
                    "Ug siya mahimo nga bantugan sama ngadto kang Moises, kinsa Ako nag-ingon nga Ako mopasanay nganha kanimo, sa pagluwas sa akong mga katawhan, O balay ni Israel.",
                    "Ug si Moises Ako mipasanay, sa pagluwas sa akong mga katawhan gikan sa yuta sa Ehipto.",
                    "Apan usa ka manalagna Ako mopasanay gikan sa bunga sa imong mga kaliwat; ug ngadto kaniya Ako mohatag og gahum sa pagdala sa akong pulong ngadto sa binhi sa imong mga kaliwat—ug dili lamang sa pagdala sa akong pulong, miingon ang Ginoo, apan ngadto sa pagdani kanila sa akong pulong, diin maanaa kanila.",
                    "Busa, ang bunga sa imong mga kaliwat mosulat; ug ang bunga sa mga kaliwat ni Juda mosulat; ug kana diin mahisulat sa bunga sa imong mga kaliwat, ug usab kadto nga mahisulat sa bunga sa mga kaliwat ni Juda, magkahiusa, ngadto sa pagsupak sa sayop nga mga doktrina ug pagtapos sa mga panagbingkil, ug pagpahiluna sa kalinaw taliwala sa bunga sa imong mga kaliwat, ug pagdala kanila sa kasayuran sa ilang mga amahan sa ulahing mga adlaw, ug usab ngadto sa kasayuran sa akong mga pakigsaad, miingon ang Ginoo.",
                    "Ug gikan sa kahuyang siya pagalig-unon, niana nga adlaw nga ang akong buhat pagasugdan taliwala sa tanan kong mga katawhan, ngadto sa pagpahiuli kanimo, O balay ni Israel, miingon ang Ginoo.",
                    "Ug sa ingon nanagna si Jose, nag-ingon: Tan-awa, kana nga manalagna panalanginan sa Ginoo; ug sila nga nagtinguha sa pagpakaulaw kaniya pagalaglagon sa hingpit; kay kini nga saad, diin ako nakadawat gikan sa Ginoo, sa bunga sa akong mga kaliwat, matuman gayud. Tan-awa, ako makatino sa katumanan niini nga saad;",
                    "Ug ang iyang ngalan pagatawgon sama kanako; ug kini sama sa ngalan sa iyang amahan. Ug mahisama siya kanako; kay ang butang, nga ipagawas sa Ginoo diha sa iyang kamot, pinaagi sa gahum sa Ginoo modala sa akong mga katawhan ngadto sa kaluwasan.",
                    "Oo, sa ingon nanagna si Jose: Ako makatino niini nga butang, gani ingon nga ako makatino sa saad ni Moises; kay ang Ginoo miingon ngari kanako, Ako mopanalipod sa imong binhi sa kahangturan.",
                    "Ug ang Ginoo miingon: Ako mopasanay og usa ka Moises; ug Ako mohatag og gahum ngadto kaniya pinaagi sa sungkod; ug Ako mohatag kaniya og paghukom pinaagi sa pagsulat. Gani Ako dili moluag sa iyang dila, nga siya mamulong og daghan, kay Ako dili mohimo kaniya nga gamhanan sa pagpamulong. Apan Ako mosulat ngadto kaniya sa akong balaod, pinaagi sa tudlo sa akong kaugalingon nga kamot; ug Ako mohimo kaniya nga usa ka tigpama-ba.",
                    "Ug ang Ginoo usab miingon ngari kanako: Ako mopasanay ngadto sa bunga sa imong mga kaliwat; ug Ako mohimo og usa ka tigpama-ba alang kaniya. Ug Ako, tan-awa, Ako mohatag ngadto kaniya nga siya mosulat sa sinulat sa bunga sa imong mga kaliwat, ngadto sa bunga sa imong mga kaliwat; ug ang tigpama-ba sa imong mga bat-ang mao ang mopadayag niini.",
                    "Ug ang mga pulong diin siya mosulat mao ang mga pulong nga angay sa akong kaalam nga modangat ngadto sa bunga sa imong mga kaliwat. Ug kini ingon nga ang bunga sa imong mga kaliwat mituaw ngadto kanila gikan sa abug; kay Ako nasayud sa ilang hugot nga pagtuo.",
                    "Ug sila mituaw gikan sa abug; oo, bisan pa sa paghinulsol ngadto sa ilang mga kabanay, gani bisan human sa daghan nga mga kaliwatan nga milabay. Ug nahinabo nga ang ilang pagtuaw mipadayon, sumala sa kayano sa ilang mga pulong.",
                    "Tungod sa ilang hugot nga pagtuo ang ilang mga pulong migula gikan sa akong ba-ba ngadto sa ilang mga kabanay nga mao ang mga bunga sa imong mga kaliwat; ug diha sa kahuyang sa ilang mga pulong Ako molig-on ngadto sa ilang hugot nga pagtuo, ngadto sa paghinumdom sa akong pakigsaad diin Ako mihimo ngadto sa inyong mga amahan.",
                    "Ug karon, tan-awa, akong anak Joseph, sa ingon niini nga paagi ang akong amahan sa kanhiay nga panahon nanagna.",
                    "Busa, tungod niini nga pakigsaad ikaw napanalanginan; kay ang imong mga binhi dili pagalaglagon, kay sila mopatalinghug sa mga pulong sa basahon.",
                    "Ug adunay usa ka gamhanan nga mobarug diha kaninyo, kinsa mobuhat sa daghan nga kaayohan, sa pulong ug sa buhat, ingon nga himan sa mga kamot sa Dios, uban sa hugot nga pagtuo, pagbuhat sa mga gamhanan nga mga milagro, ug mohimo sa mahinungdanon nga butang sa panan-aw sa Dios, ngadto sa katumanan sa pagpahiuli ngadto sa balay ni Israel, ug ngadto sa binhi sa imong igsoon nga mga lalaki.",
                    "Ug karon, bulahan ikaw, Joseph. Tan-awa, ikaw bata pa, busa patalinghug sa mga pulong sa imong igsoon nga lalaki, si Nephi, ug matuman nganha kanimo sumala sa mga pulong diin akong gipamulong. Hinumdumi ang mga pulong sa himatyon mo nga amahan. Amen."
                ]
            },
            {
                "url": "https://www.lds.org/scriptures/bofm/2-ne/4?lang=ceb",
                "name": "Kapitulo 4",
                "summary": [
                    "Si Lehi mitambag ug mipanalangin sa iyang mga kaliwatan—Siya namatay ug gilubong—Si Nephi naghimaya sa kaayo sa Dios—Si Nephi mitugyan sa iyang pagsalig sa Ginoo sa kahangturan. Mga 588–570 B.C."
                ],
                "verses": [
                    "Ug karon, ako, si Nephi, namulong mahitungod sa mga panagna diin ang akong amahan namulong mahitungod ni Jose kinsa nadala ngadto sa Ehipto.",
                    "Kay tan-awa, siya tinuod gayud nga nanagna mahitungod sa tanan niya nga mga binhi. Ug ang mga panagna diin siya misulat, gamay lamang ang dili mahinungdanon. Ug siya nanagna mahitungod kanamo, ug sa among umaabut nga mga kaliwatan; ug kini nahisulat sa mga palid nga tumbaga.",
                    "Busa, human ang akong amahan makahimo og panapos sa pakigpulong mahitungod sa mga panagna ni Jose, siya mitawag sa mga anak ni Laman, iyang anak nga mga lalaki, ug anak nga mga babaye, ug miingon ngadto kanila: Tan-awa, akong anak nga mga lalaki, ug akong anak nga mga babaye, kinsa anak nga mga lalaki ug anak nga mga babaye sa akong kamagulangan, hinaut unta nga kamo mopatalinghug sa akong mga pulong.",
                    "Kay ang Ginoong Dios miingon nga: Samtang kamo maghupot sa akong mga sugo kamo mouswag diha sa yuta; ug samtang kamo dili maghupot sa akong mga sugo kamo ipahimulag gikan sa akong atubangan.",
                    "Apan tan-awa, akong anak nga mga lalaki ug akong anak nga mga babaye, ako dili makabiya niini nga kinabuhi nga dili magbilin kaninyo og usa ka panalangin; kay tan-awa, ako nasayud nga kon kamo namatuto sa paagi nga kamo kinahanglan mosubay kamo dili mobiya gikan niini.",
                    "Busa, kon kamo tungluhon, tan-awa, ako magbilin sa akong panalangin diha kaninyo, nga ang tunglo makuha gikan kaninyo ug pagatubagon diha sa inyong mga ginikanan.",
                    "Busa, tungod sa akong panalangin ang Ginoong Dios dili makatugot nga kamo malaglag; busa, siya magmaloloy-on nganha kaninyo ug ngadto sa inyong mga binhi sa kahangturan.",
                    "Ug nahinabo nga human ang akong amahan makahimo og panapos sa pakigpulong ngadto sa anak nga mga lalaki ug anak nga mga babaye ni Laman, siya mipatawag sa tanan nga anak nga mga lalaki ug anak nga mga babaye ni Lemuel aron dad-on sa iyang atubangan.",
                    "Ug siya namulong ngadto kanila, nag-ingon: Tan-awa, akong anak nga mga lalaki ug akong anak nga mga babaye, kinsa anak nga mga lalaki ug anak nga mga babaye sa akong ikaduha nga anak; tan-awa ako mobilin nganha kaninyo sa sama nga panalangin nga ako mibilin sa anak nga mga lalaki ug anak nga mga babaye ni Laman; busa, kamo dili sa hingpit malaglag; apan sa katapusan ang inyong mga binhi pagapanalanginan.",
                    "Ug nahinabo nga sa diha nga ang akong amahan nakatapos sa pagpamulong ngadto kanila, tan-awa, siya namulong ngadto sa anak nga mga lalaki ni Ishmael, oo, ug gani uban ang tanan nga sakop sa iyang panimalay.",
                    "Ug human siya makahimo og panapos sa pakigpulong ngadto kanila, siya namulong ngadto kang Sam, nag-ingon: Bulahan ikaw, ug ang imong mga binhi; kay ikaw makapanunod sa yuta sama ngadto sa imong igsoon nga lalaki nga si Nephi. Ug ang imong binhi pagaiphon uban sa iyang binhi; ug ikaw mahisama sa imong igsoon nga lalaki, ug ang imong binhi sama sa iyang binhi; ug ikaw panalanginan sa tanan nimo nga mga adlaw.",
                    "Ug nahinabo nga human ang akong amahan, si Lehi, nakapamulong ngadto sa tanan nga mga sakop sa iyang panimalay, sumala sa pagbati sa iyang kasingkasing ug sa Espiritu sa Ginoo nga diha kaniya, siya natigulang. Ug nahinabo nga siya namatay, ug gilubong.",
                    "Ug nahinabo nga wala madugay human sa iyang kamatayon, si Laman ug si Lemuel ug ang anak nga mga lalaki ni Ishmael nasuko kanako tungod sa mga pahimangno sa Ginoo.",
                    "Kay ako, si Nephi, napugos sa pagpamulong ngadto kanila, sumala sa iyang pulong; kay ako nakapamulong og daghan nga mga butang ngadto kanila, ug usab sa akong amahan, sa wala pa ang iyang kamatayon; daghan diin nga mga pahayag nahisulat diha sa akong uban nga mga palid; alang sa usa ka daghan pa nga bahin sa kasaysayan nga gisulat diha sa akong uban nga mga palid.",
                    "Ug diha niini ako mosulat sa mga butang sa akong kalag, ug daghan nga mga kasulatan diin gikulit diha sa mga palid nga tumbaga. Kay ang akong kalag nalipay sa mga kasulatan, ug ang akong kasingkasing namalandong kanila, ug nagsulat kanila alang sa kasayuran ug kaayohan sa akong mga anak.",
                    "Tan-awa, ang akong kalag nalipay sa mga butang sa Ginoo; ug ang akong kasingkasing nagpalandong sa kanunay diha sa mga butang diin ako nakakita ug nakadungog.",
                    "Bisan pa niana, bisan pa sa kamahinungdanon nga kaayo sa Ginoo, sa pagpakita kanako sa walay katapusan ug dili matugkad nga mga buhat, ang akong kasingkasing nakasinggit: O pagkaalaot ko nga tawo! Oo, ang akong kasingkasing nagmasulub-on tungod sa akong pagkahuyang; ang akong kalag nagmagul-anon tungod sa akong kadautan.",
                    "Ako gilibutan, tungod sa mga pagtintal ug ang mga sala sayon nga mohasol kanako.",
                    "Ug kon ako magtinguha sa pagmaya, ang akong kasingkasing mag-agulo tungod sa akong mga sala; bisan pa niana, ako nasayud kang kinsa ako mosalig.",
                    "Ang akong Dios mao ang akong kaabag; siya nag-agak kanako sa akong mga kasakit sa kamingawan; ug siya nanalipod kanako diha sa ibabaw sa mga katubigan sa dakong lawod.",
                    "Siya mitagbaw kanako sa iyang gugma, gani hangtud sa pagkaugdaw sa akong unod.",
                    "Siya mipaubos sa akong mga kaaway, ngadto sa paghimo kanila nga mokurog sa akong atubangan.",
                    "Tan-awa, siya nakadungog sa akong pangamuyo maadlaw, ug siya mihatag kanako og kahibalo pinaagi sa mga panan-awon diha sa panahon sa kagabhion.",
                    "Ug maadlaw ako nahimo nga madasigon diha sa mainiton nga pag-ampo sa atubangan kaniya; oo, ang akong tingog midangat sa kahitas-an; ug ang mga anghel mikunsad ug nangalagad kanako.",
                    "Ug diha sa mga pako sa iyang Espiritu ang akong lawas gidala ngadto sa hilabihan nga kataas nga mga kabukiran. Ug ang akong mga mata nakasud-ong sa mahinungdanon nga mga butang, oo, mahinungdanon kaayo alang sa tawo; busa ako gipahimangnoan nga ako kinahanglan dili mosulat kanila.",
                    "O unya, kon ako nakakita sa mahinungdanon nga mga butang, kon ang Ginoo sa iyang pagpakig-angay ngadto sa mga katawhan, nakigsulti sa mga tawo sa dakong kalooy, ngano nga ang akong kasingkasing nagbangutan ug ang akong kalag nagpabilin diha sa walog sa kasubo, ug ang akong lawas nawad-an og kusog, ug ang akong kusog nagkawala, tungod sa akong mga kasakit?",
                    "Ug ngano nga kinahanglan ako magpadaug sa sala, tungod ba sa akong kahuyang? Oo, ngano nga kinahanglan ako mohatag og kahigayunan sa mga pagtintal, aron ang usa nga dautan may luna sa akong kasingkasing paggun-ob sa akong kalinaw ug pagsakit sa akong kalag? Ngano nga ako masuko tungod sa akong kaaway?",
                    "Pagmata, akong kalag! Ayaw na paglunang sa sala. Pagmaya, O akong kasingkasing, ug ayaw na paghatag og luna sa kaaway sa akong kalag.",
                    "Ayaw kasuko pag-usab tungod sa akong mga kaaway. Ayaw wad-a ang akong kusog tungod sa akong mga kasakit.",
                    "Pagmaya, O akong kasingkasing, mangamuyo ka sa Ginoo, ug moingon: O Ginoo, ako magdayeg kanimo sa kahangturan; oo, ang akong kalag magmaya diha kanimo, akong Dios, ug ang lig-on nga sukaranan sa akong kaluwasan.",
                    "O Ginoo, ikaw motubos ba sa akong kalag? Ikaw moluwas ba kanako gikan sa mga kamot sa akong mga kaaway? Ikaw mohimo ba kanako nga ako mokurog atubangan sa sala?",
                    "Nga unta ang ganghaan sa impyerno tak-upan sa kanunay diha sa akong atubangan, kay ang akong kasingkasing nagmasulub-on ug ang akong kalag nagmahinulsulon! O Ginoo, dili ba ikaw motak-up sa pultahan sa imong pagkamatarung diha sa akong atubangan, nga ako maglakaw sa dalan sa ubos nga walog, nga ako magmatngon sa patag nga agianan!",
                    "O Ginoo, kupoi ako sa kupo sa imong pagkamatarung! O Ginoo, himoi ako og agianan aron ako makaikyas gikan sa atubangan sa akong mga kaaway! Himoi ako og tul-id nga agianan diha sa akong atubangan! Dili unta ikaw mobutang og babag diha sa akong agianan—apan nga ikaw unta mohawan sa akong agianan nga anaa diha sa akong atubangan, ug dili moali sa akong agianan, apan ang mga agianan sa akong kaaway.",
                    "O Ginoo, ako misalig kanimo, ug ako mosalig kanimo sa kahangturan. Ako dili mobutang sa akong pagsalig diha sa gahum sa tawo; kay ako nasayud nga tinunglo siya nga magbutang sa iyang pagsalig diha sa gahum sa tawo. Oo, tinunglo siya nga mobutang sa iyang pagsalig diha sa tawo o mosalig sa tawhanon nga kusog alang sa iyang kalig-on.",
                    "Oo, ako nasayud nga ang Dios mohatag nga dili higpit ngadto kaniya nga mangayo. Oo, ang akong Dios mohatag kanako, kon ang akong gipangayo dili sayop; busa ipataas ko ang akong tingog ngadto kaniya; oo, mangamuyo ako nganha kanimo, akong Dios, ang lig-on nga sukaranan sa akong pagkamatarung. Tan-awa, ang akong tingog sa kahangturan modangat nganha kanimo, akong lig-on nga sukaranan ug akong walay katapusan nga Dios. Amen."
                ]
            },
            {
                "url": "https://www.lds.org/scriptures/bofm/2-ne/5?lang=ceb",
                "name": "Kapitulo 5",
                "summary": [
                    "Ang mga Nephite mibulag sa ilang mga kaugalingon gikan sa mga Lamanite, naghupot sa balaod ni Moises, ug nagtukod og usa ka templo—Tungod sa ilang pagkawalay pagtuo, ang mga Lamanite gipahimulag gikan sa atubangan sa Ginoo, gitunglo, ug nahimo nga usa ka hampak ngadto sa mga Nephite. Mga 588–559 B.C."
                ],
                "verses": [
                    "Tan-awa, ug nahinabo nga ako, si Nephi, nangamuyo sa hilabihan ngadto sa Ginoo nga akong Dios, tungod sa kasuko sa akong igsoon nga mga lalaki.",
                    "Apan tan-awa, ang ilang kasuko nagkadugang batok kanako, hangtud nga sila mitinguha sa paghunos sa akong kinabuhi.",
                    "Oo, sila mibagulbol batok kanako, nag-ingon: Ang atong manghud nga igsoon nga lalaki naghunahuna sa pagmando ibabaw kanato; ug kita adunay daghan nga pagsulay tungod kaniya; busa, karon atong patyon siya, nga dili na kita masakitan og dugang pa tungod sa iyang mga pulong. Kay tan-awa, kita dili motugot kaniya nga mahimo nga atong magmamando; kay kini angay ngari kanato, kinsa magulang nga igsoon nga mga lalaki, sa pagmando ibabaw niini nga mga katawhan.",
                    "Karon ako dili mosulat niini nga mga palid sa tanan nga pulong diin ilang gibagulbol batok kanako. Apan igo na kini alang kanako ang pag-ingon, nga sila nagtinguha sa paghunos sa akong kinabuhi.",
                    "Ug nahinabo nga ang Ginoo nagpasidaan kanako, nga ako, si Nephi, kinahanglan mobiya gikan kanila ug molayas ngadto sa kamingawan, ug tanan kadto kinsa buot nga mouban kanako.",
                    "Busa, nahinabo nga ako, si Nephi, midala sa akong banay, ug usab ni Zoram ug sa iyang banay, ug ni Sam, akong magulang nga lalaki ug sa iyang banay, ug ni Jacob ug ni Joseph, akong mga manghud nga lalaki, ug usab sa akong igsoon nga mga babaye, ug tanan kadto kinsa buot mouban kanako. Ug tanan kadto kinsa miuban kanako mao kadto sila kinsa mituo sa mga pasidaan ug mga pagpadayag sa Dios; busa, sila mipatalinghug sa akong mga pulong.",
                    "Ug kami midala sa among mga tolda ug bisan unsa nga mga butang nga among magamit, ug mipanaw sa kamingawan sulod sa pipila ka mga adlaw. Ug human kami makapanaw sulod sa pipila ka mga adlaw kami mitukod sa among mga tolda.",
                    "Ug ang akong mga katawhan misugyot nga tawgon ang mao nga dapit og Nephi; busa, kami mitawag niini og Nephi.",
                    "Ug tanan kinsa mikuyog kanako mitawag sa ilang kaugalingon nga mga katawhan ni Nephi.",
                    "Ug kami naninguha sa paghupot sa mga paghukom, ug sa mga balaod, ug sa mga sugo sa Ginoo sa tanan nga butang, sumala sa balaod ni Moises.",
                    "Ug ang Ginoo nag-uban kanamo; ug kami miuswag sa hilabihan; kay kami mipugas og binhi, ug miani kami pag-usab og daghan. Ug kami misugod sa pagbuhi og mga hayop, ug mga hayop sa matag matang.",
                    "Ug ako, si Nephi, nakadala usab sa mga talaan diin nakulit sa mga palid nga tumbaga; ug usab sa bola, o kompas, diin giandam alang sa akong amahan pinaagi sa kamot sa Ginoo, sumala niana nga nahisulat.",
                    "Ug nahinabo nga kami misugod sa pag-uswag sa hilabihan, ug misanay dinhi sa yuta.",
                    "Ug ako, si Nephi, mikuha sa espada ni Laban, ug sa ingon niini nga matang kami mihimo og daghan nga mga espada, tingali pa unya og sa bisan unsa nga paagi ang mga katawhan kinsa sa karon gitawag og mga Lamanite mosulong kanamo ug molaglag kanamo; kay ako nasayud sa ilang pagdumot ngari kanako ug sa akong mga anak ug kadto kinsa gitawag nga akong mga katawhan.",
                    "Ug ako mitudlo sa akong mga katawhan sa pagtukod og mga gambalay, ug paggamit diha sa tanan nga matang sa kahoy, ug sa puthaw, ug sa kobre, ug sa tumbaga, ug sa asero, ug sa bulawan, ug sa pilak, ug sa mga mahalon nga mga oro, diin hilabihan kadaghan.",
                    "Ug ako, si Nephi, mitukod og usa ka templo; ug ako mitukod niini sama sa templo ni Solomon gawas lamang nga kini wala mahimo sa daghan nga mahalon nga mga butang; kay sila dili makaplagan dinhi sa yuta, busa, kini dili matukod nga sama ngadto sa templo ni Solomon. Apan ang matang sa pagkahimo niini sama gayud sa templo ni Solomon; ug ang pagkabuhat niini hilabihan kaanindot.",
                    "Ug nahinabo nga ako, si Nephi, miawhag sa akong mga katawhan sa pagmakugihon, ug sa paghago ginamit ang ilang mga kamot.",
                    "Ug nahinabo nga sila nangandoy nga ako mahimo nila nga hari. Apan ako, si Nephi, mitinguha nga sila dili  magbaton og hari; bisan pa niana,  ako mihimo alang kanila sumala niana diin anaa sa akong gahum.",
                    "Ug tan-awa, ang mga pulong sa Ginoo natuman ngadto sa akong igsoon nga mga lalaki, diin siya namulong mahitungod kanila, nga ako kinahanglan mahimo nga ilang magmamando ug ilang magtutudlo. Busa, ako nahimo nga ilang magmamando ug ilang magtutudlo sumala sa mga sugo sa Ginoo, hangtud sa panahon nga sila mitinguha sa paghunos sa akong kinabuhi.",
                    "Busa, ang pulong sa Ginoo natuman diin siya namulong ngari kanako, nag-ingon nga: Tungod kay sila dili magpatalinghug sa imong mga pulong sila ipahimulag gikan sa atubangan sa Ginoo. Ug tan-awa, sila gipahimulag gikan sa iyang atubangan.",
                    "Ug siya mihimo nga ang tunglo modangat diha kanila, oo, gani usa ka mapintas nga pagtunglo, tungod sa ilang kadautan. Kay tan-awa, sila mipatig-a sa ilang mga kasingkasing batok kaniya, nga sila nahimo nga sama ngadto sa usa ka santik; busa, ingon nga sila mga puti, ug hilabihan ka matahum ug makapahimuot, nga aron sila unta dili makadani sa akong mga katawhan ang Ginoong Dios mihimo nga usa ka panit nga itum modangat diha kanila.",
                    "Sa ingon miingon ang Ginoong Dios: Ako mohimo nga sila mahimo nga makalagot ngadto sa imong mga katawhan, gawas kon sila maghinulsol sa ilang mga kadautan.",
                    "Ug tinunglo ang binhi kaniya nga moipon sa ilang binhi; kay sila pagatungluhon gani sama sa mao nga pagkatunglo. Ug ang Ginoo namulong niini, ug kini nahimo.",
                    "Ug tungod sa ilang pagkatunglo diin diha kanila sila nahimo nga usa ka tapulan nga mga katawhan, puno sa pagkamaldito ug pagkamaliputon, ug nangita diha sa kamingawan sa mga mananap nga manunukob.",
                    "Ug ang Ginoong Dios miingon ngari kanako: Sila mao ang hampak ngadto sa imong mga binhi, aron sa pagpalihok kanila nga mahinumdom kanako; ug tungod kay sila dili mohinumdom kanako, ug mopatalinghug sa akong mga pulong, sila mohampak kanila gani ngadto sa kalaglagan.",
                    "Ug nahinabo nga ako, si Nephi, mipahinungod kang Jacob ug Joseph, nga sila mahimo nga mga pari ug mga magtutudlo diha sa yuta sa akong mga katawhan.",
                    "Ug nahinabo nga kami mipuyo subay sa matang sa pagkamalipayon.",
                    "Ug katloan na ka mga tuig ang milabay gikan sa panahon sa among pagbiya sa Jerusalem.",
                    "Ug ako, si Nephi, nag-amping sa mga talaan diha sa akong mga palid, diin ako mihimo, sa akong mga katawhan hangtud dinhi.",
                    "Ug nahinabo nga ang Ginoong Dios miingon ngari kanako: Pagbuhat og uban nga mga palid; ug ikaw magkulit og daghan nga mga butang diha kanila diin mga maayo sa imong panan-aw, alang sa kaayohan sa imong mga katawhan.",
                    "Busa, ako, si Nephi, aron mahimo nga masulundon ngadto sa mga sugo sa Ginoo, miadto ug mibuhat niini nga mga palid diha diin ako mikulit niini nga mga butang.",
                    "Ug ako mikulit niana nga makapahimuot ngadto sa Dios. Ug kon ang akong mga katawhan mahimuot sa mga butang sa Dios sila mahimuot sa akong mga kinulit diin ania niini nga mga palid.",
                    "Ug kon ang akong mga katawhan nagtinguha sa pagkasayud sa uban nga bahin sa kasaysayan sa akong mga katawhan sila kinahanglan gayud nga mangita sa akong uban nga mga palid.",
                    "Ug igo na kini kanako sa pag-ingon nga kap-atan ka mga tuig ang milabay, ug kami adunay mga gubat ug mga panagbingkil uban sa among mga kaigsoonan."
                ]
            },
            {
                "url": "https://www.lds.org/scriptures/bofm/2-ne/6?lang=ceb",
                "name": "Kapitulo 6",
                "summary": [
                    "Si Jacob nag-asoy pag-usab sa kasaysayan sa mga Judeo: Ang pagkabihag sa mga taga-Babelonia ug ang pagbalik; ang pagpangalagad ug ang paglansang diha sa krus sa Usa nga Balaan sa Israel; ang panabang nadawat gikan sa mga Hentil; ug ang pagpahiuli sa mga Judeo sa ulahing mga adlaw sa diha nga sila motuo sa Mesiyas. Mga 559–545 B.C."
                ],
                "verses": [
                    "Ang mga pulong ni Jacob, igsoon nga lalaki ni Nephi, diin iyang gipamulong ngadto sa mga katawhan ni Nephi:",
                    "Tan-awa, akong hinigugma nga mga kaigsoonan, ako, si Jacob, nga gitawag sa Dios, ug gi-orden subay sa iyang balaan nga kapunongan, ug gipahinungod pinaagi sa akong igsoon nga lalaki nga si Nephi, nga inyong giisip nga usa ka hari o usa ka tigpanalipod, ug kang kinsa kamo misalig sa inyong kahilwasan, tan-awa kamo nasayud nga ako namulong nganha kaninyo og hilabihan ka daghan nga mga butang.",
                    "Bisan pa niana, ako mamulong kaninyo pag-usab; kay ako matinguhaon alang sa kaayohan sa inyong mga kalag. Oo, ang akong kahingawa hilabihan alang kaninyo; ug kamo sa inyong kaugalingon nasayud nga kini mao sukad. Kay ako nag-awhag kaninyo uban sa tanan nga kakugi; ug ako nagtudlo kaninyo sa mga pulong sa akong amahan; ug ako namulong nganha kaninyo mahitungod sa tanan nga mga butang nga nahisulat, gikan sa pagkalalang sa kalibutan.",
                    "Ug karon, tan-awa, ako mamulong nganha kaninyo mahitungod sa mga butang nga anaa na ug kana nga moabut pa; busa, ako mobasa kaninyo sa mga pulong ni Isaias. Ug sila mao ang mga pulong nga gitinguha sa akong igsoon nga ako kinahanglan mamulong nganha kaninyo. Ug ako mamulong nganha kaninyo alang sa inyong kaayohan, nga aron kamo makakat-on ug maghimaya sa ngalan sa inyong Dios.",
                    "Ug karon, ang mga pulong diin ako mobasa mao sila ang gipamulong ni Isaias mahitungod sa tanan nga balay ni Israel; busa, sila ipahisama nganha kaninyo, kay kamo gikan sa balay ni Israel. Ug adunay daghan nga mga butang diin gipamulong ni Isaias diin mahimo nga ipahisama nganha kaninyo, tungod kay kamo gikan sa balay ni Israel.",
                    "Ug karon, mao kini ang mga pulong: Sa ingon miingon ang Ginoong Dios: Tan-awa, Ako mopataas sa akong kamot ngadto sa mga Hentil, ug mopatindog sa akong bandila ngadto sa mga katawhan; ug sila modala sa imong anak nga mga lalaki diha sa ilang mga bukton, ug ang ilang anak nga mga babaye pas-anon diha sa ilang mga abaga.",
                    "Ug ang mga hari mao ang ilang mga amahan nga tigmatuto, ug ilang mga rayna mao ang ilang inahan nga tigmatuto; moyukbo sila nganha kanimo nga ang ilang mga nawong paingon sa yuta, ug motilap sa abug sa imong mga tiil; ug ikaw masayud nga Ako mao ang Ginoo; kay sila dili maulaw nga maghulat kanako.",
                    "Ug karon ako, si Jacob, mosulti sa dako nga bahin mahitungod niini nga mga pulong. Kay tan-awa, ang Ginoo mipakita kanako nga kadto kinsa tua sa Jerusalem, diin kita gikan, gipatay ug gidala nga bihag.",
                    "Bisan pa niana, ang Ginoo mipakita ngari kanako nga sila kinahanglan mobalik pag-usab. Ug mipakita usab siya ngari kanako nga ang Ginoong Dios, ang Usa nga Balaan sa Israel, mipakita sa iyang kaugalingon ngadto kanila diha sa lawas; ug human siya mipakita sa iyang kaugalingon sila mohampak kaniya ug molansang kaniya sa krus, sumala sa mga pulong sa anghel kinsa namulong niini ngari kanako.",
                    "Ug human sila mopatig-a sa ilang mga kasingkasing ug magpatikig sa ilang mga liog batok sa Usa nga Balaan sa Israel, tan-awa, ang mga paghukom sa Usa nga Balaan sa Israel modangat nganha kanila. Ug ang adlaw moabut nga sila hampakon ug sakiton.",
                    "Busa, human sila abuga ngadto ug nganhi, kay sa ingon miingon ang anghel, daghan ang masakit diha sa lawas, ug dili tugutan nga mamatay, tungod sa mga pag-ampo sa mga matinud-anon; sila pagakatagon, ug pagahampakon, ug pagadumtan; bisan pa niana, ang Ginoo magmaloloy-on ngadto kanila, nga sa diha nga sila moabut sa kasayuran sa ilang Manunubos, sila pagapundukon pag-usab ngadto sa mga yuta nga ilang kabilin.",
                    "Ug bulahan ang mga Hentil, sila nga gikasulat sa mga propeta; kay tan-awa, kon kini mao nga sila maghinulsol ug dili makig-away batok sa Zion, ug dili magpasakop sa ilang kaugalingon nianang gamhanan ug salawayon nga simbahan, sila maluwas; kay ang Ginoong Dios motuman sa iyang mga pakigsaad diin siya mihimo ngadto sa iyang mga anak; ug tungod niini nga hinungdan ang mga propeta misulat niini nga mga butang.",
                    "Busa, sila nga makig-away batok sa Zion ug sa mga katawhan sa pakigsaad sa Ginoo motilap sa abug sa ilang mga tiil; ug ang mga katawhan sa Ginoo dili maulaw. Kay ang mga katawhan sa Ginoo mao sila kinsa naghulat kaniya; kay sila naghulat pa gihapon sa pag-anhi sa Mesiyas.",
                    "Ug tan-awa, sumala sa mga pulong sa propeta, ang Mesiyas mosugod pag-usab sa iyang kaugalingon sa ikaduha nga higayon aron sa pagbawi kanila; busa, siya mopakita sa iyang kaugalingon ngadto kanila diha sa gahum ug sa dako nga himaya, ngadto sa kalaglagan sa ilang mga kaaway, sa panahon nga kana nga adlaw moabut nga sila motuo diha kaniya; ug walay usa nga iyang laglagon nga motuo diha kaniya.",
                    "Ug sila nga dili motuo diha kaniya pagalaglagon, pinaagi sa kalayo, ug pinaagi sa unos, ug pinaagi sa mga linog, ug pinaagi sa mga pagpabanaw sa dugo, ug pinaagi sa kamatay, ug pinaagi sa gutom. Ug sila masayud nga ang Ginoo mao ang Dios, ang Usa nga Balaan sa Israel.",
                    "Kay kuhaon ba ang bihag gikan sa gamhanan, o ang mga ulipon sumala sa balaod pagabuhian?",
                    "Apan sa ingon miingon ang Ginoo: Bisan ang mga ulipon sa gamhanan pagakuhaon, ug ang bihag sa mabangis pagaluwason; kay ang Dios nga Makagagahum moluwas sa iyang mga katawhan sa pakigsaad. Kay sa ingon miingon ang Ginoo: Ako makig-away kanila nga nakig-away kaninyo—",
                    "Ug Ako mopakaon kanila nga modaug-daug kaninyo, uban sa ilang kaugalingon nga unod; ug hubgon sila sa ilang kaugalingon nga dugo ingon sa matam-is nga bino; ug ang tanan nga tawo masayud nga Ako ang Ginoo mao ang inyong Manluluwas ug ang inyong Manunubos, ang Usa nga Gamhanan ni Jacob."
                ]
            },
            {
                "url": "https://www.lds.org/scriptures/bofm/2-ne/7?lang=ceb",
                "name": "Kapitulo 7",
                "summary": [
                    "Si Isaias namulong ingon sa usa ka Mesiyas—Ang Mesiyas pagahatagan sa pinulongan sa mga makinaadmanon—Siya motugyan sa iyang buko-buko ngadto sa mga tigbunal—Siya dili ipaubos—Itandi sa Isaias 50. Mga 559–545 B.C."
                ],
                "verses": [
                    "Oo, sa ingon miingon ang Ginoo: Nakabiya ba Ako kaninyo, o nakasalikway ba Ako kaninyo sa kahangturan?  Kay sa ingon miingon ang Ginoo: Hain ang kalig-unan sa panagbulag sa kaminyoon sa inyong inahan?  Kang kinsa Ako mipiyal kaninyo, o hain sa akong mga nagpautang Ako mibaligya kaninyo?  Oo, ngadto kang kinsa Ako mibaligya kaninyo?  Tan-awa, tungod sa inyong mga kadautan kamo mibaligya sa inyong mga kaugalingon, ug tungod sa inyong mga kalapasan ang inyong inahan gisalikway.",
                    "Busa, sa panahon nga Ako miabut, walay tawo; sa panahon nga Ako mitawag, oo, walay usa nga mitubag. O balay ni Israel, ang akong bukton gipamub-an ba nga kini dili  makatubos, o Ako wala bay gahum sa pagluwas?  Tan-awa, sa akong pagbadlong Ako mipauga sa dagat, Ako mihimo sa ilang mga suba nga usa ka kamingawan ug sa ilang isda nga mabaho tungod kay ang mga tubig nauga, ug sila namatay tungod sa kauhaw.",
                    "Ako misul-ob sa mga kalangitan uban sa kangitngit, ug Ako mihimo sa sako nga ilang tabon.",
                    "Ang Ginoong Dios mihatag kanako og pinulongan sa mga makinaadmanon, nga Ako makahibalo unsaon pagsulti ang usa ka pulong sa panahon nganha kaninyo, O balay ni Israel. Kon kamo gikapoy siya nagmata buntag ngadto sa buntag. Siya nagpukaw sa akong dunggan aron makadungog ingon sa mga makinaadmanon.",
                    "Ang Ginoong Dios miabli sa akong dunggan, ug ako wala magmasupilon, ni mitalikod.",
                    "Ako mitugyan sa akong buko-buko ngadto sa mga tigbunal, ug ang akong mga aping ngadto kanila nga moibut sa buhok. Ako wala motago sa akong nawong gikan sa kaulaw ug sa pagtamay.",
                    "Kay ang Ginoong Dios motabang kanako, busa dili ako mapaubos. Busa ako mipahiluna sa akong nawong ingon sa usa ka santik, ug ako nasayud nga ako dili maulawan.",
                    "Ug ang Ginoo duol, siya mihatag og kaangayan kanako. Kinsa ang makig-away uban kanako?  Manindog kita og dungan. Kinsa ang akong kaaway?  Paduola siya kanako, ug ako mohampak kaniya uban sa kusog sa akong ba-ba.",
                    "Kay ang Ginoong Dios motabang kanako. Ug tanan sila kinsa mohukom kanako, tan-awa, tanan sila magkatigulang ingon sa usa ka saput, ug ang anunogba mokaon kanila.",
                    "Kinsa taliwala kaninyo ang nahadlok sa Ginoo, nga mituman sa tingog sa iyang sulugoon, kinsa nagsunod diha sa kangitngit ug walay kahayag?",
                    "Tan-awa tanan kamo nga nagdagkot og kalayo, nga naglibut sa inyong kaugalingon uban sa mga aligato, nagsunod sa kahayag sa inyong kalayo ug diha sa mga aligato nga inyong gidagkot. Kini maangkon ninyo gikan sa akong kamot—kamo mohigda diha sa kasubo."
                ]
            },
            {
                "url": "https://www.lds.org/scriptures/bofm/2-ne/8?lang=ceb",
                "name": "Kapitulo 8",
                "summary": [
                    "Sa katapusan nga mga adlaw, ang Ginoo molingaw sa Zion ug mopundok sa Israel—Ang mga tinubos moadto sa Zion taliwala sa dako nga hingpit nga kalipay—Itandi sa Isaias 51 ug 52:1–2. Mga 559–545 B.C."
                ],
                "verses": [
                    "Paminaw ngari kanako, kamo nga nagsunod sa pagkamatarung. Tan-aw ngadto sa bato diin kamo masilsil, ug ngadto sa lungag sa gahong diin kamo gikalot.",
                    "Tan-aw ngadto kang Abraham, ang inyong amahan, ug ngadto kang Sara, siya nga nagsabak kaninyo; kay Ako mitawag kaniya lamang, ug mipanalangin kaniya.",
                    "Kay ang Ginoo molingaw sa Zion, siya molipay sa tanan niya nga awaaw nga mga dapit; ug siya mohimo sa iyang kamingawan nga sama sa Eden, ug ang iyang desyerto sama sa tanaman sa Ginoo. Hingpit nga kalipay ug kamaya ang makita diha, pagpasalamat ug ang tingog sa honi.",
                    "Patalinghug ngari kanako, akong mga katawhan; ug dungga ako, O akong nasud; kay usa ka balaod magagikan kanako, ug akong himoon ang akong paghukom nga mopahulay alang sa usa ka kahayag alang sa mga katawhan.",
                    "Ang akong pagkamatarung duol na; ang akong kaluwasan nagpadulong na sa unahan, ug ang akong bukton mohukom sa mga katawhan. Ang mga pulo maghulat kanako, ug sa akong bukton sila mosalig.",
                    "Ihangad ang inyong mga mata ngadto sa mga kalangitan, ug tan-awa ang yuta sa ubos; kay ang mga kalangitan mahanaw sama sa aso, ug ang yuta matigulang sama sa saput; ug sila nga nagpuyo niini mamatay sa sama nga paagi. Apan ang akong kaluwasan mohangtud sa kahangturan, ug ang akong pagkamatarung dili mahanaw.",
                    "Patalinghug ngari kanako, kamo nga nasayud sa pagkamatarung, ang mga katawhan kansang kasingkasing Ako misulat sa akong balaod, ayaw kamo og kahadlok sa pagbadlong sa mga tawo, ni kamo mahadlok sa ilang mga pagbiay-biay.",
                    "Kay kan-on sila sa anunogba sama sa saput, ug ang ulod mokaon kanila sama sa panapton nga delana. Apan ang akong pagkamatarung mohangtud sa kahangturan, ug ang akong kaluwasan gikan sa kaliwatan ngadto sa kaliwatan.",
                    "Pagmata, pagmata!  Pagsul-ob sa kalig-on, O bukton sa Ginoo; pagmata ingon sa karaan nga mga adlaw. Dili ba ikaw mao siya nga nagtigbas ni Rahab ug nagsamad sa dragon?",
                    "Dili ba ikaw mao siya kinsa mipauga sa dagat, ang mga katubigan sa dako nga lawod; nga mihimo sa mga dagkong lawod nga usa ka agianan aron kaagian sa mga tinubos?",
                    "Busa, ang mga tinubos sa Ginoo mobalik, ug moduol uban sa pag-awit sa Zion; ug ang walay katapusan nga hingpit nga kalipay ug pagkabalaan anaa sa ilang mga ulo; ug makaangkon sila og kamaya ug hingpit nga kalipay; ang kasubo ug pagbangutan mawala.",
                    "Ako mao siya; oo, Ako mao siya nga milipay kaninyo. Tan-awa, kinsa ikaw, nga ikaw mahadlok sa tawo, kinsa mamatay, ug sa anak sa tawo kinsa himoon sama ngadto sa sagbut?",
                    "Ug makalimot sa Ginoo nga inyong magbubuhat, nga mipalugway sa kalangitan, ug mitukod sa mga tukuranan sa yuta, ug nahadlok sa kanunay sa matag adlaw, tungod sa kabangis sa malupigon, ingon og siya andam sa paglaglag?  Ug hain ang kabangis sa malupigon?",
                    "Ang bihag nga hininginlan nagdali, nga siya mabuhian, ug nga siya dili mamatay diha sa gahong, ni ang iyang pagkaon magkulang.",
                    "Apan Ako mao ang Ginoo nga inyong Dios, kansang mga balud nagdahunog; ang Ginoo sa mga Panon mao ang akong ngalan.",
                    "Ug Ako mibutang sa akong mga pulong diha sa inyong mga ba-ba, ug nagtabon kaninyo sa landong sa akong kaugalingon nga kamot, nga Ako unta motanom sa mga kalangitan ug mopahiluna sa mga tukuranan sa yuta, ug moingon ngadto sa Zion: Tan-awa, kamo ang akong mga katawhan.",
                    "Pagmata, pagmata, tindog, O Jerusalem, nga nakainom diha sa kamot sa Ginoo sa kopa sa iyang kabangis—kamo nakainom sa lawog sa pinuga sa kopa sa kahubog—",
                    "Ug walay makaagak kaniya sa tanan nga anak nga mga lalaki nga iyang gipasanay; ni mokuha kaniya sa kamot, sa tanan nga anak nga mga lalaki nga iyang gipasanay.",
                    "Kining duha ka anak nga mga lalaki moduol nganha kaninyo, kinsa masulub-on tungod kaninyo—sa inyong pagkabiniyaan ug pagkalaglag, ug sa gutom ug sa espada—ug pinaagi kang kinsa Ako molipay kaninyo?",
                    "Ang imong anak nga mga lalaki nakuyapan, gawas niining duha; naghigda sila sa ulohan sa tanan nga mga kadalanan; ingon sa usa ka ihalas nga turo diha sa usa ka laang, sila puno sa kabangis gikan sa Ginoo, sa pagbadlong gikan sa imong Dios.",
                    "Busa paminawa kini karon, kamo nga gisakit, ug nahubog, ug dili sa bino:",
                    "Sa ingon miingon ang imong Ginoo, ang Ginoo ug ang imong Dios mohusay sa kahimtang sa iyang mga katawhan; tan-awa, Ako mikuha gikan sa inyong kamot sa kopa sa kahubog, ang mga lawog sa kopa sa akong kabangis; dili na kamo moinom niini pag-usab.",
                    "Apan Ako mobutang niini sa ilang kamot nga misakit kaninyo; kinsa miingon sa inyong kalag: Yukbo, aron kita makatabok—ug kamo mopahimutang sa inyong lawas ingon sa yuta ug sama sa dalan ngadto kanila nga motabok.",
                    "Pagmata, pagmata, isul-ob ang inyong kalig-on, O Zion; isul-ob ang inyong maanindot nga mga saput, O Jerusalem, ang balaan nga dakbayan; kay sukad karon wala nay moduol nganha kaninyo nga dili tinuli ug dili hinlo.",
                    "Yabyabi ang inyong kaugalingon gikan sa abug; tindog, lingkod, O Jerusalem; buhii ang inyong kaugalingon gikan sa mga higot diha sa inyong liog, O binihag nga anak nga babaye sa Zion."
                ]
            },
            {
                "url": "https://www.lds.org/scriptures/bofm/2-ne/9?lang=ceb",
                "name": "Kapitulo 9",
                "summary": [
                    "Ang mga Judeo pagapundukon sa tanan nila nga mga yuta sa saad—Pag-ula molukat sa tawo gikan sa Pagkapukan—Ang mga lawas sa mga patay mobangon gikan sa lubnganan, ug ang ilang mga espiritu gikan sa impyerno ug gikan sa paraiso—Sila pagahukman—Ang Pag-ula moluwas gikan sa kamatayon, sa impyerno, sa yawa, ug sa walay katapusan nga paghasol—Ang mga matarung kinahanglan pagaluwason ngadto sa gingharian sa Dios—Silot alang sa mga kasal-anan kinahanglan itakda—Ang Usa nga Balaan sa Israel mao ang tigbantay sa pultahan. Mga 559–545 B.C."
                ],
                "verses": [
                    "Ug karon, mga hinigugma kong mga kaigsoonan, ako mibasa niini nga mga butang aron unta kamo masayud mahitungod sa mga pakigsaad sa Ginoo nga siya mipakigsaad uban sa tanan nga balay ni Israel—",
                    "Nga siya nakapamulong ngadto sa mga Judeo, pinaagi sa ba-ba sa iyang balaan nga mga propeta, gani gikan sa sinugdanan hangtud karon, gikan sa kaliwatan ngadto sa kaliwatan, hangtud nga ang panahon moabut nga sila mahiuli sa tinuod nga simbahan ug panon sa Dios; sa panahon nga sila matigum pagbalik ngadto sa kayutaan nga ilang panulundon, ug mapahiluna sa tanan nila nga mga yuta sa saad.",
                    "Tan-awa, mga hinigugma kong mga kaigsoonan, ako mamulong nganha kaninyo niini nga mga butang nga kamo magmaya, ug ihangad ang inyong mga ulo sa kahangturan, tungod sa mga panalangin diin ang Ginoong Dios motugyan diha sa inyong mga anak.",
                    "Kay ako nasayud nga kamo misiksik pag-ayo, daghan kaninyo, aron masayud sa mga butang nga umaabut; busa ako nasayud nga kamo nasayud nga ang atong unod madunot ug mamatay; bisan pa niana, sa atong mga lawas kita makakita sa Dios.",
                    "Oo, ako nasayud nga kamo nasayud nga sa lawas siya mopakita sa iyang kaugalingon ngadto niadto nga tua sa Jerusalem, diin kita nagagikan; kay kini angay nga kini kinahanglan maanaa kanila; kay kini gikinahanglan sa makagagahum nga Tiglalang nga siya motugot sa iyang kaugalingon nga moalagad ngadto sa tawo diha sa lawas, ug magpakamatay alang sa tanan nga mga tawo, nga ang tanan nga mga tawo mahimo nga moalagad ngadto kaniya.",
                    "Kay tungod ang kamatayon modangat ngadto sa tanan nga mga tawo, aron pagtuman sa maloloy-on nga laraw sa makagagahum nga Tiglalang, gikinahanglan gayud nga adunay gahum sa pagkabanhaw, ug ang pagkabanhaw kinahanglan gayud modangat ngadto sa tawo tungod sa pagkapukan; ug ang pagkapukan modangat tungod sa kalapasan; ug tungod kay ang tawo mapukan sila isalikway gikan sa atubangan sa Ginoo.",
                    "Busa, kini nagkinahanglan gayud og walay kinutuban nga pag-ula—gawas kon kini usa ka walay kinutuban nga pag-ula kini nga madunuton dili makasul-ob og dili madunuton. Busa, ang unang hukom nga midangat sa tawo kinahanglan nga magpabilin sa kahangturan. Ug kon mao, kini nga unod kinahanglan gayud nga mamatay aron madunot ug madugmok ngadto sa iyang inahan nga yuta, sa wala nay pagkabanhaw.",
                    "O ang kaalam sa Dios, ang iyang kalooy ug grasya! Kay tan-awa, kon ang lawas dili na mabanhaw ang atong mga espiritu mahimo nga mangalagad niadto nga anghel kinsa napukan gikan sa atubangan sa Dios sa Kahangturan, ug nahimo nga yawa, sa wala nay pagkabanhaw.",
                    "Ug ang atong mga espiritu mahimo nga sama ngadto kaniya, ug kita mahimo nga mga yawa, mga anghel ngadto sa usa ka yawa, nga isalikway gikan sa atubangan sa atong Dios, ug magpabilin uban sa amahan sa mga bakak, diha sa pagkauyamot, sama ngadto sa iyang kaugalingon; oo, niana nga binuhat kinsa naglingla sa atong unang mga ginikanan, kinsa makabalhin sa iyang kaugalingon ngadto sa usa ka anghel sa kahayag, ug pagkutaw sa mga katawhan ngadto sa tinago nga mga kalihokan sa pagpatay ug sa tanan nga matang sa tinago nga mga buhat sa kangitngit.",
                    "O pagkawalay katapusan sa kaayo sa atong Dios, kinsa nag-andam og paagi aron kita makalingkawas gikan sa pagkupot niini nga makalilisang nga mangtas; oo, kana nga mangtas, kamatayon ug impyerno, diin ako mitawag og kamatayon sa lawas, ug usab kamatayon sa espiritu.",
                    "Ug tungod sa paagi sa kaluwasan sa atong Dios, ang Usa nga Balaan sa Israel, kini nga kamatayon, diin ako namulong, nga mao ang temporal, motugyan sa iyang mga patay; diin nga kamatayon mao ang lubnganan.",
                    "Ug kini nga kamatayon diin ako namulong, nga mao ang kamatayon nga espirituhanon, motugyan sa iyang mga patay; kinsa nga espirituhanon nga kamatayon mao ang impyerno; busa, ang kamatayon ug ang impyerno motugyan sa ilang mga patay, ug ang impyerno motugyan sa iyang bihag nga mga espiritu, ug ang lubnganan kinahanglan motugyan sa iyang bihag nga mga lawas, ug ang mga lawas ug ang mga espiritu sa mga tawo ipahiuli sa usa ngadto sa usa; ug kini pinaagi sa gahum sa pagkabanhaw sa Usa nga Balaan sa Israel.",
                    "O unsa kamahinungdanon sa laraw sa atong Dios! Kay sa lain nga bahin, ang paraiso sa Dios kinahanglan gayud motugyan sa mga espiritu sa mga matarung, ug ang lubnganan motugyan sa lawas sa matarung; ug ang espiritu ug ang lawas mapahiuli pag-usab, ug ang tanan nga mga tawo mahimo nga dili madunot, ug imortal, ug sila mao ang mga buhi nga mga kalag, magbaton og hingpit nga kahibalo sama kanato diha sa lawas, gawas nga ang atong kahibalo mahingpit.",
                    "Busa, kita makabaton og hingpit nga kahibalo sa tanan nato nga mga kasaypanan, ug sa atong pagkahugaw, ug sa atong pagkahubo; ug ang matarung makabaton og hingpit nga kahibalo sa ilang kamaya, ug sa ilang pagkamatarung, ingon nga gisul-uban sa kaputli, oo, gani sa kupo sa pagkamatarung.",
                    "Ug mahinabo nga kon ang tanan nga mga tawo molabay na gikan niining unang kamatayon ngadto sa mahimayaon nga kinabuhi, ingon nga sila nahimo nga imortal, sila kinahanglan gayud moatubang sa hukmanan sa Usa nga Balaan sa Israel; ug unya moabut ang paghukom, ug unya kinahanglan gayud sila nga pagahukman sumala sa balaan nga paghukom sa Dios.",
                    "Ug sa pagkatinuod, ingon nga ang Ginoo buhi, kay ang Ginoong Dios namulong niini, ug kini iyang pulong nga walay katapusan, diin dili gayud mahanaw, nga sila kinsa mga matarung magpabilin nga mga matarung, ug sila kinsa mga mahugaw magpabilin nga mga mahugaw; busa, sila kinsa mga mahugaw mao ang yawa ug ang iyang mga anghel; ug sila mopahilayo ngadto sa walay katapusan nga kalayo, nga giandam alang kanila; ug ang ilang kahasol ingon sa usa ka lim-aw sa kalayo ug asupre, kansang kasiga nagpadulong sa itaas hangtud sa kahangturan ug kini walay katapusan.",
                    "O ang pagkagamhanan ug ang kaangayan sa atong Dios! Kay siya mipalihok sa tanan niya nga mga pulong, ug sila miguwa sa iyang ba-ba, ug ang iyang balaod kinahanglan gayud nga matuman.",
                    "Apan, tan-awa, ang matarung, ang mga santos sa Usa nga Balaan sa Israel, sila kinsa nagtuo sa Usa nga Balaan sa Israel, sila kinsa nakaantus sa mga kasakit sa kalibutan, ug wala panumbalinga ang kaulaw niini, sila makapanunod sa gingharian sa Dios, nga giandam alang kanila gikan sa katukuran sa kalibutan, ug ang ilang hingpit nga kalipay mahingpit sa kahangturan.",
                    "O pagkawalay katapusan sa kalooy sa atong Dios, ang Usa nga Balaan sa Israel! Kay siya moluwas sa iyang mga santos gikan niana nga makalilisang nga mangtas ang yawa, ug kamatayon, ug impyerno, ug niana nga lim-aw sa kalayo ug asupre, diin mao ang walay katapusan nga paghasol.",
                    "O pagkawalay katapusan sa pagkabalaan sa atong Dios! Kay siya nasayud sa tanan nga mga butang, ug walay butang nga siya wala mahibalo.",
                    "Ug siya mianhi sa kalibutan aron siya moluwas sa tanan nga mga tawo kon sila mopatalinghug sa iyang tingog; kay tan-awa, siya miantus sa mga kasakit sa tanan nga mga tawo, oo, ang mga kasakit sa tanan nga mga buhi nga binuhat, mga lalaki, mga babaye, ug mga bata, nga nahisakop sa banay ni Adan.",
                    "Ug siya miantus niini aron mabanhaw ang tanan nga mga tawo, nga silang tanan makabarug sa atubangan kaniya sa adlaw sa dako nga paghukom.",
                    "Ug siya misugo sa tanan nga mga tawo nga sila kinahanglan gayud nga maghinulsol, ug magpabunyag sa iyang ngalan, magbaton og hugot nga pagtuo diha sa Usa nga Balaan sa Israel, o sila dili maluwas sa gingharian sa Dios.",
                    "Ug kon sila dili mohinulsol ug dili motuo sa iyang ngalan, ug dili mopabunyag diha sa iyang ngalan, ug molahutay sa katapusan, sila kinahanglan gayud panghimarauton; kay ang Ginoong Dios, ang Usa nga Balaan sa Israel, nakapamulong niini.",
                    "Busa, siya mihatag og balaod; ug kon walay balaod nga gihatag walay pagsilot; ug kon walay pagsilot walay paghukom; ug kon walay paghukom ang mga kalooy sa Usa nga Balaan sa Israel makapanag-iya kanila, tungod sa pag-ula; kay sila giluwas pinaagi sa iyang gahum.",
                    "Kay ang pag-ula motagbaw sa mga gipangayo sa iyang kaangayan diha niadtong tanan kinsa wala ikahatag ang balaod ngadto kanila, nga sila maluwas gikan niana nga makalilisang nga mangtas, kamatayon ug impyerno, ug sa yawa, ug sa lim-aw sa kalayo ug asupre, diin mao ang walay katapusan nga paghasol; ug sila mapahiuli ngadto sa Dios kinsa naghatag kanila og kinabuhi, diin mao ang Usa nga Balaan sa Israel.",
                    "Apan alaot ngadto kaniya nga ang balaod gikahatag, oo, nga anaa ang tanan nga mga sugo sa Dios, sama kanato, ug nga maglapas kanila, ug mag-usik-usik sa mga adlaw sa iyang pagsulay, kay makalilisang ang iyang kahimtang!",
                    "O kanang maliputon nga laraw sa usa ka dautan! O ang pagkakawang, ug ang pagkahuyang, ug ang kabuang sa mga tawo! Kon sila makinaadmanon sila nagtuo nga sila maalamon, ug sila dili mopatalinghug ngadto sa tambag sa Dios, kay sila misalikway niini, nagdahum nga sila nasayud sa ilang mga kaugalingon, busa, ang ilang kaalam mga binuang ug kini dili mapahimuslan kanila. Ug sila malaglag.",
                    "Apan ang pagkamakinaadmanon maayo kon sila mopatalinghug ngadto sa mga tambag sa Dios.",
                    "Apan alaot ngadto sa adunahan, kinsa mga adunahan sa mga butang sa kalibutan. Kay tungod sila mga adunahan sila mitamay sa mga kabus ug sila migukod sa mga maaghup ug ang ilang mga kasingkasing anaa sa ilang mga bahandi; busa, ang ilang bahandi mao ang ilang dios. Ug tan-awa, ang ilang bahandi mahanaw usab uban kanila.",
                    "Ug alaot ngadto sa mga bungol nga dili maminaw; kay sila malaglag.",
                    "Alaot ngadto sa mga buta nga dili makakita; kay sila malaglag usab.",
                    "Alaot ngadto sa nagpatig-a sa kasingkasing kay ang pagkaamgo sa ilang pagkadautan ang mohampak kanila sa katapusang adlaw.",
                    "Alaot ngadto sa bakakon, kay siya ihulog ngadto sa impyerno.",
                    "Alaot ngadto sa mamumuno kinsa mopatay sa tinuyo, kay siya mamatay.",
                    "Alaot ngadto kanila kinsa naghimo og mga malaw-ay nga buhat kay sila ihulog sa impyerno.",
                    "Oo, alaot ngadto niadto nga nagsimba sa mga dios-dios, kay ang yawa sa tanan nga mga yawa mahimuot kanila.",
                    "Ug, sa katapusan, alaot sa tanan ngadto kinsa namatay diha sa ilang mga sala; kay sila mobalik ngadto sa Dios, ug mosud-ong sa iyang panagway, ug magpabilin diha sa ilang mga kasal-anan.",
                    "O, akong hinigugma nga mga kaigsoonan, hinumdumi ang pagkamakalilisang diha sa paglapas batok niana nga Balaang Dios, ug usab ang pagkamakalilisang sa pagtugyan ngadto sa mga pagkamadanihon sa usa nga maliputon. Hinumdumi, ang pagkakalibutanon sa hunahuna mao ang kamatayon, ug ang pagka-espirituhanon sa hunahuna mao ang kinabuhing dayon.",
                    "O, akong hinigugma nga mga kaigsoonan, pamati sa akong mga pulong. Hinumdumi ang pagkawalay katapusan nianang Usa nga Balaan sa Israel. Ayaw pag-ingon nga ako nakasulti og sakit nga mga butang batok kaninyo; kay kon kamo mag-ingon, kamo nagbiay-biay batok sa kamatuoran; kay ako nakasulti sa mga pulong sa inyong Magbubuhat. Ako nasayud nga ang mga pulong sa kamatuoran masakit batok sa tanan nga kahugawan; apan ang matarung dili mahadlok kanila, kay sila nahigugma sa kamatuoran ug dili matarug.",
                    "O unya, akong hinigugma nga mga kaigsoonan, duol kamo sa Ginoo, ang Usa nga Balaan. Hinumdumi nga ang iyang mga dalan mga matarung. Tan-awa, ang dalan sa tawo mapig-ot, apan kini gihan-ay sa usa ka matul-id nga agianan sa iyang atubangan, ug ang magbalantay sa ganghaan mao ang Usa nga Balaan sa Israel; ug wala siya mogamit og sulugoon didto; ug walay lain nga agianan gawas kon kini sa ganghaan; kay siya dili malimbongan, kay ang Ginoong Dios mao ang iyang ngalan.",
                    "Ug kinsa kadto nga motuktok, ngadto kaniya siya moabli; ug ang mga maalamon, ug ang mga makinaadmanon, ug sila nga mga adunahan, kinsa mapagarbuhon tungod sa ilang mga kahibalo, ug mga kaalam, ug ilang mga katigayunan—oo, sila mao ang iyang gipanghimaraut; ug gawas kon sila mosalikway niini nga mga butang, ug maghunahuna sa ilang mga kaugalingon nga mga buang atubangan sa Dios, ug magpaubos ngadto sa kinahiladman sa pagkamapainubsanon, siya dili moabli ngadto kanila.",
                    "Apan ang mga butang sa maalamon ug mabuot pagataguon gikan kanila sa kahangturan—oo, kana nga kalipay giandam alang sa mga santos.",
                    "O, akong hinigugma nga mga kaigsoonan, hinumdumi ang akong mga pulong. Tan-awa, ako mohubo sa akong mga saput, ug ako moyabyab kanila sa inyong atubangan; ako mag-ampo sa Dios sa akong kaluwasan nga siya motan-aw kanako sa tibuok niyang mahait nga mga mata; busa, kamo masayud diha sa katapusan nga adlaw, kanus-a ang tanan nga mga tawo pagahukman sa ilang mga buhat, nga ang Dios sa Israel misaksi nga ako miyabyab sa inyong mga kadautan gikan sa akong kalag, ug nga ako mobarug nga may kahayag sa iyang atubangan, ug ako nakalingkawas na sa inyong dugo.",
                    "O, akong hinigugma nga mga kaigsoonan, biya gikan sa inyong mga sala; iyabyab ang mga kadena kaniya nga mogapos kaninyo og hugot; duol ngadto niana nga Dios kinsa mao ang lig-on nga sukaranan sa inyong kaluwasan.",
                    "Andama ang inyong mga kalag alang niana nga mahimayaon nga adlaw diin ang kaangayan mahatag ngadto sa mga matarung, sama sa adlaw sa paghukom, nga dili kamo mokulo uban sa makalilisang nga kahadlok; nga kamo dili makahinumdom sa inyong makalilisang nga kasaypanan diha sa kahingpitan, ug mapugos sa pagsinggit: Balaan, balaan ang imong mga paghukom, O Ginoong Dios nga Labing Makagagahum—apan ako nasayud sa akong kasaypanan; ako nakalapas sa imong balaod, ug ang akong mga kalapasan ako lamang; ug ang yawa nakapanag-iya kanako, nga ako usa ka bihag ngadto sa iyang makalilisang nga pagkauyamot.",
                    "Apan tan-awa, akong mga kaigsoonan, kini angay ba nga ako kinahanglan mopukaw kaninyo ngadto sa makalilisang nga kamatuoran niini nga mga butang? Ako mohasol ba sa  inyong mga kalag kon ang inyong mga hunahuna putli? Ako molipud-lipod ba nganha kaninyo sumala sa katin-aw sa kamatuoran kon kamo giluwas gikan sa sala?",
                    "Tan-awa, kon kamo mga balaan, ako mamulong nganha kaninyo mahitungod sa pagkabalaan; apan kay kamo dili balaan, ug kamo mitan-aw kanako ingon nga usa ka magtutudlo, kini kinahanglan gayud nga ako motudlo kaninyo sa mga sangputanan sa sala.",
                    "Tan-awa, ang akong kalag nagdumot sa sala, ug ang akong kasingkasing nahinangop diha sa pagkamatarung; ug ako modayeg sa balaan nga ngalan sa akong Dios.",
                    "Duol, akong mga kaigsoonan; matag usa nga giuhaw, duol ngari sa  mga tubig; ug siya nga walay salapi, duol palit ug kaon; oo, duol palit og bino ug gatas nga wala magkinahanglan og salapi ug walay presyo.",
                    "Busa, ayaw paggasto og salapi alang niana nga walay bili, ni ang inyong kahago niana nga dili makatagbaw. Patalinghug sa kakugi, ug hinumdumi ang mga pulong diin ako namulong; ug duol ngadto sa Usa nga Balaan sa Israel, ug pagbusog kamo niana nga dili mahanaw, ni madunot, ug himoa nga mahinangop ang inyong kalag sa kabuhong.",
                    "Tan-awa, akong hinigugma nga mga kaigsoonan, hinumdumi ang mga pulong sa inyong Dios; pag-ampo ngadto kaniya sa kanunay maadlaw, ug pagpasalamat sa iyang balaan nga ngalan magabii. Himoa ang inyong mga kasingkasing nga magmalipayon.",
                    "Ug tan-awa unsa ka mahinungdanon ang mga pakigsaad sa Ginoo, ug unsa ang pagkawalay katapusan sa iyang pagpakig-angay ngadto sa mga katawhan; ug tungod sa iyang pagkagamhanan, ang iyang grasya ug kalooy, siya misaad ngari kanato nga ang atong mga binhi dili sa hingpit malaglag, sumala sa pagkatawhanon, apan siya manalipod kanila; ug sa umaabut nga mga kaliwatan sila mahimo nga usa ka matarung nga sanga ngadto sa balay ni Israel.",
                    "Ug karon, akong mga kaigsoonan, ako mamulong nganha kaninyo og daghan pa; apan sa sunod nga adlaw ako mopadayag nganha kaninyo sa nahibilin kong mga pulong. Amen."
                ]
            },
            {
                "url": "https://www.lds.org/scriptures/bofm/2-ne/10?lang=ceb",
                "name": "Kapitulo 10",
                "summary": [
                    "Ang mga Judeo molansang diha sa krus sa ilang Dios—Sila pagakatagon hangtud sila magsugod og pagtuo kaniya—Ang America mahimo nga yuta sa kalingkawasan diin walay hari nga magmando—Pakig-uli sa inyong mga kaugalingon ngadto sa Dios ug angkuna ang kaluwasan pinaagi sa iyang grasya. Mga 559–545 B.C."
                ],
                "verses": [
                    "Ug karon ako, si Jacob, mamulong nganha kaninyo pag-usab, akong hinigugma nga mga kaigsoonan, mahitungod niining matarung nga sanga diin ako namulong na.",
                    "Kay tan-awa, ang mga saad diin kita nakaangkon mao ang mga saad ngari kanato diha sa lawas; busa, ingon nga gipakita ngari kanako nga daghan sa atong mga anak mamatay sa pagkatawhanon tungod sa pagkawalay pagtuo, bisan pa niana, ang Dios maloloy-on ngadto sa kadaghanan; ug ang atong mga anak ipahiuli, aron sila modangat niana nga makahatag kanila og tinuod nga kasayuran sa ilang Manunubos.",
                    "Busa, ingon nga ako miingon nganha kaninyo, kini kinahanglan gayud nga si Kristo—kay diha sa katapusan nga gabii ang anghel namulong ngari kanako nga kini kinahanglan mao gayud ang iyang ngalan—moabut taliwala sa mga Judeo, taliwala niadto kinsa labaw nga mga dautan nga bahin sa kalibutan; ug sila molansang kaniya sa krus—kay mao kini ang kinahanglanon sa atong Dios, ug walay lain nga nasud sa ibabaw sa yuta nga molansang sa ilang Dios sa krus.",
                    "Kay kon ang mga kahibulongan nga milagro pagahimoon diha sa uban nga mga kanasuran sila maghinulsol gayud, ug masayud nga siya mao ang ilang Dios.",
                    "Apan tungod sa panapi sa mga pari ug mga kadautan, sila sa Jerusalem mopatikig sa ilang mga liog batok kaniya, nga siya ilansang sa krus.",
                    "Busa, tungod sa ilang mga kadautan, mga kalaglagan, mga kagutom, mga kamatay, ug pagbanaw sa dugo modangat diha kanila; ug sila kinsa dili malaglag pagakatagon taliwala sa tanan nga mga kanasuran.",
                    "Apan tan-awa, sa ingon miingon ang Ginoong Dios: Kon ang adlaw moabut nga sila motuo kanako, nga Ako mao si Kristo, niana Ako mopakigsaad uban sa ilang mga amahan nga sila ipahiuli diha sa lawas, dinhi sa yuta, ngadto sa mga yuta nga ilang kabilin.",
                    "Ug mahinabo nga sila pagapundukon gikan sa ilang dugay nga pagkatibulaag, gikan sa mga pulo sa dagat, ug gikan sa upat ka mga bahin sa yuta; ug ang mga kanasuran sa mga Hentil mahimo nga gamhanan diha sa akong mga mata, miingon ang Dios, sa pagdala kanila ngadto sa yuta nga ilang kabilin.",
                    "Oo, ang mga hari sa mga Hentil mao ang mahimo nga mga amahan nga magmatuto ngadto kanila, ug ang ilang mga rayna mao ang mahimo nga mga inahan nga magmatuto; busa, ang mga saad sa Ginoo mahinungdanon ngadto sa mga Hentil, kay siya namulong niini, ug kinsa ang makaduha-duha?",
                    "Apan tan-awa, kini nga yuta, miingon ang Dios, mao ang yuta nga inyong kabilin, ug ang mga Hentil mapanalanginan niana nga yuta.",
                    "Ug kini nga yuta mahimo nga usa ka yuta sa kalingkawasan ngadto sa mga Hentil, ug walay mga hari niana nga yuta, kinsa ipasanay ngadto sa mga Hentil.",
                    "Ug Ako molig-on niini nga yuta batok sa uban nga mga kanasuran.",
                    "Ug siya nga makig-away batok sa Zion mamatay, nag-ingon ang Dios.",
                    "Kay siya nga mopasanay og usa ka hari batok kanako mamatay, kay Ako, ang Ginoo, ang hari sa kalangitan, mao ang ilang hari, ug Ako ang kahayag ngadto kanila sa kahangturan, nga namati sa akong mga pulong.",
                    "Busa, tungod niini nga hinungdan, nga ang akong mga pakigsaad matuman diin Ako mihimo ngadto sa mga katawhan, diin Ako mobuhat ngadto kanila samtang sila anaa sa lawas, Ako kinahanglan gayud nga molaglag sa mga tinago nga buhat sa kangitngit, ug sa mga pagbuno, ug sa mga pagkasalawayon.",
                    "Busa, siya nga makig-away batok sa Zion, mga Judeo ug mga Hentil, mga ulipon ug mga gawasnon, mga lalaki ug mga babaye, mamatay; kay sila mao sila kinsa ang nagbaligya sa ilang dungog sa yuta; kay sila kinsa dili modapig kanako mao ang mobatok kanako, nag-ingon ang Dios.",
                    "Kay Ako motuman sa akong mga saad diin Ako mihimo ngadto sa mga katawhan, nga Ako mobuhat ngadto kanila samtang sila anaa sa lawas—",
                    "Busa, akong hinigugma nga mga kaigsoonan, sa ingon miingon ang atong Dios: Ako mosakit sa inyong mga binhi pinaagi sa kamot sa mga Hentil; bisan pa niana, Ako mopahumok sa mga kasingkasing sa mga Hentil, nga sila mahisama ngadto sa usa ka amahan ngadto kanila; busa, ang mga Hentil mapanalanginan ug pagaiphon nga sakop sa balay ni Israel.",
                    "Busa, Ako mopahinungod niini nga yuta ngadto sa inyong mga binhi, ug sila kinsa pagaiphon nga sakop sa inyong binhi, sa kahangturan, kabahin sa yuta nga ilang kabilin; kay kini usa ka pinili nga yuta, miingon ang Dios ngari kanako, labaw sa tanan nga mga yuta, busa Ako magsugo nga ang tanan nga mga tawo kinsa nagpuyo diha niana nga sila mosimba kanako, miingon ang Dios.",
                    "Ug karon, akong hinigugma nga mga kaigsoonan, nagtan-aw nga ang atong maloloy-on nga Dios naghatag kanato sa daghan kaayo nga kahibalo mahitungod niini nga mga butang, ato siya nga hinumduman, ug biyaan ang atong mga sala, ug dili iduko ang atong mga ulo, kay kita dili mga sinalikway; bisan pa niana, kita giabug gikan sa yuta nga atong kabilin; apan gidala kita ngadto sa labaw nga maayo pa nga yuta, kay ang Ginoo naghimo sa dagat nga atong dalan, ug kita ania sa usa ka pulo sa dagat.",
                    "Apan daghan ang mga saad sa Ginoo ngadto kanila kinsa anaa sa mga pulo sa dagat; busa ingon nga kini nag-ingon og mga pulo, adunay kinahanglan gayud nga daghan pa niini, ug sila gipuy-an usab sa atong mga kaigsoonan.",
                    "Kay tan-awa, ang Ginoong Dios nag-uban sa nagkalain-lain nga panahon gikan sa balay ni Israel, sumala sa iyang kabubut-on ug kahimuot. Ug karon tan-awa, ang Ginoo nahinumdom kanilang tanan kinsa nahibulag, busa nahinumdom usab siya kanato.",
                    "Busa, lipaya ang inyong mga kasingkasing, ug hinumdumi nga kamo gawasnon sa paglihok alang sa inyong mga kaugalingon—sa pagpili sa agianan sa walay katapusan nga kamatayon o sa agianan sa kinabuhi nga dayon.",
                    "Busa, akong hinigugma nga mga kaigsoonan, pakig-uli sa inyong kaugalingon ngadto sa kabubut-on sa Dios, ug dili ngadto sa kabubut-on sa yawa ug sa pagkatawhanon; ug hinumdumi, human kamo mahiuli ngadto sa Dios, nga kini diha lamang ug pinaagi sa grasya sa Dios nga kamo maluwas.",
                    "Busa, hinaut pa unta nga ang Dios mobanhaw kaninyo gikan sa kamatayon pinaagi sa gahum sa pagkabanhaw, ug usab gikan sa walay katapusan nga kamatayon pinaagi sa gahum sa pag-ula, nga kamo mahimo nga dawaton ngadto sa mahangturon nga gingharian sa Dios, nga kamo modayeg kaniya pinaagi sa balaanon nga grasya. Amen."
                ]
            },
            {
                "url": "https://www.lds.org/scriptures/bofm/2-ne/11?lang=ceb",
                "name": "Kapitulo 11",
                "summary": [
                    "Si Jacob nakakita sa iyang Manunubos—Ang balaod ni Moises naghulagway kang Kristo ug nagmatuod nga siya moabut. Mga 559–545 B.C."
                ],
                "verses": [
                    "Ug karon, si Jacob namulong og daghan pa nga mga butang ngadto sa akong mga katawhan niana nga panahon; bisan pa niana, kini lamang nga mga butang ang akong ipasulat, kay ang mga butang diin ako misulat igo na alang kanako.",
                    "Ug karon ako, si Nephi, mosulat pa og dugang mga pulong ni Isaias, kay ang akong kalag nahimuot sa iyang mga pulong. Kay ako mopasunod sa iyang mga pulong ngadto sa akong mga katawhan, ug ako mopadala kanila ngadto sa tanan kong mga anak, kay siya sa pagkatinuod nakakita sa akong Manunubos, gani sama nga ako nakakita kaniya.",
                    "Ug ang akong igsoon, si Jacob, nakakita usab kaniya ingon sa akong pagkakita kaniya; busa, ako mopadala sa ilang mga pulong ngadto sa akong mga anak aron sa pagmatuod ngadto kanila nga ang akong mga pulong tinuod. Busa, pinaagi sa mga pulong sa tulo, ang Dios miingon, akong tukuron ang akong pulong. Bisan pa niana, ang Dios mipadala og dugang pa nga mga saksi, ug siya nagpamatuod sa tanan niya nga mga pulong.",
                    "Tan-awa, ang akong kalag nahimuot diha sa pagpamatuod ngadto sa akong mga katawhan sa kamatuoran sa pag-anhi ni Kristo; kay, kay tungod niini nga katuyoan ang balaod ni Moises gikahatag; ug ang tanan nga mga butang diin gikahatag sa Dios gikan sa sinugdanan sa kalibutan, ngadto sa tawo, mao ang naghulagway kaniya.",
                    "Ug usab ang akong kalag nahimuot diha sa mga pakigsaad sa Ginoo diin siya mihimo ngadto sa atong mga amahan; oo, ang akong kalag nahimuot diha sa iyang grasya, ug sa iyang kaangayan, ug gahum, ug kalooy diha sa mahinungdanon ug mahangturon nga laraw sa kaluwasan gikan sa kamatayon.",
                    "Ug ang akong kalag nahimuot diha sa pagpamatuod ngadto sa akong mga katawhan nga gawas kon si Kristo moanhi ang tanan nga mga tawo malaglag.",
                    "Kay kon walay Kristo walay Dios; ug kon walay Dios wala usab kita, kay wala usab unta ang paglalang. Apan adunay usa ka Dios, ug siya mao ang Kristo, ug siya moanhi sa kahingpitan sa iyang kaugalingon nga panahon.",
                    "Ug karon ako mosulat sa uban nga mga pulong ni Isaias, nga si kinsa sa akong mga katawhan ang nakakita niini nga mga pulong unta mobayaw sa ilang mga kasingkasing ug magmaya alang sa tanan nga mga tawo. Karon mao kini ang mga pulong, ug kamo makapasunod kanila nganha kaninyo ug ngadto sa tanan nga mga tawo."
                ]
            },
            {
                "url": "https://www.lds.org/scriptures/bofm/2-ne/12?lang=ceb",
                "name": "Kapitulo 12",
                "summary": [
                    "Si Isaias nakakita sa templo sa ulahing mga adlaw, pagkapundok sa Israel, ug sa kaliboan nga paghukom ug kalinaw—Ang mga mapagarbuhon ug ang mga dautan ipaubos sa Ikaduha nga Pag-anhi—Itandi sa Isaias 2. Mga 559–545 B.C."
                ],
                "verses": [
                    "Ang pulong nga nakita ni Isaias, ang anak ni Amoz, mahitungod sa Juda ug Jerusalem:",
                    "Ug mahinabo nga sa katapusan nga mga adlaw, sa panahon nga ang bungtod diin ang balay sa Ginoo pagatukuron sa tumoy sa mga bukid, ug ipataas ibabaw sa mga kabungturan, ug ang tanan nga mga kanasuran mag-ambahan paingon ngadto niini.",
                    "Ug daghan nga mga katawhan ang moadto ug moingon, Duol kamo, ug motungas kita ngadto sa bukid sa Ginoo, ngadto sa balay sa Dios ni Jacob; ug siya motudlo kanato sa iyang mga pamaagi, ug kita mosubay sa iyang mga dalan; kay gikan sa Zion mogawas ang balaod, ug ang pulong sa Ginoo gikan sa Jerusalem.",
                    "Ug siya ang mohukom sa mga kanasuran, ug mobadlong sa daghan nga mga katawhan: ug sila mohimo sa ilang mga espada nga mga daro, ug ang ilang mga bangkaw ngadto sa mga kuhit—ang nasud dili moalsa sa espada batok sa nasud, ni sila makakat-on pa og gubat.",
                    "O balay ni Jacob, duol kamo ug magsunod kita diha sa kahayag sa Ginoo; oo, duol, kay kamong tanan nahisalaag, matag usa sa iyang mga dautan nga paagi.",
                    "Busa, O Ginoo, ikaw mibiya sa imong mga katawhan, ang balay ni Jacob, tungod kay sila napuno pag-usab sa mga kinaiya gikan sa silangan, ug mipatalinghug sa mga mananagna sama sa mga Filistehanon, ug sila milingaw sa ilang mga kaugalingon diha sa mga anak sa mga langyaw.",
                    "Ang ilang yuta usab puno sa pilak ug sa bulawan, ni adunay pagkatapos sa ilang mga bahandi; ang ilang yuta puno usab sa mga kabayo, ni adunay pagkatapos sa ilang mga karwahe.",
                    "Ang ilang yuta usab puno sa mga dios-dios; sila nagsimba sa binuhat sa ilang kaugalingon nga mga kamot; kana nga hinimo sa ilang kaugalingon nga mga tudlo.",
                    "Ug ang dautan nga tawo dili moyukbo, ug ang dungganan nga tawo dili magpaubos sa iyang kaugalingon, busa, ayaw siya og pasayloa.",
                    "O kamo nga mga dautan, sulod kamo sa bato, ug tago kamo sa abug, kay ang kahadlok ngadto sa Ginoo ug ang himaya sa iyang pagkaharianon mao ang mohampak kaninyo.",
                    "Ug mahinabo nga ang mapahitas-on nga panagway sa tawo ipaubos, ug ang pagkahambog sa mga tawo lumpagon, ug ang Ginoo lamang ang himayaon niana nga adlaw.",
                    "Kay ang adlaw sa Ginoo sa mga Panon sa dili madugay moabut diha sa tanan nga mga kanasuran, oo, diha sa matag usa; oo, diha sa mga mapagarbuhon ug mapahitas-on, ug matag usa kinsa tigpataas sa kaugalingon, ug siya ipaubos.",
                    "Oo, ang adlaw sa Ginoo moabut diha sa mga cedro sa Libano, kay sila mapahitas-on ug tigpataas sa kaugalingon; ug diha sa tanan nga mga tugas sa Basan;",
                    "Ug diha sa tanan nga tag-as nga bukid, ug diha sa tanan nga mga kabungturan, ug diha sa tanan nga mga kanasuran nga tigpataas sa kaugalingon, ug diha sa matag katawhan;",
                    "Ug diha sa tanan nga tag-as nga tore, ug diha sa tanan nga gilig-on nga paril;",
                    "Ug diha sa tanan nga mga barko sa dagat, ug diha sa tanan nga mga barko sa Tarsis, ug diha sa tanan nga mga makahimuot nga hulagway.",
                    "Ug ang pagkamapahitas-on sa tawo ipaubos ug ang pagkahambog sa mga tawo lumpagon; ug ang Ginoo lamang mao ang himayaon niana nga adlaw.",
                    "Ug ang mga dios-dios siya gayud molaglag sa hingpit.",
                    "Ug sila motago sa mga lungag sa dagko nga bato, ug sa sulod sa mga langub sa yuta, kay ang kahadlok ngadto sa Ginoo modangat nganha kanila ug ang himaya sa iyang pagkaharianon mao ang mohampak kanila, sa diha nga siya molihok aron sa pag-uyog pag-ayo sa yuta.",
                    "Niana nga adlaw ang tawo molabay sa iyang mga dios-dios nga pilak, ug sa iyang mga dios-dios nga bulawan, diin siya mihimo alang sa iyang kaugalingon nga pagsimba, ngadto sa mga ilaga ug mga kabug;",
                    "Aron moadto didto sa mga pangpang sa mga dagko nga bato, ug didto sa mga kinatumyan sa gansang-gansangon nga mga dagko nga bato, kay ang kahadlok ngadto sa Ginoo modangat nganha kanila ug ang pagkaharianon sa iyang himaya mohampak kanila, sa diha nga siya mobarug aron sa pag-uyog pag-ayo sa yuta.",
                    "Biya kamo gikan sa tawo, kansang gininhawa anaa sa iyang ilong; kay diin siya mahimo nga adunay tulubagon?"
                ]
            },
            {
                "url": "https://www.lds.org/scriptures/bofm/2-ne/13?lang=ceb",
                "name": "Kapitulo 13",
                "summary": [
                    "Ang Juda ug ang Jerusalem pagasilutan tungod sa ilang pagkadili masulundon—Ang Ginoo mohusay alang sa ug mohukom sa iyang mga katawhan—Ang anak nga mga babaye sa Zion gitunglo ug gihasol tungod sa ilang pagkakalibutanon—Itandi sa Isaias 3. Mga 559–545 B.C."
                ],
                "verses": [
                    "Kay tan-awa, ang Ginoo, ang Ginoo sa mga Panon, mobawi gikan sa Jerusalem, ug gikan sa Juda, sa tukod ug sa pagkaon, sa tanan nga pagkaon nga pan ug sa tanan nga tukod sa tubig—",
                    "Ang walay kahadlok nga tawo, ug ang tawo sa gubat, ang maghuhukom, ug ang propeta, ug ang mabuot, ug ang karaan;",
                    "Ang kapitan sa kalim-an, ug ang dungganan nga tawo, ug ang magtatambag, ug ang maliputon nga salamangkero, ug ang batid nga mamumulong.",
                    "Ug Ako mohatag og mga bata ngadto kanila aron mahimo nga ilang mga prinsipe, ug mga masuso momando kanila.",
                    "Ug ang mga katawhan pagadaug-daugon, matag usa pinaagi sa lain, ug matag usa pinaagi sa iyang silingan; ang bata sa iyang kaugalingon magmapagarbuhon batok sa mga tigulang, ug ang walay pamatasan batok sa mga dungganan.",
                    "Kon ang tawo mogunit sa iyang igsoon nga lalaki diha sa balay sa iyang amahan, ug moingon: Ikaw adunay panaput, ikaw mao ang among magmamando, ug ayaw himoa kini nga kalaglagan nga modangat ubos sa imong pagmando—",
                    "Niana nga adlaw siya manumpa, mag-ingon: Dili ako mahimo nga usa ka mananambal; kay sa akong balay walay pan ni panaput; ayaw ako og himoa nga usa ka magmamando sa mga katawhan.",
                    "Kay ang Jerusalem nagun-ob, ug ang Juda napukan, tungod kay ang ilang mga pinulongan ug ang ilang mga binuhatan mga batok sa Ginoo, aron paghagit sa mga mata sa iyang himaya.",
                    "Ang ilang gipakita nga dagway mao ang mosaksi batok kanila, ug mao ang mopahayag nga ang ilang kasal-anan nahisama sa Sodoma, ug sila dili makatago niini. Alaot ngadto sa ilang mga kalag, kay sila miganti og kadautan sa ilang mga kaugalingon!",
                    "Sulti ngadto sa mga matarung nga kini maayo alang kanila; kay sila mikaon sa bunga sa ilang mga binuhatan.",
                    "Alaot ngadto sa mga dautan, kay sila malaglag; kay ang ganti sa ilang mga kamot maanaa diha kanila!",
                    "Ug ang akong mga katawhan, mga bata ang molupig kanila, ug ang mga babaye mao ang momando ibabaw kanila. O akong mga katawhan, sila kinsa migiya kaninyo mihimo kaninyo nga masayop ug miguba sa agianan sa inyong mga dalan.",
                    "Ang Ginoo mibarug aron sa paghusay, ug mibarug aron sa paghukom sa mga katawhan.",
                    "Ang Ginoo mosulod ngadto sa paghukom uban sa mga karaan sa iyang mga katawhan ug sa mga prinsipe diha; kay kamo nakakaon sa ubasan ug sa salin sa mga timawa sa sulod sa inyong mga balay.",
                    "Unsay gipasabut kaninyo?  Kamo midugmok sa akong mga katawhan, ug migaling sa mga nawong sa timawa, nag-ingon ang Ginoong Dios sa mga Panon.",
                    "Labut pa, ang Ginoo nag-ingon: Tungod kay ang anak nga mga babaye sa Zion mga hambog, ug naglakaw nga tag-as ang mga liog ug madanihon ang mga mata, naglakaw ug nagpakiay-kiay, ug naghimo og tagingting sa ilang mga tiil—",
                    "Busa ang Ginoo mohampak og mga hubag-hubag sa bagulbagol sa ulo sa anak nga mga babaye sa Zion, ug ang Ginoo makakaplag sa ilang tinago nga mga bahin.",
                    "Niana nga adlaw ang Ginoo mobawi sa kasilaw sa tinagingting sa ilang mga gidayan-dayan, ug sa mga pandong, ug sa mga lingin nga ligid sama sa buwan;",
                    "Ang mga kwintas ug ang mga pulseras, ug ang mga bandana;",
                    "Ang mga kalo, ang mga dayan-dayan sa mga bitiis, ug ang mga bandana, ug ang mga kahon sa pahumot ug ang mga ariyos;",
                    "Ang mga singsing, ug ang mga pahiyas sa ilong;",
                    "Ang nagkalain-lain nga mga terno nga saput, ug ang mga kupo, ug ang mga purong sa ulo, ug ang mga puntil;",
                    "Ang mga baso, ug ang mga mahalon nga panapton, ug ang mga turban, ug ang mga belo.",
                    "Ug mahinabo, nga kay sa adunay kahumot mopuli ang kabaho; ug kay sa usa ka paha, usa ka gisi; ug kay sa maayo nga pagkahusay nga buhok, pagkaupaw; ug kay sa usa ka kupo, usa ka binalikus nga sako; pagkasunog kay sa katahum.",
                    "Ang inyong mga tawo mapukan pinaagi sa espada ug ang inyong mga gamhanan mamatay sa gubat.",
                    "Ug ang iyang mga ganghaan magsubo ug magbangutan; ug mahimo siya nga biniyaan, ug molingkod diha sa yuta."
                ]
            },
            {
                "url": "https://www.lds.org/scriptures/bofm/2-ne/14?lang=ceb",
                "name": "Kapitulo 14",
                "summary": [
                    "Ang Zion ug ang iyang mga anak nga babaye pagatubson ug pagalimpyohan sa panahon sa kaliboan—Itandi sa Isaias 4. Mga 559–545 B.C."
                ],
                "verses": [
                    "Ug niana nga adlaw, pito ka mga babaye mogunit sa usa ka lalaki, mag-ingon: Kita mangaon sa atong kaugalingon nga pan, ug magsul-ob sa atong kaugalingon nga saput; lamang himoa nga kami tawgon pinaagi sa imong ngalan aron mawala ang among kaulaw.",
                    "Niana nga adlaw ang sanga sa Ginoo mahimo nga maanindot ug mahimayaon; ang bunga sa yuta mahimo nga hilabihan ka maayo ug matahum ngadto kanila nga sakop sa Israel.",
                    "Ug mahinabo, nga sila nga nahibilin sa Zion ug nagpabilin sa Jerusalem pagatawgon og balaan, matag usa nga gisulat taliwala sa mga buhi sa Jerusalem—",
                    "Sa panahon nga ang Ginoo mohugas sa kahugaw sa anak nga mga babaye sa Zion, ug molimpyo sa dugo sa Jerusalem gikan sa taliwala niini pinaagi sa espiritu sa paghukom ug pinaagi sa espiritu sa pagsunog.",
                    "Ug ang Ginoo molalang diha sa matag pinuy-anan sa bukid sa Zion, ug diha sa iyang mga katiguman, usa ka panganod ug aso sa panahon sa adlaw ug kahayag sa nagsiga nga kalayo sa panahon sa gabii; kay diha sa tanan nga himaya sa Zion mahimo nga usa ka panalipod.",
                    "Kay adunay usa ka tabernakulo alang sa usa ka landong sa panahon sa adlaw gikan sa kainit, ug alang sa usa ka dapit nga kapasilongan, ug usa ka tagoanan gikan sa unos ug gikan sa ulan."
                ]
            },
            {
                "url": "https://www.lds.org/scriptures/bofm/2-ne/15?lang=ceb",
                "name": "Kapitulo 15",
                "summary": [
                    "Ang ubasan (Israel) sa Ginoo mahimo nga biniyaan, ug ang iyang mga katawhan magkatibulaag—Mga kaalaotan modangat diha kanila sa ilang hingpit nga pagbiya ug sa pagkatibulaag nga kahimtang—Ang Ginoo mopataas og usa ka bandila ug mopundok sa Israel—Itandi sa Isaias 5. Mga 559–545 B.C."
                ],
                "verses": [
                    "Ug unya ako moawit ngadto sa akong hinigugma kaayo og usa ka awit sa akong hinigugma, mahitungod sa iyang ubasan. Ang akong hinigugma kaayo adunay usa ka ubasan didto sa mabungahon kaayo nga bungtod.",
                    "Ug siya mikoral niini, ug mikuha sa mga bato diha niini, ug mitanom niini og labi nga maayo nga bagon sa ubas, ug mitukod og usa ka tore sa tunga-tunga niini, ug mihimo usab og usa ka intusan sa bino diha niini; ug siya nagpaabut nga kini mamunga og mga ubas, ug kini namunga og ubas nga ihalas.",
                    "Ug karon, O mga lumulupyo sa Jerusalem, ug mga tawo sa Juda, hukmi, Ako mangamuyo kaninyo, tali kanako ug sa akong ubasan.",
                    "Unsa pa ang angay nga buhaton ngadto sa akong ubasan nga Ako wala pa makahimo?  Busa, sa diha nga Ako nagtan-aw nga kini kinahanglan mamunga og mga ubas kini namunga ug mga ubas nga ihalas.",
                    "Ug karon lakaw ngadto; Ako mosulti kaninyo unsa ang akong buhaton sa akong ubasan—Ako mokuha sa ali diha niini, ug kini pagakan-on; ug Ako moguba sa koral niini, ug kini pagatunob-tunoban;",
                    "Ug Ako mobutang niini sa kalaglagan; kini dili pul-ongan ni kalutan; apan tugkan kini og mga sampinit ug mga tunok; Ako usab mosugo sa mga panganod nga sila dili mopaulan og ulan diha niini.",
                    "Kay ang ubasan sa Ginoo sa mga Panon mao ang balay ni Israel, ug ang mga tawo ni Juda mao ang iyang makapahimuot nga tanom; ug siya nangita sa paghukom, ug tan-awa, panlupig; nangita sa pagkamatarung, apan tan-awa, usa ka pasangil.",
                    "Alaot ngadto kanila nga nakigsumpay sa balay ngadto sa lain nga balay, hangtud nga wala nay dapit, nga sila ikapahiluna nga layo sa uban diha sa tibuok yuta!",
                    "Sa akong mga dunggan, miingon ang Ginoo sa mga Panon, sa pagkatinuod daghan nga mga balay mahimo nga biniyaan, ug mga gamhanan ug maanindot nga mga dakbayan nga walay mga lumulupyo.",
                    "Oo, kap-atan ka hektarya sa ubasan moani og kawhaan og usa ngadto sa kawhaan ug tulo ka mga litro, ug ang binhi nga upat ka gatus ug kalim-an ka mga litro moani og kap-atan ka mga litro nga ubas.",
                    "Alaot ngadto kanila nga mobangon og sayo sa buntag, aron mopadayon pag-inom sa makahubog nga ilimnon, hangtud sa gabii, ug ang bino makapainit kanila!",
                    "Ang alpa, ug ang biyolin, ang tambulin, ug ang plawta, ug ang bino anaa sa ilang mga bangkete; apan sila wala manumbaling sa buhat sa Ginoo, ni maghunahuna sa buluhaton sa iyang mga kamot.",
                    "Busa, ang akong mga katawhan nabihag, tungod kay sila walay kahibalo; ug ang ilang dungganan nga mga tawo gipanggutom pag-ayo, ug ang kadaghanan kanila nga ilang mga katawhan naughan uban sa kauhaw.",
                    "Busa, ang impyerno mipalapad sa iyang kaugalingon, ug mibuka sa iyang ba-ba og dako; ug ang ilang himaya, ug ang ilang kadaghanan, ug ang ilang pasigarbo, ug siya nga nagmaya, manaog ngadto niini.",
                    "Ug ang bangis nga tawo ipaubos, ug ang gamhanan nga tawo ipaubos, ug ang mga mata sa mapahitas-on ipaubos.",
                    "Apan ang Ginoo sa mga Panon pagahimayaon diha sa paghukom, ug ang Dios nga balaan pagasantoson diha sa pagkamatarung.",
                    "Unya ang mga karnero mosibsib sumala sa ilang naandan, ug ang mga biniyaan nga dapit nga tabunok sibsibon sa mga langyaw.",
                    "Alaot ngadto kanila nga naguyod sa kadautan uban ang higot sa pagkamapagarbuhon, ug sa sala sama nga kini usa ka higot sa karomata;",
                    "Nga nag-ingon: Padalia siya, ipadali ang iyang buluhaton, aron kita makakita niini; ug himoa nga ang tambag sa usa nga Balaan sa Israel moabut aron kita masayud niini.",
                    "Alaot ngadto kanila nga nagtawag sa pagkadautan nga matarung, ug ang pagkamatarung dautan, nga nagbutang og kangitngit alang sa kahayag, ug kahayag alang sa kangitngit, nga nagbutang og pait alang sa tam-is, ug tam-is alang sa pait!",
                    "Alaot ngadto sa mga maalamon sa ilang kaugalingon nga mga mata ug mabinantayon sa ilang kaugalingon nga panan-aw!",
                    "Alaot ngadto sa mga gamhanan nga moinom og bino, ug mga tawo nga kusgan nga mosagol og makahubog nga ilimnon;",
                    "Kinsa ang mohatag og kaangayan sa mga dautan alang sa ganti, ug mobawi sa pagkamatarung gikan kaniya nga matarung!",
                    "Busa, ingon nga ang kalayo mosunog sa dagami, ug ang siga mosunog sa mga tahup, ang ilang mga gamut malata, ug ang ilang mga bulak mahimo nga abug; tungod kay sila misalikway sa balaod sa Ginoo sa mga Panon, ug nagpasipala sa pulong sa usa nga Balaan sa Israel.",
                    "Busa, ang kasuko sa Ginoo napukaw batok sa iyang mga katawhan, ug siya mibakyaw sa iyang kamot batok kanila, ug mihampak kanila; ug miuyog ang mga kabungturan, ug ang ilang mga patay nga lawas nadugmok taliwala sa mga kadalanan. Tungod niining tanan ang iyang kasuko wala mahupay, apan ang iyang kamot gilugway sa gihapon.",
                    "Ug siya mopataas og usa ka bandila ngadto sa layo nga mga kanasuran, ug motuhop ngadto kanila gikan sa kinatumyan sa yuta; ug tan-awa, moabut sila nga magdali; walay usa kanila nga kapoyon ni madagma.",
                    "Walay mamatay ni makatulog; ni ang mga bakus sa ilang hawak maluag, ni ang liston sa ilang mga sapatos maputol;",
                    "Kansang mga panâ mahait, ug ang tanan nila nga mga gapasan gibawog, ug ang mga kuko sa ilang kabayo pagaiphon sama sa santik, ug ang ilang mga ligid sama sa alimpulos, ang ilang ngulob sama sa usa ka leon.",
                    "Sila mongulob sama sa leon nga batan-on; oo, sila mongulob, ug mogunit sa bihag, ug modala aron maluwas, ug walay makalingkawas.",
                    "Ug niana nga adlaw sila mongulob batok kanila sama sa dahunog sa dagat; ug kon sila motan-aw ngadto sa yuta, tan-awa, kangitngit ug kasubo, ug ang kahayag mongitngit diha sa mga kalangitan diha niana."
                ]
            },
            {
                "url": "https://www.lds.org/scriptures/bofm/2-ne/16?lang=ceb",
                "name": "Kapitulo 16",
                "summary": [
                    "Si Isaias nakakita sa Ginoo—Ang mga sala ni Isaias gipasaylo—Siya gitawag aron sa pagpanagna—Siya nanagna sa pagsalikway sa mga Judeo sa mga pagtulun-an ni Kristo—Ang salin mopauli—Itandi sa Isaias 6. Mga 559–545 B.C."
                ],
                "verses": [
                    "Nianang tuig nga namatay ang hari nga si Uzzias, ako nakakita usab sa Ginoo nga naglingkod sa trono, nga gibayaw sa itaas, ug ang iyang mga kapa nakapuno sa templo.",
                    "Ibabaw niini nagbarug ang serafines; matag usa kanila adunay unom ka mga pako; uban sa duha siya mitabon sa iyang nawong, ug uban sa duha siya mitabon sa iyang mga tiil, ug uban sa duha siya milupad.",
                    "Ug ang usa misinggit ngadto sa lain, ug nag-ingon: Balaan, balaan, balaan, ang Ginoo sa mga Panon; ang tibuok yuta napuno sa iyang himaya.",
                    "Ug ang mga haligi sa pultahan milihok sa tingog kaniya nga nagsinggit, ug ang balay napuno sa aso.",
                    "Unya ako miingon: Alaot ngari kanako!  Kay ako nalaglag; tungod kay ako usa ka tawo nga hugaw og mga ngabil; ug nagpuyo ako taliwala sa mga katawhan nga hugaw og mga ngabil; kay ang akong mga mata nakakita sa Hari, ang Ginoo sa mga Panon.",
                    "Unya milupad ang usa sa mga serafines ngari kanako, nga adunay nagsiga nga uling sa iyang kamot, diin siya mikuha uban sa mga kimpit gikan sa altar;",
                    "Ug siya mibutang niini diha sa akong ba-ba, ug miingon: Tan-awa, midapat kini sa imong mga ngabil; ug ang imong kadautan gikuha, ug ang imong sala gihugasan.",
                    "Usab ako nakadungog sa tingog sa Ginoo, nag-ingon: Kinsa ang akong ipadala, ug kinsa ang mouban alang kanato?  Unya ako miingon: Ania ako; ipadala ako.",
                    "Ug siya miingon: Lakaw ug sultihi kini nga mga katawhan—Nakadungog ikaw, apan sila wala makasabut; ug nakakita ikaw, apan sila wala makakita.",
                    "Himoa nga ang kasingkasing niini nga mga katawhan motambok, ug himoa ang ilang mga dunggan nga dili makadungog, ug papiyonga ang ilang mga mata—basin pa unya og sila makakita uban sa ilang mga mata, ug makadungog uban sa ilang mga dunggan, ug makasabut uban sa ilang kasingkasing, ug makabig ug mamaayo.",
                    "Unya ako miingon: Ginoo, unsa ang gidugayon?  Ug siya miingon: Hangtud nga ang mga dakbayan mabiyaan nga wala nay lumulupyo, ug ang mga kabalayan walay tawo, ug ang yuta maawaaw sa hingpit;",
                    "Ug ang Ginoo mikuha sa mga tawo aron ipahilayo, kay adunay dako nga pagbiya sa taliwala sa yuta.",
                    "Apan gani adunay ikanapulo, ug sila mamauli, ug sila pagakan-on, ingon sa usa ka kahoy nga robles, ug ingon sa usa ka tugas kansang elemento anaa pa kanila sa panahon nga sila mohulog sa ilang mga dahon; busa ang balaan nga binhi mahimo nga elemento diha niana."
                ]
            },
            {
                "url": "https://www.lds.org/scriptures/bofm/2-ne/17?lang=ceb",
                "name": "Kapitulo 17",
                "summary": [
                    "Ephraim ug Siria nakig-away batok sa Juda—Si Kristo ipahimugso sa usa ka birhen—Itandi sa Isaias 7. Mga 559–545 B.C."
                ],
                "verses": [
                    "Ug nahinabo sa mga panahon ni Achaz ang anak nga lalaki ni Jotham, ang anak nga lalaki ni Uzzias, hari sa Juda, nga si Resin, hari sa Siria, ug si Peka, anak nga lalaki ni Remalias, hari sa Israel, misulong paingon sa Jerusalem aron sa pagpakig-away batok niini, apan dili gayud makabuntog batok niini.",
                    "Ug kini gikataho sa balay ni David, nag-ingon: Ang Siria nagkaabin uban sa Ephraim. Ug ang iyang kasingkasing natandog, ug ang kasingkasing sa iyang mga katawhan, sama sa mga kahoy sa lasang nga gitandog sa hangin.",
                    "Unya miingon ang Ginoo ngadto kang Isaias: Lakaw ngadto karon aron makigkita kang Achaz, ikaw ug si Searjasub nga imong anak nga lalaki, sa tumoy sa kanal ibabaw sa tubod diha sa dalan sa umahan sa tiglaba;",
                    "Ug sulti ngadto kaniya: Paminaw, ug paghilum; ayaw og kahadlok, ni magtinalawan tungod sa duha ka mga ikog niini nga nag-aso nga pabilo, tungod sa mabangis nga kasuko ni Resin sa Siria, ug sa anak nga lalaki ni Remalias.",
                    "Tungod kay ang Siria, Ephraim, ug ang anak nga lalaki ni Remalias, nakakuha og dautan nga tambag batok kanimo, nag-ingon:",
                    "Kita mosulong sa Juda ug mosamok niini, ug mohimo kita og usa ka pagbahin diha niana alang kanato, ug mopahiluna og usa ka hari taliwala niini, oo, ang anak nga lalaki ni Tabeel.",
                    "Sa ingon miingon ang Ginoong Dios: Kini dili matinuod, ni kini mahinabo.",
                    "Kay ang pangulo sa Siria mao ang Damasco, ug ang pangulo sa Damasco mao si Resin; ug sulod sa kan-uman ug lima ka mga tuig ang Ephraim magun-ob nga dili na kini usa ka katawhan.",
                    "Ug ang pangulo sa Ephraim mao ang Samaria, ug ang pangulo sa Samaria mao ang kang Remalias nga anak nga lalaki. Kon ikaw dili motuo sa pagkatinuod ikaw dili gayud matukod.",
                    "Dugang pa niini, ang Ginoo namulong pag-usab ngadto kang Achaz, nag-ingon:",
                    "Pangayo og usa ka timailhan sa Ginoo nga imong Dios; pangayoa kini bisan gikan sa mga kinahiladman, o gikan sa mga kinatas-an.",
                    "Apan si Achaz miingon: Ako dili mangayo, ni ako motintal sa Ginoo.",
                    "Ug siya miingon: Pamati kamo karon, o balay ni David; kini ba gamay nga butang alang kaninyo nga mohasol sa mga tawo, apan kamo mohasol sa akong Dios usab?",
                    "Busa, ang Ginoo sa iyang kaugalingon mohatag kaninyo og usa ka timailhan—Tan-awa, usa ka birhen manamkon, ug manganak og usa ka anak nga lalaki, ug pagatawgon ang iyang ngalan og Emmanuel.",
                    "Mantikilya ug dugos siya mokaon, nga siya unta masayud sa pagdumili sa dautan ug sa pagpili sa maayo.",
                    "Kay sa dili pa ang bata masayud sa pagdumili sa dautan ug sa pagpili sa maayo, ang yuta nga inyong gidumtan pagabiyaan sa duha niya ka mga hari.",
                    "Ang Ginoo modala nganha kaninyo, ug nganha sa inyong mga katawhan, ug nganha sa balay sa inyong amahan, mga adlaw nga wala pa modangat sukad sa pagbiya ni Ephraim gikan sa Juda, ang hari sa Asiria.",
                    "Ug mahinabo niana nga adlaw nga ang Ginoo mosinggit ngadto sa langaw nga tua sa kinalay-an nga bahin sa Ehipto, ug ngadto sa putyukan nga anaa sa yuta sa Asiria.",
                    "Ug sila moanhi, ug mamahulay tanan kanila sa mga walog nga biniyaan, ug sulod sa mga lungag sa dagko nga bato, ug diha sa tanan nga mga katunokan, ug diha sa tanan nga mga kasagbutan.",
                    "Diha sa mao nga adlaw ang Ginoo mokiskis uban sa labaha nga giabangan, pinaagi kanila diha unahan sa suba, pinaagi sa hari sa Asiria, sa ulo, ug sa balhibo sa mga tiil; ug kini usab mohurot sa bungot.",
                    "Ug mahinabo niana nga adlaw, usa ka tawo moamuma og usa ka batan-on nga baka ug duha ka karnero;",
                    "Ug mahinabo, tungod sa kadaghan sa gatas sila manghatag ug siya mokaon og mantikilya; kay mantikilya ug dugos ang matag usa mokaon kinsa nahibilin sa yuta.",
                    "Ug mahinabo niana nga adlaw, matag dapit mahimo, diin adunay kaliboan ka mga bagon sa tinaglibo ka salapi, nga alang sa mga sampinit ug mga tunok.",
                    "Uban sa mga panâ ug sa mga gapasan ang mga tawo moanha diha nga dapit, tungod kay ang tanan nga mga yuta mahimo nga mga sampinit ug mga tunok.",
                    "Ug tanan nga mga bungtod nga pagakubkubon sa piko, walay moabut nganha nga kahadlok alang sa mga sampinit ug mga tunok; apan kini alang sa pagpadala ngadto og mga baka, ug sa pagyatak sa mga gagmay nga baka."
                ]
            },
            {
                "url": "https://www.lds.org/scriptures/bofm/2-ne/18?lang=ceb",
                "name": "Kapitulo 18",
                "summary": [
                    "Si Kristo mahisama sa usa ka bato nga makapandol ug usa ka dako nga bato sa kasuko—Pangitaa ang Ginoo, dili ang honghong sa espiritista—Balik ngadto sa balaod ug ngadto sa pagpamatuod alang sa paggiya—Itandi sa Isaias 8. Mga 559–545 B.C."
                ],
                "verses": [
                    "Dugang pa niini, ang pulong sa Ginoo miingon ngari kanako: Pagkuha og dako nga papel nga linukot, ug isulat diha niini ginamit ang dagang sa tawo, mahitungod ni Maher-shalal-hash-baz.",
                    "Ug ako mikuha ngari kanako og matinud-anon nga mga saksi aron sa pagsulat, si Uria ang pari, ug si Zacarias ang anak nga lalaki ni Jeberechias.",
                    "Ug ako miadto sa usa ka babaye nga propeta; ug siya nanamkon ug nanganak og usa ka anak nga lalaki. Unya ang Ginoo miingon ngari kanako: Tawga ang iyang ngalan ug Maher-shalal-hash-baz.",
                    "Kay tan-awa, ang bata dili makaangkon sa kasayuran sa pagsangpit, Akong amahan, ug akong inahan, sa dili pa ang kaadunahan sa Damasco ug ang salin sa Samaria dagiton ngadto sa hari sa Asiria.",
                    "Ang Ginoo misulti usab ngari kanako pag-usab, nag-ingon:",
                    "Kay tungod kini nga mga katawhan nagdumili sa pagdawat sa mga tubig sa Siloa nga nagdagayday sa hilum, ug nagmaya diha kang Resin ug sa kang Remalias nga anak nga lalaki;",
                    "Karon busa, tan-awa, ang Ginoo mopadala nganha kanila sa mga tubig sa suba, kusog ug daghan, bisan ang hari sa Asiria ug tanan niya nga kahimayaan; ug siya mosanap sa tanan niya nga mga kanal, ug moawas sa tanan niya nga mga daplin.",
                    "Ug siya moagi lahus sa Juda; siya moawas ug mobaha, siya mosanap gani hangtud sa liog; ug ang pagbukhad sa iyang mga pako mopuno sa gilapdon sa imong yuta, O Emmanuel.",
                    "Paghiusa kamo, O kamo nga mga katawhan, ug kamo pagabuak-buakon; ug paminaw kamong tanan sa layo nga mga kanasuran; pangandam sa inyong mga kaugalingon, ug kamo pagabuak-buakon; pangandam sa inyong mga kaugalingon, ug kamo pagabuak-buakon.",
                    "Pagtinambagay, ug kini moabut nga makawang; isulti ang pulong, ug kini dili makabarug; kay ang Dios uban kanato.",
                    "Kay ang Ginoo misulti sa ingon ngari kanako uban sa usa ka makusganon nga kamot, ug misugo kanako nga ako dili molakaw sa dalan niini nga mga katawhan, nag-ingon:",
                    "Ayaw kamo pagsulti, Usa ka panag-abin, ngadto sa tanan kinsa kini nga mga katawhan moingon, Usa ka panag-abin; ni mahadlok kamo sa ilang kahadlok, ni mahadlok.",
                    "Santosa ang Ginoo sa mga Panon sa iyang kaugalingon, ug himoa siya nga imong kahadlok, ug himoa siya nga imong kalisangan.",
                    "Ug siya mahimo nga usa ka santuwaryo; apan usa ka bato nga makapandol, ug usa ka dako nga bato sa kasuko ngadto sa duha ka mga balay ni Israel, alang sa usa ka maisug nga ilimnon ug usa ka laang ngadto sa mga lumulupyo sa Jerusalem.",
                    "Ug daghan taliwala kanila ang mapandol ug mapukan, ug mabuak, ug masulod sa laang, ug mabihag.",
                    "Ibugkos ang pagpamatuod, isilyo ang balaod taliwala sa akong mga tinun-an.",
                    "Ug ako maghulat sa Ginoo, nga nagtago sa iyang nawong gikan sa balay ni Jacob, ug ako mangita kaniya.",
                    "Tan-awa, ako ug ang mga anak kinsa ang Ginoo naghatag kanako mao ang alang sa mga timailhan ug sa mga kahibulongan diha sa Israel gikan sa Ginoo sa mga Panon, diin nagpuyo sa Bukid sa Zion.",
                    "Ug sa diha nga sila mosulti nganha kaninyo: Pangita ngadto kanila nga mga espiritista, ug ngadto sa mga barangan nga naghong-hong ug nagyamyam—dili ba ang mga katawhan mangita ngadto sa ilang Dios alang sa mga buhi aron mamati gikan sa mga patay?",
                    "Ngadto sa balaod ug sa pagpamatuod; ug kon sila dili  mosulti pinasubay niini nga pulong, kini tungod kay wala ang kahayag kanila.",
                    "Ug sila moagi lahus niini nga pagasakiton sa hilabihan ug pagagutumon; ug mahinabo nga sa ilang kagutom, sila magbagulbol, ug motunglo sa ilang hari ug sa ilang Dios, ug mohangad.",
                    "Ug sila motan-aw ngadto sa yuta ug tan-awa kasamok, ug kangitngit, kangiub sa kasakit, ug pagaabugon ngadto sa kangitngit."
                ]
            },
            {
                "url": "https://www.lds.org/scriptures/bofm/2-ne/19?lang=ceb",
                "name": "Kapitulo 19",
                "summary": [
                    "Si Isaias namulong ingon sa usa ka Mesiyas—Ang mga katawhan diha sa kangitngit makakita og usa ka dako nga kahayag—Nganhi kanato usa ka bata ang matawo—Siya mahimo nga Prinsipe sa Kalinaw ug maghari sa trono ni David—Itandi sa Isaias 9. Mga 559–545 B.C."
                ],
                "verses": [
                    "Bisan pa niana, ang kangiub dili mahisama ingon diha sa iyang kasamok, nga sa unang higayon siya sa gaan nga paagi misakit sa yuta sa Zabulun, ug ang yuta sa Neptali, ug human niini mihimo og labaw nga mabug-at nga paagi sa pagsakit pinaagi sa agianan sa Pulang Dagat unahan sa Jordan diha sa Galilea nga mga nasud.",
                    "Ang mga katawhan nga naglakaw sa kangitngit nakakita og dako nga kahayag; sila nga nagpuyo sa yuta sa anino sa kamatayon, nganha kanila ang kahayag nagdan-ag.",
                    "Ikaw nagpadaghan sa mga nasud, ug nagdugang sa hingpit nga kalipay—sila naghingpit sa kalipay sa imong atubangan sumala sa hingpit nga kalipay sa ting-ani, ug ingon sa mga tawo nga nagmaya kon sila magbahin sa salin.",
                    "Kay ikaw mibuak sa yugo sa iyang alantuson, ug sa tukod sa iyang abaga, sa bunal sa iyang tigpanlupig.",
                    "Kay ang matag away sa manggugubat inubanan sa nagkaguliyang nga kasaba, ug mga saput nga natumog sa dugo; apan kini pagaubanan sa pagsunog ug pagsugnod sa kalayo.",
                    "Kay ngari kanato usa ka bata matawo, ngari kanato usa ka anak nga lalaki ihatag; ug ang panggamhanan kinahanglan nga maanaa sa iyang abaga; ug ang iyang ngalan pagatawgon og Katingalahan, Magtatambag, Ang Makagagahum nga Dios, Ang Walay Katapusan nga Amahan, Ang Prinsipe sa Kalinaw.",
                    "Sa paglambo sa panggamhanan ug sa kalinaw walay pagkatapos, diha sa trono ni David, ug diha sa iyang gingharian sa pagmando niini, ug sa pagpatindog niini uban sa paghukom ug uban sa kaangayan gikan karon, bisan sa kahangturan. Ang kadasig sa Ginoo sa mga Panon magpahigayon niini.",
                    "Ang Ginoo nagpadala sa iyang pulong ngadto kang Jacob ug kini midan-ag diha sa Israel.",
                    "Ug ang tanan nga mga katawhan masayud, bisan si Ephraim ug ang mga lumulupyo sa Samaria, nga nag-ingon diha sa garbo ug sa pagkamapahitas-on sa kasingkasing:",
                    "Ang mga bato nga tisa nangahulog, apan kita motukod uban sa sinapsapan nga bato; mga sicomoro gipamutol, apan kita moilis kanila ngadto sa mga cedro.",
                    "Busa ang Ginoo moandam sa mga kaaway ni Resin batok kaniya, ug tipunon ang iyang mga kaaway;",
                    "Ang mga Sirianhon sa atubangan ug ang mga Filistehanon sa luyo; ug sila molamoy sa Israel uban sa nagnganga nga ba-ba. Tungod niining tanan ang iyang kasuko wala mahupay, apan ang iyang kamot gilugway sa gihapon.",
                    "Kay ang mga katawhan wala moduol ngadto kaniya nga mao ang naghampak kanila, ni sila nangita sa Ginoo sa mga Panon.",
                    "Busa ang Ginoo moputol gikan sa Israel sa ulo ug sa ikog, sa sanga ug sa bugang sa usa lamang ka adlaw.",
                    "Ang tigulang, siya mao ang ulo; ug ang propeta nga nagtudlo og mga bakak, siya mao ang ikog.",
                    "Kay ang mga pangulo niini nga mga katawhan nakaaghat kanila aron masayop; ug sila nga nangulo kanila pagalaglagon.",
                    "Busa ang Ginoo walay hingpit nga kalipay diha sa ilang batan-on nga mga lalaki, ni kalooy sa ilang mga walay amahan ug sa mga biyuda; kay matag usa kanila usa ka nagpakaaron-ingnon ug usa ka tigbuhat og dautan, ug ang matag ba-ba nagsulti og binuang. Tungod niining tanan ang iyang kasuko wala mahupay, apan ang iyang kamot gilugway sa gihapon.",
                    "Kay ang pagkadautan mosunog sama sa kalayo; kini molamoy sa mga sampinit ug mga tunok, ug mohaling sa mga kalibunan sa mga kalasangan, ug sila mosulbong ingon og aso nga misaka.",
                    "Pinaagi sa kaligutgot sa Ginoo sa mga Panon ang yuta pagangitngiton, ug ang mga katawhan maingon og sugnod sa kalayo; walay tawo nga malooy sa iyang igsoon nga lalaki.",
                    "Ug siya moagaw sa dapit sa iyang tuo nga kamot ug gutumon; ug siya mokaon sa dapit sa iyang wala nga kamot ug sila dili mabusog; sila mokaon sa matag tawo sa unod sa iyang kaugalingon nga bukton—",
                    "Si Manases, Ephraim; ug si Ephraim, Manases; silang duha mobatok kang Juda. Tungod niining tanan ang iyang kasuko dili mahupay, apan ang iyang kamot gilugway sa gihapon."
                ]
            },
            {
                "url": "https://www.lds.org/scriptures/bofm/2-ne/20?lang=ceb",
                "name": "Kapitulo 20",
                "summary": [
                    "Ang kalaglagan sa Asiria mao ang usa ka matang sa kalaglagan sa mga dautan sa Ikaduhang Pag-anhi—Diyutay nga mga katawhan ang mahibilin human sa pag-anhi sa Ginoo pag-usab—Ang mga salin ni Jacob mobalik niana nga adlaw—Itandi sa Isaias 10. Mga 559–545 B.C."
                ],
                "verses": [
                    "Alaot ngadto kanila nga nagpakanaog og dili matarung nga mga hukom, ug nga nagsulat og dili makiangayon diin ilang gipahamtang;",
                    "Aron sa paghikaw sa timawa gikan sa kaangayan, ug pagkuha sa katungod gikan sa mga kabus sa akong mga katawhan, nga ang mga biyuda mahimo nga ilang bihag, ug nga sila motulis sa mga walay amahan!",
                    "Ug unsa ang inyong buhaton sa adlaw sa pagsilot, ug sa kalaglagan nga magagikan sa layo?  Kang kinsa kamo modangop alang sa panabang?  Ug asa kamo mobilin sa inyong himaya?",
                    "Kon wala ako sila moyukbo ubos sa mga binilanggo, ug sila mapukan uban sa mga patay. Tungod niining tanan ang iyang kasuko wala mahupay, apan ang iyang kamot gilugway sa gihapon.",
                    "O mga Asiriahanon; ang bunal sa akong kaligutgot, ug ang tukod sa ilang kamot mao ang ilang kapungot.",
                    "Ako mopadala kaniya batok sa usa ka nasud nga nagpakaaron-ingnon, ug batok sa mga katawhan sa akong kasuko Ako mohatag kaniya og usa ka sugo sa pagkuha sa salin, ug sa pagdagit sa bihag, ug sa pagtunob-tunob kanila sama sa lapok sa mga kadalanan.",
                    "Bisan pa niana, siya wala nagpasabut sa ingon, ni ang iyang kasingkasing naghunahuna sa ingon; apan diha sa iyang kasingkasing mao ang paglaglag ug pagpahimulag sa mga nasud nga dili diyutay.",
                    "Kay siya nag-ingon: Dili ba ang akong mga prinsipe tanan mga hari?",
                    "Dili ba ang Calno sama sa Carchemis?  Dili ba ang Hamath sama sa Arphad?  Dili ba ang Samaria sama sa Damasco?",
                    "Ingon nga ang akong kamot ang nakakaplag sa mga gingharian sa mga dios-dios, ug kansang mga kinulit nga larawan molabaw pa kanila nga anaa sa Jerusalem ug sa Samaria;",
                    "Dili ba Ako, ingon nga Ako mibuhat ngadto sa Samaria ug sa iyang mga dios-dios, usab mohimo ngadto sa Jerusalem ug ngadto sa iyang mga dios-dios?",
                    "Busa mahinabo nga kon ang Ginoo makapahigayon sa tibuok niya nga buluhaton diha sa Bukid sa Zion ug diha sa Jerusalem, Ako mosilot sa bunga sa mabangis og kasingkasing nga hari sa Asiria, ug sa iyang pagpanghambog.",
                    "Kay siya nag-ingon: Pinaagi sa kusog sa akong kamot ug pinaagi sa akong kaalam Ako nakabuhat niini nga mga butang; kay Ako mabinantayon; ug Ako misibug sa mga utlanan sa mga katawhan, ug mitulis sa ilang mga bahandi, ug Ako mibuntog sa mga lumulupyo sama sa usa ka maisug nga tawo;",
                    "Ug ang akong kamot nakakaplag ingon og usa ka salag sa mga katigayunan sa mga katawhan; ug ingon sa usa nga mipundok sa mga itlog nga nahibilin nga Ako mipundok sa tanan nga mga yuta; ug walay usa nga nakalihok nga pako, o nakabuka nga ba-ba, o nakahong-hong.",
                    "Makapanghambog ba ang atsa sa iyang kaugalingon batok kaniya nga nagsapsap niini?  Makapadako ba ang gabas sa iyang kaugalingon batok sa naggamit niini?  Ingon ba sa bunal nga kinahanglan moyugyog sa iyang kaugalingon batok kanila nga nag-alsa niini, o ingon sa tukod nga kinahanglan moalsa sa iyang kaugalingon ingon og dili kahoy!",
                    "Busa ang Ginoo, ang Ginoo sa mga Panon, mopadala taliwala sa iyang mga himsog, kaniwang; ug ubos sa iyang himaya siya modagkot og usa ka siga sama sa siga sa usa ka kalayo.",
                    "Ug ang kahayag sa Israel mahimo nga ingon sa usa ka kalayo, ug ang iyang Usa nga Balaan ingon sa usa ka siga, ug mosunog ug molamoy sa iyang mga tunok ug sa iyang mga sampinit sa usa lamang ka adlaw;",
                    "Ug molamoy sa himaya sa iyang kalasangan, ug sa iyang mabungahon nga umahan, kalag ug lawas; ug sila mahisama sa usa ka tiggunit sa bandila nga gikuyapan.",
                    "Ug ang nahibilin sa mga kahoy sa iyang kalasangan mahimo nga diyutay, nga ang usa ka bata makaihap kanila.",
                    "Ug mahinabo niana nga adlaw, nga ang salin sa Israel, ug kadto nga nakaikyas sa balay ni Jacob, dili na gayud modangop diha kaniya nga naghampak kanila, apan modangop ngadto sa Ginoo, ang Usa nga Balaan sa Israel, diha sa kamatuoran.",
                    "Ang nahibilin mobalik, oo, bisan ang nahibilin ni Jacob, ngadto sa Dios nga makagagahum.",
                    "Kay bisan ang imong mga katawhan ang Israel maingon sama sa balas sa dagat, gani usa nga nahibilin kanila mobalik; ang pagkalaglag nga gikatakda masanapan uban sa pagkamatarung.",
                    "Kay ang Ginoong Dios sa mga Panon mohimo sa usa ka kalaglagan, gani labut sa tibuok yuta.",
                    "Busa, sa ingon miingon ang Ginoong Dios sa mga Panon: O akong mga katawhan nga nagpuyo sa Zion, ayaw kahadlok sa mga Asiriahanon; siya mohampak kaninyo uban sa usa ka bunal, ug mobakyaw sa iyang tukod batok kaninyo, subay sa paagi sa Ehipto.",
                    "Kay gani sa makadiyut lamang, ug ang kaligutgot mohunong, ug ang akong kasuko alang sa ilang kalaglagan.",
                    "Ug ang Ginoo sa mga Panon mokutaw og usa ka hampak alang kaniya sumala sa pagpamatay sa Midiam sa dako nga bato sa Horeb; ug ingon nga ang iyang bunal anaa diha sa dagat mao nga siya mopataas niini subay sa paagi sa Ehipto.",
                    "Ug mahinabo nga niana nga adlaw nga ang iyang palas-anon pagakuhaon gikan sa inyong abaga, ug ang iyang yugo gikan sa inyong liog, ug ang yugo pagalaglagon tungod sa pagdihog.",
                    "Siya miabut sa Ajad, siya miagi sa Migron; sa Michmas siya mipahiluna sa iyang mga karomata.",
                    "Sila milabay na sa agianan; sila namahulay sa Geba; ang Rama nahadlok; ang Geba ni Saul milayas.",
                    "Ipataas ang imong tingog, O anak nga babaye ni Gallim; himoa kini nga madungog ngadto sa Lais, O kabus nga Anathoth!",
                    "Ang Madmena gikuha; ang mga lumulupyo sa Gebim nagpundok aron molayas.",
                    "Sa pagkakaron siya magpabilin sa Nob niana nga adlaw; siya mouyog sa iyang kamot batok sa bukid sa anak nga babaye sa Zion, ang bungtod sa Jerusalem.",
                    "Tan-awa, ang Ginoo, ang Ginoo sa mga Panon mopabitay sa dako nga sanga uban ang kalisang; ug ang mga mapagarbuhon og pamarug pagaputlon; ug ang mapahitas-on ipaubos.",
                    "Ug siya moputol sa mga kasagbutan sa kalasangan pinaagi sa puthaw, ug ang Libano mapukan pinaagi sa usa nga gamhanan."
                ]
            },
            {
                "url": "https://www.lds.org/scriptures/bofm/2-ne/21?lang=ceb",
                "name": "Kapitulo 21",
                "summary": [
                    "Ang kaliwatan ni Jese (si Kristo) maghukom diha sa pagkamatarung—Ang kasayuran sa Dios motabon sa yuta sa panahon sa Kaliboan—Ang Ginoo magpatindog og usa ka bandila ug pundukon ang Israel—Itandi sa Isaias 11. Mga 559–545 B.C."
                ],
                "verses": [
                    "Ug adunay motungha nga usa ka saha gikan sa kaliwatan ni Jese, ug usa ka sanga ang moturok gikan sa iyang mga gamut.",
                    "Ug ang Espiritu sa Ginoo mokunsad diha kaniya, ang espiritu sa kaalam ug salabutan, ang espiritu sa pagtambag ug gahum, ang espiritu sa kasayuran ug ang kahadlok sa Ginoo;",
                    "Ug makapahimo kaniya nga dali nga makasabut diha sa kahadlok sa Ginoo; ug dili siya maghukom sumala sa nakita sa iyang mga mata, ni mobadlong sumala sa nadungog sa iyang mga dunggan.",
                    "Apan uban sa pagkamatarung siya mohukom sa mga maaghup, ug mohukom sa kaangayan sa mga maaghup sa yuta; ug siya mohampak sa yuta pinaagi sa pulong sa iyang ba-ba, ug pinaagi sa gininhawa sa iyang mga ngabil siya mopatay sa mga dautan.",
                    "Ug ang pagkamatarung mao ang gibakus sa iyang hawak, ug ang pagkamatinud-anon mao ang gibakus sa iyang pagmando.",
                    "Ang lobo usab mopuyo uban sa nati nga karnero, ug ang leopardo modulog paghigda sa nati nga kanding, ug ang nati nga baka ug ang nati nga leon ug ang mga hayop nga linaming mag-ipon; ug usa ka gamay nga bata moguyod kanila.",
                    "Ug ang baka ug ang uso mosibsib; ang ilang mga nati magdulog paghigda; ug ang leon mosibsib og kumpay sama sa toro.",
                    "Ug ang masuso nga bata magdula diha sa lungag sa malala nga bitin, ug ang linutas nga bata mobutang sa iyang kamot diha sa halwa sa mabangis nga bitin.",
                    "Sila dili mopasakit ni molaglag sa tanan kong balaan nga mga bukid, kay ang yuta mapuno sa kasayuran sa Ginoo, ingon sa mga tubig nga mitabon sa dagat.",
                    "Ug niana nga adlaw adunay usa ka kaliwat ni Jese, nga magbarug ingon og bandila sa mga katawhan; ngadto niini ang mga Hentil mangita; ug ang iyang pahulayan mahimayaon.",
                    "Ug mahinabo niana nga adlaw nga ang Ginoo magpahigayon sa iyang kamot pag-usab sa ikaduha nga higayon aron sa pagbawi sa salin sa iyang mga katawhan nga mahibilin, gikan sa Asiria, ug gikan sa Ehipto, ug gikan sa Parthia, ug gikan sa Cush, ug gikan sa Elam, ug gikan sa Shinar, ug gikan sa Hamath, ug gikan sa mga pulo sa dagat.",
                    "Ug siya mopatindog og usa ka bandila alang sa mga nasud, ug mopundok sa mga sinalikway sa Israel, ug mopundok sa nagkatibulaag sa Juda gikan sa upat ka mga suok sa yuta.",
                    "Ang kasina ni Ephraim usab mobiya, ug ang mga kaaway ni Juda ipahimulag; ang Ephraim dili na masina ni Juda, ug si Juda dili na mohasol ni Ephraim.",
                    "Apan sila mosulong sa mga bakilid sa mga Filistehanon paingon sa kasadpan; sila mangawat kanila sa silangan; sila mobakyaw sa ilang mga kamot diha sa Edom ug sa Moab; ug ang mga anak ni Ammon mosunod kanila.",
                    "Ug ang Ginoo sa hingpit molaglag sa dila sa dagat sa Ehipto; ug uban sa iyang gamhanan nga hangin siya mouyog sa iyang kamot ibabaw sa suba, ug mohampak niini diha sa pito ka mga sapa, ug mohimo sa mga tawo sa pagtabok sa uga nga tumbanan.",
                    "Ug adunay lapad nga dalan alang sa salin sa iyang mga katawhan nga mahibilin, gikan sa Asiria, sama kini ngadto sa Israel sa adlaw nga siya mogawas gikan sa yuta sa Ehipto."
                ]
            },
            {
                "url": "https://www.lds.org/scriptures/bofm/2-ne/22?lang=ceb",
                "name": "Kapitulo 22",
                "summary": [
                    "Sa adlaw sa kaliboan ang tanan nga mga tawo magdayeg sa Ginoo—Siya mopuyo uban kanila—Itandi sa Isaias 12. Mga 559–545 B.C."
                ],
                "verses": [
                    "Ug niana nga adlaw kamo moingon: O Ginoo, ako modayeg kanimo; bisan ikaw nasuko kanako ang imong kasuko nahupay, ug ikaw mohupay kanako.",
                    "Tan-awa, ang Dios mao ang akong kaluwasan; ako mosalig, ug dili mahadlok; kay ang Ginoong Jehova mao ang akong kusog ug ang akong awit; siya usab nahimo nga akong kaluwasan.",
                    "Busa, uban ang hingpit nga kalipay ikaw motimba og tubig gikan sa mga tabay sa kaluwasan.",
                    "Ug niana nga adlaw ikaw moingon: Daygon ang Ginoo, tawag sa iyang ngalan, ipadayag ang iyang mga kahimoan taliwala sa iyang mga katawhan, paghimo og pahibalo nga ang iyang ngalan gihimaya.",
                    "Mag-awit ngadto sa Ginoo; kay siya nakabuhat og hamili nga mga butang; kini nasayran sa tibuok yuta.",
                    "Singgit ug suliyaw, kamo nga nagpuyo sa Zion; kay dungganan ang Usa nga Balaan sa Israel diha sa inyong taliwala."
                ]
            },
            {
                "url": "https://www.lds.org/scriptures/bofm/2-ne/23?lang=ceb",
                "name": "Kapitulo 23",
                "summary": [
                    "Ang kalaglagan sa Babelon mao ang usa ka matang sa kalaglagan sa Ikaduhang Pag-anhi—Kini mahimo nga usa ka adlaw sa kasuko ug panimalos—Ang Babelon (ang kalibutan) mapukan sa kahangturan—Itandi sa Isaias 13. Mga 559–545 B.C."
                ],
                "verses": [
                    "Ang alantuson sa Babelon, diin si Isaias ang anak nga lalaki ni Amoz nakakita.",
                    "Pagpataas kamo og usa ka bandila diha sa itaas sa kabukiran, ibayaw ang tingog ngadto kanila, uyoga ang kamot, nga sila unta mosulod ngadto sa mga ganghaan sa mga bantugan.",
                    "Ako misugo sa akong mga gisantos, Ako usab mitawag sa akong mga gamhanan, kay ang akong kasuko wala diha kanila nga nagmaya sa akong pagkahalangdon.",
                    "Ang kaguliyang sa pundok sa mga katawhan diha sa mga kabukiran ingon sa usa ka bantugan nga mga katawhan, usa ka dahunog sa kasaba sa gingharian sa mga nasud nga nagkahiusa pagpundok, ang Ginoo sa mga Panon mipundok sa mga kasundalohan sa gubat.",
                    "Sila gikan sa usa ka layo nga nasud, gikan sa kinatumyan sa langit, oo, ang Ginoo, ug ang mga hinagiban sa iyang kaligutgot, aron sa paglaglag sa tibuok yuta.",
                    "Pagdangoyngoy kamo, kay ang adlaw sa Ginoo ania na; kini moabut ingon nga usa ka kalaglagan gikan sa Makagagahum.",
                    "Busa ang tanan nga mga kamot mawad-an sa umoy, matag kasingkasing sa tawo matunaw;",
                    "Ug sila mangalisang; ang kangutngot ug kasubo mohari kanila; sila mahibulong sa usag usa; ang ilang mga nawong ingon sa nagdilaab nga kalayo.",
                    "Tan-awa, ang adlaw sa Ginoo moabut, mabangis inubanan sa kaligutgot ug mapintas nga kasuko, aron biyaan nga maawaaw ang yuta; ug siya molaglag sa mga makasasala diha niana gikan niini.",
                    "Kay ang mga kabitoonan sa langit ug ang hugpong sa mga kabitoonan nga diha niana dili mohatag sa ilang kahayag; ang adlaw mahimo nga mangitngit sa iyang pagtuyok, ug ang bulan dili mohimo sa iyang kahayag sa pagsiga.",
                    "Ug Ako mosilot sa kalibutan tungod sa pagkadautan, ug ang mga dautan tungod sa ilang mga kasal-anan; Ako mohimo sa kamapahitas-on sa mga mapagarbuhon sa paghunong, ug mopaubos sa garbo sa mga bangis.",
                    "Ako mohimo sa usa ka tawo nga labi pa nga bililhon kay sa maanindot nga bulawan; bisan ang usa ka tawo kay sa bulawanon nga bangil sa Ophir.",
                    "Busa, Ako mouyog sa mga kalangitan, ug ang yuta matangtang gikan sa iyang nahimutangan, diha sa kasuko sa Ginoo sa mga Panon, ug diha sa adlaw sa iyang mapintas nga kasuko.",
                    "Ug kini ingon sa bayeng usá nga gipangayam, ug ingon sa usa ka karnero nga walay tag-iya; ug sila matag usa ka tawo modangop sa ilang kaugalingon nga mga katawhan, ug manglayas matag usa ngadto sa iyang kaugalingon nga yuta.",
                    "Matag usa nga mapahitas-on pagaduslakon; oo, matag usa nga mokuyog sa mga dautan mapukan pinaagi sa espada.",
                    "Ang ilang mga anak usab dugmukon diha sa atubangan sa ilang mga mata; ang ilang mga kabalayan gun-ubon ug ang ilang mga asawa pangluguson.",
                    "Tan-awa, Ako moukay sa Medohanon batok kanila, kinsa dili maibug sa mga pilak ug bulawan, ni sila mahimuot niini.",
                    "Ang ilang mga gapasan mowasak-wasak sa mga batan-on nga lalaki; ug sila walay kalooy sa bunga sa sabakan; ang ilang mga mata dili moila sa mga bata.",
                    "Ug ang Babelon, ang himaya sa mga gingharian, ang katahum sa Caldehanon nga kahimayaan, mahisama ingon sa diha nga ang Dios milaglag sa Sodoma ug Gomorra.",
                    "Kini dili kapuy-an, ni kini kapuy-an gikan sa kaliwatan ngadto sa kaliwatan: ni ang mga Arabiahanon motukod sa ilang tolda didto; ni ang mga magbalantay sa karnero motugway sa ilang panon didto.",
                    "Apan ang mga mananap nga ihalas sa desyerto mopuyo didto; ug ang ilang mga kabalayan mapuno sa mga masulub-on nga linalang; ang mga kuwago mopuyo didto, ug ang mga tawo nga kabayo mosayaw didto.",
                    "Ug ang mga mananap nga ihalas sa mga pulo mouwang diha sa ilang mga biniyaan nga balay, ug ang mga dragon sa ilang makalingaw nga mga palasyo; ug ang iyang panahon hapit na moabut, ug ang iyang adlaw dili na lugwayan. Kay Ako molaglag kanila sa kalit; oo, kay Ako maloloy-on ngadto sa akong mga katawhan, apan ang mga dautan malaglag."
                ]
            },
            {
                "url": "https://www.lds.org/scriptures/bofm/2-ne/24?lang=ceb",
                "name": "Kapitulo 24",
                "summary": [
                    "Ang Israel pagapundukon ug makatagamtam sa pagpahulay sa kaliboan—Si Lucifer gisalikway gikan sa langit tungod sa pagsukol—Ang Israel modaug batok sa Babelon (ang kalibutan)—Itandi sa Isaias 14. Mga 559–545 B.C."
                ],
                "verses": [
                    "Kay ang Ginoo malooy kang Jacob, ug gani mopili pa sa Israel, ug ipahiluna sila sa ilang kaugalingon nga yuta; ug ang mga langyaw itipon uban kanila, ug sila mounong sa balay ni Jacob.",
                    "Ug ang mga katawhan modawat kanila ug modala kanila sa ilang dapit; oo, gikan didto sa mga lumulupyo sa yuta; ug sila mopauli ngadto sa ilang mga yuta sa saad. Ug ang balay ni Israel manag-iya kanila, ug ang yuta sa Ginoo alang sa mga sulugoon nga lalaki ug babaye; ug sila himoon nga mga bihag ngadto kang kinsa sila mga bihag; ug sila momando ibabaw sa ilang mga tigpanlupig.",
                    "Ug mahinabo niana nga adlaw nga ang Ginoo mohatag kaninyo og kapahulayan, gikan sa inyong kasubo, ug gikan sa inyong kahadlok, ug gikan sa mapait nga pagkaulipon diin kamo gihimo nga mangalagad.",
                    "Ug mahinabo niana nga adlaw, nga kamo modala niini nga sanglitanan batok sa hari sa Babelon, ug moingon: Giunsa nga mihunong ang malupigon, ang bulawanon nga dakbayan mihunong!",
                    "Ang Ginoo mibali sa tukod sa mga dautan, ang mga setro sa mga magmamando.",
                    "Siya kinsa mihampak sa mga katawhan diha sa kasuko uban sa usa ka makanunayon nga hampak, siya nga nagmando sa mga nasud diha sa kasuko, gigukod, ug walay makapugong.",
                    "Ang tibuok yuta anaa sa pagpahulay, ug mahilum; sila mihugyaw ngadto sa panag-awit.",
                    "Oo, ang mga kahoy nga sipres magmaya nganha kaninyo, ug usab ang mga sedro sa Libano, nag-ingon: Sukad kamo giputol walay magpuputol nga moduol batok kanato.",
                    "Ang impyerno sa ilawom gisibug alang kaninyo aron sa pagsugat kaninyo sa inyong pag-abut; kini mag-ukay sa mga patay alang kaninyo, bisan ang tanan nga mga pangulo sa yuta; kini nagpabangon gikan sa ilang mga trono sa tanan nga mga hari sa mga nasud.",
                    "Tanan sila mosulti ug moingon nganha kaninyo: Kamo usab mahimo ba nga mahuyang sama kanamo?  Kamo mahimo ba nga sama kanamo?",
                    "Ang inyong pasigarbo gipakanaog ngadto sa lubnganan; ang kasaba sa inyong mga biyolin dili mabati; ang ulod gihikyad ilawom kaninyo, ug ang mga ulod motabon kaninyo.",
                    "Ngano nga ikaw nahulog gikan sa langit, O Lucifer, anak sa kabuntagon! Ikaw gihulog ba nganhi sa yuta, diin mihimo nga mahuyang ang mga nasud!",
                    "Kay ikaw nag-ingon sa imong kasingkasing: Ako mosaka ngadto sa langit, ako motuboy sa akong trono ibabaw sa mga kabitoonan sa Dios; ako molingkod usab sa bukid sa katiguman, sa mga kiliran sa amihan;",
                    "Ako mosaka ibabaw sa mga taas nga mga kapanganuran; ako masama sa Labing Halangdon.",
                    "Apan ikaw dad-on ngadto ubos sa impyerno, ngadto sa mga kiliran sa gahong.",
                    "Sila nga makakita kanimo ubos nga motan-aw diha kanimo, ug mohunahuna kanimo, ug moingon: Kini mao ba ang tawo nga nakahimo sa yuta sa pagpakurog, nga nagpauyog sa mga gingharian?",
                    "Ug naghimo sa kalibutan ingon sa usa ka kamingawan, ug naglaglag sa mga dakbayan niana, ug wala moabli sa balay sa iyang mga binilanggo?",
                    "Ang tanan nga mga hari sa mga nasud, oo, tanan sila namahulay diha sa himaya, matag usa kanila sa iyang kaugalingon nga balay.",
                    "Apan ikaw gisalikway gikan sa imong lubnganan sama sa usa ka salawayon nga sanga, ug ang nahibilin niadto nga gipamatay, giduslak uban sa usa ka espada, nga manaog ngadto sa mga kabatoan sa sulad; sama sa usa ka patay nga lawas nga gitunob-tunoban.",
                    "Ikaw dili itipon kanila sa paglubong, tungod kay ikaw milaglag sa imong yuta ug mipatay sa imong mga katawhan; ang binhi sa mga dautan og buhat dili gayud ipasidungog.",
                    "Andama ang pagpatay sa iyang mga anak tungod sa kadautan sa ilang mga amahan, nga sila dili molambo, ni makapanag-iya sa yuta, ni mopuno sa ibabaw sa kalibutan og mga dakbayan.",
                    "Kay Ako moalsa batok kanila, nag-ingon ang Ginoo sa mga Panon, ug ipahimulag gikan sa Babelon ang ngalan, ug ang salin, ug ang anak nga lalaki, ug ang pag-umangkon nga lalaki, nag-ingon ang Ginoo.",
                    "Ako usab mohimo niini nga usa ka kabtangan alang sa mga heron, ug mga danawan sa tubig; ug Ako mosilhig niini uban sa silhig sa kalaglagan, nag-ingon ang Ginoo sa mga Panon.",
                    "Ang Ginoo sa mga Panon nanumpa, nga nag-ingon: Sa pagkamatuod ingon nga Ako naghunahuna, busa kini mahinabo; ug ingon nga akong katuyoan, kini magpadayon—",
                    "Nga Ako modala sa mga Asiriahanon sa akong yuta, ug diha sa akong mga kabukiran siya tunob-tunoban; unya ang iyang yugo makuha gikan kanila, ug ang iyang palas-anon makuha gikan sa ilang mga abaga.",
                    "Kini mao ang katuyoan nga gitinguha diha sa tibuok yuta; ug kini mao ang kamot nga gituy-od diha sa tibuok nga mga nasud.",
                    "Kay ang Ginoo sa mga Panon naglaraw, ug kinsa ang mokuha sa gahum niini?  Ug ang iyang kamot gituy-od, ug kinsa ang makapugong niini?",
                    "Diha sa tuig nga si hari Achaz namatay diha kini nga palas-anon.",
                    "Ayaw kamo og pagmaya, tibuok Philistia, tungod kay ang bunal kaniya nga naghampak kaninyo nabali; kay gikan sa gamut sa bitin motungha ang usa ka mabangis nga halas, ug ang iyang bunga mahimo nga usa ka lala nga pak-an nga bitin.",
                    "Ug ang kamagulangan sa mga kabus mopakaon, ug ang mga timawa mohigda nga may kahilwasan; ug Ako mopatay sa imong gamut uban sa gutom, ug siya mopatay sa imong salin.",
                    "Owang, O ganghaan; singgit, O dakbayan; ikaw, tibuok Philistia, matunaw; kay adunay moabut gikan sa amihanan nga usa ka aso, ug walay mag-inusara sa iyang gikatakda nga mga panahon.",
                    "Unsa unya ang itubag sa mga sinugo sa mga nasud?  Nga ang Ginoo nagtukod sa Zion, ug ang mga kabus sa iyang mga katawhan mosalig niini."
                ]
            },
            {
                "url": "https://www.lds.org/scriptures/bofm/2-ne/25?lang=ceb",
                "name": "Kapitulo 25",
                "summary": [
                    "Si Nephi naghimaya diha sa pagkayano—Mga panagna ni Isaias masabtan sa katapusan nga mga adlaw—Ang mga Judeo mamauli gikan sa Babelon, molansang diha sa krus sa Mesiyas, ug pagakatagon ug pagasilutan—Sila ipahiuli kon sila motuo sa Mesiyas—Siya moanhi uná unom ka gatus ka mga tuig human si Lehi mobiya sa Jerusalem—Ang mga Nephite naghupot sa balaod ni Moises ug motuo kang Kristo, kinsa mao ang Usa nga Balaan sa Israel. Mga 559–545 B.C."
                ],
                "verses": [
                    "Karon ako, si Nephi, mosulti og ingon mahitungod sa mga pulong diin ako misulat, nga gipamulong pinaagi sa ba-ba ni Isaias. Kay tan-awa, si Isaias namulong og daghan nga mga butang nga mga malisud alang sa daghan sa akong mga katawhan sa pagsabut; kay sila wala  masayud mahitungod sa matang sa pagpanagna taliwala sa mga Judeo.",
                    "Kay ako, si Nephi, wala magtudlo kanila sa daghan nga mga butang mahitungod sa mga kinaiya sa Judeo; kay ang ilang mga buhat mga buhat sa kangitngit, ug ang ilang mga kahimoan mga kahimoan nga salawayon.",
                    "Busa, ako magsulat ngadto sa akong mga katawhan, ngadto sa tanan niana nga modawat sukad karon niini nga mga butang nga ako misulat, nga sila masayud sa mga paghukom sa Dios, nga sila modangat ngadto sa tanan nga mga nasud, sumala sa pulong diin siya namulong.",
                    "Busa, patalinghug, O akong mga katawhan, nga sakop sa balay ni Israel, ug pamatia ang akong mga pulong; kay tungod ang mga pulong ni Isaias dili yano nganha kaninyo, bisan niana sila mga yano ngadto sa tanan nga napuno sa espiritu sa panagna. Apan ako mohatag kaninyo og usa ka panagna, sumala sa espiritu nga ania kanako; busa ako managna sumala sa kayano nga ania nag-uban kanako gikan sa panahon nga ako migawas gikan sa Jerusalem uban sa akong amahan; kay tan-awa, ang akong kalag mahimuot diha sa kayano ngadto sa akong mga katawhan, nga sila unta makakat-on.",
                    "Oo, ug ang akong kalag mahimuot diha sa mga pulong ni Isaias, kay ako migawas gikan sa Jerusalem, ug ang akong mga mata nakakita sa mga butang sa mga Judeo, ug ako nasayud nga ang mga Judeo nakasabut sa mga butang sa mga propeta, ug walay lain nga mga katawhan nga nakasabut sa mga butang nga gipamulong ngadto sa mga Judeo sama ngadto kanila, gawas kon sila gitudloan sumala sa mga matang sa mga butang sa mga Judeo.",
                    "Apan tan-awa, ako, si Nephi, wala magtudlo sa akong mga anak sumala sa kinaiya sa mga Judeo; apan tan-awa, ako, sa akong kaugalingon, nakapuyo sa Jerusalem, busa nasayud ako mahitungod sa mga dapit nga nag-alirong niini; ug ako naghisgot ngadto sa akong mga anak mahitungod sa mga paghukom sa Dios, nga nahinabo taliwala sa mga Judeo, ngadto sa akong mga anak, sumala sa tanan nga gipamulong ni Isaias, ug ako wala mosulat kanila.",
                    "Apan tan-awa, ako mopadayon sa akong kaugalingon nga pagpanagna, sumala sa akong kayano; diin ako nasayud nga walay tawo nga masayop; bisan pa niana, niana nga mga adlaw nga ang mga panagna ni Isaias matuman ang mga tawo masayud sa pagkatinuod, sa mga panahon nga sila mahinabo.",
                    "Busa, sila bililhon ngadto sa mga katawhan, ug siya nga nagdahum nga sila dili, ngadto kanila ako makigsulti, ug pugngan ang mga pulong ngadto sa akong kaugalingon nga mga katawhan; kay ako nasayud nga sila mahimo nga bililhon kaayo ngadto kanila sa katapusan nga mga adlaw; kay niana nga adlaw sila makasabut kanila; busa, alang sa ilang kaayohan ako nagsulat kanila.",
                    "Ug ingon nga ang usa ka kaliwatan nalaglag taliwala sa mga Judeo tungod sa kadautan, mao usab nga sila nalaglag gikan sa kaliwatan ngadto sa kaliwatan sumala sa ilang mga kadautan; ug wala pay usa kanila nga nalaglag gawas nga kini gipanagna ngadto kanila pinaagi sa mga propeta sa Ginoo.",
                    "Busa, kini gikasulti ngadto kanila mahitungod sa kalaglagan nga modangat diha kanila, diha-diha gayud human sa pagbiya sa akong amahan gikan sa Jerusalem; bisan pa niana, sila nagpatig-a sa ilang mga kasingkasing; ug sumala sa akong pagpanagna sila gilaglag, gawas kanila nga gidala sa pagkabihag ngadto sa Babelon.",
                    "Ug karon niini ako namulong tungod sa espiritu nga ania kanako. Ug bisan pa nga sila nadala sila mamauli pag-usab, ug manag-iya sa yuta sa Jerusalem; busa, ipahiuli sila pag-usab ngadto sa yuta sa ilang kabilin.",
                    "Apan, tan-awa, sila makabaton og mga gubat, ug mga hungihong sa mga gubat; ug sa pag-abut sa adlaw nga ang Bugtong Anak sa Amahan, oo, bisan ang Amahan sa langit ug sa yuta, mopakita ngadto kanila diha sa lawas, tan-awa, sila mosalikway kaniya, tungod sa ilang kadautan, ug katig-a sa ilang mga kasingkasing, ug sa katikig sa ilang mga liog.",
                    "Tan-awa, sila molansang kaniya sa krus; ug human siya ipahimutang sa lubnganan sulod sa tulo ka mga adlaw siya mobangon gikan sa mga patay, uban ang pagpang-ayo diha sa iyang mga pako; ug tanan kadto kinsa motuo sa iyang ngalan maluwas sa gingharian sa Dios. Busa, ang akong kalag malipay nga managna mahitungod kaniya, kay ako nakakita sa iyang adlaw, ug ang akong kasingkasing mopalambo sa iyang balaan nga ngalan.",
                    "Ug tan-awa kini mahinabo nga human ang Mesiyas mobangon gikan sa mga patay, ug magpakita sa iyang kaugalingon ngadto sa iyang mga katawhan, kutob sa motuo sa iyang ngalan, tan-awa, ang Jerusalem pagalaglagon pag-usab; kay pagkaalaot ngadto kanila nga makig-away batok sa Dios ug sa mga katawhan sa iyang simbahan.",
                    "Busa, ang mga Judeo pagakatagon taliwala sa tanan nga mga nasud; oo, ug ang Babelon usab pagalaglagon; busa, ang mga Judeo pagakatagon pinaagi sa uban nga mga nasud.",
                    "Ug human sila pagakatagon, ug ang Ginoong Dios mosilot kanila pinaagi sa uban nga mga nasud sulod sa pipila ka mga kaliwatan, oo, gani gikan sa kaliwatan ngadto sa umaabut nga kaliwatan hangtud nga sila madasig sa pagtuo kang Kristo, ang Anak sa Dios, ug sa pag-ula, nga walay kinutuban alang sa tanan nga katawhan—ug kon kana nga adlaw moabut nga sila motuo kang Kristo, ug mosimba sa Amahan sa iyang ngalan, uban ang maputli nga mga kasingkasing ug limpyo nga mga kamot, ug dili na magpaabut pa og lain nga Mesiyas, dan, niana nga panahon, ang adlaw moabut nga kinahanglan gayud nga sila motuo niini nga mga butang.",
                    "Ug ang Ginoo mopahiluna sa iyang kamot pag-usab sa ikaduha nga higayon aron sa pagpahiuli sa iyang mga katawhan gikan sa ilang pagkawala ug pagkapukan nga kahimtang. Busa, siya mopadayon sa paghimo og usa ka kahibulongan nga buhat ug usa ka katingalahan taliwala sa mga katawhan.",
                    "Busa, siya modala sa iyang mga pulong ngadto kanila, kansang mga pulong mao ang mohukom kanila sa katapusan nga adlaw, kay sila ihatag kanila alang sa katuyoan sa pagmatuod kanila sa tinuod nga Mesiyas, kinsa gisalikway kanila; ug ngadto sa pagmatuod kanila nga sila dili na magpaabut og lain pa nga Mesiyas nga moabut, kay wala nay moabut, gawas kon kini usa ka mini nga Mesiyas nga mangilad sa mga katawhan; kay usa lamang ang Mesiyas nga gikasulti sa mga propeta, ug kana nga Mesiyas mao siya kinsa isalikway sa mga Judeo.",
                    "Kay sumala sa mga pulong sa mga propeta, ang Mesiyas moabut unom ka gatus ka mga tuig gikan sa panahon nga ang akong amahan mibiya sa Jerusalem; ug sumala sa mga pulong sa mga propeta, ug usab sa pulong sa anghel sa Dios, ang iyang ngalan mao si Jesukristo, ang Anak sa Dios.",
                    "Ug karon, akong mga kaigsoonan, ako mamulong og yano aron dili kamo masayop. Ug ingon nga buhi ang Ginoong Dios nga nagdala sa Israel gikan sa yuta sa Ehipto, ug naghatag ngadto kang Moises og gahum nga siya moalim sa mga nasud human sila mapaaki sa malala nga mga bitin, kon sila mopunting sa ilang mga mata ngadto sa bitin nga siya mipatindog sa ilang atubangan, ug usab mihatag kaniya og gahum nga siya mihampak sa dagko nga bato ug ang tubig migawas; oo, tan-awa ako moingon nganha kaninyo, nga kini nga mga butang mga tinuod, ug ingon nga buhi ang Ginoong Dios, walay lain nga ngalan nga gihatag ubos sa langit gawas nga kini mao si Jesukristo, nga ako misulti, diin ang tawo mahimo nga maluwas.",
                    "Busa, tungod niini nga hinungdan ang Ginoong Dios nagsaad ngari kanako nga kini nga mga butang diin ako misulat ampingan ug tipigan, ug ihatag ngadto sa akong binhi, gikan sa kaliwatan ngadto sa kaliwatan, aron ang saad unta matuman ngadto kang Jose, nga ang iyang binhi dili gayud mamatay samtang ang yuta magbarug pa.",
                    "Busa, kini nga mga butang mohangtud gikan sa mga kaliwatan ngadto sa kaliwatan samtang magbarug pa ang yuta; ug sila magpadayon sumala sa kabubut-on ug kahimuot sa Dios; ug ang mga nasud nga nag-angkon kanila pagahukman diha kanila sumala sa mga pulong nga nahisulat.",
                    "Kay kami nagkugi sa pagsulat, aron sa pagdasig sa among mga anak, ug usab sa among mga kaigsoonan, sa pagtuo kang Kristo, ug aron makig-uli sa Dios; kay kami nasayud nga pinaagi sa grasya kami maluwas, human sa tanan nga atong mabuhat.",
                    "Ug, bisan pa kami mituo diha kang Kristo, kami naghupot sa balaod ni Moises, ug naglantaw sa umaabut uban ang pagkamakanunayon ngadto kang Kristo, hangtud nga ang balaod matuman.",
                    "Kay, kay niini nga katuyoan ang balaod gikahatag; busa ang balaod nahimo nga patay ngari kanamo, ug kami nahimo nga buhi diha kang Kristo tungod sa among hugot nga pagtuo; bisan pa niana kami naghupot sa balaod tungod sa mga sugo.",
                    "Ug kami naghisgot mahitungod kang Kristo, kami nalipay diha kang Kristo, kami nagsangyaw mahitungod kang Kristo, kami nanagna mahitungod kang Kristo, ug kami nagsulat sumala sa among mga panagna, nga ang among mga anak mahimo nga masayud sa unsa nga tinubdan sila mahimo nga mangita alang sa kapasayloan sa ilang mga sala.",
                    "Busa, kami namulong mahitungod sa balaod aron ang among mga anak mahimo nga masayud sa ka patay sa balaod; ug sila, pinaagi sa pagkasayud sa ka patay sa balaod, molantaw unta sa umaabut ngadto niana nga kinabuhi nga anaa diha kang Kristo, ug masayud sa unsa nga katuyoan ang balaod gikahatag. Ug human ang balaod matuman diha kang Kristo, nga sila dili kinahanglan magpatig-a sa ilang mga kasingkasing batok kaniya sa panahon nga ang balaod kinahanglan mawala na.",
                    "Ug karon tan-awa, akong mga katawhan, kamo mga tikig og liog nga mga katawhan; busa, ako namulong og yano nganha kaninyo, nga kamo dili masayop sa pagsabut. Ug ang mga pulong diin ako namulong mobarug nga usa ka pagpamatuod batok kaninyo; kay sila igo na nga magtudlo ni bisan kinsa nga tawo sa matarung nga paagi; kay ang matarung nga paagi mao ang pagtuo diha kang Kristo ug dili molimud kaniya; kay sa paglimud kaniya kamo usab naglimud sa mga propeta ug sa balaod.",
                    "Ug karon tan-awa, ako moingon nganha kaninyo nga ang matarung nga paagi mao ang pagtuo diha kang Kristo, ug dili molimud kaniya; ug si Kristo mao ang Usa nga Balaan sa Israel; busa kamo kinahanglan nga moyukbo kaniya, ug mosimba kaniya uban sa tanan ninyo nga gahum, hunahuna, ug kusog, ug sa tibuok ninyo nga kalag; ug kon kamo mobuhat niini kamo dili gayud isalikway.",
                    "Ug, tungod kay kini mahimo nga mahinungdanon, kamo kinahanglan nga maghupot sa mga kahimoan ug mga ordinansa sa Dios hangtud ang balaod matuman nga gikahatag ngadto ni Moises."
                ]
            },
            {
                "url": "https://www.lds.org/scriptures/bofm/2-ne/26?lang=ceb",
                "name": "Kapitulo 26",
                "summary": [
                    "Si Kristo mangalagad ngadto sa mga Nephite—Si Nephi nakakita sa kalaglagan sa iyang mga katawhan—Sila mamulong gikan sa abug—Ang mga Hentil motukod og mini nga mga simbahan ug tinago nga mga kalihokan—Ang Ginoo nagdili sa mga tawo sa paghimo sa panapi sa mga pari. Mga 559–545 B.C."
                ],
                "verses": [
                    "Ug human si Kristo mabanhaw gikan sa mga patay, siya magpakita sa iyang kaugalingon nganha kaninyo, akong mga anak, ug akong hinigugma nga mga kaigsoonan; ug ang mga pulong diin siya mamulong nganha kaninyo mahimo nga balaod diin kamo mobuhat.",
                    "Kay tan-awa, ako moingon nganha kaninyo nga ako nakakita nga daghan nga mga kaliwatan ang molabay, ug adunay dagko nga mga gubat ug mga panagbingkil taliwala sa akong mga katawhan.",
                    "Ug human ang Mesiyas moabut adunay mga timailhan nga ihatag ngadto sa akong mga katawhan sa iyang pagkatawo, ug usab sa iyang kamatayon ug pagkabanhaw; ug mahinungdanon ug makalilisang kana nga adlaw ngadto sa mga dautan, kay sila mamatay; ug sila mamatay tungod kay sila misalikway sa mga propeta, ug sa mga santos, ug mibato kanila, ug mibuno kanila; busa ang pangamuyo sa dugo sa mga santos mosaka ngadto sa Dios gikan sa yuta batok kanila.",
                    "Busa, tanan kadto kinsa mga mapagarbuhon, ug nga nagbuhat og dautan, ang adlaw nga moabut mosunog kanila, nag-ingon ang Ginoo sa mga Panon, kay sila mahisama sa dagami.",
                    "Ug sila nga mopatay sa mga propeta, ug sa mga santos, ang kahiladman sa yuta molamoy kanila, nag-ingon ang Ginoo sa mga Panon; ug mga kabukiran motabon kanila, ug mga alimpulos modala kanila, ug mga dagko nga gambalay modat-og kanila ug modugmok kanila og pino ug mogaling kanila ngadto sa abug.",
                    "Ug sila duawon sa mga dugdog, ug sa mga kilat, ug sa mga linog, ug sa tanan nga matang sa mga kalaglagan, kay ang kalayo sa kasuko sa Ginoo mapukaw batok kanila, ug sila mahisama sa dagami, ug ang adlaw nga moabut mougdaw kanila, nag-ingon ang Ginoo sa mga Panon.",
                    "O ang kasakit, ug ang kahasol sa akong kalag tungod sa pagkawala sa namatay kong mga katawhan!  Kay ako, si Nephi, nakakita niini, ug kini hapit mougdaw kanako sa atubangan sa Ginoo; apan ako kinahanglan gayud mangamuyo ngadto sa akong Dios: Ang imong mga paagi makiangayon.",
                    "Apan tan-awa, ang mga matarung nga nagpatalinghug ngadto sa mga pulong sa mga propeta, ug wala molaglag kanila, apan naglantaw sa umaabut ngadto kang Kristo uban ang pagkamakanunayon alang sa mga timailhan nga gikahatag, bisan pa sa tanan nga pagpanggukod—tan-awa, sila mao kadto nga dili mamatay.",
                    "Apan ang Anak sa Pagkamatarung mopakita ngadto kanila; ug siya moalim kanila, ug sila makaangkon og kalinaw uban kaniya, hangtud tulo ka mga kaliwatan ang molabay, ug daghan sa ikaupat nga kaliwatan molabay diha sa pagkamatarung.",
                    "Ug sa dihang kini nga mga butang milabay diha-diha nga kalaglagan ang midangat sa akong mga katawhan; kay, bisan pa sa mga kasakit sa akong kalag, ako nakakita niini; busa, ako nasayud nga kini mahinabo; ug sila mibaligya sa ilang mga kaugalingon alang sa walay hinungdan; kay, kay ang ganti sa ilang garbo ug sa ilang kabuang sila moani ug kalaglagan; tungod kay sila nagpahaylo sa yawa ug mipili sa mga buhat sa kangitngit kay sa kahayag, busa sila kinahanglan gayud nga manaog ngadto sa impyerno.",
                    "Kay ang espiritu sa Ginoo dili kanunay mopuyo uban sa tawo. Ug sa panahon nga ang Espiritu mohunong sa pagpuyo uban sa tawo busa moabut ang diha-diha nga kalaglagan, ug mao kini ang nakaguol sa akong kalag.",
                    "Ug ingon nga ako namulong mahitungod sa pagdani sa mga Judeo, nga si Jesus mao gayud ang Kristo, kini kinahanglan nga ang mga Hentil madani usab nga si Jesus mao ang Kristo, ang Dios sa Kahangturan;",
                    "Ug nga siya magpakita sa iyang kaugalingon ngadto sa tanan kinsa motuo kaniya, pinaagi sa gahum sa Espiritu Santo; oo, ngadto sa matag kanasuran, kaliwatan, pinulongan, ug mga katawhan, magbuhat ug gamhanan nga mga milagro, mga timailhan, ug mga katingalahan, taliwala sa mga katawhan sumala sa ilang hugot nga pagtuo.",
                    "Apan tan-awa, ako managna nganha kaninyo mahitungod sa katapusan nga mga adlaw; mahitungod sa mga adlaw nga ang Ginoong Dios modala niini nga mga butang ngadto sa mga katawhan.",
                    "Human ang akong binhi ug ang binhi sa akong igsoon nga mga lalaki mokunhod tungod sa pagkawalay pagtuo, ug pagahampakon pinaagi sa mga Hentil; oo, human ang Ginoong Dios mopahiluna og kampo batok kanila, ug moliyok batok kanila uban sa usa ka tungtonganan, ug mopatindog og mga kota batok kanila; ug human sila madala ubos diha sa abug, bisan nga sila dili buot, gani ang mga pulong sa mga matarung isulat, ug ang mga pag-ampo sa mga matinud-anon pagadunggon, ug tanan kadto kinsa mikunhod tungod sa pagkawalay pagtuo dili mahikalimtan.",
                    "Alang niadto kinsa pagalaglagon mamulong ngadto kanila gikan sa yuta, ug ang ilang pinulongan hagawhaw gikan sa abug, ug ang ilang tingog mahisama sa usa ka espiritista; kay ang Ginoong Dios mohatag ngadto kaniya og gahum, nga siya mohong-hong mahitungod kanila, bisan kini ingon og gikan sa yuta; ug ang ilang pinulongan mohong-hong gikan sa abug.",
                    "Kay sa ingon miingon ang Ginoong Dios: Sila mosulat sa mga butang nga pagabuhaton taliwala kanila, ug sila pagasulaton ug pagasilyohan diha sa usa ka basahon, ug kadto kinsa mikunhod tungod sa pagkawalay pagtuo dili makapanag-iya kanila, kay sila nagtinguha sa paglaglag sa mga butang sa Dios.",
                    "Busa, sama niadto kinsa nalaglag gilaglag diha-diha; ug ang dako nga pundok sa ilang mga mabangis mahisama og tahup nga molabay—oo, sa ingon miingon ang Ginoong Dios: Kini mahinabo diha dayon, sa kalit—",
                    "Ug mahinabo, nga kadto kinsa mikunhod tungod sa pagkawalay pagtuo pagahampakon pinaagi sa kamot sa mga Hentil.",
                    "Ug ang mga Hentil gibayaw sa garbo sa ilang mga mata, ug napandol, tungod sa pagkadako sa ilang babag, nga sila nakatukod og daghan nga mga simbahan; bisan pa niana, sila mipaubos sa gahum ug sa mga milagro sa Dios, ug nagwali ngadto sa ilang mga kaugalingon sa ilang kaugalingon nga kaalam ug sa ilang kaugalingon nga kinaadman, nga sila unta makaangkon og mga bahandi ug manlupig diha sa mga kabus.",
                    "Ug adunay daghan nga mga simbahan nga natukod nga mao ang hinungdan sa mga kasina, ug mga panagbangi, ug dautan nga tuyo.",
                    "Ug aduna usab kining tinago nga mga kalihokan, bisan ingon sa mga panahon sa karaan, sumala sa mga kalihokan sa yawa, kay siya mao ang magtutukod sa tanan niini nga mga butang; oo, ang magtutukod sa pagbuno, ug ang mga buhat sa kangitngit; oo, ug siya naggiya kanila pinaagi sa liog uban sa linino nga pisi, hangtud nga siya makahigot kanila uban sa iyang malig-on nga mga pisi sa kahangturan.",
                    "Kay tan-awa, akong hinigugma nga mga kaigsoonan, ako moingon nganha kaninyo nga ang Ginoong Dios dili magbuhat diha sa kangitngit.",
                    "Dili siya maghimo og bisan unsa gawas kon kini alang sa kaayohan sa kalibutan; kay siya nahigugma sa kalibutan, gani siya mitugyan sa iyang kaugalingon nga kinabuhi aron siya makadani sa tanan nga mga tawo ngadto kaniya. Busa, siya walay gisugo nga sila dili moambit sa iyang kaluwasan.",
                    "Tan-awa, siya nga nagtuaw ngadto kang bisan kinsa, nag-ingon: Palayo gikan kanako?  Tan-awa, Ako moingon nganha kaninyo, Ayaw; apan siya miingon: Duol ngari kanako tanan kamo nga mga lumulupyo sa yuta, palit og gatas ug dugos, walay bayad ug walay presyo.",
                    "Tan-awa, siya nagsugo ba kang bisan kinsa nga sila mobiya gikan sa mga tigumanan, o gikan sa mga balay nga alampoan?  Tan-awa, ako moingon nganha kaninyo, Wala.",
                    "Siya nagsugo ba kang bisan kinsa nga sila dili moambit sa iyang kaluwasan?  Tan-awa ako moingon nganha kaninyo, Wala; apan siya mihatag niini nga walay bayad alang sa tanan nga mga tawo; ug siya nagsugo sa iyang mga katawhan nga sila moawhag sa tanan nga mga tawo sa paghinulsol.",
                    "Tan-awa, ang Ginoo nagsugo ba kang bisan kinsa nga sila dili moambit sa iyang kaayo?  Tan-awa ako moingon nganha kaninyo, Wala; apan ang tanan nga mga tawo adunay kahigayunan ang usa sama ngadto sa uban, ug walay usa nga gidid-an.",
                    "Siya nagsugo nga walay mga panapi sa mga pari; kay, tan-awa, ang panapi sa mga pari mao nga ang mga tawo mowali ug mopahiluna sa ilang mga kaugalingon ingon og usa ka kahayag ngadto sa kalibutan, nga sila makaangkon og bahandi ug pagdayeg sa kalibutan; apan sila wala magtinguha sa kaayohan sa Zion.",
                    "Tan-awa, ang Ginoo nagdili niini nga mga butang; busa, ang Ginoong Dios naghatag og usa ka sugo nga ang tanan nga mga tawo magbaton og gugma nga putli kansang gugma nga putli tiunay nga gugma. Ug gawas kon sila walay gugma nga putli sila sama sa wala hiilhi. Busa, kon sila adunay gugma nga putli sila dili motugot nga ang mga mamumuo sa Zion mamatay.",
                    "Apan ang mga mamumuo sa Zion maghago alang sa Zion; kay kon sila maghago alang sa salapi sila malaglag.",
                    "Ug usab, ang Ginoong Dios misugo nga ang mga tawo dili magbuno, nga sila dili mamakak; nga sila dili mangawat; nga sila dili mosangpit sa ngalan sa Ginoo nga ilang Dios sa walay kapuslanan; nga sila dili masina; nga sila dili magbaton og dautan nga tuyo; nga sila dili magbingkil-bingkil sa usag usa; nga sila dili magbuhat ug malaw-ay nga mga buhat; ug nga sila dili magbuhat sa bisan hain niini nga mga butang; kay kinsa kadto nga magbuhat kanila malaglag.",
                    "Kay walay ingon niini nga kadautan nga nagagikan sa Ginoo; kay siya nagbuhat niana nga maayo taliwala sa mga katawhan; ug siya wala magbuhat sa bisan unsa gawas nga kini yano ngadto sa mga katawhan; ug siya nagdapit kanilang tanan sa pagduol ngadto kaniya ug sa pag-ambit sa iyang kaayo; ug siya wala maglimud kang bisan kinsa nga moduol ngadto kaniya, itum ug puti, ulipon ug gawasnon, lalaki ug babaye; ug siya naghinumdom sa mga luog; ug ang tanan managsama ngadto sa Dios, Judeo ug Hentil."
                ]
            },
            {
                "url": "https://www.lds.org/scriptures/bofm/2-ne/27?lang=ceb",
                "name": "Kapitulo 27",
                "summary": [
                    "Kangitngit ug hingpit nga pagbiya sa kamatuoran ang motabon sa tibuok yuta sa katapusan nga mga adlaw—Ang Basahon ni Mormon motungha—Tulo ka mga saksi ang magpamatuod sa basahon—Ang maalamon nga tawo moingon nga siya dili makabasa sa basahon nga sinilyohan—Ang Ginoo mobuhat og usa ka kahibulongan nga buhat ug usa ka katingalahan—Itandi sa Isaias 29. Mga 559–545 B.C."
                ],
                "verses": [
                    "Apan, tan-awa, sa katapusan nga mga adlaw, o sa mga adlaw sa mga Hentil—oo, tan-awa ang tanan nga mga nasud sa mga Hentil ug sa mga Judeo usab, sila nga moanhi dinhi niini nga yuta ug kadto kinsa anaa sa uban nga mga yuta, oo, bisan diha sa tanan nga mga kayutaan sa kalibutan, tan-awa, sila mahubog sa pagkadautan ug sa tanan nga matang sa pagkasalawayon—",
                    "Ug sa panahon nga moabut kana nga adlaw sila pagaduawon sa Ginoo sa mga Panon, uban sa dugdog ug uban sa linog, ug uban sa dako nga kasaba, ug uban sa unos, ug uban sa bagyo, ug uban sa nagdilaab nga kalayo nga molamoy.",
                    "Ug ang tanan nga mga nasud nga nakig-away batok sa Zion, ug nga nakapaguol kaniya, mahimo nga ingon sa usa ka damgo sa usa ka panan-awon sa kagabhion; oo, kini maingon ngadto kanila, bisan ingon ngadto sa usa ka gutom nga tawo nga nagdamgo, ug tan-awa siya mikaon apan siya nahigmata ug ang iyang kalag walay sulod; o maingon ngadto sa usa ka uhaw nga tawo nga nagdamgo, ug tan-awa siya miinom apan siya nahigmata ug tan-awa siya nagluya, ug ang iyang kalag adunay gana; oo, bisan ang pundok sa mga katawhan sa tanan nga mga nasud mahimo nga nakig-away batok sa Bukid sa Zion.",
                    "Kay tan-awa, tanan kamo nga nagbuhat og kadautan, hunong sa inyong kaugalingon ug katingala, kay kamo mosinggit, ug mominatay; oo, kamo mahubog apan dili uban sa alak, kamo magsusapinday apan dili tungod sa maisug nga ilimnon.",
                    "Kay tan-awa, ang Ginoo nagbu-bu nganha kaninyo sa espiritu sa lawom nga pagkatulog. Kay tan-awa, kamo mipiyong sa inyong mga mata, ug kamo misalikway sa mga propeta; ug ang inyong mga magmamando, ug ang mga manalagna siya milubong tungod sa inyong kadautan.",
                    "Ug mahinabo nga ang Ginoong Dios modala nganha kaninyo sa mga pulong sa usa ka basahon, ug sila mao ang mga pulong kanila nga nahikatulog.",
                    "Ug tan-awa ang basahon pagasilyohan; ug diha sa basahon mao ang usa ka pagpadayag gikan sa Dios, gikan sa sinugdanan sa kalibutan ngadto sa katapusan niini.",
                    "Busa, tungod sa mga butang nga gisilyohan, ang mga butang nga gisilyohan dili ihatag sa adlaw sa mga pagkadautan ug mga pagkasalawayon sa mga katawhan. Busa ang basahon itago gikan kanila.",
                    "Apan ang basahon itugyan ngadto sa usa ka tawo, ug siya ang mohatud sa mga pulong sa basahon, nga mao ang mga pulong niadto nga nahikatulog diha sa abug, ug siya ang mohatag niini nga mga pulong ngadto sa lain;",
                    "Apan ang mga pulong nga gisilyohan siya dili motugyan, ni siya motugyan sa basahon. Kay ang basahon pagasilyohan pinaagi sa gahum sa Dios, ug ang pagpadayag nga gisilyohan pagatagoan diha sa basahon hangtud sa kaugalingon nga tukma nga panahon sa Ginoo, nga sila motungha; kay tan-awa, sila magpadayag sa tanan nga mga butang gikan sa katukuran sa kalibutan hangtud sa katapusan niini.",
                    "Ug ang adlaw moabut nga ang mga pulong sa basahon nga gisilyohan pagabasahon diha sa ibabaw sa atup sa mga kabalayan; ug sila basahon pinaagi sa gahum ni Kristo; ug ang tanan nga mga butang ipadayag ngadto sa mga katawhan bisan hain taliwala sa mga katawhan, nga bisan kanus-a mahimo ngadto sa katapusan sa yuta.",
                    "Busa, niana nga adlaw nga ang basahon itugyan ngadto niana nga tawo kang kinsa ako namulong, ang basahon pagatagoan gikan sa mga mata sa kalibutan, nga walay lain nga mga mata nga makakita niini gawas niining tulo ka mga saksi nga makakita niini, pinaagi sa gahum sa Dios, gawas kaniya kang kinsa ang basahon itugyan; ug sila magpamatuod sa kamatuoran sa basahon ug sa mga butang nga anaa niini.",
                    "Ug walay lain nga makakita niini, gawas sa pipila sumala sa kabubut-on sa Dios, sa pagpamatuod sa iyang pulong ngadto sa mga katawhan; kay ang Ginoong Dios nag-ingon nga ang mga pulong sa matinud-anon kinahanglan mamulong ingon nga kini gikan sa patay.",
                    "Busa, ang Ginoong Dios magpadayon sa pagpatungha sa mga pulong sa basahon; ug diha sa mga ba-ba sa ingon ka daghan nga mga saksi nga iyang nakita nga maayo siya motukod sa iyang pulong; ug alaot ngadto kaniya nga mosalikway sa pulong sa Dios!",
                    "Apan tan-awa, kini mahinabo nga ang Ginoong Dios moingon ngadto kaniya kang kinsa siya motugyan sa basahon: Dawata kini nga mga pulong nga wala silyohi ug itugyan sila ngadto sa lain, nga siya mopakita kanila ngadto sa maalamon, mag-ingon: Basaha kini, ako mohangyo kanimo. Ug ang maalamon moingon: Dad-a dinhi ang basahon, ug ako mobasa kanila.",
                    "Ug karon, tungod sa himaya sa kalibutan ug aron makaangkon og bahandi nga sila moingon niini, ug dili alang sa himaya sa Dios.",
                    "Ug ang tawo moingon: Ako dili makadala sa basahon kay kini gisilyohan.",
                    "Unya ang maalamon moingon: Dili ako makabasa niana.",
                    "Busa mahinabo, nga ang Ginoong Dios motugyan pag-usab sa basahon ug ang mga pulong niana ngadto kaniya nga dili maalamon; ug ang tawo nga dili maalamon moingon: Ako dili maalamon.",
                    "Unya ang Ginoong Dios moingon ngadto kaniya: Ang maalamon dili mobasa kanila, kay sila nagsalikway kanila, ug Ako makahimo pagbuhat sa akong kaugalingon nga buhat; busa ikaw mobasa sa mga pulong diin Ako mohatag kanimo.",
                    "Ayaw og hilabti ang mga butang nga gisilyohan, kay Ako  mopagula kanila sa akong kaugalingon nga panahon; kay Ako mopakita ngadto sa mga katawhan nga Ako makahimo sa pagbuhat sa akong kaugalingon nga buhaton.",
                    "Busa, kon ikaw nakabasa sa mga pulong diin Ako misugo kanimo, ug nakakuha sa mga saksi diin Ako misaad nganha kanimo, niana ikaw mosilyo sa basahon pag-usab, ug motago niini ngari kanako, nga Ako unta mopatunhay sa mga pulong nga ikaw wala pa makabasa, hangtud nga Ako makakita diha sa akong kaugalingon nga kaalam sa pagpadayag sa tanan nga mga butang ngadto sa mga katawhan.",
                    "Kay tan-awa, Ako mao ang Dios; ug Ako mao ang usa ka Dios sa mga milagro; ug Ako mopakita ngadto sa kalibutan nga Ako sama sa kagahapon, sa karon, ug sa kahangturan; ug Ako dili mobuhat taliwala sa mga katawhan gawas kini sumala sa ilang hugot nga pagtuo.",
                    "Ug mahinabo pag-usab nga ang Ginoo moingon ngadto kaniya nga mobasa sa mga pulong nga itugyan kaniya:",
                    "Tungod kay kini nga mga katawhan mipaduol ngari kanako pinaagi sa ilang ba-ba, ug pinaagi sa ilang mga ngabil nagtahud kanako, apan nagpahilayo sa ilang mga kasingkasing gikan kanako, ug ang ilang kahadlok kanako gitudlo pinaagi sa mga lagda sa mga tawo—",
                    "Busa, Ako mopadayon sa pagbuhat og kahibulongan nga buhat taliwala niini nga mga katawhan, oo, usa ka kahibulongan nga buhat ug usa ka katingalahan, kay ang kaalam sa ilang mga maalamon ug makinaadmanon mahanaw, ug ang salabutan sa ilang mga mabinantayon pagatagoan.",
                    "Ug alaot ngadto kanila nga nagtinguha pag-ayo sa pagtago sa ilang pagpakigtambag gikan sa Ginoo!  Ug ang ilang mga buhat anaa sa kangitngit; ug sila moingon: Kinsa ang nakakita kanamo, ug kinsa ang nakaila kanamo?  Ug sila moingon usab: Sa pagkatinuod, ang inyong pagtuis sa mga butang pagaisipon ingon og yuta sa mamumuhat og kolon. Apan tan-awa, Ako mopakita ngadto kanila, miingon ang Ginoo sa mga Panon, nga Ako nasayud sa tanan nila nga mga buhat. Kay moingon ba ang buhat ngadto sa nagbuhat niini, siya wala maghimo kanako?  O ang butang nga giumol moingon ba sa nag-umol niini, siya walay salabutan?",
                    "Apan tan-awa, miingon ang Ginoo sa mga Panon: Ako mopakita ngadto sa mga katawhan nga gani kini sa mubo pa nga panahon ug ang Libano mahimo nga usa ka mabungahon nga umahan; ug ang mabungahon nga umahan pagaisipon nga ingon og usa ka lasang.",
                    "Ug niana nga adlaw ang bungol makadungog sa mga pulong sa basahon, ug ang mga mata sa buta makakita gikan sa kangiub ug gikan sa kangitngit.",
                    "Ug ang mga maaghup usab molambo, ug ang ilang hingpit nga kalipay maanaa sa Ginoo, ug ang mga kabus diha sa mga tawo maglipay nganha sa Usa nga Balaan sa Israel.",
                    "Kay sa pagkatinuod ingon nga ang Ginoo buhi sila makakita nga ang usa ka makalilisang pagadad-on ngadto sa pagkahanaw, ug ang mabiay-biayon maugdaw, ug ang tanan nga nagbantay sa kadautan ipahimulag;",
                    "Ug sila nga naghimo sa usa ka tawo nga sad-an tungod sa usa ka pulong, ug nagbutang og laang alang kaniya nga nagbadlong diha sa ganghaan, ug misalikway sa makiangayon alang sa usa ka butang nga walay hinungdan.",
                    "Busa, sa ingon miingon ang Ginoo, kinsa nagtubos kang Abraham, mahitungod sa balay ni Jacob: Si Jacob dili sa karon maulaw, ni ang iyang nawong karon maluspad.",
                    "Apan kon siya makakita sa iyang mga anak, ang buhat sa akong mga kamot, sa taliwala kaniya, sila mosantos sa akong ngalan, ug mosantos sa Usa nga Balaan ni Jacob, ug motahud sa Dios sa Israel.",
                    "Sila usab nga nasayop diha sa espiritu moabut sa pagkasabut, ug sila nga nagbagulbol makakat-on sa doktrina."
                ]
            },
            {
                "url": "https://www.lds.org/scriptures/bofm/2-ne/28?lang=ceb",
                "name": "Kapitulo 28",
                "summary": [
                    "Daghan nga mini nga mga simbahan ang pagatukuron sa katapusan nga mga adlaw—Sila motudlo og mga sayop, kawang, ug binuang nga mga doktrina—Ang hingpit nga pagbiya sa kamatuoran modagsang tungod sa mini nga mga magtutudlo—Ang yawa maghimo og kayugot diha sa mga kasingkasing sa mga tawo—Siya motudlo sa tanan nga matang sa sayop nga mga doktrina. Mga 559–545 B.C."
                ],
                "verses": [
                    "Ug karon, tan-awa, akong mga kaigsoonan, ako namulong nganha kaninyo, sumala sa pagdasig sa Espiritu kanako; busa, ako nasayud nga sila kinahanglan gayud nga mahinabo.",
                    "Ug ang mga butang nga mahisulat gikan sa basahon mahimo nga mahinungdanon og bili ngadto sa mga katawhan, ug labi na ngadto sa atong mga binhi, nga mao ang salin sa balay ni Israel.",
                    "Kay kini mahinabo niana nga adlaw nga ang mga simbahan nga gitukod, ug dili ngadto sa Ginoo, kon ang usa moingon ngadto sa uban: Tan-awa, ako, ako mao ang sa Ginoo; ug ang uban moingon: Ako, ako mao ang sa Ginoo; ug sa ingon ang matag usa mamulong nga nakatukod og mga simbahan, ug dili ngadto sa Ginoo—",
                    "Ug sila makiglalis sa usag usa; ug ang ilang mga pari makiglalis sa usag usa, ug sila motudlo uban sa ilang kinaadman, ug molimud sa Espiritu Santo, nga mao ang naghatag sa pinulongan.",
                    "Ug sila molimud sa gahum sa Dios, ang Usa nga Balaan sa Israel; ug sila moingon ngadto sa mga katawhan: Patalinghug ngari kanamo, ug paminaw kamo sa among lagda; kay tan-awa walay Dios karon, kay ang Ginoo ug ang Manunubos nakahimo na sa iyang buhat, ug siya mihatag sa iyang gahum ngadto sa mga tawo;",
                    "Tan-awa, patalinghug kamo ngari sa akong lagda; kon sila mosulti nga adunay milagro nga gihimo pinaagi sa kamot sa Ginoo, ayaw kini tuhoi; kay karong adlawa siya dili usa ka Dios sa mga milagro; siya nakahimo na sa iyang buhat.",
                    "Oo, ug daghan ang moingon: Kaon, inom, ug paglipay, kay ugma kita mamatay; ug kini maayo alang kanato.",
                    "Ug usab adunay daghan nga moingon: Kaon, inom, ug paglipay; bisan pa niana, kahadloki ang Dios—siya mohatag og kaangayan diha sa pagbuhat og usa ka gamay nga sala; oo, pamakak og gamay, pagpahimulos sa usa tungod sa iyang mga pulong, pagkalot og gahong alang sa imong silingan; walay dautan niini; ug buhata kining tanan, kay ugma kita mamatay; ug kon kini mao nga kita adunay sayop, ang Dios molatigo kanato uban sa pipila ka mga latos, ug sa katapusan kita maluwas diha sa gingharian sa Dios.",
                    "Oo, ug adunay daghan nga motudlo subay niini nga paagi, sayop ug kawang ug binuang nga mga doktrina, ug manghambog diha sa ilang mga kasingkasing, ug maningkamot sa pagtago sa ilang mga pagpakigtambag gikan sa Ginoo; ug ang ilang mga buhat anaa sa kangitngit.",
                    "Ug ang dugo sa mga santos mosudya gikan sa yuta batok kanila.",
                    "Oo, tanan sila nasaag sa agianan; sila nahimo nga mga dautan.",
                    "Tungod sa garbo, ug tungod sa mini nga mga magtutudlo, ug mga sayop nga doktrina, ang ilang mga simbahan nahimo nga mga dautan, ug ang ilang mga simbahan gibayaw; tungod sa garbo sila nagmahambugon.",
                    "Sila nanulis sa mga kabus tungod sa ilang maanindot nga mga santuwaryo; sila nanulis sa mga kabus tungod sa ilang mga maanindot nga mga saput; ug sila nanggukod sa mga maaghup ug sa mga timawa sa kasingkasing, tungod sa ilang garbo sila nagmahambugon.",
                    "Sila nagpatikig sa ilang mga liog ug nagpataas sa ilang mga ulo; oo, ug tungod sa garbo, ug mga pagkadautan, ug mga pagkasalawayon, ug malaw-ay nga mga buhat, silang tanan nahisalaag gawas niini nga pipila, kinsa mao ang mga mapainubsanon nga mga sumusunod ni Kristo; bisan pa niana, sila nadala, nga sa daghan nga mga higayon sila nasayop tungod kay sila gitudloan pinaagi sa mga lagda sa mga tawo.",
                    "O ang mga maalamon, ug ang mga makinaadmanon, ug ang mga adunahan, nga nagmahambugon diha sa garbo sa ilang mga kasingkasing, ug kadtong tanan kinsa nagsangyaw og sayop nga mga doktrina, ug kadtong tanan nga nagbuhat og malaw-ay nga mga buhat, ug nagtuis sa matarung nga paagi sa Ginoo, alaot, alaot, alaot ngadto kanila, miingon ang Ginoong Dios nga Labing Makagagahum, kay sila ihulog ngadto sa impyerno!",
                    "Alaot ngadto kanila nga nagsalikway sa mga matarung alang sa usa ka butang nga walay hinungdan ug nagbiay-biay batok niana nga maayo, ug moingon nga kini walay bili!  Kay ang adlaw moabut nga ang Ginoong Dios mokalit pagduaw sa mga lumulupyo sa yuta; ug niana nga adlaw nga sila hingpit na sa kahinog sa kadautan sila mamatay.",
                    "Apan tan-awa, kon ang mga lumulupyo sa yuta maghinulsol sa ilang mga pagkadautan ug mga pagkasalawayon sila dili pagalaglagon, miingon ang Ginoo sa mga Panon.",
                    "Apan tan-awa, kanang gamhanan ug salawayon nga simbahan, ang dautan og dungog sa tanan nga yuta, kinahanglan mahugno ngadto sa yuta, ug kinahanglan gayud nga dako ang pagkahugno niini.",
                    "Kay ang gingharian sa yawa kinahanglan gayud nga mauyog, ug sila diin nahisakop ngadto niini kinahanglan nga makutaw ngadto sa paghinulsol, o ang yawa mogapos kanila uban sa iyang walay katapusan nga mga kadena, ug sila makutaw ngadto sa kasuko, ug malaglag;",
                    "Kay tan-awa, niana nga adlaw siya mohimo og kayugot sa mga kasingkasing sa mga katawhan, ug mokutaw kanila ngadto sa kasuko batok niana nga maayo.",
                    "Ug ang uban siya mohupay, ug mopakatulog kanila ngadto sa kalibutanon nga kasiguroan, nga sila moingon: Ang tanan maayo sa Zion; oo, ang Zion mouswag, ang tanan maayo—ug sa ingon ang yawa motikas sa ilang mga kalag, ug modala kanila nga mabinantayon paingon sa impyerno.",
                    "Ug tan-awa, ang uban siya moulog-ulog, ug mosulti kanila nga walay impyerno; ug siya moingon ngadto kanila: Ako dili yawa, kay walay yawa—ug sa ingon siya mohunghong sa ilang mga dunggan, hangtud siya mogunit kanila uban sa iyang makalilisang nga mga kadena, gikan diin walay kalingkawasan.",
                    "Oo, sila gigunitan uban sa kamatayon, ug sa impyerno; ug ang kamatayon, ug ang impyerno, ug ang yawa, ug ang tanan nga nadakpan dinha kinahanglan gayud nga mobarug sa atubangan sa trono sa Dios, ug pagahukman sumala sa ilang mga buhat, gikan niini sila kinahanglan gayud nga moadto sa dapit nga giamdam alang kanila, gani usa ka lim-aw sa kalayo ug asupre, nga mao ang walay katapusan nga kahasol.",
                    "Busa, alaot ngadto kaniya nga nagpakahamugaway sa Zion!",
                    "Alaot ngadto kaniya nga nagsinggit: Ang tanan maayo!",
                    "Oo, alaot ngadto kaniya nga mipatalinghug sa mga lagda sa mga katawhan, ug milimud sa gahum sa Dios, ug sa gasa sa Espiritu Santo!",
                    "Oo, alaot ngadto kaniya nga miingon: Kami nakadawat, ug kami wala na magkinahanglan og dugang pa!",
                    "Ug sa katapusan, alaot ngadto kanila nga nagkurog, ug nasuko tungod sa kamatuoran sa Dios!  Kay tan-awa, siya nga natukod diha sa bato modawat niini uban ang kalipay; ug siya nga natukod diha sa usa ka balason nga tukuranan mokurog basin pa unya og siya mahulog.",
                    "Alaot ngadto kaniya nga moingon: Kami nakadawat sa pulong sa Dios, ug kami wala na magkinahanglan og dugang pa nga pulong sa Dios, kay kami adunay igo na!",
                    "Kay tan-awa, sa ingon miingon ang Ginoong Dios: Ako mopadayag ngadto sa mga katawhan og pagtulun-an human sa usa ka pagtulun-an, lagda human sa usa ka lagda, diyutay dinhi ug diyutay didto; ug bulahan kadto kinsa mopatalinghug ngari sa akong mga lagda, ug maminaw ngari sa akong mga tambag, kay sila makakat-on og kaalam; kay ngadto kaniya nga modawat Ako mohatag og dugang pa; ug gikan kanila nga moingon, Kami adunay igo na, gikan kanila pagabawion gani bisan kana nga anaa na kanila.",
                    "Tinunglo siya nga nagbutang sa iyang pagsalig sa tawo, o naghimo sa tawo nga iyang gahum, o mopatalinghug ngadto sa mga lagda sa mga tawo, gawas kon ang ilang mga lagda gihatag pinaagi sa gahum sa Espiritu Santo.",
                    "Alaot ngadto sa mga Hentil, miingon ang Ginoong Dios sa mga Panon!  Kay bisan pa kon Ako molugway sa akong bukton ngadto kanila adlaw-adlaw, sila molimud kanako; bisan pa niana, Ako magmaloloy-on ngadto kanila, miingon ang Ginoong Dios, kon sila maghinulsol ug moduol ngari kanako; kay ang akong bukton gilugway sa tibuok adlaw, miingon ang Ginoong Dios sa mga Panon."
                ]
            },
            {
                "url": "https://www.lds.org/scriptures/bofm/2-ne/29?lang=ceb",
                "name": "Kapitulo 29",
                "summary": [
                    "Daghan nga mga Hentil ang mosalikway sa Basahon ni Mormon—Sila moingon, Kami wala na magkinahanglan og lain nga Biblia—Ang Ginoo namulong ngadto sa daghan nga mga nasud—Siya mohukom sa kalibutan gikan sa mga basahon nga pagasulaton. Mga 559–545 B.C."
                ],
                "verses": [
                    "Apan tan-awa, adunay daghan—niana nga adlaw sa diha nga Ako magsugod paghimo og usa ka kahibulongan nga buhat taliwala kanila, nga Ako unta mahinumdom sa akong mga pakigsaad diin Ako mihimo ngadto sa mga katawhan, nga Ako unta mopahiluna sa akong kamot pag-usab sa ikaduha nga higayon sa pagbawi sa akong mga katawhan, nga mga sakop sa balay ni Israel;",
                    "Ug usab, nga Ako unta mahinumdom sa mga saad diin Ako mihimo nganha kanimo, Nephi, ug usab ngadto sa imong amahan, nga Ako mahinumdom sa imong binhi; ug nga ang mga pulong sa imong binhi mogula sa akong ba-ba ngadto sa imong binhi; ug ang akong mga pulong motuhop ngadto sa mga lumulupyo sa yuta, alang sa usa ka sumbanan ngadto sa akong mga katawhan, nga mga sakop sa balay ni Israel;",
                    "Ug tungod kay ang akong mga pulong motuhop—daghan sa mga Hentil ang moingon: Biblia! Biblia! Kami adunay Biblia, ug dili mahimo nga aduna pay lain nga Biblia.",
                    "Apan sa ingon miingon ang Ginoong Dios: O mga buang, sila makapanag-iya og usa ka Biblia; ug kini magagikan sa mga Judeo, ang akong karaan nga sinaaran nga mga katawhan. Ug unsa nga pasalamat ang ilang ihatag sa mga Judeo alang sa Biblia nga ilang nadawat gikan kanila? Oo, unsa ang buot ipasabut sa mga Hentil? Sila nakahinumdom ba sa mga pag-antus, ug mga kabudlay, ug mga kasakit sa mga Judeo, ug sa ilang kakugi ngari kanako, sa pagdala sa kaluwasan ngadto sa mga Hentil?",
                    "O kamo nga mga Hentil, kamo nahinumdom ba sa mga Judeo, ang akong karaan nga sinaaran nga mga katawhan? Wala; apan kamo nagtunglo kanila, ug nagdumot kanila, ug wala maningkamot sa pagbawi kanila. Apan tan-awa, Ako mobalos sa tanan niini nga mga butang diha sa inyong kaugalingon nga mga ulo; kay Ako ang Ginoo wala makalimot sa akong mga katawhan.",
                    "Kamo mga buang, nga moingon: Biblia, kami adunay Biblia, ug kami wala na magkinahanglan og lain nga Biblia. Nakakuha ba kamo og usa ka Biblia gawas kon kini gikan sa mga Judeo?",
                    "Wala ba kamo masayud nga adunay labaw pa kay sa usa ka nasud? Wala ba kamo masayud nga Ako, ang Ginoo nga inyong Dios, naglalang sa tanan nga mga tawo, ug nga Ako nahinumdom niadto kinsa anaa diha sa mga pulo sa dagat; ug nga Ako ang nagmando sa ibabaw sa mga langit ug sa ubos sa yuta; ug Ako modala sa akong pulong ngadto sa mga katawhan, oo, bisan diha sa tanan nga mga nasud sa yuta?",
                    "Busa magbagulbol ba kamo, tungod kay kamo makadawat og dugang pa sa akong pulong? Wala ba kamo mahibalo nga ang pagpamatuod sa duha ka nasud mao ang saksi nganha kaninyo nga Ako ang Dios, nga Ako mahinumdom sa usa ka nasud sama ngadto sa lain? Busa, Ako mamulong sa sama nga mga pulong ngadto sa usa ka nasud sama ngadto sa lain. Ug kon ang duha ka mga nasud magkahiusa sa pagpamatuod ang duha ka mga nasud magkahiusa usab.",
                    "Ug Ako mibuhat niini aron Ako unta makapamatuod ngadto sa kadaghanan nga Ako mao kagahapon, karon, ug sa kahangturan; ug nga Ako mamulong sa akong mga pulong sumala sa akong kaugalingon nga kahimuot. Ug tungod kay Ako nakapamulong og usa ka pulong kamo dili magdahum nga Ako dili na mosulti og lain; kay ang akong buhat wala pa matapos; ni kini hangtud sa katapusan sa tawo, ni gikan niana nga panahon ug sa kahangturan.",
                    "Busa, tungod kay kamo adunay usa ka Biblia kamo dili magdahum nga kini naglangkob na sa tanan kong mga pulong; ni kamo magdahum nga Ako wala na magsugo og dugang nga ipasulat.",
                    "Kay Ako nagsugo sa tanan nga mga tawo, sa silangan ug sa kasadpan, ug sa amihanan, ug sa habagatan, ug sa mga pulo sa dagat, nga sila mosulat sa mga pulong diin Ako mamulong ngadto kanila; kay gikan sa mga basahon nga ipasulat Ako mohukom sa kalibutan, matag tawo sumala sa ilang mga buhat, sumala niana nga nahisulat.",
                    "Kay tan-awa, Ako mamulong ngadto sa mga Judeo ug sila mosulat niini; ug Ako usab mamulong ngadto sa mga Nephite ug sila mosulat niini; ug Ako usab mamulong ngadto sa uban nga mga tribo sa balay ni Israel, nga Ako midala sa layo, ug sila mosulat niini; ug Ako usab mamulong ngadto sa tanan nga mga nasud sa yuta ug sila mosulat niini.",
                    "Ug mahinabo nga ang mga Judeo makabaton sa mga pulong sa mga Nephite, ug ang mga Nephite makabaton sa mga pulong sa mga Judeo; ug ang mga Nephite ug ang mga Judeo makabaton sa mga pulong sa nawala nga mga tribo sa Israel; ug ang nawala nga mga tribo sa Israel makabaton sa mga pulong sa mga Nephite ug sa mga Judeo.",
                    "Ug mahinabo nga ang akong mga katawhan, nga mga sakop sa balay ni Israel, pagapundukon pauli ngadto sa mga yuta nga ilang gipanag-iya; ug ang akong pulong usab pagapundukon ngadto sa usa. Ug Ako mopakita ngadto kanila niana nga away batok sa akong pulong ug batok sa akong mga katawhan, kinsa mga sakop sa balay ni Israel, nga Ako mao ang Dios, ug nga Ako mipakigsaad uban kang Abraham nga Ako mohinumdom sa iyang binhi sa kahangturan."
                ]
            },
            {
                "url": "https://www.lds.org/scriptures/bofm/2-ne/30?lang=ceb",
                "name": "Kapitulo 30",
                "summary": [
                    "Nakabig nga mga Hentil pagaiphon uban sa mga katawhan sa pakigsaad—Daghan nga mga Lamanite ug mga Judeo motuo sa pulong ug mahimo nga makapahimuot nga mga katawhan—Ang Israel ipahiuli ug ang mga dautan pagalaglagon. Mga 559–545 B.C."
                ],
                "verses": [
                    "Ug karon tan-awa, akong hinigugma nga mga kaigsoonan, ako mamulong nganha kaninyo; kay ako, si Nephi, dili makatugot nga kamo magdahum nga kamo labaw nga matarung kay sa mga Hentil. Kay tan-awa, gawas kon kamo maghupot sa mga sugo sa Dios kamong tanan sa ingon usab malaglag; ug tungod sa mga pulong nga gikapamulong kamo dili magdahum nga ang mga Hentil malaglag sa hingpit.",
                    "Kay tan-awa, ako moingon nganha kaninyo nga ingon sa ka daghan sa mga Hentil nga maghinulsol mao usab ang mga katawhan sa pakigsaad sa Ginoo; ug ingon sa ka daghan sa mga Judeo nga dili maghinulsol isalikway; kay ang Ginoo dili makigsaad ni bisan kinsa gawas kini ngadto kanila nga maghinulsol ug motuo sa iyang Anak, kinsa mao ang Usa nga Balaan sa Israel.",
                    "Ug karon, ako managna og maingon og dugang mahitungod sa mga Judeo ug sa mga Hentil. Kay human ang basahon diin ako mamulong motungha, ug isulat ngadto sa mga Hentil, ug isilyo pagbalik ngadto sa Ginoo, adunay daghan nga motuo sa mga pulong nga gisulat; ug sila modala kanila ngadto sa salin sa atong binhi.",
                    "Ug unya ang salin sa atong binhi masayud mahitungod kanato, sa unsa nga paagi nga kita nakagawas gikan sa Jerusalem, ug nga sila mga kaliwat sa mga Judeo.",
                    "Ug ang ebanghelyo ni Jesukristo ipahayag taliwala kanila; busa, sila ipahiuli ngadto sa kasayuran sa ilang mga amahan, ug usab ngadto sa kasayuran ni Jesukristo, nga diha taliwala sa ilang mga amahan.",
                    "Ug unya sila malipay; kay sila masayud nga kini usa ka panalangin ngadto kanila gikan sa kamot sa Dios; ug ang ilang mga himbis sa kangitngit magsugod pagpangahulog gikan sa ilang mga mata; ug daghan nga mga kaliwatan ang dili molabay taliwala kanila, gawas kon sila mahimo nga usa ka putli ug usa ka makapahimuot nga mga katawhan.",
                    "Ug mahinabo nga ang mga Judeo nga nagkatibulaag usab mosugod sa pagtuo diha kang Kristo; ug sila mosugod sa pagpundok diha sa ibabaw sa yuta; ug ingon sa ka daghan nga motuo diha kang Kristo mahimo usab nga usa ka makapahimuot nga mga katawhan.",
                    "Ug mahinabo nga ang Ginoong Dios mosugod sa iyang buhat taliwala sa tanan nga mga kanasuran, mga kaliwatan, mga pinulongan, ug mga katawhan, aron madala ang pagpahiuli sa iyang mga katawhan diha sa yuta.",
                    "Ug uban sa pagkamatarung ang Ginoong Dios mohukom sa mga kabus, ug mobadlong uban sa kaangayan alang sa mga maaghup sa yuta. Ug siya mohampak sa yuta uban sa mando sa iyang ba-ba; ug uban sa gininhawa sa iyang mga ngabil siya mopatay sa mga dautan.",
                    "Kay ang panahon diha-diha moabut nga ang Ginoong Dios mohimo og usa ka dako nga pagkabahin taliwala sa mga katawhan, ug ang mga dautan siya molaglag; ug siya mopanalipod sa iyang mga katawhan, oo, bisan kon kini mao nga siya kinahanglan molaglag sa dautan pinaagi sa kalayo.",
                    "Ug ang pagkamatarung mao ang bakus sa iyang bat-ang, ug ang pagkamatinud-anon ang bakus sa iyang hawak.",
                    "Ug unya ang lobo mopuyo uban sa nati nga karnero; ug ang leopardo modulog paghigda sa nati nga kanding, ug ang nati nga baka, ug ang nati nga leon, ug ang mga hayop nga linaming, mag-ipon; ug usa ka gamay nga bata moguyod kanila.",
                    "Ug ang baka ug ang uso mosibsib; ang ilang mga nati magdulog paghigda; ug ang leon mosibsib og kumpay sama sa toro.",
                    "Ug ang masuso nga bata magdula diha sa lungag sa malala nga bitin, ug ang linutas nga bata mobutang sa iyang kamot diha sa halwa sa mabangis nga bitin.",
                    "Sila dili mopasakit ni molaglag sa tanan kong balaan nga mga bukid; kay ang yuta mapuno sa kasayuran sa Ginoo ingon sa tubig nga mitabon sa dagat.",
                    "Busa, ang mga butang sa tanan nga mga kanasuran mahimo nga ipahibalo; oo, ang tanan nga mga butang ipahibalo ngadto sa mga katawhan.",
                    "Walay butang nga tinago nga dili ipadayag; walay binuhatan sa kangitngit nga dili ipakita sa kahayag; ug walay butang nga gibugkos dinhi sa yuta nga dili hubaron.",
                    "Busa, ang tanan nga mga butang nga gikapadayag na ngadto sa mga katawhan niana nga adlaw ipadayag; ug si Satanas wala nay gahum diha sa mga kasingkasing sa mga katawhan, sulod sa dugay nga panahon. Ug karon, akong hinigugma nga mga kaigsoonan, ako mohimo ug pagtapos sa akong mga pakigpulong."
                ]
            },
            {
                "url": "https://www.lds.org/scriptures/bofm/2-ne/31?lang=ceb",
                "name": "Kapitulo 31",
                "summary": [
                    "Si Nephi nagsaysay ngano nga si Kristo gibunyagan—Ang mga tawo kinahanglan gayud nga mosunod kang Kristo, magpabunyag, modawat sa Espiritu Santo, ug molahutay sa katapusan aron maluwas—Ang paghinulsol ug bunyag mao ang ganghaan ngadto sa higpit ug pig-ot nga dalan—Ang kinabuhi nga dayon moabut niadto kinsa maghupot sa mga sugo human sa bunyag. Mga 559–545 B.C."
                ],
                "verses": [
                    "Ug karon ako, si Nephi, motapos na sa akong pagpanagna nganha kaninyo, akong hinigugma nga mga kaigsoonan. Ug ako dili makasulat gawas sa diyutay nga mga butang, diin ako nasayud nga tinuod nga mahinabo; ni ako makasulat gawas sa pipila lamang ka mga pulong sa akong igsoon nga si Jacob.",
                    "Busa, ang mga butang diin ako misulat igo na kanako, gawas sa pipila pa ka mga pulong diin ako kinahanglan nga mamulong mahitungod sa doktrina ni Kristo; busa, ako mamulong nganha kaninyo sa yano nga paagi, sumala sa kayano sa akong pagpanagna.",
                    "Kay ang akong kalag mahimuot sa kayano; kay sa ingon niini nga paagi ang atong Ginoong Dios nagbuhat taliwala sa mga katawhan. Kay ang Ginoong Dios naghatag og kahayag ngadto sa salabutan; kay siya namulong ngadto sa mga tawo sumala sa ilang pinulongan, ngadto sa ilang pagsabut.",
                    "Busa, ako manghinaut nga kamo kinahanglan mohinumdom nga ako nakapamulong ngadto kaninyo mahitungod niana nga propeta diin ang Ginoo mipakita ngari kanako, nga kinahanglan mobunyag sa Kordero sa Dios, nga kinahanglan mokuha sa mga sala sa kalibutan.",
                    "Ug karon, kon ang Kordero sa Dios, siya ingon nga balaan, nagkinahanglan nga mabunyagan pinaagi sa tubig, aron sa pagtuman sa tanan nga pagkamatarung, O unya, unsa pa ka dako ang panginahanglan kanato, ingon nga dili balaan, nga magpabunyag, oo, pinaagi sa tubig!",
                    "Ug karon, ako mangutana kaninyo, akong hinigugma nga mga kaigsoonan, diin ang Kordero sa Dios makatuman sa tanan nga pagkamatarung diha sa pagpabunyag pinaagi sa tubig?",
                    "Wala ba kamo masayud nga siya balaan? Apan bisan pa sa iyang pagkabalaan, siya mipakita ngadto sa mga katawhan nga, sumala sa unod siya nagpaubos sa iyang kaugalingon atubangan sa Amahan, ug nagsaksi sa Amahan nga siya magmasulundon ngadto kaniya sa paghupot sa iyang mga sugo.",
                    "Busa, human siya mabunyagi diha sa tubig ang Espiritu Santo mikunsad diha kaniya ingon sa usa ka salampati.",
                    "Ug pag-usab, kini nagpakita ngadto sa mga katawhan sa kahigpit sa dalan, ug sa kapig-ot sa ganghaan, diin sila kinahanglan mosulod, siya nga naghimo og panig-ingnan sa ilang atubangan.",
                    "Ug siya miingon ngadto sa mga katawhan: Sunod kamo kanako. Busa, akong hinigugma nga mga kaigsoonan, makasunod ba kita kang Jesus gawas kon kita andam sa paghupot sa mga sugo sa Amahan?",
                    "Ug ang Amahan miingon: Paghinulsol kamo, paghinulsol kamo, ug pagpabunyag sa ngalan sa akong Hinigugmang Anak.",
                    "Ug usab, ang tingog sa Anak midangat ngari kanako, nag-ingon: Siya nga gibunyagan sa akong ngalan, ngadto kaniya ihatag sa Amahan ang Espiritu Santo, sama ngari kanako; busa, sunod kanako, ug buhata ang mga butang diin kamo nakakita kanako nga mibuhat.",
                    "Busa, akong hinigugma nga mga kaigsoonan, ako nasayud nga kon kamo mosunod sa Anak, uban ang hingpit nga katuyoan sa kasingkasing, sa walay pagpakaaron-ingnon ug walay pagpanglimbong sa atubangan sa Dios, apan uban sa tinuod nga katuyoan, maghinulsol sa inyong mga sala, magsaksi ngadto sa Amahan nga kamo andam sa pagdala diha kaninyo sa ngalan ni Kristo, pinaagi sa bunyag—oo, pinaagi sa pagsunod sa inyong Ginoo ug sa inyong Manluluwas ngadto sa tubig, sumala sa iyang pulong, tan-awa, unya kamo makadawat sa Espiritu Santo; oo, unya mosunod ang bunyag sa kalayo ug sa Espiritu Santo; ug unya kamo makapamulong sa pinulongan sa mga anghel, ug mosinggit og pagdayeg ngadto sa Usa nga Balaan sa Israel.",
                    "Apan, tan-awa, akong hinigugma nga mga kaigsoonan, sa ingon midangat ang tingog sa Anak ngari kanako, nag-ingon: Human kamo makahinulsol sa inyong mga sala, ug makasaksi ngadto sa Amahan nga kamo andam sa paghupot sa akong mga sugo, pinaagi sa bunyag sa tubig, ug makadawat sa bunyag sa kalayo ug sa Espiritu Santo, ug mamulong uban sa bag-o nga pinulongan, oo, bisan pa gani sa pinulongan sa mga anghel, ug human niini molimud kanako, kini maayo pa alang kaninyo nga kamo wala makaila kanako.",
                    "Ug ako nakadungog og usa ka tingog gikan sa Amahan, nag-ingon: Oo, ang mga pulong sa akong Hinigugma tinuod ug matinud-anon. Siya kinsa molahutay hangtud sa katapusan, ang mao maluwas.",
                    "Ug karon, akong hinigugma nga mga kaigsoonan, ako nasayud pinaagi niini nga gawas kon ang usa ka tawo molahutay hangtud sa katapusan, sa pagsunod sa panig-ingnan sa Anak sa buhi nga Dios, siya dili maluwas.",
                    "Busa, buhata ang mga butang diin ako misulti kaninyo diin ako nakakita nga ang inyong Ginoo ug Manunubos kinahanglan mobuhat; kay, kay niini nga hinungdan sila gipakita ngari kanako, nga kamo unta masayud sa ganghaan pinaagi diin kamo kinahanglan nga mosulod. Kay ang ganghaan diin kamo kinahanglan nga mosulod mao ang paghinulsol ug bunyag pinaagi sa tubig; ug unya mosunod ang kapasayloan sa inyong mga sala pinaagi sa kalayo ug sa Espiritu Santo.",
                    "Ug unya kamo maanaa sa higpit ug pig-ot nga dalan nga mopadulong sa kinabuhi nga dayon; oo, kamo nakasulod pinaagi sa ganghaan; kamo nakabuhat sumala sa mga sugo sa Amahan ug sa Anak; ug kamo nakadawat sa Espiritu Santo, diin mosaksi sa Amahan ug sa Anak, ngadto sa katumanan sa saad diin siya mihimo, nga kon kamo mosulod pinaagi sa agianan kamo kinahanglan makadawat.",
                    "Ug karon, akong hinigugma nga mga kaigsoonan, human kamo makasulod niini nga higpit ug pig-ot nga dalan, ako mangutana kon ang tanan natuman ba? Tan-awa, ako moingon nganha kaninyo, wala; kay kamo wala pa makaabut niini nga gilay-on gawas kon kini pinaagi sa pulong ni Kristo uban sa dili matarug nga hugot nga pagtuo diha kaniya, mosalig sa hingpit diha sa mga maayo nga buhat kaniya kinsa gamhanan sa pagluwas.",
                    "Busa, kamo kinahanglan gayud mopadayon sa unahan uban ang pagkamakanunayon kang Kristo, magbaton sa usa ka hingpit nga kahayag sa paglaum, ug usa ka gugma sa Dios ug sa tanan nga mga tawo. Busa, kon kamo mopadayon sa unahan, magbusog sa pulong ni Kristo, ug molahutay hangtud sa katapusan, tan-awa, sa ingon miingon ang Amahan: Kamo makabaton og kinabuhi nga dayon.",
                    "Ug karon, tan-awa, akong hinigugma nga mga kaigsoonan, kini mao ang agianan; ug walay lain nga agianan ni ngalan nga gihatag ubos sa langit diin ang tawo maluwas diha sa gingharian sa Dios. Ug karon, tan-awa, kini mao ang doktrina ni Kristo, ug mao lamang ang tinuod nga doktrina sa Amahan, ug sa Anak, ug sa Espiritu Santo, nga usa ka Dios, nga walay katapusan. Amen."
                ]
            },
            {
                "url": "https://www.lds.org/scriptures/bofm/2-ne/32?lang=ceb",
                "name": "Kapitulo 32",
                "summary": [
                    "Mga anghel mamulong pinaagi sa gahum sa Espiritu Santo—Mga tawo kinahanglan gayud nga mag-ampo ug makaangkon og kahibalo alang sa ilang kaugalingon gikan sa Espiritu Santo. Mga 559–545 B.C."
                ],
                "verses": [
                    "Ug karon, tan-awa, akong hinigugma nga mga kaigsoonan, ako nagdahum nga ingon og nagpalandong kamo diha sa inyong mga kasingkasing mahitungod niana nga inyong pagabuhaton human kamo makasulod sa agianan. Apan, tan-awa, ngano nga kamo nagpalandong niini nga mga butang sa inyong mga kasingkasing?",
                    "Wala ba kamo mahinumdom nga ako miingon nganha kaninyo nga human kamo makadawat sa Espiritu Santo kamo makapamulong sa mga pinulongan sa mga anghel? Ug karon, unsaon ninyo pagpamulong sa pinulongan sa mga anghel gawas kon kini pinaagi sa Espiritu Santo?",
                    "Ang mga anghel mamulong pinaagi sa gahum sa Espiritu Santo; busa, sila namulong sa mga pulong ni Kristo. Busa, ako moingon nganha kaninyo, pagbusog sa mga pulong ni Kristo; kay tan-awa, ang mga pulong ni Kristo magtug-an kaninyo sa tanan nga mga butang nga inyong buhaton.",
                    "Busa, karon nga human ako makapamulong niini nga mga pulong, kon kamo dili makasabut kanila kini nahimo tungod kay kamo wala mangutana, ni kamo motuktok; busa, kamo wala madala ngadto sa kahayag, apan malaglag diha sa kangitngit.",
                    "Kay tan-awa, pag-usab ako moingon nganha kaninyo nga kon kamo mosulod pinaagi sa agianan, ug modawat sa Espiritu Santo, kini mopakita nganha kaninyo sa tanan nga mga butang nga kinahanglan inyong buhaton.",
                    "Tan-awa, kini mao ang doktrina ni Kristo, ug wala nay lain nga doktrina nga ihatag hangtud human siya mopakita sa iyang kaugalingon nganha kaninyo diha sa lawas. Ug kon siya mopakita sa iyang kaugalingon nganha kaninyo diha sa lawas, ang mga butang nga iyang ipamulong nganha kaninyo kinahanglan kamo mobuhat.",
                    "Ug karon ako, si Nephi, dili na mamulong og daghan; ang Espiritu mipahunong sa akong pagpamulong, ug ako magpabilin nga magbangutan tungod sa pagkawalay pagtuo, ug sa pagkadautan, ug sa pagkawalay alamag, ug sa pagkatikig og liog sa mga tawo; kay sila dili mangita sa kasayuran, ni mosabut sa mahinungdanon nga kasayuran, kon kini ihatag ngadto kanila sa kayano, bisan ingon sa kayano nga mahimo sa usa ka pulong.",
                    "Ug karon, akong hinigugma nga mga kaigsoonan, ako nakasabut nga kamo nagpalandong pa gihapon diha sa inyong mga kasingkasing; ug kini nakapasubo kanako nga ako kinahanglan gayud nga mamulong mahitungod niini nga butang. Kay kon kamo mopatalinghug ngadto sa Espiritu nga magtudlo sa usa ka tawo sa pag-ampo kamo masayud nga kamo kinahanglan gayud nga mag-ampo; kay ang dautan nga espiritu dili motudlo sa usa ka tawo sa pag-ampo, apan motudlo kaniya nga siya dili gayud kinahanglan mag-ampo.",
                    "Apan tan-awa, ako moingon nganha kaninyo nga kamo kinahanglan gayud nga mag-ampo sa kanunay, ug dili mawad-an sa paglaum; nga kamo dili magbuhat sa bisan unsa nga butang ngadto sa Ginoo gawas nga ang una ninyo nga buhaton mao ang pag-ampo ngadto sa Amahan diha sa ngalan ni Kristo, aron siya mopahinungod sa inyong binuhatan nganha kaninyo, nga ang inyong binuhatan mahimo unta nga kaayohan sa inyong kalag."
                ]
            },
            {
                "url": "https://www.lds.org/scriptures/bofm/2-ne/33?lang=ceb",
                "name": "Kapitulo 33",
                "summary": [
                    "Mga pulong ni Nephi tinuod—Sila nagpamatuod kang Kristo—Kadto kinsa motuo kang Kristo motuo sa mga pulong ni Nephi, diin mobarug ingon nga usa ka saksi sa atubangan sa hukmanan. Mga 559–545 B.C."
                ],
                "verses": [
                    "Ug karon ako, si Nephi, dili makasulat sa tanan nga mga butang nga gitudlo taliwala sa akong mga katawhan; ni ako gamhanan sa pagsulat, sama ngadto sa pagpamulong; kay kon ang tawo mamulong pinaagi sa gahum sa Espiritu Santo ang gahum sa Espiritu Santo modala niini ngadto sa mga kasingkasing sa mga katawhan.",
                    "Apan tan-awa, adunay daghan nga nagpatig-a sa ilang mga kasingkasing batok sa Balaang Espiritu, nga kini walay luna diha kanila; busa, sila misalikway sa daghan nga mga butang nga nahisulat ug giisip kini nga mga butang nga walay bili.",
                    "Apan ako, si Nephi, nakasulat sa unsa ang akong gisulat, ug ako nag-isip niini nga dako og bili, ilabi na ngadto sa akong mga katawhan. Kay ako nag-ampo sa kanunay alang kanila maadlaw, ug ang akong mga mata mitumog sa akong unlan magabii, tungod kanila; ug ako nangamuyo ngadto sa akong Dios sa hugot nga pagtuo, ug ako nasayud nga siya naminaw sa akong pangamuyo.",
                    "Ug ako nasayud nga ang Ginoong Dios mopahinungod sa akong mga pag-ampo alang sa kaayohan sa akong mga katawhan. Ug ang mga pulong diin ako misulat diha sa kahuyang mahimo nga malig-on ngadto kanila; kay kini mokabig kanila sa pagbuhat og matarung; kini mohatag og kasayuran ngadto kanila sa ilang mga amahan; ug kini mamulong mahitungod ni Jesus, ug mokabig kanila sa pagtuo diha kaniya, ug molahutay sa katapusan, diin mao ang kinabuhi nga dayon.",
                    "Ug kini namulong og masakit batok sa sala, sumala sa kayano sa kamatuoran; busa, walay tawo nga masuko sa mga pulong diin ako misulat gawas kon siya gikan sa espiritu sa yawa.",
                    "Ako mihimaya sa kayano; ako mihimaya sa kamatuoran; ako mihimaya sa akong Jesus, kay siya nagtubos sa akong kalag gikan sa impyerno.",
                    "Ako adunay gugma nga putli alang sa akong mga katawhan, ug dako nga hugot nga pagtuo diha ni Kristo nga ako makasugat og daghan nga mga kalag nga walay lama diha sa lingkuranan sa iyang hukmanan.",
                    "Ako adunay gugma nga putli alang sa mga Judeo—ako moingon nga Judeo, tungod kay ako nagpasabut kanila diin ako gikan.",
                    "Ako usab adunay gugma nga putli alang sa mga Hentil. Apan tan-awa, kay wala niini kanila diin ako makalaum gawas kon sila mapasig-uli ngadto kang Kristo, ug mosulod ngadto sa pig-ot nga ganghaan, ug molakaw sa higpit nga dalan padulong sa kinabuhi, ug mopadayon sa dalan hangtud sa katapusan nga adlaw sa pagsulay.",
                    "Ug karon, akong hinigugma nga mga kaigsoonan, ug usab mga Judeo, ug tanan kamo nga mga lumulupyo sa yuta, paminaw kamo ngadto niini nga mga pulong ug tuo kamo diha ni Kristo; ug kon kamo dili motuo niini nga mga pulong tuo diha ni Kristo. Ug kon kamo motuo diha ni Kristo, kamo motuo niini nga mga pulong, kay sila ang mga pulong ni Kristo, ug siya mihatag niini ngari kanako; ug sila motudlo sa tanan nga mga tawo nga sila kinahanglan magbuhat og matarung.",
                    "Ug kon sila dili mga pulong ni Kristo, hukmi ninyo—kay si Kristo mopakita nganha kaninyo, uban sa gahum ug dako nga himaya, nga sila iyang mga pulong, sa katapusan nga adlaw; ug ikaw ug ako mobarug nga mag-atubangay sa atubangan sa iyang hukmanan; ug kamo masayud nga ako gisugo kaniya sa pagsulat niini nga mga butang, bisan pa sa akong kahuyang.",
                    "Ug mag-ampo ako sa Amahan diha sa ngalan ni Kristo nga daghan kanato, kon dili tanan, unta maluwas diha sa iyang gingharian niana nga mahinungdanon ug katapusan nga adlaw.",
                    "Ug karon, akong hinigugma nga mga kaigsoonan, tanan kadto kinsa sakop sa balay ni Israel, ug tanan kamo nga mga lumulupyo sa yuta, ako mamulong kaninyo sama sa tingog sa usa nga nagsinggit gikan sa abug: Panamilit hangtud kanang mahinungdanon nga adlaw moabut.",
                    "Ug kamo nga dili moambit sa kaayo sa Dios, ug motahud sa mga pulong sa mga Judeo, ug usab sa akong mga pulong, ug sa mga pulong nga moguwa sa ba-ba sa Kordero sa Dios, tan-awa, ako manamilit kaninyo sa walay katapusan nga panamilit, kay kini nga mga pulong mosilot kaninyo sa katapusan nga adlaw.",
                    "Kay unsa ang akong gibugkos sa yuta, pagadad-on batok kaninyo sa atubangan sa hukmanan; kay sa ingon ang Ginoo misugo kanako, ug ako kinahanglan gayud nga motuman. Amen."
                ]
            }
        ],
        "summary": [
            "Ang asoy sa kamatayon ni Lehi. Mga igsoon nga lalaki ni Nephi misukol batok kaniya. Ang Ginoo nagpahimangno kang Nephi sa pagbiya paingon sa kamingawan. Ang iyang mga pagpanaw diha sa kamingawan, ug uban pa."
        ],
        "text": null
    },
    {
        "url": "https://www.lds.org/scriptures/bofm/jacob?lang=ceb",
        "id": "jacob",
        "full_localized_name": "Jacob",
        "has_chapters": true,
        "chapters": [
            {
                "url": "https://www.lds.org/scriptures/bofm/jacob/1?lang=ceb",
                "name": "Kapitulo 1",
                "summary": [
                    "Si Jacob ug si Joseph nagtinguha sa pagdani sa mga tawo sa pagtuo ni Kristo ug sa paghupot sa iyang mga sugo—Si Nephi namatay—Pagkadautan nagpasulabi taliwala sa mga Nephite. Mga 544–421 B.C."
                ],
                "verses": [
                    "Kay tan-awa, nahinabo nga kalim-an ug lima ka mga tuig ang milabay sukad sa panahon nga si Lehi mibiya sa Jerusalem; busa, si Nephi mihatag kanako, Jacob, og usa ka sugo mahitungod sa gagmay nga mga palid, diin diha kini nga mga butang gikulit.",
                    "Ug siya mihatag kanako, Jacob, usa ka sugo nga ako kinahanglan mosulat diha niini nga mga palid sa pipila ka mga butang nga ako naghunahuna nga mao ang labi nga bililhon; nga ako dili mohisgot, gawas kon kini gamay lamang, mahitungod sa kasaysayan niini nga mga katawhan nga gitawag og mga katawhan ni Nephi.",
                    "Kay siya miingon nga ang kasaysayan sa iyang mga katawhan kinahanglan nga ikulit diha sa iyang uban nga mga palid, ug nga ako kinahanglan motipig niini  nga mga palid ug mohatag kanila ngadto sa akong mga binhi, gikan sa kaliwatan ngadto sa kaliwatan.",
                    "Ug kon adunay mga pagsangyaw nga sagrado, o pagpadayag nga mahinungdanon, o pagpanagna, diin ako kinahanglan mokulit sa mga ulohan niini nga mga palid, ug mohisgot kanila kutob sa mahimo, alang sa kaayohan ni Kristo, ug alang sa kaayohan sa atong mga katawhan.",
                    "Kay tungod sa hugot nga pagtuo ug dako nga kahingawa, kini sa pagkatinuod nahimo nga gipakita ngari kanato mahitungod sa atong mga katawhan, unsa nga mga butang ang mahitabo ngadto kanila.",
                    "Ug kami usab adunay daghan nga mga pagpadayag, ug sa espiritu sa daghan nga mga pagpanagna; busa, kami nasayud kang Kristo ug sa iyang gingharian nga kinahanglan moabut.",
                    "Busa kami naghago nga makugihon taliwala sa among mga katawhan, nga kami unta makadani kanila sa pagduol ngadto kang Kristo, ug moambit sa kapuangod sa Dios, nga sila unta makasulod ngadto sa iyang kapahulayan, basin pa unya sa bisan unsa nga paagi siya manumpa diha sa iyang kasuko nga sila dili gayud makasulod, ingon sa hagit sa pagkasuko niadto nga mga adlaw sa pagtintal samtang ang mga anak ni Israel didto sa kamingawan.",
                    "Busa, kami nagtinguha sa Dios nga kami makadani sa tanan nga mga katawhan sa dili pagsukol batok sa Dios, sa paghagit kaniya sa kasuko, apan nga ang tanan nga mga tawo motuo kang Kristo, ug mopalandong sa iyang kamatayon, ug mopas-an sa iyang krus ug moantus sa pagbiay-biay sa kalibutan; busa, ako, si Jacob, moangkon sa akong kaugalingon sa pagtuman sa sugo sa akong igsoon nga si Nephi.",
                    "Karon si Nephi nagsugod na sa pagkatigulang, ug siya nakakita nga siya sa dili madugay mamatay; busa, siya midihog og usa ka tawo aron mahimo nga usa ka hari ug usa ka magmamando ibabaw sa iyang mga katawhan karon, sumala sa mga pagmando sa mga hari.",
                    "Ang mga katawhan ingon nga nahigugma kang Nephi sa hilabihan, siya ingon nga usa ka gamhanan nga tigpanalipod kanila, ingon nga nakabakyaw sa espada ni Laban diha sa pagpanalipod kanila, ug ingon nga naghago sa tibuok niya nga mga adlaw alang sa ilang kaayohan—",
                    "Busa, ang mga katawhan nagtinguha sa pagpabilin sa panumduman sa iyang ngalan. Ug kinsa kadto nga magmando puli kaniya gitawag sa mga katawhan, ug ikaduha nga Nephi, ikatulo nga Nephi, ug uban pa, sumala sa pagmando sa mga hari; ug sa ingon sila gitawag sa mga katawhan, sa bisan unsa nga ngalan nga sila buot.",
                    "Ug nahinabo nga si Nephi namatay.",
                    "Karon ang mga katawhan nga dili mga Lamanite mga Nephite; bisan pa niana, sila gitawag og mga Nephite, mga Jacobite, mga Josephite, mga Zoramite, mga Lamanite, mga Lemuelite, ug mga Ismaelite.",
                    "Apan ako, si Jacob, dili na sugod karon moila kanila pinaagi niini nga mga ngalan, apan ako motawag kanila ug mga Lamanite nga nagtinguha sa paglaglag sa mga katawhan ni Nephi, ug kadto nga mga mahigalaon ni Nephi ako motawag ug mga Nephite, o ang mga katawhan ni Nephi, sumala sa mga pagmando sa mga hari.",
                    "Ug karon nahinabo nga ang mga katawhan ni Nephi, ubos sa pagmando sa ikaduha nga hari, nagsugod sa pagpatig-a sa ilang mga kasingkasing, ug nagpatuyang sa ilang mga kaugalingon sa ingon og dautan nga mga kalihokan, sama ngadto kang David sa karaan nga nagtinguha og daghan nga mga asawa ug mga puyo-puyo, ug usab ni Solomon, iyang anak nga lalaki.",
                    "Oo, ug usab sila nagsugod sa pagpangita og daghan nga bulawan ug pilak, ug nagsugod nga gibayaw sa ilang garbo.",
                    "Busa ako, si Jacob, mihatag ngadto kanila niini nga mga pulong ingon sa akong pagtudlo kanila diha sa templo, ingon nga nakadawat pag-una sa sugo gikan sa Ginoo.",
                    "Kay ako, si Jacob, ug ang akong igsoon nga lalaki si Joseph mao ang gitudlo nga mga pari ug mga magtutudlo niini nga mga katawhan, pinaagi sa kamot ni Nephi.",
                    "Ug kami mipalambo sa among mga buluhaton ngadto sa Ginoo, nag-angkon ngari kanamo sa katungod, manubag sa mga sala sa mga katawhan dinhi sa among mga ulo kon dili kami motudlo kanila sa pulong sa Dios uban sa tanan nga kakugi; busa, pinaagi sa paghago uban sa among kusog ang ilang dugo dili unta modangat sa among mga saput; kay kon dili ang ilang dugo modangat sa among mga saput, ug kami dili makita nga walay mansa sa katapusan nga adlaw."
                ]
            },
            {
                "url": "https://www.lds.org/scriptures/bofm/jacob/2?lang=ceb",
                "name": "Kapitulo 2",
                "summary": [
                    "Si Jacob misaway sa paghigugma sa mga katigayunan, garbo, ug walay kaputli—Ang mga katawhan mahimo nga mangita og katigayunan aron sa pagtabang sa ilang isigkatawo—Si Jacob nanghimaraut sa walay pagtugot nga dinaghan nga kaminyoon—Ang Ginoo nahimuot diha sa kaputli sa mga babaye. Mga 544–421 B.C."
                ],
                "verses": [
                    "Ang mga pulong diin si Jacob, ang igsoon nga lalaki ni Nephi, namulong ngadto sa mga katawhan ni Nephi, human sa kamatayon ni Nephi:",
                    "Karon, akong hinigugma nga mga kaigsoonan, ako, si Jacob, sumala sa katungdanan diin ako ubos sa Dios, sa pagpalambo sa akong katungdanan uban ang kaligdong, ug nga ako unta makapalingkawas sa akong mga saput sa inyong mga sala, ako moadto ngadto sa templo karon niini nga adlaw nga ako unta makapadayag nganha kaninyo sa pulong sa Dios.",
                    "Ug kamo sa inyong kaugalingon nasayud nga ako hangtud karon nagmakugihon sa mga buluhaton sa akong pangatungdanan; apan ako niining adlawa gibug-atan uban sa dako nga tinguha ug kabalaka alang sa kaayohan sa inyong mga kalag kay sa ako sukad naingon.",
                    "Kay tan-awa, sa pagkakaron, kamo masulundon ngadto sa pulong sa Ginoo, diin ako mihatag nganha kaninyo.",
                    "Apan tan-awa, patalinghug kamo ngari kanako, ug hibaloi nga pinaagi sa panabang sa labaw nga makagagahum nga Tiglalang sa langit ug sa yuta ako makasulti kaninyo mahitungod sa inyong mga hunahuna, giunsa nga kamo nagsugod sa pagbuhat diha sa pagpakasala, hain nga sala nagpakita nga hilabihan ka salawayon ngari kanako, oo, ug salawayon ngadto sa Dios.",
                    "Oo, kini nakapaguol sa akong kalag ug nakahimo kanako sa pagkupos uban ang kaulaw diha sa atubangan sa akong Magbubuhat, nga ako kinahanglan gayud nga mopamatuod nganha kaninyo mahitungod sa pagkadautan sa inyong mga kasingkasing.",
                    "Ug usab kini nakapaguol kanako nga ako kinahanglan gayud nga mogamit og tuman nga kaisug sa pagpamulong mahitungod kaninyo, sa atubangan sa inyong mga asawa ug sa inyong mga anak, nga kadaghanan kansang mga pagbati hilabihan kalumo ug kaputli ug kahuyang sa atubangan sa Dios, diin nga  butang makapahimuot ngadto sa Dios;",
                    "Ug kini nagpatuo kanako nga sila mianhi dinhi aron sa pagpamati sa makapahimuot nga pulong sa Dios, oo, ang pulong nga makapaalim sa samaran nga kalag.",
                    "Busa, kini nakapabug-at sa akong kalag nga ako kinahanglan nga mapugngan, tungod sa higpit nga sugo diin ako nakadawat gikan sa Dios, aron sa pagpahimangno kaninyo sumala sa inyong mga kalapasan, sa pagpadako sa mga samad niadto nga mga samaran na, kay sa hupayon ug alimon ang ilang mga samad; ug kinsa kadto nga wala masamad, kay sa magbusog diha sa makahimuot nga pulong sa Dios adunay mga punyal nga gibutang aron motusok sa ilang mga kalag ug mosamad sa ilang mahuyang nga mga hunahuna.",
                    "Apan, bisan pa sa kadako sa tahas, ako kinahanglan gayud nga mobuhat sumala sa higpit nga mga sugo sa Dios, ug mosulti kaninyo mahitungod sa inyong mga pagkadautan ug mga pagkasalawayon, sa atubangan sa mga putli og kasingkasing, ug sa masulub-on nga kasingkasing, ug ubos sa matulisukon nga mata sa Makagagahum nga Dios.",
                    "Busa, ako kinahanglan gayud nga mosulti kaninyo sa kamatuoran sumala sa kayano sa pulong sa Dios. Kay tan-awa, sa akong pagpangutana sa Ginoo, sa ingon ang pulong midangat ngari kanako, nag-ingon: Jacob, ikaw mosulod ngadto sa templo sa pagkaugma, ug ipadayag ang pulong diin Ako mohatag kanimo ngadto niini nga mga katawhan.",
                    "Ug karon tan-awa, akong mga kaigsoonan, kini mao ang pulong diin ako mopahayag nganha kaninyo, nga daghan kaninyo nagsugod sa pagpangita og bulawan, ug pilak, ug sa tanan nga matang sa mahalon nga mga oro, diha diin kini nga yuta, diin mao ang usa ka yuta sa saad nganha kaninyo ug sa inyong binhi, nga tugob sa hilabihan ka daghan.",
                    "Ug ang kamot sa magbalantay mipahiyom diha kaninyo sa hilabihan nga kahimuot, nga kamo nakabaton og daghan nga mga katigayunan; ug tungod kay ang uban kaninyo nakabaton og labaw pa ka daghan kay sa inyong mga kaigsoonan kamo gibayaw sa garbo sa inyong mga kasingkasing, ug nagpakita og tikig nga mga liog ug taas nga mga ulo tungod sa kamahal sa inyong saput, ug midaug-daug sa inyong mga kaigsoonan tungod kay kamo nagtuo nga kamo labaw nga maayo kay kanila.",
                    "Ug karon, akong mga kaigsoonan, nagtuo ba kamo nga ang Dios mohatag og kaangayan kaninyo niini nga mga butang?  Tan-awa, ako moingon nganha kaninyo, Dili. Apan siya manghimaraut kaninyo, ug kon kamo magpadayon niini nga mga butang ang iyang mga paghukom kinahanglan gayud nga diha-diha moabut kaninyo.",
                    "O nga siya gayud mopakita kaninyo nga siya makatutok kaninyo, ug sa usa ka pagtan-aw sa iyang mata siya makahampak kaninyo ngadto sa abug!",
                    "O nga siya gayud mokuha kaninyo gikan niini nga pagkadautan ug pagkasalawayon. Ug, O nga kamo gayud maminaw ngadto sa pulong sa iyang mga sugo, ug ayaw himoa kini nga ang garbo sa inyong mga kasingkasing molaglag sa inyong mga kalag!",
                    "Hunahunaa ang inyong mga kaigsoonan sama nganha sa inyong mga kaugalingon, ug sinatia ang tanan, ug pakig-angay sa inyong kabtangan, nga sila mahimo nga adunahan ingon kaninyo.",
                    "Apan sa dili pa kamo mangita sa mga katigayunan, pangita kamo sa gingharian sa Dios.",
                    "Ug human kamo makadawat og usa ka paglaum diha ni Kristo kamo makadawat og mga katigayunan, kon kamo mangita kanila; ug kamo mangita kanila sa katuyoan sa pagbuhat og maayo—sa pagsaput sa hubo, ug sa pagpakaon sa gigutom, ug sa paghatag og kagawasan sa mga bihag, ug sa paghatag og kahupayan sa masakiton ug sa may mga kasakit.",
                    "Ug karon, akong mga kaigsoonan, ako nakasulti kaninyo mahitungod sa garbo; ug ngadto kaninyo diin nakapaantus sa inyong silingan, ug migukod kaniya tungod kay kamo mapahitas-on sa inyong mga kasingkasing, sa mga butang diin ang Dios naghatag kaninyo, unsa ang inyong ikasulti niini?",
                    "Wala ba kamo magtuo nga ang ingon nga mga butang salawayon ngadto kaniya kinsa mao ang naglalang sa tanan nga tawo?  Ug ang usa ka binuhat sama ka bililhon sa iyang panan-aw ingon sa uban. Ug ang tanan nga tawo gikan sa abug; ug sa mao nga katuyoan siya milalang kanila, nga sila mohupot sa iyang mga sugo ug mohimaya kaniya sa kahangturan.",
                    "Ug karon ako mohimo og pagtapos sa akong pakigpulong nganha kaninyo mahitungod niini nga garbo. Ug dili pa nga ako kinahanglan gayud nga mamulong nganha kaninyo mahitungod sa usa ka labaw nga mabug-at nga kalapasan, ang akong kasingkasing malipay sa hilabihan tungod kaninyo.",
                    "Apan ang pulong sa Dios naghasol kanako tungod sa inyong mabug-at nga mga kalapasan. Kay tan-awa, sa ingon miingon ang Ginoo: Kini nga mga katawhan nagsugod pagtubo sa pagkadautan; sila wala makasabut sa mga kasulatan, kay sila nangita og pasangil sa ilang mga kaugalingon sa paghimo ug malaw-ay nga mga buhat, tungod sa mga butang nga nahisulat mahitungod ni David, ug ni Solomon nga iyang anak nga lalaki.",
                    "Tan-awa, si David ug si Solomon sa pagkatinuod adunay daghan nga mga asawa ug mga puyo-puyo, diin nga butang salawayon sa akong atubangan, miingon ang Ginoo.",
                    "Busa, sa ingon miingon ang Ginoo, Ako miagak niini nga mga katawhan gikan sa yuta sa Jerusalem, pinaagi sa gahum sa akong bukton, nga Ako makapasanay ngari kanako og usa ka matarung nga sanga gikan sa bunga sa mga bat-ang ni Jose.",
                    "Busa, Ako ang Ginoong Dios dili motugot nga kini nga mga katawhan mohimo og sama ngadto kanila sa karaan.",
                    "Busa, akong mga kaigsoonan, paminaw kanako, ug patalinghug sa pulong sa Ginoo: Kay walay bisan usa ka tawo taliwala kaninyo nga makabaton gawas sa usa ka asawa; ug mga puyo-puyo siya dili makaangkon bisan usa;",
                    "Kay Ako, ang Ginoong Dios, nahimuot sa kaputli sa mga babaye. Ug ang malaw-ay nga mga buhat mga salawayon sa akong atubangan; sa ingon miingon ang Ginoo sa mga Panon.",
                    "Busa, kini nga mga katawhan maghupot sa akong mga sugo, miingon ang Ginoo sa mga Panon, o matunglo ang yuta alang kanila.",
                    "Kay kon Ako buot, miingon ang Ginoo sa mga Panon, mopasanay og binhi ngari kanako, Ako mosugo sa akong mga katawhan; basin pa unya og sila mopatalinghug ngadto niini nga mga butang.",
                    "Kay tan-awa, Ako, ang Ginoo, nakakita sa kasubo, ug nakadungog sa bakho sa anak nga mga babaye sa akong mga katawhan sa yuta sa Jerusalem, oo, ug sa tanan nga mga yuta sa akong mga katawhan, tungod sa mga pagkadautan ug mga pagkasalawayon sa ilang mga bana.",
                    "Ug Ako dili motugot, miingon ang Ginoo sa mga Panon, nga ang mga pangamuyo sa matahum nga anak nga mga babaye niini nga mga katawhan, diin Ako miagak gikan sa yuta sa Jerusalem, modangat ngari kanako batok sa mga tawo sa akong mga katawhan, miingon ang Ginoo sa mga Panon.",
                    "Kay sila dili modala sa pagkabihag sa anak nga mga babaye sa akong mga katawhan tungod sa ilang pagkamalumo, gawas kon Ako moduaw kanila uban sa usa ka mapintas nga tunglo, bisan ngadto sa kalaglagan; kay sila dili magbuhat og mga kahugawan, sama ngadto kanila sa karaan, miingon ang Ginoo sa mga Panon.",
                    "Ug karon tan-awa, akong mga kaigsoonan, kamo nasayud nga kini nga mga sugo gihatag ngadto sa atong amahan, si Lehi; busa, kamo nasayud kanila kaniadto pa; ug kamo nahiagum ngadto sa dako nga panghimaraut; kay kamo nagbuhat niini nga mga butang diin kamo dili unta angay nga mobuhat.",
                    "Tan-awa, kamo nakahimo og labaw nga pagkadautan kay sa mga Lamanite, nga atong mga kaigsoonan. Kamo nakasamad sa mga kasingkasing sa inyong malumo nga mga asawa, ug nakawagtang sa pagsalig sa inyong mga anak, tungod sa inyong ngil-ad nga mga panig-ingnan sa ilang atubangan; ug ang mga bakho sa ilang mga kasingkasing misaka ngadto sa Dios batok kaninyo. Ug tungod sa kahigpit sa pulong sa Dios, diin mobatok kaninyo, daghan nga mga kasingkasing namatay, natusok sa lawom nga mga samad."
                ]
            },
            {
                "url": "https://www.lds.org/scriptures/bofm/jacob/3?lang=ceb",
                "name": "Kapitulo 3",
                "summary": [
                    "Ang mga putli og kasingkasing nakadawat sa makahimuot nga pulong sa Dios—Ang pagkamatarung sa Lamanite milabaw niana sa mga Nephite—Si Jacob nagpasidaan batok sa gidili nga panghilawas, pagkamaulagon, ug sa matag sala. Mga 544–421 B.C."
                ],
                "verses": [
                    "Apan tan-awa, ako, si Jacob, mamulong nganha kaninyo nga mga putli og kasingkasing. Tan-aw ngadto sa Dios uban ang kalig-on sa hunahuna, ug pag-ampo ngadto kaniya uban sa hilabihan ka hugot nga pagtuo, ug siya mohupay kaninyo sa inyong mga kasakit, ug siya mohangyo alang sa inyong katuyoan, ug mopakanaog ug kaangayan niadto kinsa nagtinguha sa inyong kalaglagan.",
                    "O tanan kamo nga mga putli og kasingkasing, ipataas ang inyong mga ulo ug dawata ang makapahimuot nga pulong sa Dios, ug pagbusog sa iyang gugma; kay kamo makahimo, kon ang inyong mga hunahuna malig-on, sa kahangturan.",
                    "Apan, alaot, alaot, ngadto kaninyo nga mga dili putli og kasingkasing, nga mga mahugaw niining adlawa sa atubangan sa Dios; kay gawas kon kamo maghinulsol ang yuta tungluhon alang kaninyo; ug ang mga Lamanite, nga dili mahugaw sama nganha kaninyo, bisan pa niana sila gitunglo uban sa mapintas nga pagtunglo, mohampak kaninyo gani ngadto sa kalaglagan.",
                    "Ug ang panahon diha-diha moabut, nga gawas kon kamo maghinulsol sila makapanag-iya sa yuta nga inyong kabilin, ug ang Ginoong Dios mogiya sa mga matarung gikan diha kaninyo.",
                    "Tan-awa, ang mga Lamanite nga inyong mga kaigsoonan, kinsa inyong gikasilagan tungod sa ilang pagkahugaw ug sa mga pagtunglo nga midapat sa ilang mga panit, labaw pa nga matarung kay kaninyo; kay sila wala makalimot sa sugo sa Ginoo, diin gikahatag ngadto sa atong amahan—nga sila kinahanglan magbaton gawas sa usa lamang ka asawa, ug mga puyo-puyo sila kinahanglan dili makaangkon bisan usa, ug kinahanglan walay malaw-ay nga mga buhat nga buhaton taliwala kanila.",
                    "Ug karon, kini nga sugo sila naninguha sa paghupot; busa, tungod niini nga pagpaninguha, sa pagsunod niini nga sugo, ang Ginoong Dios dili molaglag kanila, apan maloloy-on ngadto kanila; ug usa ka adlaw sila mahimo nga usa ka bulahan nga mga katawhan.",
                    "Tan-awa, ang ilang mga bana naghigugma sa ilang mga asawa, ug ang ilang mga asawa naghigugma sa ilang mga bana; ug ang ilang mga bana ug ang ilang mga asawa naghigugma sa ilang mga anak; ug ang ilang pagkawalay pagtuo ug ang ilang pagdumot nganha kaninyo naingon tungod sa pagkadautan sa ilang mga amahan; busa, unsa ka labaw nga maayo kamo kay kanila, diha sa panan-aw sa inyong gamhanan nga Tiglalang?",
                    "O akong mga kaigsoonan, ako nahadlok nga gawas kon kamo maghinulsol sa inyong mga sala ang ilang mga panit mahimo nga labaw pa ka puti kay sa inyo, kon kamo dad-on uban kanila sa atubangan sa trono sa Dios.",
                    "Busa, usa ka sugo ako mohatag nganha kaninyo, nga mao ang pulong sa Dios, nga kamo dili na magbiay-biay batok kanila tungod sa kaitum sa ilang mga panit; ni kamo manghimaraut batok kanila tungod sa ilang pagkahugaw; apan kamo mohinumdom sa inyong kaugalingon nga kahugaw, ug mohinumdom nga ang ilang pagkahugaw miabut tungod sa ilang mga amahan.",
                    "Busa, kamo mohinumdom sa inyong mga anak, ngano nga kamo naghatag og kagul-anan sa ilang mga kasingkasing tungod sa panig-ingnan nga inyong gipakita sa ilang atubangan; ug usab, hinumdumi nga kamo unta, tungod sa inyong pagkahugaw, modala sa inyong mga anak ngadto sa kalaglagan, ug ang ilang mga sala itungtong diha sa inyong mga ulo sa katapusan nga adlaw.",
                    "O akong mga kaigsoonan, patalinghug ngadto sa akong mga pulong; pukawa ang mga galamhan sa inyong mga kalag; uyuga ang inyong mga kaugalingon nga kamo unta mahigmata gikan sa paghikatulog sa kamatayon; ug badbari ang inyong mga kaugalingon gikan sa kasakit sa impyerno nga kamo dili mahimo nga mga anghel ngadto sa yawa, nga itambug ngadto sa lim-aw sa kalayo ug asupre nga mao ang ikaduha nga kamatayon.",
                    "Ug karon ako, si Jacob, namulong og daghan pa nga dugang nga mga butang ngadto sa mga katawhan ni Nephi, nagpasidaan kanila batok sa gidili nga panghilawas ug pagkamaulagon, ug sa matag matang sa sala, nagsulti kanila sa makalilisang nga mga sangputanan kanila.",
                    "Ug gatusan ka bahin sa mga kahimoan niini nga mga katawhan, nga karon nagsugod pagkadaghan, dili ikasulat niini nga mga palid; apan daghan sa ilang mga kahimoan gisulat diha sa dagko nga mga palid, ug ang ilang mga gubat, ug ang ilang mga panagbingkil, ug ang mga pagmando sa ilang mga hari.",
                    "Kini nga mga palid gitawag og mga palid ni Jacob, ug sila gihimo pinaagi sa kamot ni Nephi. Ug ako mohimo og usa ka pagtapos sa pakigpulong niini nga mga pulong."
                ]
            },
            {
                "url": "https://www.lds.org/scriptures/bofm/jacob/4?lang=ceb",
                "name": "Kapitulo 4",
                "summary": [
                    "Ang tanan nga mga propeta nagsimba sa Amahan sa ngalan ni Kristo—Kang Abraham nga paghalad ni Isaac usa ka simbolo sa Dios ug sa iyang Bugtong Anak—Ang mga tawo kinahanglan makig-uli sa ilang mga kaugalingon ngadto sa Dios pinaagi sa Pag-ula—Ang mga Judeo mosalikway sa tukuranan nga bato. Mga 544–421 B.C."
                ],
                "verses": [
                    "Karon tan-awa, nahinabo nga ako, si Jacob, ingon nga nakapangalagad og dako sa akong mga katawhan diha sa pulong, (ug ako dili makasulat apan sa gamay lamang sa akong mga pulong, tungod sa kalisud sa pagkulit sa among mga pulong diha sa mga palid) ug kami nasayud nga ang mga butang diin kami misulat diha sa mga palid kinahanglan nga magpabilin;",
                    "Apan bisan unsa nga mga butang nga kami  misulat diha sa bisan diin gawas kini diha sa mga palid kinahanglan gayud nga mahanaw ug mawala; apan kami makasulat og pipila ka mga pulong diha sa mga palid, diin makahatag sa atong mga anak, ug usab sa atong  hinigugma nga mga kaigsoonan, ug diyutay nga matang sa kahibalo mahitungod kanato, o mahitungod sa ilang mga amahan—",
                    "Karon dinhi niini nga butang kami maglipay; ug kami maghago nga makugihon sa pagkulit niini nga mga pulong diha sa mga palid, manghinaut nga ang among hinigugma nga mga kaigsoonan ug ang among mga anak modawat kanila uban sa mapasalamaton nga mga kasingkasing, ug motan-aw diha kanila nga sila makakat-on uban ang kalipay ug dili uban ang kasubo, ni uban ang pagtamay, mahitungod sa ilang unang mga ginikanan.",
                    "Kay, alang niini nga katuyoan kami nakahimo sa pagsulat niini nga mga butang, nga sila unta masayud nga kami nasayud kang Kristo, ug kami adunay usa ka paglaum sa iyang himaya sa daghan nga gatusan ka mga tuig sa wala pa siya moanhi; ug dili lamang kay kami ang adunay paglaum sa iyang himaya, apan usab ang tanan nga balaan nga mga propeta nga una pa kanamo.",
                    "Tan-awa, sila mituo kang Kristo ug nagsimba sa Amahan sa iyang ngalan, ug usab kami nagsimba sa Amahan sa iyang ngalan. Ug tungod niini nga katuyoan kami naghupot sa balaod ni Moises, kini nagpunting sa among mga kalag ngadto kaniya; ug tungod niini nga hinungdan kini gisantos ngari kanamo alang sa pagkamatarung, bisan kini giisip ngadto kang Abraham didto sa kamingawan nga magmasulundon ngadto sa mga sugo sa Dios sa paghalad sa iyang anak nga lalaki nga si Isaac, diin mao ang usa ka simbolo sa Dios ug sa iyang Bugtong Anak.",
                    "Busa, kami nangita sa mga propeta, ug kami adunay daghan nga mga pagpadayag ug sa espiritu sa pagpanagna; ug ingon nga aduna sa tanan niini nga mga saksi kami nakaangkon og usa ka paglaum, ug ang among hugot nga pagtuo nahimo nga dili matarug, hangtud nga kami sa pagkatinuod makasugo diha pinaagi sa ngalan ni Jesus ug ang mao nga mga kahoy motuman  kanamo, o ang mga bukid, o ang mga balud sa dagat.",
                    "Bisan pa niana, ang Ginoong Dios mipakita kanamo sa among kahuyang aron kami masayud nga pinaagi sa iyang grasya, ug sa iyang walay katapusan nga pagpakig-angay ngadto sa mga katawhan, nga kami adunay gahum sa pagbuhat niini nga mga butang.",
                    "Tan-awa, mahinungdanon ug kahibulongan ang mga buhat sa Ginoo. Unsa ka pagkatulukibon ang giladmon sa mga misteryo diha kaniya; ug kini dili mahimo nga ang tawo makakaplag sa tanan niya nga mga paagi. Ug walay tawo nga masayud sa iyang mga paagi gawas kon kini ipadayag diha kaniya; busa, mga kaigsoonan, ayaw pagbiay-biay sa mga pagpadayag sa Dios.",
                    "Kay tan-awa, pinaagi sa gahum sa iyang pulong ang tawo mitungha sa ibabaw sa yuta, diin nga yuta gilalang pinaagi sa gahum sa iyang pulong. Busa, kon ang Dios makahimo sa pagpamulong ug ang kalibutan nahimo, ug sa pagpamulong ug ang tawo nalalang, O unya, ngano nga dili makasugo sa yuta, o ang kahimoan sa iyang mga kamot diha sa ibabaw niini, sumala sa iyang kabubut-on ug kahimuot?",
                    "Busa, mga kaigsoonan, ayaw pagsulay sa pagtambag sa Ginoo, apan pangayo og tambag gikan kaniya. Kay tan-awa, kamo nasayud sa inyong mga kaugalingon nga siya nagtambag diha sa kaalam, ug diha sa kaangayan, ug diha sa dako nga kalooy, ibabaw sa tanan niya nga mga buhat.",
                    "Busa, hinigugma nga mga kaigsoonan, pakig-uli ngadto kaniya pinaagi sa pag-ula ni Kristo, ang iyang Bugtong Anak, ug kamo mahimo nga makabaton og pagkabanhaw, sumala sa gahum sa pagkabanhaw diin anaa diha ni Kristo, ug ipaila ingon nga unang mga bunga ni Kristo ngadto sa Dios, adunay hugot nga pagtuo, ug nakaangkon og usa ka maayo nga paglaum sa himaya diha kaniya sa dili pa siya mopakita sa iyang kaugalingon diha sa lawas.",
                    "Ug karon, mga hinigugma, ayaw kamo og kahibulong nga ako nagsulti niini nga mga butang; kay ngano nga dili mamulong mahitungod sa pag-ula ni Kristo, ug mokab-ut ngadto sa hingpit nga kasayuran kaniya, aron makakab-ut sa kasayuran sa usa ka pagkabanhaw ug sa kalibutan nga umaabut?",
                    "Tan-awa, akong mga kaigsoonan, siya nga managna, himoa nga siya managna ngadto sa pagkasabut sa mga tawo; kay ang Espiritu namulong sa kamatuoran ug dili mamakak. Busa, kini namulong sa mga butang ingon nga sila gayud mao, ug sa mga butang ingon nga sila gayud mahimo unya; busa, kini nga mga butang gipakita ngari kanato sa yano nga paagi, alang sa kaluwasan sa atong mga kalag. Apan tan-awa, kita dili lamang mao ang mga saksi niini nga mga butang; kay ang Dios usab namulong kanila ngadto sa mga propeta sa karaan.",
                    "Apan tan-awa, ang mga Judeo mga tikig og liog nga mga katawhan; ug sila mibiay-biay sa kayano sa mga pulong, ug mipatay sa mga propeta, ug nangita niana nga mga butang nga sila dili makasabut. Busa, tungod sa ilang pagkabuta, diin nga pagkabuta midangat pinaagi sa pagtan-aw lapas sa tumong, sila kinahanglan gayud nga mapukan; kay ang Dios mibawi sa iyang kayano gikan kanila, ug mitugyan ngadto kanila og daghan nga mga butang nga sila dili makasabut, tungod kay sila mitinguha niini. Ug tungod kay sila mitinguha niini ang Dios mibuhat niini, nga sila unta mapandol.",
                    "Ug karon ako, si Jacob, gidasig pinaagi sa Espiritu ngadto sa pagpanagna; kay ako mibati pinaagi sa mga kahimoan sa Espiritu diin ania kanako, nga pinaagi sa pagkapandol sa mga Judeo sila mosalikway sa bato diha diin sila mahimo nga motukod ug makaangkon og lig-on nga tukuranan.",
                    "Apan tan-awa, sumala sa mga kasulatan, kini nga bato mahimo nga dako, ug ang katapusan, ug ang mao lamang nga tinuod nga tukuranan, diha diin ang mga Judeo makatukod.",
                    "Ug karon, akong mga hinigugma, unsaon nga kini mahimo, human makasalikway sa tinuod nga tukuranan, makahimo pagtukod diha niini, nga kini mahimo nga ulohan sa ilang pagkabutang?",
                    "Tan-awa, akong hinigugma nga mga kaigsoonan, ako mobutyag niini nga misteryo nganha kaninyo; kay kon ako dili, sa bisan unsa nga paagi, mauyog gikan sa akong pagkalig-on sa Espiritu, ug mapandol tungod sa akong naghingapin nga kahingawa alang kaninyo."
                ]
            },
            {
                "url": "https://www.lds.org/scriptures/bofm/jacob/5?lang=ceb",
                "name": "Kapitulo 5",
                "summary": [
                    "Si Jacob mikutlo kang Zenos kalabut sa pasumbingay sa maayo ug sa ihalas nga mga kahoy nga oliba—Sila nahisama sa Israel ug sa mga Hentil—Ang pagkatibulaag ug pagkapundok sa Israel daan nga gihulagway—Palakbit nga pagkasulti gihimo ngadto sa mga Nephite ug sa mga Lamanite ug sa tanan nga balay ni Israel—Ang mga Hentil isumbak ngadto sa Israel—Sa kapulihay ang ubasan pagasunugon. Mga 544–421 B.C."
                ],
                "verses": [
                    "Tan-awa, akong mga kaigsoonan, wala ba kamo mahinumdom nga nakabasa sa mga pulong sa propeta nga si Zenos, diin siya namulong ngadto sa balay ni Israel, nag-ingon:",
                    "Patalinghug, O kamo nga mga balay ni Israel, ug paminaw sa mga pulong ko, nga usa ka propeta sa Ginoo.",
                    "Kay tan-awa, sa ingon miingon ang Ginoo, Ako mopahisama kaninyo, O balay ni Israel, sama  ngadto sa usa ka maayo nga kahoy nga oliba, diin ang usa ka tawo midala ngadto sa iyang ubasan ug gialimahan; ug kini mitubo, ug natigulang, ug nagsugod pagkadunot.",
                    "Ug nahinabo nga ang agalon sa ubasan milakaw, ug siya nakakita nga ang iyang kahoy nga oliba nagsugod pagkadunot; ug siya miingon: Ako mopul-ong niini, ug mokalot libut niini, ug moalima niini, nga basin kini manalingsing og udlot ug linghod nga mga sanga, ug kini dili mamatay.",
                    "Ug nahinabo nga siya mipul-ong niini, ug mikalot libut niini, ug mialima niini sumala sa iyang pulong.",
                    "Ug nahinabo nga human sa daghan nga mga adlaw kini nagsugod pagpanalingsing ingon og gamay, dabong, ug linghod nga mga sanga; apan tan-awa, ang kinatumyan niini nagsugod pagkamatay.",
                    "Ug nahinabo nga ang agalon sa ubasan nakakita niini, ug siya miingon ngadto sa iyang sulugoon: Kini nakapaguol kanako nga Ako mawad-an niini nga kahoy; busa, lakaw ug pagbali og mga sanga gikan sa usa ka ihalas nga kahoy nga oliba, ug dad-a sila nganhi kanako; ug kita mobali niadto nga kinadak-an nga mga sanga diin nagsugod na sa pagkalawos, ug kita motambug kanila ngadto sa kalayo nga sila unta masunog.",
                    "Ug tan-awa, miingon ang Ginoo sa ubasan, Ako mokuha sa daghan niini nga mga dabong ug linghod nga mga sanga, ug Ako mosumbak kanila bisan diin nga Ako magbuot; ug kini dili igsapayan nga kon mao nga ang gamut niini nga kahoy mamatay, Ako motipig sa bunga niini ngari kanako; busa, Ako mokuha niini nga mga dabong ug linghod nga mga sanga, ug Ako mosumbak bisan asa Ako magbuot.",
                    "Kuha kamo sa mga sanga sa ihalas nga kahoy nga oliba, ug isumbak sila, puli niana; ug kini nga Ako mibali Ako motambug ngadto sa kalayo ug mosunog kanila, nga sila dili makasamok sa yuta sa akong ubasan.",
                    "Ug nahinabo nga ang sulugoon sa Ginoo sa ubasan mibuhat sumala sa pulong sa Ginoo sa ubasan, ug misumbak sa mga sanga sa ihalas nga kahoy nga oliba.",
                    "Ug ang Ginoo sa ubasan misugo nga kini kinahanglan kalotan libut niini, ug pul-ongan, ug alimahan, nag-ingon ngadto sa iyang sulugoon: Kini nakapaguol kanako nga Ako mawad-an niini nga kahoy; busa, nga aron Ako makahimo sa pagtipig sa mga gamut niana nga sila dili mamatay, nga Ako makahimo sa pagtipig kanila ngari sa akong kaugalingon, Ako nakabuhat niini nga butang.",
                    "Busa, lakaw sa imong dalan; bantayi ang kahoy, ug alimahi kini, sumala sa akong mga pulong.",
                    "Ug kini Ako mobutang sa kinaubsan nga bahin sa akong ubasan, bisan diin nga Ako magbuot, kini dili igsapayan nganha kanimo; ug Ako mobuhat niini nga Ako motipig ngari sa akong kaugalingon sa kinaiyanhon nga mga sanga sa kahoy; ug usab, nga Ako mahimo nga motipig og bunga gikan niana batok sa panahon, ngari sa akong kaugalingon; kay kini nakapaguol kanako nga Ako mawad-an niini nga kahoy ug sa bunga niana.",
                    "Ug nahinabo nga ang Ginoo sa ubasan milakaw, ug mitipig sa kinaiyanhon nga mga sanga sa maayo nga kahoy nga oliba sa kinaubsan nga mga bahin sa ubasan, ang uban sa usa ug ang uban sa lain, sumala sa iyang kabubut-on ug kahimuot.",
                    "Ug nahinabo nga milabay ang dugay nga panahon, ug ang Ginoo sa ubasan miingon ngadto sa iyang sulugoon: Dali, manganaog kita ngadto sa ubasan, nga kita mahimo nga maghago diha sa ubasan.",
                    "Ug nahinabo nga ang Ginoo sa ubasan, ug usab ang sulugoon, nanaog sa ubasan aron maghago. Ug nahinabo nga ang sulugoon miingon ngadto sa iyang agalon: Tan-awa, tan-aw ngari; tan-awa ang kahoy.",
                    "Ug nahinabo nga ang Ginoo sa ubasan mitan-aw ug nakita ang kahoy diin ang ihalas nga kahoy nga oliba gisumbak; ug kini nanalingsing ug nagsugod pagpamunga. Ug siya nakakita nga kini maayo; ug ang bunga niana sama ngadto sa kinaiyanhon nga bunga.",
                    "Ug siya miingon ngadto sa sulugoon: Tan-awa, ang mga sanga sa ihalas nga kahoy nakaangkon sa yamog sa gamut, nga ang gamut naghatag og daghan nga kusog; ug tungod sa daghan nga kusog sa gamut niana ang mga ihalas nga sanga namunga ug maayo nga bunga. Karon, kon wala pa kita magsumbak niini nga mga sanga, ang kahoy niana mamatay unta. Ug karon, tan-awa, Ako motipig og daghan nga bunga, diin ang kahoy niana  nakapamunga; ug ang bunga niana Ako motipig batok sa panahon, ngari kanako sa akong kaugalingon.",
                    "Ug nahinabo nga ang Ginoo sa ubasan miingon ngadto sa sulugoon: Dali, mangadto kita sa kinaubsan nga bahin sa ubasan, ug tan-awa kon ang kinaiyanhon nga mga sanga sa kahoy wala makapamunga og daghan usab, nga Ako mahimo nga motipig niana batok sa panahon, ngari sa akong kaugalingon.",
                    "Ug nahinabo nga sila nangadto diin ang agalon mitipig sa kinaiyanhon nga mga sanga sa kahoy, ug siya miingon ngadto sa sulugoon: Tan-awa kini; ug siya nakakita sa una nga kini namunga og daghan; ug siya nakakita usab nga kini maayo. Ug siya miingon ngadto sa sulugoon: Pagkuha sa bunga niana, ug pagtipig niini batok sa panahon, nga Ako mahimo nga motipig niini ngari sa akong kaugalingon; kay tan-awa, miingon siya, dugay na ang panahon nga Ako nag-alima niini, ug kini namunga og daghan.",
                    "Ug nahinabo nga ang sulugoon miingon ngadto sa iyang agalon: Ngano nga ikaw mitanom dinhi niini nga kahoy, o niini nga sanga sa kahoy?  Kay tan-awa, kini ang labing pansil nga luna sa tibuok yuta sa imong ubasan.",
                    "Ug ang Ginoo sa ubasan miingon ngadto kaniya: Ayaw  pagtambag kanako; Ako nasayud nga kini usa ka pansil nga luna sa yuta; busa, Ako moingon nganha kanimo, Ako mialima niini sa dugay  nga panahon, ug ikaw nakakita nga kini namunga og daghan.",
                    "Ug nahinabo nga ang Ginoo sa ubasan miingon ngadto sa iyang sulugoon: Tan-aw dinhi; tan-awa Ako nagtanom og lain nga sanga sa kahoy usab; ug ikaw nasayud nga kini nga luna sa yuta labaw nga pansil kay sa nag-una. Apan, tan-awa ang kahoy. Ako mialima niini sa dugay nga panahon, ug kini namunga og daghan; busa, pu-pua kini, ug tipigi kini batok sa panahon, nga Ako mahimo nga motipig niini ngari sa akong kaugalingon.",
                    "Ug nahinabo nga ang Ginoo sa ubasan miingon pag-usab ngadto sa iyang sulugoon: Tan-aw dinhi, ug tan-awa usab ang lain nga sanga, diin Ako mitanom; tan-awa nga Ako mialima niini usab, ug kini namunga.",
                    "Ug siya miingon ngadto sa sulugoon: Tan-aw dinhi ug tan-awa ang ulahi. Tan-awa, kini Ako nakatanom sa usa ka maayo nga luna sa yuta; ug Ako nakaalima niini sa dugay nga panahon, ug usa ka bahin lamang sa kahoy ang namunga og maayo nga bunga, ug ang pikas nga bahin sa kahoy namunga og ihalas nga bunga; tan-awa, Ako nakaalima niini nga kahoy sama ngadto sa uban.",
                    "Ug nahinabo nga ang Ginoo sa ubasan miingon ngadto sa sulugoon: Balia ang mga sanga nga wala mamunga og maayo nga bunga, ug itambug sila ngadto sa kalayo.",
                    "Apan tan-awa, ang sulugoon miingon ngadto kaniya: Kita mopul-ong niini, ug mokalot libut niini, ug moalima niini sa dugang pa nga panahon, nga tingali kini mahimo nga mamunga og maayo nga bunga nganha kanimo, nga  ikaw makatipig niini batok sa panahon.",
                    "Ug nahinabo nga ang Ginoo sa ubasan ug ang sulugoon sa Ginoo sa ubasan mialima sa tanan nga bunga sa ubasan.",
                    "Ug nahinabo nga dugay nga panahon ang milabay , ug ang Ginoo sa ubasan miingon ngadto sa iyang sulugoon: Dali, manganaog kita ngadto sa ubasan, nga kita mahimo nga mag-ugmad pag-usab sa ubasan. Kay tan-awa, ang panahon nagkaduol na, ug ang katapusan hapit na moabut; busa, Ako motipig og bunga batok sa panahon, ngari sa akong kaugalingon.",
                    "Ug nahinabo nga ang Ginoo sa ubasan ug ang sulugoon nanganaog ngadto sa ubasan; ug sila miabut sa kahoy kansang kinaiyanhon nga mga sanga gibali, ug ang mga ihalas nga mga sanga gisumbak; ug tan-awa tanan nga mga matang sa bunga mipabug-at sa hilabihan sa kahoy.",
                    "Ug nahinabo nga ang Ginoo sa ubasan mitilaw sa bunga, matag matang sumala sa iyang gidaghanon. Ug ang Ginoo sa ubasan miingon: Tan-awa, niini nga kadugayon sa panahon nga kita mialima niini nga kahoy, ug Ako mitipig ngari sa akong kaugalingon batok sa panahon og daghan nga bunga.",
                    "Apan tan-awa, karon nga panahon kini namunga og daghan nga bunga, ug walay usa niini nga maayo. Ug tan-awa, adunay daghan nga matang sa dili maayo nga bunga; ug kini wala makahatag kanako og kaayohan, bisan pa sa atong tanan nga kahago; ug karon kini nakapaguol kanako nga Ako mawad-an niini nga kahoy.",
                    "Ug ang Ginoo sa ubasan miingon ngadto sa sulugoon: Unsa ang atong buhaton ngadto sa kahoy, nga Ako makahimo pagtipig pag-usab og maayo nga bunga niana ngari sa akong kaugalingon?",
                    "Ug ang sulugoon miingon ngadto sa iyang agalon: Tan-awa, tungod kay ikaw misumbak sa mga sanga sa ihalas nga kahoy sa oliba sila mialima sa mga gamut, nga sila nabuhi ug wala mamatay; busa ikaw nakakita nga sila mga maayo pa.",
                    "Ug nahinabo nga ang Ginoo sa ubasan miingon ngadto sa iyang sulugoon: Ang kahoy wala maghatag kanako og kaayohan, ug ang mga gamut niini wala maghatag kanako og kaayohan samtang kini mamunga og dautan nga bunga.",
                    "Bisan pa niana, Ako nasayud nga ang mga gamut maayo, ug alang sa akong kaugalingon nga katuyoan Ako nag-amping kanila; ug tungod sa ilang hilabihan nga kalig-on sila namunga, gikan sa mga ihalas nga sanga, og maayo nga bunga.",
                    "Apan tan-awa, ang mga ihalas nga mga sanga mitubo ug milupig sa mga gamut niana; ug tungod kay ang mga ihalas nga mga sanga mibuntog sa mga gamut niana kini namunga og daghan nga dautan nga bunga; ug tungod kay kini namunga og daghan nga dautan nga bunga ikaw nakakita nga kini nagsugod sa pagkamatay; ug kini sa dili madugay mahimo nga mahinog, nga  kini mahimo nga itambug ngadto sa kalayo, gawas kon kita magbuhat og paagi aron kini maampingan.",
                    "Ug nahinabo nga ang Ginoo sa ubasan miingon ngadto sa iyang sulugoon: Manganaog kita ngadto sa kinaubsan nga mga bahin sa ubasan, ug motan-aw kon ang kinaiyanhon nga mga sanga namunga ba usab og dautan nga bunga.",
                    "Ug nahinabo nga sila nanganaog ngadto sa mga kinaubsan nga bahin sa ubasan. Ug nahinabo nga sila nakakita nga ang bunga sa kinaiyanhon nga mga sanga nahimo nga dautan usab; oo, ang una ug ang ikaduha ug usab ang ulahi; ug silang tanan nahimo nga mga dautan.",
                    "Ug ang ihalas nga bunga sa ulahi mibuntog niana nga bahin sa kahoy diin namunga og maayo nga bunga, bisan ang sanga nalawos ug namatay.",
                    "Ug nahinabo nga ang Ginoo sa ubasan mihilak, ug miingon ngadto sa sulugoon: Unsa pa ang akong mahimo sa akong ubasan?",
                    "Tan-awa, Ako nasayud nga ang tanan nga bunga sa ubasan, gawas nga naingon niini, nahimo nga dautan. Ug karon kini nga namunga sa makausa og maayo nga bunga nahimo usab nga dautan; ug karon ang tanan nga mga kahoy sa akong ubasan wala nay kapuslanan gawas kon kini pamutlon ug itambug ngadto sa kalayo.",
                    "Ug tan-awa kini nga naulahi, kansang mga sanga nangalaya, Ako mitanom diha sa maayo nga luna sa yuta; oo, gani kana nga labing pinili ngari kanako labaw sa uban nga bahin sa yuta sa akong ubasan.",
                    "Ug ikaw  nakakita nga Ako usab miputol niana nga nagsamok niini nga luna sa yuta, nga Ako makatanom niini nga kahoy puli niana.",
                    "Ug ikaw nakakita nga usa ka bahin niana namunga og maayo nga bunga, ug usa ka bahin niana namunga og ihalas nga bunga; ug tungod kay Ako wala mobali sa mga sanga niana ug mitambug kanila ngadto sa kalayo, tan-awa, sila mibuntog sa maayo nga sanga nga kini nalaya.",
                    "Ug karon, tan-awa, bisan pa sa tanan nga pag-alima diin kita mihimo sa akong ubasan, ang mga kahoy dinha nahimo nga mga dautan, nga sila wala  mamunga og maayo nga bunga; ug kini Ako manghinaut sa pag-amping, nga makatipig og bunga niana batok sa panahon, ngari sa akong kaugalingon. Apan, tan-awa, sila nahimo nga sama ngadto sa ihalas nga kahoy nga oliba, ug sila walay kapuslanan apan pamutlon ug itambug ngadto sa kalayo; ug kini nakapasubo kanako nga Ako mawad-an kanila.",
                    "Apan unsa pa ang akong dugang nga mahimo diha sa akong ubasan?  Ako nagmaluyahon ba sa akong kamot, nga Ako wala makaalima niini?  Wala, Ako mialima niini, ug Ako mikalot libut niini, ug Ako mipul-ong niini, ug Ako miabuno niini; ug Ako milugway sa akong mga kamot hapit sa tibuok nga adlaw, ug ang katapusan nagkaduol na. Ug kini nakapaguol kanako nga Ako kinahanglan moputol sa tanan nga mga kahoy sa akong ubasan, ug motambug kanila ngadto sa kalayo aron sila masunog. Kinsa kini nga nagdaot sa akong ubasan?",
                    "Ug nahinabo nga ang sulugoon miingon ngadto sa iyang agalon: Dili ba ang pagkamapahitas-on sa imong ubasan—wala ba ang mga sanga niana mobuntog sa mga gamut nga maayo?  Ug tungod kay ang mga sanga mibuntog sa mga gamut niana, tan-awa labaw sila nga kusog nga mitubo kay sa kalig-on sa mga gamut, nagkuha sa kalig-on sa ilang mga kaugalingon. Tan-awa, ako moingon, kini dili ba mao ang hinungdan nga ang mga kahoy sa imong ubasan nahimo nga dautan?",
                    "Ug nahinabo nga ang Ginoo sa ubasan miingon ngadto sa sulugoon: Mangadto kita ug pamutlon ang mga kahoy sa ubasan ug itambug sila ngadto sa kalayo, nga sila dili magsamok sa yuta sa akong ubasan, kay Ako nakabuhat na sa tanan. Unsa pa ang akong dugang nga mahimo alang sa akong ubasan?",
                    "Apan, tan-awa, ang sulugoon miingon ngadto sa Ginoo sa ubasan: Kaloy-i kini og diyutay pa.",
                    "Ug ang Ginoo miingon: Oo, Ako malooy niini og diyutay pa, kay kini nakapaguol kanako nga Ako mawad-an niini nga mga kahoy sa akong ubasan.",
                    "Busa, kita mokuha og mga sanga niini diin Ako motanom diha sa kinaubsan nga mga bahin sa akong ubasan, ug kita mosumbak kanila ngadto sa kahoy diin sila nagagikan; ug kita mobali gikan sa kahoy niadto nga mga sanga kansang bunga labihan nga kapait, ug isumbak ngadto sa kinaiyanhon nga mga sanga sa kahoy puli niana.",
                    "Ug kini Ako mobuhat aron ang kahoy dili mamatay, nga, tingali, Ako moamping ngari sa akong kaugalingon sa mga gamut niana alang sa akong kaugalingon nga katuyoan.",
                    "Ug, tan-awa, ang mga gamut sa kinaiyanhon nga mga sanga sa kahoy diin Ako mitanom sa bisan diin nga Ako nagbuot buhi pa; busa, aron Ako mahimo nga moamping kanila usab alang sa akong kaugalingon nga katuyoan, Ako mokuha sa mga sanga niini nga kahoy, ug Ako mosumbak kanila ngadto kanila. Oo, Ako mosumbak  niini ngadto kanila sa mga sanga sa ilang inahan nga kahoy, nga aron Ako mahimo nga moamping sa mga gamut usab ngari sa akong kaugalingon, aron kon sila may igo na nga kalig-on tingali sila mahimo nga mamunga og maayo nga bunga ngari kanako, ug Ako tingali makaangkon og himaya diha sa bunga sa akong ubasan.",
                    "Ug nahinabo nga sila mikuha gikan sa kinaiyanhon nga kahoy nga nahimo nga ihalas, ug gisumbak kini ngadto sa kinaiyanhon nga kahoy nga nahimo usab nga ihalas.",
                    "Ug sila usab mikuha sa kinaiyanhon nga kahoy nga nahimo nga mga ihalas, ug gisumbak ngadto sa ilang inahan nga kahoy.",
                    "Ug ang Ginoo sa ubasan miingon ngadto sa sulugoon: Ayaw ug balia ang mga ihalas nga mga sanga gikan sa mga kahoy, gawas niadto nga hilabihan kapait; ug diha kanila ikaw mosumbak sumala niana nga Ako miingon.",
                    "Ug  kita moalima pag-usab sa mga kahoy sa ubasan, ug kita mopung-ol sa mga sanga niana; ug kita mobali gikan sa mga kahoy niadto nga mga sanga nga mga hinog na, nga kinahanglan mamatay, ug itambug sila sa kalayo.",
                    "Ug kini Ako mobuhat nga, tingali, ang mga gamut niana makakuha og kalig-on tungod sa ilang kaayo; ug tungod sa pag-ilis sa mga sanga, nga ang maayo makabuntog sa dautan.",
                    "Ug tungod kay Ako miamping sa mga kinaiyanhon nga mga sanga ug ang mga gamut niana, ug nga Ako misumbak sa mga  kinaiyanhon nga mga sanga pag-usab ngadto sa ilang inahan nga kahoy, ug miamping sa mga gamut sa ilang inahan nga kahoy, nga, tingali, ang mga kahoy sa akong ubasan mahimo nga mamunga pag-usab og maayo nga bunga; ug nga Ako makabaton og hingpit nga kalipay pag-usab diha sa bunga sa akong ubasan, ug, tingali, nga Ako mahimo nga magmaya sa hilabihan nga Ako moamping sa mga gamut sa mga sanga sa unang bunga—",
                    "Busa, lakaw, ug pagtawag og mga sulugoon, nga kita mahimo nga mag-ugmad pag-ayo uban sa atong kusog diha sa ubasan,nga kita moandam sa agianan, nga Ako modala pag-usab sa kinaiyanhon nga bunga, diin nga kinaiyanhon nga bunga maayo ug ang labi nga bililhon labaw sa tanan nga  bunga.",
                    "Busa, mangadto kita ug mag-ugmad uban ang atong kusog niini nga katapusan nga higayon, kay tan-awa ang katapusan nagkaduol na, ug kini alang sa katapusan nga higayon nga Ako mopul-ong sa akong ubasan.",
                    "Isumbak ang mga sanga; pagsugod sa naulahi nga sila mahimo nga mauna, ug nga ang nauna mahimo nga maulahi, ug pagkalot libut sa kahoy, gulang ug linghod, ang nauna ug ang naulahi; ug ang naulahi ug ang nauna, nga ang tanan maalimahan pag-usab sa makausa sa katapusan nga higayon.",
                    "Busa, pagkalot libut kanila, ug pul-ongi sila, ug abunohi sila sa makausa pa, alang sa katapusan nga higayon, kay ang katapusan nagkaduol na. Ug kon kini mao nga kini nga katapusan nga mga sinumbak motubo,  ug mamunga og kinaiyanhon nga bunga, busa kamo mag-andam og agianan alang kanila, nga sila mahimo nga motubo.",
                    "Ug samtang sila nagsugod pagtubo kamo mohawan sa mga sanga nga namunga og pait nga bunga, sumala sa kalig-on sa maayo ug sa gidak-on niana; ug kamo dili mohawan sa mga dautan niana diha-diha, basin pa unya og ang mga gamut niana hilabihan ka lig-on kay sa gisumbak, ug ang gisumbak niana mamatay, ug Ako mawad-an og mga kahoy sa akong ubasan.",
                    "Kay kini makapaguol kanako nga Ako kinahanglan nga mawad-an og mga kahoy sa akong ubasan; busa kamo mohawan sa mga dautan ingon nga ang maayo motubo, nga ang gamut ug ang tumoy mahimo nga managsama ang kalig-on, hangtud nga ang maayo makabuntog sa dautan, ug ang dautan pagaputlon ug itambug ngadto sa kalayo, nga sila dili  makasamok sa yuta sa akong ubasan; ug sa ingon Ako mosilhig sa mga dautan gikan sa akong ubasan.",
                    "Ug ang mga sanga sa kinaiyanhon nga kahoy Ako mosumbak pag-usab ngadto sa kinaiyanhon nga kahoy;",
                    "Ug ang mga sanga sa kinaiyanhon nga kahoy Ako mosumbak ngadto sa kinaiyanhon nga sanga sa kahoy; ug sa ingon Ako modala kanila pag-usab, nga sila mamunga og kinaiyanhon nga bunga, ug sila magkahiusa.",
                    "Ug ang dautan isalikway, oo, gani gikan sa tanan nga yuta sa akong ubasan; kay tan-awa, mao lamang kini ang katapusan diin Ako mopul-ong sa akong ubasan.",
                    "Ug nahinabo nga ang Ginoo sa ubasan mipadala sa iyang sulugoon; ug ang sulugoon milakaw ug mibuhat ingon sa gisugo sa Ginoo kaniya, ug midala og uban pa nga mga sulugoon; ug sila diyutay ra.",
                    "Ug ang Ginoo sa ubasan miingon ngadto kanila: Lakaw ngadto, ug pag-ugmad diha sa ubasan, uban sa inyong kusog. Kay tan-awa, kini mao ang katapusan nga higayon diin Ako moalima sa akong ubasan; kay ang katapusan nagkaduol na, ug ang panahon dali nga moabut; ug kon kamo mag-ugmad uban sa inyong kusog uban kanako kamo makaangkon og hingpit nga kalipay diha sa bunga diin Ako motipig ngari kanako batok sa panahon diin hapit na moabut.",
                    "Ug nahinabo nga ang mga sulugoon miadto ug mibuhat ug miugmad uban sa ilang mga kusog; ug ang Ginoo sa ubasan miugmad usab uban kanila; ug sila mituman sa mga sugo sa Ginoo sa ubasan sa tanan nga mga butang.",
                    "Ug diha misugod nga may kinaiyanhon nga bunga; ug ang kinaiyanhon nga mga sanga misugod sa pagpanubo ug misanay sa hilabihan; ug ang mga ihalas nga mga sanga gisugdan sa pagpangbali aron isalikway; ug sila nagbantay nga ang gamut ug ang udlot niana magkatakdo, sumala sa kalig-on niana.",
                    "Ug sa ingon sila miugmad, uban sa tanan nga kakugi, sumala sa mga sugo sa Ginoo sa ubasan, gani hangtud nga ang mga dautan gisalikway gikan sa ubasan, ug ang Ginoo mitipig ngadto sa iyang kaugalingon nga ang mga kahoy nahimo na usab nga kinaiyanhon nga bunga; ug sila nahimo  sama ngadto sa usa ka lawas; ug ang mga bunga managsama; ug ang Ginoo sa ubasan mitipig ngadto sa iyang kaugalingon sa kinaiyanhon nga bunga, diin labi nga bililhon ngadto kaniya sukad sa sinugdanan.",
                    "Ug nahinabo nga sa diha nga ang Ginoo sa ubasan nakakita nga ang iyang bunga maayo, ug ang iyang ubasan dili na dautan, siya mitawag sa iyang mga sulugoon, ug miingon ngadto kanila: Tan-awa, alang niini nga katapusan nga higayon kita mialima sa akong ubasan; ug kamo nakakita nga Ako mibuhat sumala sa akong kabubut-on; ug Ako mitipig sa kinaiyanhon nga bunga, nga kini maayo  gani sama kini sa sinugdanan. Ug bulahan kamo; kay tungod kamo nagkugi sa pag-ugmad uban kanako sa akong ubasan, ug naghupot sa akong mga sugo, ug nagdala ngari kanako pag-usab sa kinaiyanhon nga bunga, nga ang akong ubasan dili na dautan, ug ang mga dautan gisalikway, tan-awa kamo makaangkon og hingpit nga kalipay uban kanako tungod sa bunga sa akong ubasan.",
                    "Kay tan-awa, sa dugay nga panahon Ako mitipig sa bunga sa akong ubasan ngari sa akong kaugalingon batok sa panahon, diin dali na nga moabut; ug sa katapusan nga higayon Ako mialima sa akong ubasan, ug mipul-ong niini, ug mikalot libut niini, ug miabuno niini; busa Ako motipig ngari sa akong kaugalingon sa bunga, sa dugay nga panahon, sumala niana diin Ako namulong.",
                    "Ug kon moabut ang panahon nga ang dautan nga bunga mobalik pag-usab nganha  sa akong ubasan, busa Ako mosugo nga ang maayo ug ang dautan pagapundukon; ug ang mga maayo Ako motipig ngari sa akong kaugalingon, ug ang mga dautan Ako mosalikway ngadto sa iyang kaugalingon nga dapit. Ug unya moabut ang panahon ug ang katapusan; ug ang akong ubasan  Ako mosugo nga ipasunog uban sa kalayo."
                ]
            },
            {
                "url": "https://www.lds.org/scriptures/bofm/jacob/6?lang=ceb",
                "name": "Kapitulo 6",
                "summary": [
                    "Ang Ginoo mobawi sa Israel sa katapusan nga mga adlaw—Ang kalibutan pagasunugon sa kalayo—Ang mga tawo kinahanglan gayud nga mosunod kang Kristo aron paglikay sa lim-aw sa kalayo ug asupre. Mga 544–421 B.C."
                ],
                "verses": [
                    "Ug karon, tan-awa, akong mga kaigsoonan, ingon sa Ako miingon nganha kaninyo nga Ako managna, tan-awa, kini mao ang akong panagna—nga kini nga mga butang diin ang propeta Zenos namulong, mahitungod sa balay ni Israel, diin siya mitandi kanila ngadto sa usa ka maayo nga kahoy nga oliba, sa pagkatinuod mahinabo gayud.",
                    "Ug sa adlaw nga siya mopahiluna sa iyang kamot pag-usab sa ikaduha nga higayon aron sa pagbawi sa iyang mga katawhan, mao ang adlaw, oo, gani ang katapusan nga higayon, nga ang mga sulugoon sa Ginoo mopadayon uban sa iyang gahum, aron sa pag-alima ug sa pagpul-ong sa iyang ubasan; ug human niana ang katapusan moabut.",
                    "Ug pagkabulahan kanila nga naghago sa kakugi diha sa iyang ubasan; ug unsa ka pagkatinunglo sila kinsa isalikway ngadto sa ilang kaugalingon nga dapit!  Ug ang kalibutan pagasunugon sa kalayo.",
                    "Ug unsa ka maloloy-on sa atong Dios ngari kanato, kay siya nahinumdom sa balay ni Israel, sa mga gamut ug sa mga sanga; ug siya mituy-od sa iyang mga kamot ngadto kanila sa adlaw nga tanan; ug sila mga tikig og liog ug mga bakakon nga mga katawhan; apan ingon sa kadaghan  sa dili magpatig-a sa ilang mga kasingkasing mahimo nga maluwas sa gingharian sa Dios.",
                    "Busa, akong mga hinigugma nga mga kaigsoonan, Ako magpakilooy  kaninyo sa mga pulong nga maligdong nga kamo maghinulsol, ug moduol uban ang hingpit nga katuyoan sa kasingkasing, ug magmatinud-anon ngadto sa Dios ingon nga siya nagmatinud-anon nganha kaninyo. Ug samtang ang iyang bukton sa kalooy gipatuy-od paingon nganha kaninyo diha sa kahayag sa adlaw, ayaw pagpatig-a sa inyong mga kasingkasing.",
                    "Oo, karon nga adlaw, kon kamo mamati sa iyang tingog, ayaw pagpatig-a sa inyong mga kasingkasing; kay ngano nga kamo magpakamatay?",
                    "Kay tan-awa, human kamo maalimahi sa maayo nga pulong sa Dios sa tanan nga adlaw, kamo modala ba og dautan nga bunga, nga kamo pagaputlon ug itambug ngadto sa kalayo?",
                    "Tan-awa, kamo  mosalikway ba niini nga mga pulong?  Kamo mosalikway ba sa mga pulong sa mga propeta; ug kamo mosalikway ba sa tanan nga mga pulong diin gipamulong na mahitungod ni Kristo, human sa daghan na nga nakapamulong mahitungod kaniya; ug ipanghimakak ang maayo nga pulong ni Kristo, ug ang gahum sa Dios, ug ang gasa sa Espiritu Santo, ug pugngan ang Balaang Espiritu, ug mohimo og usa ka pagbiay-biay sa dako nga laraw sa katubsanan, diin gipahiluna alang kaninyo?",
                    "Kamo wala ba masayud nga kon kamo mobuhat niini nga mga butang, nga ang gahum sa katubsanan ug sa pagkabanhaw, diin anaa ni Kristo, modala kaninyo nga magbarug uban ang kaulaw ug makalilisang nga pagbasol sa atubangan sa hukmanan sa Dios?",
                    "Ug sumala sa gahum sa kaangayan, kay ang kaangayan dili ikadumili, kamo kinahanglan gayud nga itambug ngadto sa lim-aw sa kalayo ug asupre, kansang mga siga dili mapalong, ug kansang mga aso nagsaka sa itaas hangtud sa kahangturan, diin nga lim-aw sa kalayo ug asupre mao ang walay katapusan nga kahasol.",
                    "O unya, akong mga hinigugma nga mga kaigsoonan, maghinulsol kamo, ug sulod diha sa higpit nga ganghaan, ug padayon diha sa agianan diin pig-ot, hangtud kamo makabaton og kinabuhi nga dayon.",
                    "O pagmaalamon; unsa pa ang akong ikadugang og sulti?",
                    "Sa katapusan, manamilit na ako, hangtud makita ko kamo sa atubangan sa makahimuot nga hukmanan sa Dios, diin nga hukmanan mohampak sa mga dautan uban ang makalilisang nga kakuyaw ug kahadlok. Amen."
                ]
            },
            {
                "url": "https://www.lds.org/scriptures/bofm/jacob/7?lang=ceb",
                "name": "Kapitulo 7",
                "summary": [
                    "Si Sherem milimud kang Kristo, nakiglalis kang Jacob, nangayo og timailhan, ug gihampak sa Dios—Ang tanan nga mga propeta nakapamulong kang Kristo ug sa iyang pag-ula—Ang mga Nephite nagpabilin nga nagpuyo ingon nga mga laag, natawo diha sa kalisdanan, ug gidumtan sa mga Lamanite. Mga 544–421 B.C."
                ],
                "verses": [
                    "Ug karon nahinabo human ang pipila ka mga tuig molabay, dihay miabut nga usa ka tawo taliwala sa mga katawhan ni Nephi, kansang ngalan mao si Sherem.",
                    "Ug nahinabo nga siya misugod sa pagsangyaw taliwala sa mga katawhan, ug nagpahayag ngadto kanila nga gayud walay Kristo. Ug siya misangyaw og daghan nga mga butang nga maulog-ulugon ngadto sa mga katawhan; ug kini siya mibuhat nga siya makabuntog sa doktrina ni Kristo.",
                    "Ug siya naghago sa kakugi nga siya unta makalingla sa mga kasingkasing sa mga katawhan, nga sa ingon siya makadani og daghan nga mga kasingkasing; ug siya nga nasayud nga ako, si Jacob, adunay hugot nga pagtuo ni Kristo kinsa moabut, siya nangita og daghan nga mga kahigayunan nga siya unta makaduol ngari kanako.",
                    "Ug siya usa ka makinaadmanon, nga siya adunay usa ka hingpit nga kasayuran sa pinulongan sa mga katawhan; busa, siya makagamit og daghan nga pag-ulog-ulog, ug daghan nga gahum sa pinulongan, sumala sa gahum sa yawa.",
                    "Ug siya adunay paglaum sa pag-uyog kanako gikan sa hugot nga pagtuo, bisan pa sa daghan nga mga pagpadayag ug sa daghan nga mga butang diin ako nakakita mahitungod niini nga mga butang; kay ako sa pagkatinuod nakakita og mga anghel, ug sila nangalagad ngari kanako. Ug usab, ako nakadungog  sa tingog sa Ginoo nga namulong ngari kanako diha sa mao gayud nga pulong, matag karon ug unya; busa, ako dili matarug.",
                    "Ug nahinabo nga siya miduol ngari kanako, ug sa ingon niini nga maalamon nga paagi siya nakigsulti kanako, nag-ingon: Igsoong Jacob, ako nangita og daghan nga higayon nga ako makasulti nganha kanimo; kay ako nakadungog ug usab nasayud nga ikaw naglibut pag-ayo, sa pagsangyaw niana diin ikaw mitawag og ebanghelyo, o ang doktrina ni Kristo.",
                    "Ug ikaw nakadala og daghan niini nga mga katawhan nga sila mituis sa matarung nga paagi sa Dios, ug wala maghupot sa balaod ni Moises diin mao ang matarung nga paagi; ug nagbalhin sa balaod ni Moises ngadto sa pagsimba sa usa ka binuhat diin ikaw miingon nga moabut sa daghan nga kagatusan ka mga tuig gikan karon. Ug karon tan-awa, ako, si Sherem, mopahayag nganha kanimo nga kini usa ka pagpanamastamas; kay walay tawo nga nasayud sa ingon nga mga butang; kay siya dili makasulti sa mga butang nga umaabut. Ug sa ingon niini nga paagi si Sherem nakiglantugi batok kanako.",
                    "Apan tan-awa, ang Ginoong Dios mibu-bu sa iyang Espiritu ngari sa akong kalag, hangtud nga ako milibug kaniya diha sa tanan niya nga mga pulong.",
                    "Ug ako miingon  ngadto kaniya: Ikaw  molimud ba ni Kristo kinsa moabut?  Ug siya miingon: Kon kinahanglan nga adunay usa ka Kristo, ako dili molimud kaniya; apan ako nasayud nga walay Kristo, ni diha na, ni maanaa bisan kanus-a.",
                    "Ug ako miingon ngadto kaniya: Motuo ba ikaw sa mga kasulatan?  Ug siya miingon, Oo.",
                    "Ug ako miingon ngadto kaniya: Niana ikaw wala makasabut kanila; kay sila sa pagkatinuod nagpamatuod kang Kristo. Tan-awa, ako moingon nganha kanimo nga walay usa sa mga propeta nga nakasulat, ni nakapanagna, gawas kon sila namulong mahitungod niini nga Kristo.",
                    "Ug kini dili pa mao ang tanan—kini gipakita ngari kanako, kay ako nakadungog ug nakakita; ug kini usab gikapakita ngari kanako pinaagi sa gahum sa Espiritu Santo; busa, ako nasayud nga kon walay pag-ula nga himoon ang tanan nga mga katawhan mamatay gayud.",
                    "Ug nahinabo nga siya miingon ngari kanako: Ipakita kanako ang usa ka timailhan pinaagi niini nga gahum sa Espiritu Santo, diin ikaw nasayud og daghan.",
                    "Ug ako miingon ngadto kaniya: Kinsa ako nga ako motintal sa Dios aron sa pagpakita kanimo og usa ka timailhan sa butang diin ikaw nasayud nga tinuod?  Apan ikaw  milimud niini, tungod kay ikaw sa yawa. Bisan pa niana, dili ang akong kabubut-on ang matuman; apan kon ang Dios mohampak kanimo, himoa nga kana usa ka timailhan nganha kanimo nga siya adunay gahum, sa langit ug sa yuta; ug usab, nga si Kristo moabut. Ug ang imong kabubut-on,  O Ginoo, matuman, ug dili ang ako.",
                    "Ug nahinabo nga sa diha nga ako, si Jacob, nakapamulong niini nga mga pulong, ang gahum sa Ginoo miabut nganha kaniya, hangtud nga natumba siya sa yuta. Ug nahinabo nga siya gialimahan sulod sa daghan nga mga adlaw.",
                    "Ug nahinabo nga siya miingon ngadto sa mga katawhan: Pagpundok kamo ugma, kay ako mamatay; busa, ako nagtinguha sa pagpamulong ngadto sa mga katawhan sa dili pa ako mamatay.",
                    "Ug nahinabo nga sa pagkaugma ang mga katawhan nagpundok; ug siya namulong sa yano ngadto kanila ug milimud sa mga butang diin siya mitudlo kanila, ug mipahayag sa kamatuoran ni Kristo, ug sa gahum sa Espiritu Santo, ug sa pagpangalagad sa mga anghel.",
                    "Ug siya namulong sa yano ngadto kanila, nga siya gilimbongan pinaagi sa gahum sa yawa. Ug siya namulong mahitungod sa impyerno, ug sa kahangturan, ug sa silot nga walay katapusan.",
                    "Ug siya miingon: Ako nahadlok basin pa og ako nakasala sa sala nga dili mapasaylo, kay ako nakapamakak ngadto sa Dios; kay ako milimud kang Kristo, ug miingon nga ako mituo sa mga kasulatan; ug sila sa pagkatinuod nagpamatuod kaniya. Ug tungod kay ako nakapamakak ngadto sa Dios ako dako og kahadlok basin pa unya ang akong pagkabutang mahimo nga makalilisang; apan ako mikumpisal ngadto sa Dios.",
                    "Ug nahinabo nga sa diha nga siya nakasulti na niini nga mga pulong siya dili na makasulti og dugang pa, ug siya namatay.",
                    "Ug sa diha nga ang pundok sa mga katawhan nakasaksi nga siya namulong niini nga mga butang sa hapit na siya mamatay, sila natingala sa hilabihan; nga sa ingon ang gahum sa Dios mikunsad diha kanila, ug sila nabuntog nga sila natumba sa yuta.",
                    "Karon, kini nga butang nakapahimuot ngari kanako, si Jacob, kay ako mihangyo niini sa akong Amahan kinsa tua sa langit; kay siya nakadungog sa akong pangamuyo ug mitubag sa akong pag-ampo.",
                    "Ug nahinabo nga ang kalinaw ug ang paghigugma sa Dios gipahiuli pag-usab taliwala sa mga katawhan; ug sila nagsiksik sa mga kasulatan, ug wala na magpatalinghug sa mga pulong niining dautan nga tawo.",
                    "Ug nahinabo nga daghan nga mga paagi ang gihimo aron sa pagbawi ug sa pagpahiuli sa mga Lamanite ngadto sa kasayuran sa kamatuoran; apan kini kawang, kay sila nahimuot sa mga gubat ug pagpaagas sa dugo, ug sila adunay walay katapusan nga pagdumot batok kanamo, ilang mga kaigsoonan. Ug sila nagtinguha pinaagi sa gahum sa ilang mga hinagiban sa paglaglag kanamo sa kanunay.",
                    "Busa, ang mga katawhan ni Nephi naglig-on batok kanila uban sa ilang mga hinagiban, ug uban sa tibuok nila nga kusog, nagsalig diha sa Dios ug sa lig-on nga sukaranan sa ilang kaluwasan; busa, sila nahimo sa pagkakaron, nga mga mananaog sa ilang mga kaaway.",
                    "Ug nahinabo nga ako, si Jacob, nagsugod na sa pagkatigulang; ug ang talaan niini nga mga katawhan ingon nga gitipigan sa uban nga mga palid ni Nephi, busa, ako motapos niini nga talaan, magpadayag nga ako misulat sumala sa kaayo sa akong kasayuran, pinaagi sa pag-ingon nga ang panahon milabay uban kanamo, ug usab ang among mga kinabuhi milabay ingon kini ngari kanamo nga usa ka damgo, kami ingon nga nag-inusara ug maligdong nga mga katawhan, mga laag, gisalikway gikan sa Jerusalem, natawo sa kalisdanan, sa kamingawan, ug gidumtan sa among mga kaigsoonan, diin mao ang hinungdan sa mga panaggubat ug panagbingkil; busa, kami nagbangutan sa tibuok namo nga mga adlaw.",
                    "Ug ako, si Jacob, nakakita nga ako sa dili madugay manaog na ako sa akong lubnganan; busa, ako miingon ngadto sa akong anak nga lalaki si Enos: Kuhaa kini nga mga palid. Ug ako misulti kaniya sa mga butang diin ang akong igsoon nga lalaki nga si Nephi misugo kanako, ug siya misaad sa pagkamasulundon ngadto sa mga sugo. Ug ako mohimo og pagtapos sa akong pagsulat diha niini nga mga palid, diin nga mga sinulat diyutay ra; ug ngadto sa magbabasa ako manamilit, manghinaut nga daghan sa akong mga kaigsoonan mobasa unta sa akong mga pulong. Mga kaigsoonan, adto na ako."
                ]
            }
        ],
        "summary": [
            "Ang mga pulong sa iyang panudlo ngadto sa iyang mga kaigsoonan. Siya milibug sa usa ka tawo kinsa nagtinguha sa paglumpag sa doktrina ni Kristo. Pipila ka mga pulong mahitungod sa kasaysayan sa mga katawhan ni Nephi."
        ],
        "text": null
    },
    {
        "url": "https://www.lds.org/scriptures/bofm/enos/1?lang=ceb",
        "id": "enos",
        "full_localized_name": "Enos",
        "has_chapters": true,
        "chapters": [
            {
                "url": "https://www.lds.org/scriptures/bofm/enos/1?lang=ceb",
                "name": "Kapitulo 1",
                "summary": [
                    "Si Enos nag-ampo sa hilabihan ug nakaangkon og kapasayloan sa iyang mga sala—Ang tingog sa Ginoo miabut sa iyang hunahuna, nagsaad og kaluwasan alang sa mga Lamanite sa umaabut nga adlaw—Ang mga Nephite nagtinguha sa pagbawi sa mga Lamanite—Si Enos nagmalipayon diha sa iyang Manunubos. Mga 420 B.C."
                ],
                "verses": [
                    "Tan-awa, nahinabo nga ako, si Enos, nasayud sa akong amahan nga siya usa ka makiangayon nga tawo—kay siya mitudlo kanako diha sa iyang pinulongan, ug usab diha sa pagmatuto ug sa pagpahimatngon sa Ginoo—ug bulahan ang ngalan sa akong Dios tungod niini—",
                    "Ug ako mosulti kaninyo sa akong pagpakigbisog sa atubangan sa Dios, sa wala pa ako makadawat sa kapasayloan sa akong mga sala.",
                    "Tan-awa, ako miadto sa lasang aron mangayam; ug ang mga pulong nga akong madunggan kanunay nga gipamulong sa akong amahan mahitungod sa kinabuhi nga dayon, ug ang hingpit nga kalipay sa mga santos, mituhop gayud pag-ayo sa akong kasingkasing.",
                    "Ug ang akong kalag gigutom; ug ako miluhod sa atubangan sa akong Magbubuhat, ug ako nangamuyo ngadto kaniya sa hilabihan nga pag-ampo ug nangaliya alang sa akong kaugalingon nga kalag; ug sa tibuok adlaw ako nangamuyo ngadto kaniya; oo, ug sa diha nga midangat ang kagabhion ako sa gihapon mipataas sa akong tingog pag-ayo nga kini miabut sa mga kalangitan.",
                    "Ug dihay miabut nga usa ka tingog ngari kanako, nag-ingon: Enos, ang imong mga sala gipasaylo na, ug ikaw panalanginan.",
                    "Ug ako, si Enos, nasayud nga ang Dios dili magbakak; busa, ang akong kasaypanan  nakuha sa hingpit.",
                    "Ug ako miingon: Ginoo, giunsa  kini pagbuhat?",
                    "Ug siya miingon ngari kanako: Tungod sa imong hugot nga pagtuo ni Kristo, si kinsa ikaw wala pa gayud sukad makadungog ni makakita. Ug daghan nga mga katuigan ang molabay unà siya mopakita sa iyang kaugalingon diha sa lawas; busa, makalakaw ka na, ang imong hugot nga pagtuo  nakahimo kanimo nga hinlo.",
                    "Karon, nahinabo, nga sa diha nga ako nakadungog niini nga mga pulong ako misugod sa pagbati og usa ka tinguha alang sa kaayohan sa akong mga kaigsoonan, ang mga Nephite; busa, ako mibu-bu sa akong tibuok nga kalag ngadto sa Dios alang kanila.",
                    "Ug samtang ako nakigbisog diha sa espiritu, tan-awa, ang tingog sa Ginoo midangat sa akong hunahuna pag-usab, nag-ingon: Ako moduaw sa imong mga kaigsoonan sumala sa ilang kakugi sa paghupot sa akong mga sugo. Ako mihatag ngadto kanila niini nga yuta, ug kini usa ka balaan nga yuta; ug Ako dili motunglo niini gawas kon kini tungod sa hinungdan sa kadautan; busa, Ako moduaw sa imong mga kaigsoonan ingon nga Ako miingon; ug ang ilang mga kalapasan Ako modala uban ang kasubo diha sa ilang kaugalingon nga mga ulo.",
                    "Ug human ako, si Enos makadungog niini nga mga pulong, ang akong hugot nga pagtuo nagsugod sa pagkadili  matarug diha sa Ginoo; ug ako nag-ampo ngadto kaniya uban sa daghan ug taas nga mga pakigbisog alang sa akong mga kaigsoonan, ang mga Lamanite.",
                    "Ug nahinabo nga human ako mag-ampo ug maghago uban sa tanan nga kakugi, ang Ginoo miingon ngari kanako: Ako motugyan nganha kanimo sumala sa imong mga tinguha, tungod sa imong hugot nga pagtuo.",
                    "Ug karon tan-awa, kini mao ang tinguha diin ako mitinguha kaniya—nga kon kini kinahanglan nga mahimo, nga ang akong mga katawhan, ang mga Nephite, kinahanglan mahulog ngadto sa kalapasan, ug sa bisan unsa nga paagi malaglag, ug ang mga Lamanite dili malaglag, nga  ang Ginoong Dios magtipig og usa ka talaan sa akong mga katawhan, ang mga Nephite; bisan kon kini pinaagi sa gahum sa iyang balaan nga bukton, nga kini unta pagadad-on ngadto sa uban nga umaabut nga adlaw ngadto sa mga Lamanite, nga, tingali, sila unta madala ngadto sa kaluwasan—",
                    "Kay sa pagkakaron ang among mga pakigbisog nakawang diha sa pagpahiuli kanila ngadto sa tinuod nga hugot nga pagtuo. Ug sila nanumpa diha sa ilang kasuko nga, kon mahimo man, sila molaglag sa among mga talaan ug kanamo, ug usab sa tanan nga mga tradisyon sa among mga amahan.",
                    "Busa, ako nasayud nga ang Ginoong Dios nakahimo sa pagtipig sa among mga talaan, ako nangamuyo ngadto kaniya sa walay paghunong, kay siya miingon ngari kanako: Bisan unsa nga butang nga ikaw mangayo diha sa hugot nga pagtuo, magtuo nga ikaw makadawat diha sa ngalan ni Kristo, ikaw makadawat niini.",
                    "Ug ako adunay hugot nga pagtuo, ug ako nangamuyo ngadto sa Dios nga siya motipig sa mga talaan; ug siya mihimo og pakigsaad uban kanako nga siya modala kanila ngadto sa mga Lamanite diha sa iyang kaugalingon nga tukma nga panahon.",
                    "Ug ako, si Enos, nasayud nga kini matuman sumala sa pakigsaad nga siya mihimo; busa ang akong kalag nakapahulay.",
                    "Ug ang Ginoo miingon ngari kanako: Ang inyong mga amahan nangayo usab kanako niini nga butang; ug kini pagahimoon ngadto kanila sumala sa ilang hugot nga pagtuo; kay ang ilang hugot nga pagtuo sama nganha kanimo.",
                    "Ug karon nahinabo nga ako, si Enos, nakig-uban sa mga katawhan ni Nephi, nanagna sa mga butang nga moabut, ug nagpamatuod sa mga butang nga akong nadungog ug nakita.",
                    "Ug ako nagpamatuod nga ang mga katawhan ni Nephi naningkamot sa pagpahiuli sa mga Lamanite ngadto sa tinuod nga tinuohan sa Dios. Apan ang among mga kahago nakawang; ang ilang pagdumot gitakda na, ug sila nadala sa ilang dautan nga kinaiya nga sila nahimo nga ihalas ug bangis, ug mga katawhan nga uhaw sa dugo, puno sa pagsimba sa mga dios-dios ug kahugawan; nagkaon sa mga mananap nga manunubad; nagpuyo sa mga tolda, naglaag-laag diha sa kamingawan nga nagbahag sa panit sa mananap diha sa ilang mga bat-ang ug ang ilang mga ulo gikagisan; ug ang ilang kahanas anaa sa gapasan, sa sundang, ug sa paggamit sa atsa. Ug ang kadaghanan kanila dili mokaon gawas sa hilaw nga karne; ug sila sa kanunay nagtinguha pagpatay kanamo.",
                    "Ug nahinabo nga ang mga katawhan ni Nephi nag-ugmad sa yuta, ug nagpasanay sa daghan nga matang sa lugas, mga prutas, mga panon sa kahayopan, ug mga panon sa tanan nga matang sa baka, mga kanding, ug mga ihalas nga kanding, ug usab daghan nga mga kabayo.",
                    "Ug dihay hilabihan ka daghan nga mga propeta taliwala kanamo. Ug ang mga katawhan mga tikig og liog, ug lisud nga masabut.",
                    "Ug walay lain gawas sa hilabihan nga kapintas, pagsangyaw ug pagpanagna bahin sa gubat, mga panagbingkil, ug mga panglaglag, ug sa kanunay pagpahinumdom kanila sa kamatayon, ug sa gidugayon sa kahangturan, ug sa mga paghukom ug sa gahum sa Dios, ug sa tanan niini nga mga butang—nagkutaw kanila sa kanunay aron sa pagpuyo diha sa kahadlok sa Ginoo. Ako moingon nga walay nagkulang niini nga mga butang, ug ang hilabihan nga kayano sa pinulongan, ang makapugong kanila sa diha-diha nga kalaglagan. Ug sa ingon niini nga paagi ako mosulat mahitungod kanila.",
                    "Ug ako nakakita og mga gubat tali sa mga Nephite ug sa mga Lamanite sa dagan sa akong mga adlaw.",
                    "Ug nahinabo nga ako nagsugod na sa pagkatigulang, ug usa ka gatus ug kapitoan ug siyam ka mga tuig ang milabay sukad sa panahon nga ang among amahan si Lehi mibiya sa Jerusalem.",
                    "Ug ako nakakita nga sa dili magdugay ako manaog na ngadto sa akong lubnganan, pinaagi sa gahum sa Dios nga ako kinahanglan gayud nga magsangyaw ug managna ngadto niini nga mga katawhan, ug mopahayag sa pulong sumala sa kamatuoran diin anaa kang Kristo. Ug ako nagpahayag niini sa tanan kong mga adlaw, ug nagmalipayon niini labaw pa kay sa kalibutan.",
                    "Ug ako hapit na moadto sa dapit sa akong pahulayan, diin uban sa akong Manunubos; kay ako nasayud nga diha kaniya ako makapahulay. Ug ako malipay diha sa adlaw kanus-a ang akong pagka-mortal mosul-ob sa pagka-imortal, ug mobarug sa iyang atubangan; ug unya ako makakita sa iyang panagway nga may kahinangop, ug siya moingon ngari kanako: Duol ngari kanako ikaw nga bulahan, may dapit nga giandam alang kanimo sa mga mansyon sa akong Amahan. Amen."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/jarom/1?lang=ceb",
        "id": "jarom",
        "full_localized_name": "Jarom",
        "has_chapters": true,
        "chapters": [
            {
                "url": "https://www.lds.org/scriptures/bofm/jarom/1?lang=ceb",
                "name": "Kapitulo 1",
                "summary": [
                    "Ang mga Nephite naghupot sa balaod ni Moises, nagpaabut sa pag-anhi ni Kristo, ug miuswag sa yuta—Daghan nga mga propeta naghago sa paggiya sa mga katawhan diha sa agianan sa kamatuoran. Mga 399–361 B.C."
                ],
                "verses": [
                    "Karon tan-awa, ako, si Jarom, misulat og pipila ka mga pulong sumala sa sugo sa akong amahan, si Enos, nga ang among kasaysayan sa kagikanan matipigan.",
                    "Ug ingon nga kini nga mga palid mga gagmay, ug ingon nga kini nga mga butang gisulat alang sa katuyoan nga mabulahan ang among mga kaigsoonan ang mga Lamanite, busa, kini kinahanglan nga ako mosulat og diyutay; apan dili ako mosulat sa mga butang sa akong pagpanagna, ni sa akong mga pagpadayag. Kay unsa pa ang akong dugang ikasulat sa mga gisulat sa akong mga amahan?  Kay wala ba sila mopadayag sa laraw sa kaluwasan?  Ako moingon nganha kaninyo, Oo; ug kini igo na kanako.",
                    "Tan-awa, kini kinahanglan nga daghan gayud ang pagabuhaton dinhi niini nga mga katawhan, tungod sa katig-a sa ilang mga kasingkasing, ug sa kabungol sa ilang mga dunggan, ug sa kakulang sa panabut sa ilang mga hunahuna, ug sa katikig sa ilang mga liog; bisan pa niana, ang Dios hilabihan ka maloloy-on ngadto kanila, ug wala pa gayud hangtud karon molaglag kanila gikan sa ibabaw sa yuta.",
                    "Ug adunay daghan dinhi kanato kinsa adunay daghan nga mga pagpadayag, kay sila dili tanan mga tikig og liog. Ug ingon sa ka daghan nga dili tikig og liog ug nagbaton og hugot nga pagtuo, nagbaton og panagdait sa Balaang Espiritu, nga nagpakita ngadto sa mga katawhan, sumala sa ilang hugot nga pagtuo.",
                    "Ug karon, tan-awa, duha ka gatus ka mga tuig ang milabay, ug ang mga katawhan ni Nephi nagmalig-on diha sa yuta. Sila naninguha sa paghupot sa balaod ni Moises ug sa adlaw nga igpapahulay nga balaan ngadto sa Ginoo. Ug sila wala manamastamas; ni sila nanampalas. Ug ang mga balaod sa yuta hilabihan ka higpit.",
                    "Ug sila nagkatibulaag diha sa daghan nga mga dapit ibabaw sa yuta, ug ang mga Lamanite usab. Ug sila hilabihan ka daghan kay kanila nga mga Nephite; ug sila nahigugma sa pagbuno ug sa pag-inom sa dugo sa mga mananap.",
                    "Ug nahinabo nga sila misulong sa makadaghan batok kanamo, nga mga Nephite, aron sa pakig-away. Apan ang among mga hari ug ang among mga pangulo lig-on nga mga tawo diha sa hugot nga pagtuo sa Ginoo; ug sila nagtudlo sa mga katawhan sa mga pamaagi sa Ginoo; busa, kami nakabuntog sa mga Lamanite ug milaglag kanila gikan sa among mga yuta, ug misugod sa paglig-on sa among mga dakbayan, o sa bisan diin nga dapit nga among kabilin.",
                    "Ug kami midaghan sa hilabihan, ug mikatap diha sa ibabaw sa yuta, ug nahimo nga hilabihan ka adunahan sa bulawan, ug sa pilak, ug sa mga bililhon nga mga butang, ug sa mga maayo nga pagkahimo nga kahoy, sa mga gambalay, ug sa mga makinarya, ug usab sa puthaw ug sa kobre, ug sa tumbaga ug sa asero, naghimo sa tanan nga matang sa kahimanan sa matag matang aron sa pag-ugmad sa yuta, ug sa mga hinagiban sa gubat—oo, ang mahait nga talinis nga panâ, ug ang udyongan, ug ang udyong, ug ang bangkaw, ug ang tanan nga pagpangandam alang sa gubat.",
                    "Ug ingon nga andam sa pagsugat sa mga Lamanite, sila wala mouswag batok kanamo. Apan ang pulong sa Ginoo namatud-an, diin siya namulong ngadto sa among mga amahan, nag-ingon nga: Ingon nga kamo naghupot sa akong mga sugo kamo mouswag diha sa yuta.",
                    "Ug nahinabo nga ang mga propeta sa Ginoo mihulga sa mga katawhan ni Nephi, sumala sa pulong sa Dios, nga kon sila dili maghupot sa mga sugo, apan kinahanglan mahulog ngadto sa kalapasan, sila kinahanglan nga pagalaglagon gikan sa ibabaw sa yuta.",
                    "Busa, ang mga propeta, ug ang mga pari, ug ang mga magtutudlo, naghago nga makugihon, nag-awhag sa mga katawhan uban ang tanan nga pagkamainantuson ngadto sa pagkugi; nagtudlo sa balaod ni Moises, ug ang katuyoan alang diin kini gikahatag; nagkabig kanila sa pagpaabut ngadto sa Mesiyas, ug motuo diha kaniya nga moanhi ingon og siya mianhi na. Ug subay niini nga paagi sila nagtudlo kanila.",
                    "Ug nahinabo nga pinaagi sa pagbuhat niini sila nagbantay kanila nga dili malaglag diha sa ibabaw sa yuta; kay sila mipatuhop sa ilang mga kasingkasing uban sa pulong, sa kanunay nagkutaw kanila ngadto sa paghinulsol.",
                    "Ug nahinabo nga duha ka gatus ug katloan ug walo ka mga tuig ang milabay—subay niini nga paagi sa mga gubat, ug mga panagsumpaki, ug mga panagbangi, sulod sa dugay nga panahon.",
                    "Ug ako, si Jarom, dili na mosulat og dugang, kay ang mga palid gagmay. Apan tan-awa, akong mga kaigsoonan, kamo makadangop sa uban nga mga palid ni Nephi; kay tan-awa, diha kanila ang mga talaan sa atong mga gubat gikulit, sumala sa mga sinulat sa mga hari, o kadto diin sila misugo nga isulat.",
                    "Ug ako mitugyan niini nga mga palid ngadto sa mga kamot sa akong anak nga lalaki si Omni, nga sila matipigan sumala sa mga sugo sa akong mga amahan."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/omni/1?lang=ceb",
        "id": "omni",
        "full_localized_name": "Omni",
        "has_chapters": true,
        "chapters": [
            {
                "url": "https://www.lds.org/scriptures/bofm/omni/1?lang=ceb",
                "name": "Kapitulo 1",
                "summary": [
                    "Omni, Amaron, Chemish, Abinadom, ug si Amaleki, matag usa, nagtipig sa mga talaan—Si Mosiah nakakaplag sa mga katawhan sa Zarahemla, kinsa miabut gikan sa Jerusalem sa panahon ni Sedechias—Mosiah gihimo nga hari ibabaw kanila—Ang mga kaliwatan ni Mulek sa Zarahemla nakakaplag kang Coriantumr, ang katapusan sa mga Jaredite—Hari Benjamin mipuli kang Mosiah—Ang mga tawo kinahanglan mohalad sa ilang mga kalag ingon og usa ka paghalad ngadto kang Kristo. Mga 323–130 B.C."
                ],
                "verses": [
                    "Tan-awa, nahinabo nga ako, si Omni, ingon nga gisugo sa akong amahan, si Jarom, nga ako kinahanglan mosulat ingon dinhi niini nga mga palid, aron sa pagtipig sa kasaysayan sa kagikanan—",
                    "Busa, sa akong mga adlaw, ako buot nga kamo, kinahanglan masayud nga ako nakig-away pag-ayo uban sa espada aron sa pagpanalipod sa akong mga katawhan, ang mga Nephite, gikan sa pagkahulog ngadto sa mga kamot sa ilang mga kaaway, ang mga Lamanite. Apan tan-awa, ako sa akong kaugalingon usa ka dautan nga tawo, ug ako wala makahupot sa mga balaod ug sa mga sugo sa Ginoo ingon nga ako unta angay nga mobuhat.",
                    "Ug nahinabo nga duha ka gatus ug kapitoan ug unom ka mga tuig ang milabay, ug kami adunay daghan nga mga panahon sa kalinaw; ug kami adunay daghan nga mga panahon sa malisud nga gubat ug pagpaagas sa dugo. Oo, ug sa katapusan, duha ka gatus ug kawaloan ug duha ka mga tuig ang milabay, ug ako mitago niini nga mga palid sumala sa mga sugo sa akong mga amahan; ug ako mitugyan kanila diha sa akong anak nga lalaki si Amaron. Ug ako mihimo og pagtapos.",
                    "Ug karon ako, si Amaron, mosulat sa mga butang nga bisan unsa nga ako mosulat, diin diyutay ra, diha sa basahon sa akong amahan.",
                    "Tan-awa, nahinabo nga tulo ka gatus ug kawhaan ka mga tuig ang milabay, ug ang labaw nga dautan nga bahin sa mga Nephite nalaglag.",
                    "Kay ang Ginoo dili makatugot, human siya modala kanila gikan sa yuta sa Jerusalem ug nagbantay ug nagpanalipod kanila gikan sa pagkahulog ngadto sa mga kamot sa ilang mga kaaway, oo, siya dili motugot nga ang mga pulong dili mamatud-an, diin siya namulong ngadto sa atong mga amahan, nag-ingon nga: Ingon nga kamo dili maghupot sa akong mga sugo kamo dili mouswag diha sa yuta.",
                    "Busa, ang Ginoo miduaw kanila diha sa mabangis nga paghukom; bisan pa niana, siya miluwas sa mga matarung nga sila dili mamatay, apan mipanalipod kanila gikan sa mga kamot sa ilang mga kaaway.",
                    "Ug nahinabo nga ako mitugyan sa mga palid ngadto sa akong igsoon nga lalaki nga si Chemish.",
                    "Karon ako, si Chemish, misulat sa unsang diyutay nga mga butang nga ako misulat, diha sa sama nga basahon sa akong igsoon nga lalaki; kay tan-awa, ako nakakita sa katapusan nga iyang gisulat, ug siya misulat niini uban sa iyang kaugalingon nga kamot; ug siya misulat niini sa adlaw nga siya mitugyan kanila ngari kanako. Ug subay niini nga paagi kami mitipig sa mga talaan, kay kini sumala sa mga sugo sa among mga amahan. Ug ako mohimo og pagtapos.",
                    "Tan-awa, ako, si Abinadom, mao ang anak nga lalaki ni Chemish. Tan-awa, nahinabo nga ako nakakita og daghan nga mga gubat ug mga panagbingkil tali sa akong mga katawhan, ang mga Nephite, ug ang mga Lamanite; ug ako, uban sa akong kaugalingon nga espada, nakahunos og daghan nga mga kinabuhi sa Lamanite sa pagpanalipod sa akong mga kaigsoonan.",
                    "Ug tan-awa, ang talaan niini nga mga katawhan gikulit nganha sa mga palid diin gipanag-iya sa mga hari, sumala sa mga kaliwatan; ug ako wala masayud og mga pagpadayag gawas niana diin nahisulat, ni pagpanagna; busa, kana nga igo lamang mao ang gisulat. Ug ako mohimo og pagtapos.",
                    "Tan-awa, ako mao si Amaleki, ang anak nga lalaki ni Abinadom. Tan-awa, ako mamulong nganha kaninyo maingon og mahitungod kang Mosiah, kinsa gihimo nga hari ibabaw sa yuta sa Zarahemla; kay tan-awa, siya ingon nga gipasidan-an sa Ginoo nga siya kinahanglan molayas gikan sa yuta sa Nephi, ug ingon sa kadaghan nga mamati ngadto sa tingog sa Ginoo kinahanglan usab mobiya gikan sa yuta uban kaniya, ngadto sa kamingawan—",
                    "Ug nahinabo nga siya mibuhat sumala ingon sa gisugo sa Ginoo kaniya. Ug sila mibiya gikan sa yuta ngadto sa kamingawan, ug ingon sa kadaghan nga namati ngadto sa tingog sa Ginoo; ug sila gigiyahan pinaagi sa daghan nga mga pagsangyaw ug mga pagpanagna. Ug sila gipahimangnoan sa kanunay pinaagi sa pulong sa Dios; ug sila giagak pinaagi sa gahum sa iyang bukton, lahus sa kamingawan hangtud sila miabut sa yuta nga gitawag og yuta sa Zarahemla.",
                    "Ug sila nakakaplag og usa ka katawhan, kinsa gitawag og ang mga katawhan ni Zarahemla. Karon, dihay dako nga paglipay taliwala sa mga katawhan ni Zarahemla; ug usab si Zarahemla nalipay sa hilabihan, tungod kay ang Ginoo mipadala sa mga katawhan ni Mosiah uban ang mga palid nga tumbaga diin naglakip sa talaan sa mga Judeo.",
                    "Tan-awa, nahinabo nga si Mosiah nakakaplag nga ang mga katawhan ni Zarahemla mibiya gikan sa Jerusalem sa panahon nga si Sedechias, ang hari sa Juda, gidagit nga bihag ngadto sa Babelon.",
                    "Ug sila mipanaw didto sa kamingawan, ug gidala pinaagi sa kamot sa Ginoo tabok sa dako nga mga katubigan, ngadto sa yuta diin si Mosiah nakakaplag kanila; ug sila mipuyo didto sukad niadto nga panahon.",
                    "Ug sa panahon nga si Mosiah nakakaplag kanila, sila nahimo nga hilabihan ka daghan. Bisan pa niana, sila dihay daghan nga mga gubat ug malisud nga mga panagbingkil, ug napukan pinaagi sa espada matag karon ug unya; ug ang ilang pinulongan nahimo nga nausab; ug sila wala makadala og mga talaan uban kanila; ug sila milimud sa pagkatawo sa ilang Tiglalang; ug si Mosiah, ni ang mga katawhan ni Mosiah, makasabut kanila.",
                    "Apan nahinabo nga si Mosiah misugo nga sila tudloan sa iyang pinulongan. Ug nahinabo nga human sila tudloi sa pinulongan ni Mosiah, si Zarahemla mihatag og kasaysayan sa mga kagikanan sa iyang mga amahan, sumala sa iyang panumduman; ug sila nahisulat, apan dili niini nga mga palid.",
                    "Ug nahinabo nga ang mga katawhan ni Zarahemla, ug ni Mosiah, nagkahiusa; ug si Mosiah natudlo nga mahimo nga ilang hari.",
                    "Ug nahinabo sa mga adlaw ni Mosiah, dihay dako nga bato nga gidala ngadto kaniya nga may kinulit niini; ug siya mihubad sa mga kinulit pinaagi sa gasa ug gahum sa Dios.",
                    "Ug sila mihatag og asoy sa usa ka Coriantumr, ug ang pagkapatay sa iyang mga katawhan. Ug si Coriantumr nakaplagan sa mga katawhan ni Zarahemla; ug siya mipuyo  uban kanila sulod sa siyam ka mga bulan.",
                    "Kini usab naghisgot og diyutay nga mga pulong mahitungod sa iyang mga amahan. Ug ang iyang unang mga ginikanan mibiya gikan sa tore, ug niana nga panahon nga ang Ginoo milibug sa pinulongan sa mga katawhan; ug ang kahigpit sa Ginoo midangat nganha kanila sumala sa iyang mga paghukom, diin makiangayon; ug ang ilang mga bukog nagkatag diha sa yuta sa amihanan nga bahin.",
                    "Tan-awa, ako, si Amaleki, natawo sa mga adlaw ni Mosiah; ug ako nakapuyo nga nakakita sa iyang kamatayon; ug si Benjamin, ang iyang anak nga lalaki, mimando puli kaniya.",
                    "Ug tan-awa, ako nakakita, diha sa mga adlaw ni hari Benjamin, usa ka malisud nga gubat ug daghan nga pagpaagas sa dugo tali sa mga Nephite ug sa mga Lamanite. Apan tan-awa, ang mga Nephite nakabintaha pag-ayo labaw kanila; oo, hangtud nga si hari Benjamin miabug kanila gikan sa yuta sa Zarahemla.",
                    "Ug nahinabo nga ako nagsugod sa pagkatigulang; ug, tungod kay walay binhi, ug nasayud kang hari Benjamin nga usa ka makiangayon nga tawo sa atubangan sa Ginoo, busa, ako mohatag niini nga mga palid ngadto kaniya, nag-awhag sa tanan nga mga tawo sa pagduol ngadto sa Dios, ang Usa nga Balaan sa Israel, ug sa pagtuo diha sa pagpanagna, ug sa mga pagpadayag, ug sa pagpangalagad sa mga anghel, ug sa gasa sa pagpamulong, ug sa gasa sa paghubad sa mga pinulongan, ug sa tanan nga mga butang diin mga maayo; kay walay butang nga maayo gawas kon kini nagagikan sa Ginoo: ug kana nga dautan nagagikan sa yawa.",
                    "Ug karon, akong hinigugma nga mga kaigsoonan, ako manghinaut nga kamo kinahanglan moduol ngadto kang Kristo, kinsa mao ang Usa nga Balaan sa Israel, ug moambit sa iyang kaluwasan, ug ang gahum sa iyang katubsanan. Oo, duol ngadto kaniya, ug ihalad ang inyong tibuok nga mga kalag ingon nga usa ka paghalad ngadto kaniya, ug pagpadayon diha sa pagpuasa ug pag-ampo, ug paglahutay hangtud sa katapusan; ug ingon nga ang Ginoo buhi kamo maluwas.",
                    "Ug karon ako mamulong ingon og mahitungod sa pipila ka buok kinsa miadto sa kamingawan aron sa pagbalik ngadto sa yuta sa Nephi; kay dihay usa ka dako nga pundok sa mga tawo kinsa nagtinguha sa pagpanag-iya sa yuta sa ilang kabilin.",
                    "Busa, sila miadto didto sa kamingawan. Ug ang ilang pangulo ingon nga usa ka kusgan ug gamhanan nga tawo, ug usa ka tikig og liog nga tawo, busa siya mihimo og usa ka panagbingkil taliwala kanila; ug silang tanan gipatay, gawas sa kalim-an, didto sa kamingawan, ug sila mibalik pag-usab ngadto sa yuta sa Zarahemla.",
                    "Ug nahinabo nga sila midala usab sa uban nga ubay-ubay ang gidaghanon, ug mipanaw pag-usab paingon sa kamingawan.",
                    "Ug ako, si Amaleki, adunay usa ka igsoon nga lalaki, kinsa usab mikuyog uban kanila; ug ako wala sukad niana masayud mahitungod kanila. Ug ako hapit na mohigda sa akong lubnganan; ug kini nga mga palid puno. Ug ako mohimo og pagtapos sa akong pakigpulong."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/w-of-m/1?lang=ceb",
        "id": "w-of-m",
        "full_localized_name": "Words of Mormon",
        "has_chapters": true,
        "chapters": [
            {
                "url": "https://www.lds.org/scriptures/bofm/w-of-m/1?lang=ceb",
                "name": "Kapitulo 1",
                "summary": [
                    "Si Mormon mipamubo sa dagko nga mga palid ni Nephi—Siya misukip sa gagmay nga mga palid uban sa lain nga mga palid—Si Hari Benjamin nagpahiluna og kalinaw diha sa yuta. Mga A.D. 385."
                ],
                "verses": [
                    "Ug karon ako, si Mormon, ingon nga hapit na motugyan sa talaan diin ako nagbuhat ngadto sa mga kamot sa akong anak nga lalaki si Moroni, tan-awa ako nakasaksi hapit sa tanan nga mga kalaglagan sa akong mga katawhan, ang mga Nephite.",
                    "Ug kini daghan nga kagatusan ka mga tuig human sa pag-anhi ni Kristo nga ako mitugyan niini nga mga talaan ngadto sa mga kamot sa akong anak nga lalaki; ug kini nagpatuo kanako nga siya mosaksi sa tibuok kalaglagan sa akong mga katawhan. Apan hinaut pa nga ang Dios motugot nga siya mopalungtad kanila, nga siya mahimo nga mosulat ingon og mahitungod kanila, ug ingon og mahitungod ni Kristo, nga tingali sa uban nga adlaw kini makatabang kanila.",
                    "Ug karon, ako mamulong ingon og mahitungod niana diin ako misulat; kay human ako makahimo og minubo gikan sa mga palid ni Nephi, ngadto sa paghari niini nga hari Benjamin, si kinsa gipamulong ni Amaleki, ako misiksik taliwala sa mga talaan nga gitugyan ngari sa akong mga kamot, ug ako nakakaplag niini nga mga palid, diin naglangkob niining gagmay nga asoy sa mga propeta, gikan kang Jacob ngadto sa pagmando niini nga hari Benjamin, ug usab daghan sa mga pulong ni Nephi.",
                    "Ug ang mga butang diin anaa niini nga mga palid nakapahimuot kanako, tungod sa mga panagna sa pag-anhi ni Kristo; ug ang kasayuran sa akong mga amahan daghan kanila ang natuman; oo, ug ako usab nasayud nga ingon kadaghan sa mga butang nga gipanagna mahitungod kanamo hangtud niini nga adlaw natuman, ug ingon sa kadaghan nga molapas niini nga adlaw tinuod gayud nga mahinabo—",
                    "Busa, ako mipili niini nga mga butang, aron sa pagtapos sa akong talaan diha kanila, diin nga nahibilin sa akong talaan ako mokuha gikan sa mga palid ni Nephi; ug ako dili makasulat sa ikagatusan nga bahin sa mga butang sa akong mga katawhan.",
                    "Apan tan-awa, ako mokuha niini nga mga palid, diin naglangkob niini nga mga pagpanagna ug mga pagpadayag, ug mobutang kanila uban sa nahibilin sa akong talaan, kay sila mga pinili ngari kanako; ug ako nasayud nga sila mga pinili ngadto sa akong mga kaigsoonan.",
                    "Ug ako mihimo niini alang sa usa ka maalamon nga katuyoan; kay sa ingon kini mihong-hong kanako, sumala sa mga kahimoan sa Espiritu sa Ginoo diin ania kanako. Ug karon, ako wala masayud sa tanan nga mga butang; apan ang Ginoo nasayud sa tanan nga mga butang diin mga umaabut; busa, siya naglihok diri kanako aron sa pagbuhat sumala sa iyang kabubut-on.",
                    "Ug ang akong pag-ampo ngadto sa Dios mahitungod sa akong mga kaigsoonan, nga sila sa makausa pa moabut sa kasayuran sa Dios, oo, ang katubsanan ni Kristo; nga sila sa makausa pa mahimo nga usa ka makapahimuot nga mga katawhan.",
                    "Ug karon ako, si Mormon, mopadayon sa pagtapos sa akong talaan, diin ako mikuha gikan sa mga palid ni Nephi; ug ako mihimo niini sumala sa kasayuran ug sa salabutan nga ang Dios mihatag kanako.",
                    "Busa, nahinabo nga human si Amaleki mitugyan niini nga mga palid ngadto sa mga kamot ni hari Benjamin, siya midala kanila ug mibutang kanila uban sa lain nga mga palid, diin naglangkob sa mga talaan diin gipanunod pinaagi sa mga hari, gikan sa kaliwatan ngadto sa kaliwatan hangtud sa mga adlaw ni hari Benjamin.",
                    "Ug sila gipanunod gikan kang hari Benjamin, gikan sa kaliwatan ngadto sa kaliwatan hangtud sila nahulog ngari sa akong mga kamot. Ug ako, si Mormon, nag-ampo sa Dios nga sila mahimo nga matipigan gikan karon ug sa hangtud. Ug ako nasayud nga sila matipigan; kay adunay mga mahinungdanon nga mga butang nga gikasulat diha kanila, gikan diin ang akong mga katawhan ug ang ilang mga kaigsoonan pagahukman sa mahinungdanon ug katapusan nga adlaw, sumala sa pulong sa Dios diin nahisulat.",
                    "Ug karon, mahitungod niini nga hari Benjamin—siya ingon og adunay mga panagbingkil diha sa iyang kaugalingon nga mga katawhan.",
                    "Ug nahinabo usab nga ang mga kasundalohan sa mga Lamanite midulhog gikan sa yuta sa Nephi, aron sa pagpakig-away batok sa iyang mga katawhan. Apan tan-awa, si hari Benjamin mipundok sa iyang mga kasundalohan, ug siya mibarug batok kanila; ug siya nakig-away uban sa kusog sa iyang kaugalingon nga bukton, uban ang espada ni Laban.",
                    "Ug diha sa kusog sa Ginoo sila nakigbingkil batok sa ilang mga kaaway, hangtud nga sila nakapatay og daghan nga mga kaliboan sa mga Lamanite. Ug nahinabo nga sila nakigbingkil batok sa mga Lamanite hangtud nga sila nakaabug kanila gikan sa tanan nga mga yuta nga ilang kabilin.",
                    "Ug nahinabo nga human niini dihay mini nga mga Kristo, ug ang ilang mga ba-ba natak-um, ug sila nagsilot sumala sa ilang mga kalapasan;",
                    "Ug human dihay mini nga mga propeta, ug mini nga mga magsasangyaw ug mga magtutudlo taliwala sa mga katawhan, ug tanan niini ingon nga nasilutan sumala sa ilang mga kalapasan; ug human dihay daghan nga mga panagsumpaki ug daghan nga mga panagbangi gikan ngadto sa mga Lamanite, tan-awa, nahinabo nga si hari Benjamin, uban sa pagbulig sa balaan nga mga propeta kinsa diha taliwala sa iyang mga katawhan—",
                    "Kay tan-awa, si hari Benjamin usa ka balaan nga tawo, ug siya naghari ibabaw sa iyang mga katawhan diha sa pagkamatarung; ug dihay daghan nga  balaan nga mga tawo diha sa yuta, ug sila namulong sa pulong sa Dios uban ang gahum ug uban ang pagtugot; ug sila migamit og hilabihan nga kahigpit tungod sa pagkatikig og liog sa mga katawhan—",
                    "Busa, uban sa panabang niini, si hari Benjamin, pinaagi sa paghago uban ang tanan nga gahum sa iyang lawas ug sa galamhan sa tibuok niya nga kalag, ug usab ang mga propeta, nakahimo sa makausa pa og pagpatunhay sa kalinaw diha sa yuta."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/mosiah?lang=ceb",
        "id": "mosiah",
        "full_localized_name": "Mosiah",
        "has_chapters": true,
        "chapters": [
            {
                "url": "https://www.lds.org/scriptures/bofm/mosiah/1?lang=ceb",
                "name": "Kapitulo 1",
                "summary": [
                    "Si Hari Benjamin nagtudlo sa iyang anak nga mga lalaki sa pinulongan ug mga panagna sa ilang mga amahan—Ang ilang relihiyon ug buhilaman napanalipdan tungod sa mga talaan nga gitipigan sa nagkalain-lain nga mga palid—Si Mosiah napili ingon nga hari ug gihatagan sa katungod sa pag-amping sa mga talaan ug uban nga mga butang. Mga 130–124 B.C."
                ],
                "verses": [
                    "Ug karon wala na ang panagbingkil sa tibuok nga mga yuta sa Zarahemla, taliwala sa tanan nga mga katawhan kinsa nahisakop kang hari Benjamin, aron nga si hari Benjamin makaangkon og makanunayon nga kalinaw sa tibuok niyang nahibilin nga mga adlaw.",
                    "Ug nahinabo nga siya adunay tulo ka anak nga mga lalaki; ug siya mitawag sa ilang mga ngalan og Mosiah, ug Helorum, ug Helaman. Ug siya misugo nga sila tudloan sa tanan nga mga pinulongan sa iyang mga amahan, nga pinaagi niana sila unta mahimo nga mga tawo nga may salabutan; ug nga sila masayud mahitungod sa mga panagna diin gikasulti na pinaagi sa mga ba-ba sa ilang mga amahan, diin gihatag ngadto kanila pinaagi sa kamot sa Ginoo.",
                    "Ug siya usab mitudlo kanila mahitungod sa mga talaan nga gikulit diha sa mga palid nga tumbaga, nag-ingon: Akong anak nga mga lalaki, ako manghinaut nga kamo kinahanglan mahinumdom nga kon dili pa tungod niini nga mga palid, diin naglangkob niini nga mga talaan ug niini nga mga kasugoan, kita unta mag-antus diha sa pagkawalay kaalam, bisan karon niini nga panahon, walay kasayuran sa mga misteryo sa Dios.",
                    "Kay kini dili unta mahimo nga ang among amahan, si Lehi, makahinumdom niining tanan nga mga butang, nga nakatudlo niini ngadto sa iyang mga anak, gawas sa tabang niini nga mga palid; kay siya ingon nga natudloan sa pinulongan sa mga Ehiptohanon busa siya makabasa niini nga mga kinulit, motudlo niini ngadto sa iyang mga anak, nga niana sila makatudlo niini ngadto sa ilang mga anak, ug busa nagsunod sa mga sugo sa Dios, bisan niini nga panahon.",
                    "Ako moingon nganha kaninyo, akong anak nga mga lalaki, kon dili pa tungod niini nga mga butang, nga giampingan ug gitipigan pinaagi sa kamot sa Dios, nga unta kita makabasa ug makasabut sa iyang mga misteryo, ug magbaton sa iyang mga sugo sa kanunay diha sa atubangan sa atong mga mata, nga bisan ang atong mga amahan mokunhod unta tungod sa pagkawalay pagtuo, ug kita unta mahisama ngadto sa atong mga kaigsoonan, ang mga Lamanite, kinsa wala masayud sa bisan unsa mahitungod niini nga mga butang, o gani dili motuo kanila, sa diha nga sila gitudloan niini, tungod sa mga tradisyon sa ilang mga amahan, diin dili mga matarung.",
                    "O akong anak nga mga lalaki, ako manghinaut nga kamo kinahanglan mahinumdom nga kini nga mga panultihon mga tinuod, ug usab nga kining mga talaan mga tinuod. Ug tan-awa, usab ang mga palid ni Nephi, diin naglangkob sa mga talaan ug mga panultihon sa atong mga amahan gikan sa panahon nga sila mibiya sa Jerusalem hangtud karon, ug sila mga tinuod; ug kita mahibalo sa ilang pagkatinuod tungod kay kita nakakita kanila.",
                    "Ug karon, akong anak nga mga lalaki, ako manghinaut nga kamo kinahanglan mahinumdom sa pagsiksik kanila nga makugihon, nga kamo makaangkon og kaayohan pinaagi niana; ug ako manghinaut nga kamo kinahanglan mohupot sa mga sugo sa Dios, nga kamo unta mouswag diha sa yuta sumala sa mga saad diin ang Ginoo mihimo ngadto sa atong mga amahan.",
                    "Ug daghan pa nga mga butang si hari Benjamin mitudlo sa iyang anak nga mga lalaki, diin wala mahisulat niini nga basahon.",
                    "Ug nahinabo nga human si hari Benjamin mihimo og pagtapos sa pagpanudlo sa iyang anak nga mga lalaki, nga siya natigulang, ug siya nakakita nga siya kinahanglan gayud sa dili madugay mamatay ug moipon na sa yuta; busa, siya naghunahuna nga kini angay nga siya kinahanglan motugyan sa gingharian diha sa usa sa iyang anak nga mga lalaki.",
                    "Busa, siya mipadala ni Mosiah sa iyang atubangan; ug kini mao ang mga pulong diin siya namulong ngadto kaniya, nag-ingon: Akong anak, ako manghinaut nga ikaw mohimo og usa ka pahibalo sa tibuok yuta taliwala niining tanan nga mga katawhan, o ang mga katawhan ni Zarahemla, ug ang mga katawhan ni Mosiah kinsa mipuyo diha sa yuta, nga pinaagi niana sila unta magkapundok; kay pagkaugma ako mopahibalo ngadto niini nga akong mga katawhan gikan sa akong kaugalingon nga ba-ba nga ikaw usa ka hari ug usa ka magmamando ibabaw niini nga mga katawhan, kinsa ang Ginoo nga atong Dios mihatag kanato.",
                    "Ug dugang pa, ako mohatag niini nga mga katawhan og usa ka ngalan, nga pinaagi niana sila unta mailhan ibabaw sa tanan nga mga katawhan diin ang Ginoong Dios midala gikan sa yuta sa Jerusalem; ug kini ako mobuhat tungod kay sila nahimo nga usa ka makugihon nga mga katawhan sa paghupot sa mga sugo sa Ginoo.",
                    "Ug ako mohatag ngadto kanila og usa ka ngalan nga dili gayud mapapas, gawas kon kini pinaagi sa kalapasan.",
                    "Oo, ug dugang pa ako mosulti nganha kaninyo, nga kon kining pinalabi kaayo nga mga katawhan sa Ginoo mahulog ngadto sa kalapasan, ug mahimo nga usa ka dautan ug usa ka mananapaw nga mga katawhan, nga ang Ginoo motugyan kanila, nga pinaagi niana sila mahimo nga mahuyang sama ngadto sa ilang mga kaigsoonan; ug siya dili na manalipod kanila pinaagi sa iyang dili hitupngan ug dili matugkad nga gahum, ingon nga siya hangtud karon nakapanalipod sa atong mga amahan.",
                    "Kay ako moingon nganha kaninyo, nga kon siya wala pa motunol sa iyang bukton sa pagpanalipod sa atong mga amahan sila unta nahulog na ngadto sa mga kamot sa mga Lamanite, ug nahimo nga mga alaot sa ilang pagdumot.",
                    "Ug nahinabo nga human si hari Benjamin nakahimo og pagtapos niini nga mga panultihon ngadto sa iyang anak, nga siya mihatag kaniya og katungdanan mahitungod sa tanan nga mga kalihokan sa gingharian.",
                    "Ug dugang pa, siya usab mihatag kaniya og katungdanan mahitungod sa mga talaan diin nakulit diha sa mga palid nga tumbaga; ug usab sa mga palid ni Nephi; ug usab, sa espada ni Laban, ug sa bola o ang tigtultol, diin migiya sa atong mga amahan lahus sa kamingawan, diin giandam pinaagi sa kamot sa Ginoo nga pinaagi niana sila unta magiyahan, matag usa sumala sa pagsunod ug pagkugi diin sila mihatag ngadto kaniya.",
                    "Busa, ingon nga sila dili matinud-anon sila wala molambo ni mouswag diha sa ilang panaw, apan giabug pagbalik, ug nahiagum sa kasuko sa Dios diha kanila; ug busa sila gihampak uban sa gutom ug mahapdos nga mga kasakit, aron sa pagkutaw kanila ngadto sa paghinumdom sa ilang katungdanan.",
                    "Ug karon, nahinabo nga si Mosiah milakaw ug mibuhat ingon nga ang iyang amahan misugo kaniya, ug nagpahibalo ngadto sa tanan nga mga katawhan kinsa anaa sa yuta sa Zarahemla nga pinaagi niana sila unta magkapundok sa ilang mga kaugalingon, aron pag-adto sa templo sa pagpamati sa mga pulong diin ang iyang amahan kinahanglan mamulong ngadto kanila."
                ]
            },
            {
                "url": "https://www.lds.org/scriptures/bofm/mosiah/2?lang=ceb",
                "name": "Kapitulo 2",
                "summary": [
                    "Si Hari Benjamin mipakigpulong ngadto sa iyang mga katawhan—Siya miasoy og balik sa pagkamakiangayon, pagkawalay gidapigan, ug sa pagka-espirituhanon sa iyang paghari—Siya mitambag kanila sa pag-alagad sa ilang Langitnong Hari—Kadto kinsa mosukol batok sa Dios mag-antus sa kasakitan nga sama sa walay pagkapalong nga kalayo. Mga 124 B.C."
                ],
                "verses": [
                    "Ug nahinabo nga human si Mosiah nakahimo ingon nga ang iyang amahan nagsugo kaniya, ug nakahimo na og usa ka pahibalo sa tibuok yuta, nga ang mga katawhan magpundok sa ilang mga kaugalingon sa tibuok yuta nga sila unta moadto sa templo sa pagpamati sa mga pulong nga si hari Benjamin kinahanglan mamulong ngadto kanila.",
                    "Ug dihay ubay-ubay nga gidaghanon, gani hilabihan ka daghan nga sila wala moihap kanila; kay sila midaghan sa hilabihan ug misanay sa yuta.",
                    "Ug sila usab midala sa panganay sa ilang mga panon nga sila unta mohalad og sakripisyo ug mga halad nga sinunog sumala sa balaod ni Moises;",
                    "Ug usab nga sila unta mohatag og pasalamat ngadto sa Ginoo nga ilang Dios, kinsa midala kanila gikan sa yuta sa Jerusalem, ug kinsa mao ang miluwas kanila gikan sa mga kamot sa ilang mga kaaway, ug mitudlo og mga makiangayon nga mga tawo nga mahimo nga ilang mga magtutudlo, ug usab usa ka makiangayon nga tawo nga mahimo nga ilang hari, kinsa mao ang mipahiluna sa kalinaw diha sa yuta sa Zarahemla, ug kinsa mao ang mitudlo kanila sa paghupot sa mga sugo sa Dios, nga sila unta magmaya ug mapuno uban sa gugma ngadto sa Dios ug sa tanan nga mga tawo.",
                    "Ug nahinabo nga sa diha nga sila miabut ngadto sa templo, sila mitukod sa ilang mga tolda sa palibut, matag tawo sumala sa iyang banay, nga naglangkob sa iyang asawa, ug sa iyang anak nga mga lalaki, ug sa iyang anak nga mga babaye, ug sa ilang anak nga mga lalaki, ug sa ilang anak nga mga babaye, gikan sa kamagulangan hangtud sa kamanghuran, matag banay ingon nga gilain ang usa gikan sa uban.",
                    "Ug sila mitukod sa ilang mga tolda palibut sa templo, matag tawo may tolda nga ang pultahan niini nag-atubang sa templo, nga pinaagi niana sila unta magpabilin diha sa ilang mga tolda ug mamati sa mga pulong diin si hari Benjamin kinahanglan mamulong ngadto kanila;",
                    "Kay ang pundok sa mga katawhan ingon nga hilabihan ka daghan nga si hari Benjamin dili makahimo pagtudlo kanilang tanan sa sulod sa mga paril sa templo, busa siya mipahimo og usa ka tore nga tukuron, nga pinaagi niana ang iyang mga katawhan unta makadungog sa mga pulong diin siya kinahanglan mamulong ngadto kanila.",
                    "Ug nahinabo nga siya misugod sa pakigpulong ngadto sa iyang mga katawhan gikan sa tore; ug silang tanan dili makadungog sa iyang mga pulong tungod sa ka daghan sa pundok sa mga katawhan; busa siya misugo nga ang mga pulong nga iyang ipamulong kinahanglan isulat ug ipadala ngadto taliwala niadto nga wala makadungog sa iyang tingog, nga sila makadawat usab sa iyang mga pulong.",
                    "Ug kini mao ang mga pulong diin siya namulong ug misugo nga ipasulat, nag-ingon: Akong mga kaigsoonan, tanan kamo nga nagpundok sa inyong mga kaugalingon, kamo nga nakadungog sa akong mga pulong diin ako namulong nganha kaninyo karong adlawa; kay ako wala magsugo kaninyo pag-anhi dinhi aron pagtiaw-tiaw sa mga pulong diin ako mamulong, apan nga kamo kinahanglan mopatalinghug ngari kanako, ug moabli sa inyong mga dunggan nga kamo unta makadungog, ug sa inyong mga kasingkasing nga kamo unta makasabut, ug sa inyong mga hunahuna nga ang mga misteryo sa Dios unta mabuksan sa inyong panan-aw.",
                    "Ako wala magsugo kaninyo sa pag-anhi dinhi nga kamo kinahanglan mahadlok kanako, o nga kamo kinahanglan maghunahuna nga ako sa akong kaugalingon labaw kay sa usa ka tawo nga mortal.",
                    "Apan ako sama sa inyong mga kaugalingon, ilawom sa tanan nga matang sa mga kahuyang sa lawas ug hunahuna; apan ako gipili niini nga mga katawhan, ug gipahinungod sa akong amahan, ug gitugutan sa kamot sa Ginoo nga ako mahimo nga magmamando ug usa ka hari ibabaw niini nga mga katawhan; ug giampingan ug gipanalipdan sa iyang dili hitupngan nga gahum, nga makaalagad kaninyo uban sa tanan nga gahum, hunahuna ug kusog diin gihatag sa Ginoo ngari kanako.",
                    "Ako moingon nganha kaninyo nga ingon nga ako gitugutan sa paggahin sa akong mga adlaw diha sa pag-alagad kaninyo, bisan hangtud niini nga panahon, ug wala mangita og bulawan ni pilak ni bisan unsa nga matang sa katigayunan diha kaninyo;",
                    "Ni ako mitugot nga kamo kinahanglan mabalhog sa mga bilanggoan, ni nga kamo kinahanglan moulipon sa usag usa, ni nga kamo kinahanglan mobuno, o molungkab, o mangawat, o manapaw; ni gani ako motugot nga kamo mobuhat sa bisan unsa nga matang sa pagkadautan, ug mitudlo kaninyo nga kamo mohupot sa mga sugo sa Ginoo, diha sa tanan nga mga butang nga siya misugo kaninyo—",
                    "Ug gani ako, sa akong kaugalingon, naghago uban sa akong kaugalingon nga mga kamot nga ako unta makaalagad kaninyo, ug nga kamo kinahanglan dili mabug-atan sa mga buhis, ug nga kinahanglan walay moabut diha kaninyo nga mabug-at nga palas-anon—ug niining tanan nga mga butang diin ako namulong, kamo sa inyong kaugalingon mao ang mga saksi niining adlawa.",
                    "Gani, akong mga kaigsoonan, ako wala makahimo niini nga mga butang diin ako makapanghambog, ni ako mosulti niini nga mga butang nga pinaagi niana ako makapasangil kaninyo; apan ako misulti kaninyo niini nga mga butang nga kamo mahimo nga masayud nga ako makatubag sa matin-aw nga tanlag sa atubangan sa Dios niining adlawa.",
                    "Tan-awa, ako moingon nganha kaninyo nga tungod kay ako miingon nganha kaninyo nga ako migahin sa akong mga adlaw diha sa pag-alagad kaninyo, ako wala magtinguha sa pagpanghambog, kay ako anaa lamang sa pag-alagad sa Dios.",
                    "Ug tan-awa, ako mosulti kaninyo niini nga mga butang nga kamo unta makakat-on og kaalam; nga kamo unta makakat-on nga kon kamo anaa sa pag-alagad sa inyong mga isigkatawo kamo anaa lamang sa pag-alagad sa inyong Dios.",
                    "Tan-awa, kamo mitawag kanako nga inyong hari; ug kon ako, kinsa inyong gitawag nga inyong hari, naghago sa pag-alagad kaninyo, busa, dili ba kamo maghago sa pag-alagad sa usag usa?",
                    "Ug tan-awa usab, kon ako, kinsa inyong gitawag nga inyong hari, kinsa migahin sa iyang mga adlaw diha sa pag-alagad kaninyo, ug gani nag-alagad usab sa Dios, angay sa bisan unsa nga mga pasalamat gikan kaninyo, O unsa pa kaha ang inyong pagpasalamat sa inyong langitnon nga Hari!",
                    "Ako moingon nganha kaninyo, akong mga kaigsoonan, nga kon kamo kinahanglan mopahinungod sa tanan nga mga pasalamat ug pagdayeg diin ang inyong tibuok kalag adunay gahum sa pag-angkon, ngadto nianang Dios kinsa naglalang kaninyo, ug nag-amping ug nanalipod kaninyo, ug naghimo nga kamo kinahanglan magmalipayon, ug mitugot nga kamo kinahanglan magpuyo diha sa kalinaw sa usag usa—",
                    "Ako moingon nganha kaninyo nga kon kamo kinahanglan moalagad gayud kaniya kinsa naglalang kaninyo sukad sa sinugdanan, ug nanalipod kaninyo sa matag adlaw, pinaagi sa paghatag kaninyo og ginhawa, nga kamo mahimo nga mabuhi ug molihok ug mobuhat sumala sa inyong kaugalingon nga kabubut-on, ug gani nagbulig kaninyo gikan sa usa ka gutlo ngadto sa lain—ako moingon, kon kamo kinahanglan moalagad kaniya uban sa tibuok ninyo nga mga kalag bisan pa niana kamo mahimo gihapon nga dili mapuslanon nga mga sulugoon.",
                    "Ug tan-awa, ang tanan nga iyang gikinahanglan kaninyo mao ang paghupot sa iyang mga sugo; ug siya misaad kaninyo nga kon kamo maghupot sa iyang mga sugo kamo gayud mouswag dinhi sa yuta; ug siya dili mausab gikan niana diin siya misulti; busa, kon kamo maghupot sa iyang mga sugo siya mopanalangin kaninyo ug mopauswag kaninyo.",
                    "Ug karon, sa unang higayon, siya naglalang kaninyo, ug naghatag nganha kaninyo sa inyong mga kinabuhi, diin kamo nakautang ngadto kaniya.",
                    "Ug sa ikaduha, siya nagkinahanglan nga kamo kinahanglan mobuhat ingon nga siya nagsugo kaninyo; kay kon kamo mobuhat, siya diha-diha mopanalangin kaninyo; ug busa siya nakabayad kaninyo. Ug kamo sa gihapon utangan ngadto kaniya, karon, ug unya, ug hangtud sa kahangturan; busa, unsa man ang inyong ikapanghambog?",
                    "Ug karon ako mangutana, unsa ang inyong ikasulti sa inyong mga kaugalingon? Ako motubag kaninyo, Wala. Kamo dili makasulti nga kamo labaw pa ingon sa abug sa yuta; gani kamo gilalang sa abug sa yuta; apan tan-awa, kini gipanag-iya niya kinsa naglalang kaninyo.",
                    "Ug ako, bisan ako, kinsa kamo mitawag nga inyong hari, dili labaw kay sa inyong mga kaugalingon; kay ako usab sa abug. Ug kamo nagtan-aw nga ako tigulang na, ug ako hapit na motugyan niining mortal nga lawas ngadto sa iyang inahan nga yuta.",
                    "Busa, ingon nga ako miingon nganha kaninyo nga ako nakaalagad kaninyo, naglakaw uban sa matin-aw nga tanlag sa atubangan sa Dios, gani ako niini nga panahon naghimo nga kamo kinahanglan magpundok sa inyong mga kaugalingon, nga ako unta makaplagan nga walay sala, ug nga ang inyong dugo kinahanglan dili modangat ngari kanako, sa panahon nga ako mobarug aron hukman sa Dios sa mga butang nga iyang gisugo kanako mahitungod kaninyo.",
                    "Ako moingon nganha kaninyo nga ako nagtinguha nga kamo kinahanglan magpundok sa inyong mga kaugalingon nga ako unta makalingkawas sa akong saput sa inyong dugo, niining yugto sa panahon nga ako hapit na manaog ngadto sa akong lubnganan, nga ako unta manaog sa kalinaw, ug ang akong imortal nga espiritu motipon sa mga koro sa kahitas-an sa pag-awit og mga pagdayeg sa usa ka makiangayon nga Dios.",
                    "Ug dugang pa, ako moingon nganha kaninyo nga ako nagtinguha nga kamo kinahanglan magpundok sa inyong mga kaugalingon, nga ako unta makapadayag nganha kaninyo nga ako dili na mahimo nga inyong magtutudlo, ni inyong hari;",
                    "Kay bisan niini nga panahon, ang akong tibuok nga lawas mikurog sa hilabihan samtang misulay sa pagpamulong nganha kaninyo; apan ang Ginoong Dios nagbulig kanako, ug nagtugot kanako nga ako mamulong nganha kaninyo, ug nagsugo kanako nga ako kinahanglan mopahayag nganha kaninyo niini nga adlaw, nga ang akong anak nga si Mosiah usa ka hari ug usa ka pangulo ibabaw kaninyo.",
                    "Ug karon, akong mga kaigsoonan, ako manghinaut nga kamo kinahanglan mobuhat ingon nga kamo hangtud karon nakabuhat. Ingon nga kamo naghupot sa akong mga sugo, ug usab sa mga sugo sa akong amahan, ug miuswag, ug napanalipdan gikan sa pagkahulog ngadto sa mga kamot sa inyong mga kaaway, sama usab kon kamo maghupot sa mga sugo sa akong anak, o ang mga sugo sa Dios diin gisulti nganha kaninyo pinaagi kaniya, kamo mouswag diha sa yuta ug ang inyong mga kaaway walay gahum ibabaw kaninyo.",
                    "Apan, O akong mga katawhan, pag-amping, tingali pa unya og adunay moabut nga mga panagbingkil taliwala kaninyo, ug kamo unya mopili sa pagtuman sa dautan nga espiritu, diin gipamulong sa akong amahan nga si Mosiah.",
                    "Kay tan-awa, adunay kaalautan nga gitakda diha kaniya kinsa mopili sa pagsunod niana nga espiritu; kay kon siya mopili sa pagsunod kaniya, ug nga magpabilin ug magpakamatay diha sa iyang mga kasal-anan, ang mao nag-inom sa panghimaraut sa iyang kaugalingon nga kalag; kay siya midawat alang sa iyang mga suhol og usa ka walay katapusan nga silot, ingon nga nakalapas sa balaod sa Dios supak sa iyang kaugalingon nga kahibalo.",
                    "Ako moingon nganha kaninyo, nga walay bisan usa taliwala kaninyo, gawas sa inyong gagmay nga mga bata nga wala pa matudloi mahitungod niini nga mga butang, apan nasayud ba kamo nga kamo kanunay utangan sa kahangturan sa inyong langitnon nga Amahan, sa pagtugyan ngadto kaniya sa tanan nga anaa kaninyo; ug usab natudloan mahitungod sa mga talaan diin naglangkob sa mga panagna nga gipamulong pinaagi sa balaan nga mga propeta, bisan ngadto sa panahon nga ang atong amahan, si Lehi, mibiya sa Jerusalem;",
                    "Ug usab, ang tanan nga gipamulong pinaagi sa atong mga amahan hangtud karon. Ug tan-awa, usab, sila namulong niana diin gisugo kanila sa Ginoo; busa, sila mga makiangayon ug matinud-anon.",
                    "Ug karon, ako moingon nganha kaninyo, akong mga kaigsoonan, nga human kamo masayud ug matudloan sa tanan niini nga mga butang, kon kamo makalapas ug makasupak ngadto niana nga gipamulong na, nga kamo mopahilayo sa inyong mga kaugalingon gikan sa Espiritu sa Ginoo, nga kini mahimo nga wala nay dapit diha kaninyo aron sa pag-agak kaninyo diha sa mga agianan sa kaalam aron kamo mapanalanginan, mouswag, ug matunhay—",
                    "Ako moingon nganha kaninyo, nga ang tawo nga magbuhat niini, ang mao nagpakita sa dayag nga pagsukol batok sa Dios; busa siya mipili sa pagsunod sa dautan nga espiritu, ug nahimo nga usa ka kaaway sa tanan nga pagkamatarung; busa, ang Ginoo walay dapit diha kaniya, kay siya dili mopuyo diha sa dili balaan nga mga templo.",
                    "Busa kon kana nga tawo dili maghinulsol, ug magpabilin ug mamatay nga kaaway sa Dios, ang mga gipangayo sa balaan nga kaangayan ang makapukaw sa iyang imortal nga kalag ngadto sa usa ka buhi nga salabutan sa iyang kaugalingon nga kasaypanan, diin mao ang mohimo kaniya nga mokulo gikan sa atubangan sa Ginoo, ug mopuno sa iyang dughan uban sa kasubo, ug kasakit, ug tuman nga kaguol, diin nahisama sa usa ka walay pagkapalong nga kalayo, kansang dilaab nagsaka hangtud sa kahangturan.",
                    "Ug karon ako moingon nganha kaninyo, ang kalooy walay pag-angkon niana nga tawo; busa ang iyang katapusan nga kapildihan mao ang paglahutay sa usa ka walay katapusan nga kahasol.",
                    "O, tanan kamo nga tigulang nga mga lalaki, ug usab kamo nga batan-on nga mga lalaki, ug kamo nga gagmay nga mga kabataan kinsa makasabut sa akong mga pulong, kay ako nakapamulong sa yano nganha kaninyo nga kamo unta makasabut, ako mag-ampo nga kamo unta mahigmata ngadto sa usa ka panumduman sa makalilisang nga kahimtang niadto nga nahulog ngadto sa kalapasan.",
                    "Ug dugang pa niini, ako nagtinguha nga kamo kinahanglan maghunahuna sa bulahan ug sa malipayon nga kahimtang niadto nga naghupot sa mga sugo sa Dios. Kay tan-awa, sila bulahan sa tanan nga mga butang, sa temporal ug sa espirituhanon; ug kon sila magpabilin nga matinud-anon hangtud sa katapusan sila pagadawaton ngadto sa langit, nga pinaagi niana sila mahimo nga mopuyo uban sa Dios diha sa usa ka kahimtang nga walay katapusan ang kalipay. O hinumdumi, hinumdumi nga kini nga mga butang tinuod; kay ang Ginoong Dios namulong niini."
                ]
            },
            {
                "url": "https://www.lds.org/scriptures/bofm/mosiah/3?lang=ceb",
                "name": "Kapitulo 3",
                "summary": [
                    "Si Hari Benjamin nagpadayon sa iyang pakigpulong—Ang Ginoong Makagagahum mangalagad taliwala sa mga tawo sa mortal nga lawas—Dugo mogawas sa matag lungag sa iyang panit samtang siya nag-ula alang sa mga kasal-anan sa kalibutan—Ang iyang ngalan mao lamang ang ngalan diin ang kaluwasan moabut—Ang mga tawo makahimo sa pagsalikway sa kinaiyanhon nga tawo ug mahimo nga mga Santos pinaagi sa Pag-ula—Ang kahasol sa mga dautan mahisama ingon sa usa ka lim-aw sa kalayo ug asupre. Mga 124 B.C."
                ],
                "verses": [
                    "Ug usab akong mga kaigsoonan, ako nagtawag sa inyong pagmatngon, kay ako maingon og dunay dugang nga ipamulong nganha kaninyo; kay tan-awa, ako adunay mga butang nga isulti kaninyo mahitungod niana nga moabut.",
                    "Ug ang mga butang diin ako mosulti kaninyo gipahibalo ngari kanako pinaagi sa usa ka anghel gikan sa Dios. Ug siya miingon ngari kanako: Pagmata; ug ako mimata, ug tan-awa siya mibarug sa akong atubangan.",
                    "Ug siya miingon ngari kanako: Pagmata, ug pamati sa mga pulong diin ako mosulti kanimo; kay tan-awa, ako mianhi aron sa pagpadayag nganha kanimo sa malipayon nga mga balita sa dako nga kalipay.",
                    "Kay ang Ginoo namati sa imong mga pag-ampo, ug nakahukom sa imong pagkamatarung, ug nagpadala kanako aron sa pagpadayag nganha kanimo nga aron ikaw malipay; ug nga ikaw usab magpadayag niini ngadto sa imong mga katawhan, aron sila usab mapuno uban sa hingpit nga kalipay.",
                    "Kay tan-awa, ang panahon moabut, ug dili kini layo, nga uban sa gahum, ang Ginoong Makagagahum kinsa naghari, kinsa mao, ug mao gikan sa tanan nga kahangturan ngadto sa tanan nga kahangturan, manaog gikan sa langit aron moipon sa mga katawhan, ug mopuyo sa usa ka mortal nga lawas, ug makig-uban taliwala sa mga tawo, magbuhat og kahibulongan nga mga milagro, ingon sama sa pag-ayo sa mga masakiton, pagbuhi sa mga patay, paghimo sa mga bakol nga molakaw, ang mga buta sa pagdawat sa ilang panan-aw, ug ang bungol sa pagkadungog, ug mang-ayo sa tanan nga matang sa sakit.",
                    "Ug siya mosalikway sa mga yawa, o sa dautan nga mga espiritu diin nagpuyo diha sa mga kasingkasing sa mga katawhan.",
                    "Ug sud-onga, siya moantus sa mga pagsulay, ug sakit sa lawas, kagutom, kauhaw, ug kakapoy, gani labaw nga ang tawo makaantus, gawas kini ngadto sa kamatayon; kay tan-awa, dugo manggawas gikan sa matag lungag sa iyang mga panit, hilabihan ka dako sa iyang kasubo tungod sa mga pagkadautan ug sa mga pagkasalawayon sa iyang mga katawhan.",
                    "Ug siya pagatawgon og Jesukristo, ang Anak sa Dios, ang Amahan sa langit ug sa yuta, ang Tiglalang sa tanan nga mga butang gikan sa sinugdanan; ug ang iyang inahan pagatawgon og Maria.",
                    "Ug sud-onga, siya mianhi nganhi sa iyang kaugalingon nga mga katawhan, nga ang kaluwasan unta modangat ngadto sa mga katawhan gani pinaagi sa hugot nga pagtuo sa iyang ngalan; ug bisan human ang tanan niini sila mohunahuna kaniya nga usa ka tawo, ug moingon nga siya adunay usa ka yawa, ug mosilot kaniya, ug molansang kaniya sa krus.",
                    "Ug siya mabanhaw sa ikatulo nga adlaw gikan sa patay; ug tan-awa siya mobarug sa paghukom sa kalibutan; ug tan-awa, tanan niini nga mga butang mahimo nga ang usa ka matarung nga paghukom unta moabut nganha sa mga katawhan.",
                    "Kay tan-awa, ug usab ang iyang dugo giula sa mga sala niadto kinsa napukan pinaagi sa kalapasan ni Adan, kinsa namatay nga walay kasayuran sa kabubut-on sa Dios mahitungod kanila, o kinsa sa walay kasayuran nakasala.",
                    "Apan alaot, alaot ngadto kaniya kinsa nasayud nga siya misukol batok sa Dios! Kay ang kaluwasan dili modangat kaniya gawas kon kini pinaagi sa paghinulsol ug hugot nga pagtuo diha sa Ginoong Jesukristo.",
                    "Ug ang Ginoong Dios mipadala sa iyang balaan nga mga propeta taliwala sa tanan nga mga katawhan, aron pagpadayag niini nga mga butang ngadto sa matag kaliwatan, kanasuran, ug pinulongan, nga pinaagi niana si kinsa ang motuo kang Kristo nga moanhi, ang mao mahimo nga makadawat sa kapasayloan sa ilang mga sala, ug magmaya sa tuman nga kalipay, bisan ingon nga siya nakaanhi na taliwala kanila.",
                    "Gani ang Ginoong Dios nakakita nga ang iyang mga katawhan mga tikig og liog, ug siya mihatag kanila og usa ka balaod, gani ang balaod ni Moises.",
                    "Ug daghan nga mga timailhan, ug mga katingalahan, ug mga paghulagway, ug mga anino nagpakita kaniya ngadto kanila, mahitungod sa iyang pag-anhi; ug usab ang balaan nga mga propeta namulong ngadto kanila mahitungod sa iyang pag-anhi; ug gani sila nagpatig-a sa ilang mga kasingkasing, ug wala makasabut nga ang balaod ni Moises walay kapuslanan gawas kini pinaagi sa pag-ula sa iyang dugo.",
                    "Ug bisan kon kini mahinabo nga ang gagmay nga mga bata makasala sila dili maluwas; apan ako moingon nganha kaninyo sila mga bulahan; kay tan-awa, ingon diha ni Adan, o pinaagi sa kinaiyahan, sila mapukan, gani ang dugo ni Kristo giula alang sa ilang mga sala.",
                    "Ug dugang pa niini, ako moingon nganha kaninyo, nga walay lain nga ngalan nga gihatag, ni lain nga mga agianan ni mga paagi diin ang kaluwasan modangat ngadto sa mga katawhan, lamang diha ug pinaagi sa ngalan ni Kristo, ang Ginoong Makagagahum.",
                    "Kay tan-awa siya mohukom, ug ang iyang paghukom makiangayon; ug ang bata nga masuso dili malaglag kinsa namatay diha sa iyang pagkamasuso; apan ang mga tawo moinom sa kapildihan ngadto sa ilang kaugalingon nga mga kalag gawas kon sila mopaubos sa ilang mga kaugalingon ug mahisama ingon sa gagmay nga mga bata, ug motuo nga ang kaluwasan mao, ug sa gihapon, ug sa umaabut, diha ug pinaagi sa pag-ula sa dugo ni Kristo, ang Ginoong Makagagahum.",
                    "Kay ang kinaiyanhon nga tawo mao ang usa ka kaaway sa Dios, ug sa gihapon gikan pa sa pagkapukan ni Adan, ug mahimo, hangtud sa kahangturan, gawas kon siya motugyan ngadto sa mga pagdani sa Balaang Espiritu, ug isalikway ang iyang kinaiyanhon nga pagkatawo ug mahimo nga usa ka santos pinaagi sa pag-ula ni Kristo ang Ginoo, ug mahimo nga ingon sa usa ka bata, manunuton, maaghup, mapainubsanon, mapailubon, puno sa gugma, mauyunon sa pagtugyan sa tanan nga mga butang diin ang Ginoo makakita nga angay ipahamtang nganha kaniya, bisan ingon sa usa ka bata nga motugyan sa iyang kaugalingon ngadto sa iyang amahan.",
                    "Ug dugang pa, ako moingon nganha kaninyo, nga ang panahon moabut diin ang kasayuran sa usa ka Manluluwas mokaylap sa matag nasud, kaliwat, pinulongan, ug mga katawhan.",
                    "Ug tan-awa, kon kana nga panahon moabut, walay usa nga makit-an nga walay sala sa atubangan sa Dios, gawas kini sa gagmay nga mga bata, pinaagi lamang sa paghinulsol ug hugot nga pagtuo sa ngalan sa Ginoong Dios nga Makagagahum.",
                    "Ug gani niini nga panahon, kon ikaw makatudlo sa imong mga katawhan sa mga butang diin ang Ginoo nga imong Dios nagsugo kanimo, bisan gani sila dili makita nga walay sala diha sa mga panan-aw sa Dios, lamang sumala sa mga pulong diin ako nakapamulong nganha kanimo.",
                    "Ug karon ako nakapamulong na sa mga pulong diin ang Ginoong Dios nagsugo kanako.",
                    "Sa ingon miingon ang Ginoo: Sila mobarug ingon sa usa ka mahayag nga pagpamatuod batok niini nga mga katawhan, sa adlaw sa paghukom; diin sila pagahukman, matag tawo sumala sa iyang binuhatan, bisan sila maayo, o bisan sila dautan.",
                    "Ug kon sila mga dautan sila gitagana diha sa usa ka makahahadlok nga pagsud-ong sa ilang mga kasaypanan ug mga pagkasalawayon, diin nakahimo kanila sa pagkulo gikan sa atubangan sa Ginoo ngadto sa usa ka kahimtang sa pagkamakalolooy ug walay katapusan nga kasakit, diin sila dili na mahibalik; busa sila nakainom na sa panghimaraut sa ilang kaugalingon nga mga kalag.",
                    "Busa, sila nakainom sa kopa sa tuman nga kasuko sa Dios, diin ang kaangayan dili na makalimud ngadto kanila kay sa kini makalimud nga si Adan kinahanglan mapukan tungod sa iyang pag-ambit sa gidili nga bunga; busa, ang kalooy wala nay pag-angkon kanila sa kahangturan.",
                    "Ug ang ilang kahasol ingon og usa ka lim-aw sa kalayo ug asupre, kansang mga dilaab dili mapalong, ug kansang aso mosaka sa itaas hangtud sa kahangturan. Sa ingon ang Ginoo misugo kanako. Amen."
                ]
            },
            {
                "url": "https://www.lds.org/scriptures/bofm/mosiah/4?lang=ceb",
                "name": "Kapitulo 4",
                "summary": [
                    "Si Hari Benjamin nagpadayon sa iyang pakigpulong—Ang kaluwasan moabut tungod sa Pag-ula—Tuo sa Dios aron maluwas—Pagbaton og usa ka kapasayloan sa inyong mga sala pinaagi sa pagkamatinud-anon—Pakigbahin sa inyong kabtangan ngadto sa mga kabus—Buhata ang tanan nga butang diha sa kaalam ug kahusay. Mga 124 B.C."
                ],
                "verses": [
                    "Ug karon, nahinabo nga si hari Benjamin mihimo og pagtapos sa iyang pakigpulong sa mga pulong diin gisulti ngadto kaniya pinaagi sa usa ka anghel sa Ginoo, nga siya mitan-aw libut sa pundok sa mga katawhan, ug tan-awa sila nangatumba sa yuta, kay ang kahadlok sa Ginoo miabut kanila.",
                    "Ug sila nagsud-ong diha sa ilang mga kaugalingon nga kalibutanon nga kahimtang, gani ubos kay sa abug sa yuta. Ug silang tanan misinggit og kusog uban sa usa ka tingog, nag-ingon: O kaloy-i, ug dihogi sa inula nga dugo ni Kristo nga kami mahimo nga makadawat sa kapasayloan sa among mga sala, ug ang among mga kasingkasing mahimo nga putli; kay kami mituo kang Jesukristo, ang anak sa Dios, kinsa milalang sa langit ug sa yuta, ug sa tanan nga mga butang; kinsa manaog nganhi taliwala sa mga katawhan.",
                    "Ug nahinabo nga human sila makapamulong niini nga mga pulong ang Espiritu sa Ginoo midangat diha kanila, ug sila napuno sa hingpit nga kalipay, ingon nga nakadawat og usa ka kapasayloan sa ilang mga sala, ug nagbaton og kalinaw sa ilang tanlag, tungod sa naghingapin nga hugot nga pagtuo diin sila aduna diha kang Jesukristo kinsa moanhi, sumala ngadto sa mga pulong diin si hari Benjamin nakapamulong ngadto kanila.",
                    "Ug si hari Benjamin mibuka sa iyang ba-ba pag-usab ug misugod sa pagpamulong ngadto kanila, nag-ingon: Akong mga higala ug akong mga kaigsoonan, akong mga kaliwat ug akong mga katawhan, ako motawag pag-usab sa inyong pagtagad, nga kamo mahimo nga mamati ug makasabut sa nahibilin sa akong mga pulong diin ako mamulong nganha kaninyo.",
                    "Kay tan-awa, kon ang kasayuran sa kaayo sa Dios niini nga higayon nakapukaw kaninyo ngadto sa usa ka salabutan sa inyong pagkawalay kapuslanan, ug sa inyong pagkawalay bili ug sa inyong pagkapukan nga kahimtang—",
                    "Ako moingon nganha kaninyo, kon kamo nakakab-ut sa usa ka kasayuran sa kaayo sa Dios, ug sa iyang dili hitupngan nga gahum, ug sa iyang kaalam, ug sa iyang pailub, ug sa iyang pagkamainantuson ngadto sa mga katawhan; ug usab, ang pag-ula diin giandam gikan sa katukuran sa kalibutan, nga sa ingon ang kaluwasan unta modangat ngadto kaniya nga kinahanglan magbutang sa iyang pagsalig diha sa Ginoo, ug kinahanglan magmakugihon sa paghupot sa iyang mga sugo, ug magpadayon diha sa hugot nga pagtuo bisan ngadto sa katapusan sa iyang kinabuhi, ako nagpasabut sa kinabuhi sa mortal nga lawas—",
                    "Ako moingon, nga kini mao ang tawo kinsa nakadawat sa kaluwasan, pinaagi sa pag-ula diin giandam gikan sa katukuran sa kalibutan alang sa tanan nga katawhan, nga diha na sukad sa pagkapukan ni Adan, o kinsa mga, o kinsa mahimo, bisan ngadto sa katapusan sa kalibutan.",
                    "Ug kini mao ang paagi diin ang kaluwasan moabut. Ug walay lain nga kaluwasan gawas niini nga gikapamulong na; ni adunay lain nga mga gikauyonan diin ang tawo mahimo nga maluwas gawas sa mga gikauyonan diin ako misulti kaninyo.",
                    "Tuo sa Dios; tuo nga siya mao, ug nga siya ang milalang sa tanan nga mga butang, lakip sa langit ug sa yuta; tuo nga siya aduna sa tanan nga kaalam, ug tanan nga gahum, sa langit ug sa yuta; tuo nga ang tawo dili makasabut sa tanan nga mga butang diin ang Ginoo mahimo nga makasabut.",
                    "Ug usab, tuo nga kamo kinahanglan gayud maghinulsol sa inyong mga sala ug mobiya kanila, ug magpaubos sa inyong mga kaugalingon sa atubangan sa Dios; ug mangutana sa kinasingkasing nga siya mopasaylo kaninyo; ug karon, kon kamo motuo sa tanan niini nga mga butang tan-awa nga kamo mobuhat kanila.",
                    "Ug usab ako moingon nganha kaninyo ingon nga ako nakaingon kaniadto, ingon nga kamo nakakab-ut sa kasayuran sa himaya sa Dios, o kon kamo nasayud sa iyang kaayo ug nakatagamtam sa iyang gugma, ug nakadawat sa kapasayloan sa inyong mga sala, diin nakahimo og ingon nga hilabihan ka dako nga hingpit nga kalipay diha sa inyong mga kalag, gani ako manghinaut nga kamo kinahanglan mahinumdom, ug sa kanunay magpabilin sa inyong panumduman, ang pagkahalangdon sa Dios, ug ang inyong kaugalingon nga pagkawalay hinungdan, ug ang iyang pagkamaayo ug ang pagkamainantuson nganha kaninyo, dili takus nga mga binuhat, ug magpaubos sa inyong mga kaugalingon bisan ngadto sa kinahiladman sa pagkamapainubsanon, magtawag sa ngalan sa Ginoo matag adlaw, ug magbarug nga makanunayon diha sa hugot nga pagtuo niana diin moabut, diin gikapamulong na pinaagi sa ba-ba sa anghel.",
                    "Ug tan-awa, ako moingon nganha kaninyo nga kon kamo mobuhat niini kamo sa kanunay magmalipayon, ug mapuno uban sa gugma sa Dios, ug sa kanunay magbaton sa kapasayloan sa inyong mga sala; ug kamo motubo diha sa kasayuran sa himaya kaniya nga naglalang kaninyo, o diha sa kasayuran niana diin mao ang makiangayon ug tinuod.",
                    "Ug kamo dili makabaton og hunahuna sa pagpasakit sa usag usa, apan sa pagpuyo nga malinawon, ug sa paghatag ngadto sa matag tawo sumala niana diin mao ang iyang gikinahanglan.",
                    "Ug kamo dili motugot sa inyong mga anak nga sila magutman, o hubo; ni kamo motugot nga sila molapas sa mga balaod sa Dios, ug manag-away ug managbingkil sa usag usa, ug moalagad sa yawa, kinsa mao ang ginoo sa sala, o kinsa mao ang dautan nga espiritu diin gikapamulong pinaagi sa atong mga amahan, siya ingon nga usa ka kaaway sa tanan nga pagkamatarung.",
                    "Apan kamo motudlo kanila sa paglakaw diha sa mga pamaagi sa kamatuoran ug kaligdong; kamo motudlo kanila sa paghigugma sa usag usa, ug sa pag-alagad sa usag usa.",
                    "Ug usab, kamo sa inyong kaugalingon motabang niadto nga nagkinahanglan sa inyong panabang; kamo mangalagad sa inyong kabtangan ngadto kaniya nga nagkinahanglan; ug kamo dili motugot nga ang makililimos sa iyang pagpakilooy kaninyo makawang, ug mosalikway kaniya aron mamatay.",
                    "Tingali kamo moingon: Ang tawo nagdala diha sa iyang kaugalingon sa iyang pagkauyamot; busa ako mopugong sa akong kamot, ug dili mohatag ngadto kaniya sa akong pagkaon, ni mohatag ngadto kaniya sa akong kabtangan nga siya mahimo nga dili mag-antus, kay ang iyang mga silot mga makiangayon—",
                    "Apan ako moingon nganha kaninyo, O tawo, si kinsa kadto nga mobuhat niini ang mao adunay dako nga hinungdan sa paghinulsol; ug gawas kon siya maghinulsol niana diin siya mibuhat siya malaglag sa kahangturan, ug walay bahin sa gingharian sa Dios.",
                    "Kay tan-awa, dili ba kitang tanan mga makililimos? Kitang tanan wala ba magsalig diha sa sama nga Binuhat, ang Dios, sa tanan nga kabtangan diin kita aduna, alang sa pagkaon ug panaput, ug alang sa bulawan, ug alang sa pilak, ug alang sa tanan nga mga katigayunan nga kita aduna sa matag matang?",
                    "Ug tan-awa, bisan niini nga panahon, kamo nagpanawag sa iyang ngalan, ug nagpangayo alang sa usa ka kapasayloan sa inyong mga sala. Ug siya mitugot ba nga kamo mangayo sa kawang? Wala; siya mibu-bu sa iyang Espiritu nganha kaninyo, ug mao ang nakahimo nga ang inyong mga kasingkasing kinahanglan nga mapuno uban sa hingpit nga kalipay, ug mao ang nakahimo nga ang inyong mga ba-ba kinahanglan mahunong nga kamo dili na makapamulong, busa hilabihan ka dako ang inyong hingpit nga kalipay.",
                    "Ug karon, kon ang Dios, kinsa naglalang kaninyo, diin kamo nagsalig alang sa inyong mga kinabuhi ug alang sa tanan nga kamo aduna ug anaa, mohatag nganha kaninyo sa bisan unsa nga kamo mangayo nga matarung, diha sa hugot nga pagtuo, nagtuo nga kamo makadawat, O unya, unsa pa kaha nga kamo kinahanglan makigbahin sa kabtangan diin kamo aduna ngadto sa usag usa.",
                    "Ug kon kamo mohukom sa tawo kinsa nagpakilooy kaninyo alang sa inyong kabtangan nga siya dili mamatay, ug nanghimaraut kaniya, unsa ka makiangayon ang inyong pagpanghimaraut sa pagpugong sa inyong kabtangan, nga dili inyo apan sa Dios, ngadto kinsa usab ang inyong kinabuhi gipanag-iya; ug gani kamo wala magpakilooy, ni maghinulsol sa butang nga inyong nabuhat.",
                    "Ako moingon nganha kaninyo, alaot ngadto niana nga tawo, kay ang iyang kabtangan mahanaw uban kaniya; ug karon, ako moingon niini ngadto niadto kinsa mga adunahan kalabut sa mga butang niini nga kalibutan.",
                    "Ug usab, ako moingon ngadto sa mga kabus, kamo kinsa wala ug gani adunay igo, nga kamo magpabilin sa matag adlaw; ako nagpasabut nga tanan kamo kinsa milimud sa makililimos, tungod kay kamo wala; ako buot nga kamo moingon sa inyong mga kasingkasing nga: Ako wala mohatag tungod kay ako wala, apan kon ako aduna ako mohatag.",
                    "Ug karon, kon kamo moingon niini sa inyong mga kasingkasing kamo magpabilin nga walay kasaypanan, kon dili kamo panghimarauton; ug makiangayon ang pagpanghimaraut kaninyo kay kamo naibug niana diin kamo wala makadawat.",
                    "Ug karon, alang sa katuyoan niini nga mga butang diin ako nakapamulong nganha kaninyo—nga mao, alang sa katuyoan sa pagbaton sa usa ka kapasayloan sa inyong mga sala sa matag adlaw, nga kamo mahimo nga maglakaw nga walay kasaypanan sa atubangan sa Dios—Ako manghinaut nga kamo kinahanglan mohatag sa inyong kabtangan ngadto sa mga kabus, matag tawo sumala sa unsa ang anaa kaniya, ingon sa pagpakaon sa gigutom, pagsinina sa hubo, pagduaw sa mga masakiton ug pag-alagad sa ilang kahupayan, sa espirituhanon ug lawasnon, sumala sa ilang mga panginahanglan.",
                    "Ug tan-awa ang tanan niini nga mga butang mahimo diha sa kaalam ug kahusay; kay kini dili panginahanglan nga ang usa ka tawo kinahanglan modagan nga labaw pa kay sa iyang kusog. Ug usab, kini angay nga siya kinahanglan magkugi, nga sa ingon niana siya unta makadaug sa ganti; busa, ang tanan nga mga butang kinahanglan gayud nga mabuhat diha sa kahusay.",
                    "Ug ako manghinaut nga kamo kinahanglan mahinumdom, nga bisan kinsa taliwala kaninyo ang manghulam sa inyong silingan kinahanglan mouli gayud sa butang nga iyang gihulaman, sumala niana nga siya miuyon, kay kon dili kamo makabuhat og sala; ug tingali nga kamo makahimo sa inyong silingan sa pagbuhat usab og sala.",
                    "Ug sa katapusan, ako dili makasulti kaninyo sa tanan nga mga butang diin kamo mahimo nga makabuhat og sala; kay adunay daghan nga mga paagi ug mga hinungdan, gani hilabihan kadaghan nga ako dili na makaihap kanila.",
                    "Apan kini igo na nga ako makasulti kaninyo, nga kon kamo dili magbantay sa inyong mga kaugalingon, ug sa inyong mga hunahuna, ug sa inyong mga pulong, ug sa inyong mga buhat, ug magbantay sa mga sugo sa Dios, ug magpadayon diha sa hugot nga pagtuo sa unsay inyong nadungog mahitungod sa pag-anhi sa atong Ginoo, gani ngadto sa katapusan sa inyong mga kinabuhi, kamo gayud malaglag. Ug karon, O tawo, hinumdumi, ug ayaw pagkalaglag."
                ]
            },
            {
                "url": "https://www.lds.org/scriptures/bofm/mosiah/5?lang=ceb",
                "name": "Kapitulo 5",
                "summary": [
                    "Ang mga Santos mahimo nga anak nga mga lalaki ug anak nga mga babaye ni Kristo pinaagi sa hugot nga pagtuo—Sila pagatawgon pinaagi sa ngalan ni Kristo—Si Hari Benjamin miawhag kanila sa pagmakanunayon ug sa pagmalig-on sa paghimo og maayo nga mga buhat. Mga 124 B.C."
                ],
                "verses": [
                    "Ug karon, nahinabo nga sa diha nga si hari Benjamin nakapamulong ngadto sa iyang mga katawhan, siya mipadala taliwala kanila, nagtinguha nga masayud sa iyang mga katawhan kon sila mituo ba sa mga pulong nga iyang gikapamulong ngadto kanila.",
                    "Ug silang tanan misinggit sa usa ka tingog, nag-ingon: Oo, kami mituo sa tanan nga mga pulong diin ikaw namulong ngari kanamo; ug usab, kami nasayud sa ilang pagkatinuod ug kamatuoran, tungod kay ang Espiritu sa Ginoong Makagagahum, nakahimo og dako nga kausaban dinhi kanamo, o dinhi sa among mga kasingkasing, nga kami wala nay hilig sa pagbuhat og dautan, apan sa pagbuhat og maayo sa kanunay.",
                    "Ug kami, sa among mga kaugalingon, usab, pinaagi sa walay kinutuban nga kaayo sa Dios, ug ang mga gipakita sa iyang Espiritu, nakabaton sa mga dagko nga panlantaw niana diin moabut; ug kon kini angay, kami makapanagna sa tanan nga mga butang.",
                    "Ug kini mao ang hugot nga pagtuo diin kami aduna diha sa mga butang diin ang among hari nakapamulong ngari kanamo nga mao ang nakadala kanamo ngadto niining mahinungdanon nga kahibalo, diin kami nalipay sa hilabihan ka dako nga hingpit nga kalipay.",
                    "Ug kami mauyunon sa pagsulod ngadto sa usa ka pakigsaad uban sa atong Dios sa pagbuhat sa iyang kabubut-on, ug magmasulundon sa iyang mga sugo diha sa tanan nga mga butang nga siya mosugo kanamo, sa tanan nga nahibilin sa among mga adlaw, nga kami mahimo nga dili modala diha sa among mga kaugalingon sa usa ka walay katapusan nga kahasol, ingon nga gipamulong pinaagi sa anghel, nga kami mahimo nga dili makainom gikan sa kopa sa kasuko sa Dios.",
                    "Ug karon, mao kini ang mga pulong diin si hari Benjamin nagtinguha kanila; ug busa siya miingon ngadto kanila: Kamo nakapamulong sa mga pulong diin ako mitinguha; ug ang pakigsaad nga kamo nakahimo usa ka matarung nga pakigsaad.",
                    "Ug karon, tungod sa pakigsaad diin kamo nakahimo kamo pagatawgon nga mga anak ni Kristo, iyang anak nga mga lalaki, ug iyang anak nga mga babaye; kay tan-awa, niining adlawa siya sa espirituhanon nga paagi nanganak kaninyo; kay kamo nag-ingon nga ang inyong mga kasingkasing nausab pinaagi sa hugot nga pagtuo diha sa iyang ngalan; busa, kamo natawo kaniya ug nahimo nga anak nga mga lalaki ug iyang anak nga mga babaye.",
                    "Ug ubos niini nga ngalan kamo mahimo nga gawasnon, ug wala nay lain nga ngalan diin kamo mahimo nga gawasnon. Wala nay lain nga ngalan nga gikahatag diin ang kaluwasan moabut; busa, ako manghinaut nga kamo kinahanglan modala diha kaninyo sa ngalan ni Kristo, tanan kamo nga nakasulod ngadto sa pakigsaad uban sa Dios nga kamo kinahanglan magmasulundon ngadto sa katapusan sa inyong mga kinabuhi.",
                    "Ug kini mahinabo nga kinsa kadto nga magbuhat niini makaplagan sa tuo nga kamot sa Dios, kay siya masayud sa ngalan diin siya pagatawgon; kay siya pagatawgon pinaagi sa ngalan ni Kristo.",
                    "Ug karon mahinabo, nga kinsa kadto nga dili modala diha kaniya sa ngalan ni Kristo kinahanglan pagatawgon pinaagi sa uban nga ngalan; busa, siya makaamgo sa iyang kaugalingon nga anaa sa wala nga kamot sa Dios.",
                    "Ug ako manghinaut nga kamo kinahanglan mahinumdom usab, nga kini mao ang ngalan nga ako miingon nga ako kinahanglan mohatag nganha kaninyo nga dili na pagapapason, gawas kon kini pinaagi sa kalapasan; busa, pagmatngon nga kamo dili makalapas, nga ang ngalan dili mapapas gikan sa inyong mga kasingkasing.",
                    "Ako moingon nganha kaninyo, ako manghinaut nga kamo kinahanglan mahinumdom sa pagbaton sa ngalan nga nahisulat kanunay sa inyong mga kasingkasing, nga kamo dili makaplagan diha sa wala nga kamot sa Dios, apan kamo makadungog ug masayud sa tingog diin kamo pagatawgon, ug usab, sa ngalan pinaagi diin siya motawag kaninyo.",
                    "Kay unsaon pagkasayud sa usa ka tawo sa agalon kinsa siya wala makaalagad, ug kinsa usa ka dili kaila ngadto kaniya, ug layo gikan sa mga lawom nga mga pagbati ug katuyoan sa iyang kasingkasing?",
                    "Ug usab, mohimo ba ang usa ka tawo sa pagkuha sa usa ka asno diin gipanag-iya sa iyang silingan, ug tagoan kini? Ako moingon nganha kaninyo, Dili; siya dili gani motugot nga siya mokaon taliwala sa iyang mga panon, apan mobugaw kaniya sa layo, ug mosalikway kaniya. Ako moingon nganha kaninyo, nga gani kini mao diha kaninyo kon kamo wala makaila sa ngalan pinaagi diin kamo pagatawgon.",
                    "Busa, ako manghinaut nga kamo kinahanglan magmakanunayon ug dili mausab, sa kanunay puno sa mga maayo nga buhat, nga si Kristo, ang Ginoong Dios nga Makagagahum, mahimo nga mosilyo kaninyo nga iya, nga kamo mahimo nga dad-on ngadto sa langit, nga kamo mahimo nga makaangkon sa walay katapusan nga kaluwasan ug kinabuhi nga dayon, pinaagi sa kaalam, ug gahum, ug kaangayan, ug kalooy kaniya kinsa naglalang sa tanan nga mga butang, diha sa langit ug diha sa yuta, kinsa mao ang Dios nga labaw sa tanan. Amen."
                ]
            },
            {
                "url": "https://www.lds.org/scriptures/bofm/mosiah/6?lang=ceb",
                "name": "Kapitulo 6",
                "summary": [
                    "Si Hari Benjamin mitala sa mga ngalan sa mga katawhan ug mitudlo og mga pari sa pagtudlo kanila—Si Mosiah naghari ingon nga usa ka matarung nga hari. Mga 124–121 B.C."
                ],
                "verses": [
                    "Ug karon, si hari Benjamin nakahunahuna nga kini kinahanglan, human sa pakigpulong ngadto sa mga katawhan, nga siya mokuha sa mga ngalan sa tanan niadto kinsa misulod ngadto sa usa ka pakigsaad uban sa Dios aron maghupot sa iyang mga sugo.",
                    "Ug nahinabo nga walay usa ka kalag, gawas kini sa gagmay nga mga bata, kinsa wala misulod ngadto sa pakigsaad ug midala nganha kanila sa ngalan ni Kristo.",
                    "Ug usab, nahinabo nga sa diha nga si hari Benjamin nakahimo og pagtapos sa tanan niini nga mga butang, ug nagpahinungod sa iyang anak nga lalaki nga si Mosiah aron mahimo nga usa ka magmamando ug usa ka hari ibabaw sa iyang mga katawhan, ug naghatag kaniya sa tanan nga mga pahimangno mahitungod sa gingharian, ug usab mitudlo og mga pari aron sa pagtudlo sa mga katawhan, nga pinaagi niana sila unta makadungog ug masayud sa mga sugo sa Dios, ug sa pag-awhag kanila nga mahinumdom sa panumpa diin sila mihimo, siya mipapauli sa pundok sa mga katawhan, ug sila mipauli, matag usa, sumala sa ilang mga banay, ngadto sa ilang kaugalingon nga mga balay.",
                    "Ug si Mosiah misugod paghari puli sa iyang amahan. Ug misugod siya paghari sa ikakatloan ka tuig sa iyang panuigon, naghimo sa kinatibuk-an, mga upat ka gatus ug kapitoan ug unom ka mga tuig gikan sa panahon nga si Lehi mibiya sa Jerusalem.",
                    "Ug si hari Benjamin mipuyo og tulo ka mga tuig ug siya namatay.",
                    "Ug nahinabo nga si hari Mosiah naglakaw diha sa mga pamaagi sa Ginoo, ug nagbantay sa iyang mga paghukom ug sa iyang mga pamalaod, ug naghupot sa iyang mga sugo diha sa tanan nga mga butang bisan unsa nga siya nagmando kaniya.",
                    "Ug si hari Mosiah misugo sa iyang mga katawhan nga sila kinahanglan motikad sa yuta. Ug siya usab, sa iyang kaugalingon, mitikad sa yuta, nga pinaagi niana siya unta dili mahimo nga bug-at ngadto sa iyang mga katawhan, nga siya unta makahimo sumala niana diin ang iyang amahan nakahimo sa tanan nga mga butang. Ug walay panagbingkil taliwala sa tanan niya nga mga katawhan sulod sa tulo ka mga tuig."
                ]
            },
            {
                "url": "https://www.lds.org/scriptures/bofm/mosiah/7?lang=ceb",
                "name": "Kapitulo 7",
                "summary": [
                    "Si Ammon nakakaplag sa yuta nga Lehi-Nephi, diin si Limhi mao ang hari—Mga katawhan ni Limhi naulipon sa mga Lamanite—Si Limhi mibalik og asoy sa ilang kasaysayan—Usa ka propeta (Abinadi) nakapamatuod nga si Kristo mao ang Dios ug Amahan sa tanan nga mga butang—Kadto kinsa nagpugas og kahugawan moani og alimpulos, ug kadto kinsa mobutang sa ilang pagsalig diha sa Ginoo pagaluwason. Mga 121 B.C."
                ],
                "verses": [
                    "Ug karon, nahinabo nga human si hari Mosiah nakaangkon og kanunay nga kalinaw sulod sa tulo ka mga tuig, siya matinguhaon nga masayud mahitungod sa mga katawhan kinsa nangadto aron mopuyo sa yuta sa Lehi-Nephi, o diha sa dakbayan sa Lehi-Nephi; kay ang iyang mga katawhan walay nadunggan gikan kanila sukad sa panahon nga sila mibiya sa yuta sa Zarahemla; busa, sila nakapabalaka kaniya uban sa ilang mga pagsamok.",
                    "Ug nahinabo nga si hari Mosiah mitugot nga napulo ug unom sa ilang kusgan nga mga lalaki unta motungas ngadto sa yuta sa Lehi-Nephi, aron sa pagpakisayud mahitungod sa ilang mga kaigsoonan.",
                    "Ug nahinabo nga sa pagkaugma sila misugod sa pagtungas, uban kanila ang usa nga si Ammon, siya ingon nga usa ka kusgan ug gamhanan nga tawo, ug usa ka kaliwat ni Zarahemla; ug siya usab mao ang ilang pangulo.",
                    "Ug karon, sila wala masayud sa agianan nga sila kinahanglan mopanaw diha sa kamingawan aron sa pagtungas ngadto sa yuta sa Lehi-Nephi; busa sila nangasaag sa daghan nga mga adlaw diha sa kamingawan gani kap-atan ka mga adlaw nga sila nasaag.",
                    "Ug sa diha nga sila nangasaag sa kap-atan ka mga adlaw sila miabut sa usa ka bungtod, diin mao ang amihanan sa yuta sa Shilom, ug didto sila mitukod sa ilang mga tolda.",
                    "Ug si Ammon midala sa tulo niya ka igsoon nga mga lalaki, ug ang ilang mga ngalan mao si Amaleki, Helem, ug si Hem, ug sila milugsong ngadto sa yuta sa Nephi.",
                    "Ug tan-awa, sila miatubang sa hari sa mga katawhan kinsa diha sa yuta sa Nephi, ug diha sa yuta sa Shilom; ug sila gialirongan pinaagi sa mga magbalantay sa hari, ug gidakop, ug gigapos, ug gibalhug sa bilanggoan.",
                    "Ug nahinabo nga sa diha nga sila nabilanggo sa duha ka mga adlaw sila gidala pag-usab sa atubangan sa hari, ug ang ilang mga gapos gibadbad; ug sila mibarug atubangan sa hari, ug gitugutan, o ingon nga gisugo, nga sila kinahanglan motubag sa mga pangutana diin siya mangutana kanila.",
                    "Ug siya miingon ngadto kanila: Tan-awa, ako mao si Limhi, ang anak nga lalaki ni Noah, kinsa anak nga lalaki ni Zeniff, kinsa gikan sa yuta sa Zarahemla aron sa pagpanunod niini nga yuta, diin mao ang yuta sa ilang mga amahan, kinsa nahimo nga usa ka hari pinaagi sa tingog sa mga katawhan.",
                    "Ug karon, ako nagtinguha nga masayud sa hinungdan diin kamo nakapangahas sa pagduol duol sa mga paril niini nga dakbayan, sa diha nga ako, sa akong kaugalingon, uban sa akong mga magbalantay diha sa gawas sa ganghaan?",
                    "Ug karon, tungod niini nga hinungdan ako mitugot nga kamo kinahanglan ampingan, nga ako unta makapangutana kaninyo, o kon dili ako kinahanglan mosugo nga ang akong mga magbalantay mopahamtang kaninyo og kamatayon. Kamo gitugutan sa pagpamulong.",
                    "Ug karon, sa diha nga si Ammon nakakita nga siya gitugutan sa pagpamulong, siya miduol ug miyukbo sa iyang kaugalingon atubangan sa hari; ug mibarug pag-usab siya miingon: O hari, ako mapasalamaton kaayo sa atubangan sa Dios karong adlawa nga ako buhi pa, ug ako gitugutan sa pagpamulong; ug ako maningkamot  sa pagpamulong uban ang kaisug;",
                    "Kay ako nakapaniguro nga kon ikaw nakaila kanako ikaw dili motugot nga ako kinahanglan mosul-ob niini nga mga gapos. Kay ako si Ammon, ug ako kaliwat gikan ni Zarahemla, ug mitungas gikan sa yuta sa Zarahemla aron sa pagpakisayud mahitungod sa among mga kaigsoonan, kinsa si Zeniff midala gikan niana nga yuta.",
                    "Ug karon, nahinabo nga human si Limhi nakapamati sa mga pulong ni Ammon, siya hilabihan sa kalipay, ug miingon: Karon ako nasayud sa pagkatinuod nga ang akong mga kaigsoonan kinsa atua sa yuta sa Zarahemla mga buhi pa. Ug karon, ako maglipay; ug sa pagkaugma ako mosugo sa akong mga katawhan nga maglipay usab.",
                    "Kay tan-awa, kami anaa sa pagkaulipon sa mga Lamanite, ug gibuhisan og usa ka buhis nga bug-at nga pas-anon. Ug karon, tan-awa, ang atong mga kaigsoonan moluwas kanato gikan sa pagkaulipon, o gikan sa mga kamot sa mga Lamanite, ug kita mahimo nga ilang mga ulipon; kay kini maayo pa nga kita maulipon sa mga Nephite kay sa magbayad og buhis ngadto sa hari sa mga Lamanite.",
                    "Ug karon, si hari Limhi misugo sa iyang mga magbalantay nga sila kinahanglan dili na mogapos ni Ammon ni sa iyang mga igsoon nga mga lalaki, apan misugo nga sila moadto sa bungtod diin anaa sa amihan sa Shilom, ug modala sa ilang mga kaigsoonan ngadto sa dakbayan, nga niana sila unta makakaon, ug makainom, ug makapahulay sa ilang mga kaugalingon gikan sa mga paghago sa ilang pagpanaw; kay sila nag-antus sa daghan nga mga butang; sila nag-antus sa kagutom, kauhaw, ug kakapoy.",
                    "Ug karon, nahinabo nga sa pagkaugma si hari Limhi mipadala og usa ka pahibalo taliwala sa tanan niya nga mga katawhan, nga pinaagi niana sila unta magpundok sa ilang kaugalingon ngadto sa templo, aron sa pagpamati sa mga pulong diin siya kinahanglan mamulong ngadto kanila.",
                    "Ug nahinabo nga sa diha nga sila nagpundok sa ilang mga kaugalingon nga siya namulong ngadto kanila niini nga paagi, nag-ingon: O kamo, nga akong mga katawhan, ihangad ang inyong mga ulo ug paglipay kamo; kay tan-awa, ang panahon miabut na, o dili na layo, nga dili na kita ubos sa kamandoan sa atong mga kaaway, bisan pa sa atong daghan nga mga panglimbasug, diin nakawang; gani ako masaligon nga adunay nahibilin nga usa ka masangputon nga panglimbasug nga pagahimoon.",
                    "Busa, ihangad ang inyong mga ulo, ug paglipay, ug ibutang ang inyong pagsalig diha sa Dios, niana nga Dios kinsa mao ang Dios ni Abraham, ug ni Isaac, ug ni Jacob; ug usab, niana nga Dios kinsa mao ang midala sa mga anak ni Israel gikan sa yuta sa Ehipto, ug mihimo nga sila kinahanglan makalakaw lahus sa Pulang Dagat diha sa uga nga yuta, ug mipakaon kanila og manna nga sila unta dili mamatay diha sa kamingawan; ug daghan pa kaayo nga mga butang nga siya mihimo alang kanila.",
                    "Ug usab, kanang mao nga Dios mao ang midala sa atong mga amahan gikan sa yuta sa Jerusalem, ug mitipig ug mipanalipod sa iyang mga katawhan bisan hangtud karon; ug tan-awa, kini tungod sa atong mga kadautan ug mga pagkasalawayon nga siya midala kanato ngadto sa pagkaulipon.",
                    "Ug kamong tanan mao ang mga saksi niini nga adlaw, nga si Zeniff, kinsa gihimo nga hari ibabaw niini nga mga katawhan, siya ingon nga naghingapin ang pagkamadasigon sa pagpanunod sa yuta sa iyang mga amahan, busa ingon nga gilimbongan pinaagi sa pagkalimbongan ug pagkamaliputon ni hari Laman, kinsa misulod ngadto sa usa ka pakigsabut uban kang hari Zeniff, ug ingon nga gitugyan ngadto sa iyang mga kamot ang pagpanag-iya sa usa ka bahin sa yuta, o gani ang dakbayan sa Lehi-Nephi, ug ang dakbayan sa Shilom; ug ang mga yuta nga libut niini—",
                    "Ug tanan niini siya mihimo, alang sa usa ka katuyoan nga madala kini nga mga katawhan ngadto ubos sa kamandoan o ngadto sa pagkaulipon. Ug tan-awa, kami karong panahona nagbayad og buhis ngadto sa hari sa mga Lamanite, sa bili nga katunga sa among mais, ug sa among sebada, ug gani sa tanan namo nga mga lugas sa matag matang, ug katunga sa tubò sa among mga panon ug sa among mga hayopan; ug bisan katunga sa tanan nga kami aduna o gipanag-iya nga ang hari sa mga Lamanite maningil kanamo, o ang among mga kinabuhi.",
                    "Ug karon, dili ba kini bug-at nga pas-anon?  Ug dili ba kini, ang among kasakit, mapintas kaayo?  Karon tan-awa, unsa ka dako ang katarungan nga kami magbangutan.",
                    "Oo, ako moingon nganha kaninyo, dako ang katarungan diin kami magbangutan; kay tan-awa pila sa among mga kaigsoonan ang gipamatay, ug ang ilang dugo nausik sa walay hinungdan, ug ang tanan tungod sa kadautan.",
                    "Kay kon kini nga mga katawhan wala mahulog ngadto sa kalapasan ang Ginoo dili unta motugot nga kining dako nga kadaot modangat diha kanila. Apan tan-awa, sila dili mopatalinghug ngadto sa iyang mga pulong; apan adunay panagbingkil nga nahinabo taliwala kanila, gani hilabihan nga sila mipaagas og dugo taliwala sa ilang mga kaugalingon.",
                    "Ug usa ka propeta sa Ginoo ang ilang gipatay; oo, usa ka pinili nga tawo sa Dios, kinsa mitug-an kanila sa ilang mga pagkadautan ug mga pagkasalawayon, ug nanagna sa daghan nga mga butang diin umaabut, oo, bisan ang pag-anhi ni Kristo.",
                    "Ug tungod kay siya miingon ngadto kanila nga si Kristo mao ang Dios, ang Amahan sa tanan nga mga butang, ug miingon nga siya kinahanglan modala nganha kaniya sa hulagway sa tawo, ug kini kinahanglan ang hulagway subay diin ang tawo gilalang sa sinugdanan; o sa lain nga mga pulong, siya miingon nga ang tawo gilalang pinasubay sa hulagway sa Dios, ug nga ang Dios kinahanglan manaog taliwala sa mga katawhan, ug magdala diha kaniya sa unod ug dugo, ug mopanaw diha sa ibabaw sa yuta—",
                    "Ug karon, tungod kay siya misulti niini, siya mibutang kaniya sa kamatayon; ug daghan pa nga mga butang nga sila mibuhat diin midala sa kasuko sa Dios nganha kanila. Busa, kinsa ang matingala nga sila anaa sa pagkaulipon, ug nga sila gihampak uban ang mahapdos nga mga kasakit?",
                    "Kay tan-awa, ang Ginoo nag-ingon: Ako dili motabang sa akong mga katawhan diha sa adlaw sa ilang kalapasan; apan ako moali sa ilang mga agianan nga sila dili mouswag; ug ang ilang mga binuhatan mahimo ingon og usa ka babag sa ilang atubangan.",
                    "Ug pag-usab, siya miingon: Kon ang akong mga katawhan mopugas og kahugawan sila moani sa tahup niana diha sa alimpulos; ug ang sangputanan niana mao ang hiló.",
                    "Ug pag-usab siya miingon: Kon ang akong mga katawhan mopugas og kahugawan sila moani sa silangan nga hangin, diin magdala ug diha-diha nga kalaglagan.",
                    "Ug karon, tan-awa, ang saad sa Ginoo natuman, ug kamo gihampak ug gisakit.",
                    "Apan kon kamo mobalik ngadto sa Ginoo uban ang hingpit nga katuyoan sa kasingkasing, ug mobutang sa inyong pagsalig diha kaniya, ug moalagad kaniya uban ang tanan nga kakugi sa hunahuna, kon kamo mobuhat niini, siya mohimo, sumala sa iyang kabubut-on ug kahimuot, moluwas kaninyo gikan sa pagkaulipon."
                ]
            },
            {
                "url": "https://www.lds.org/scriptures/bofm/mosiah/8?lang=ceb",
                "name": "Kapitulo 8",
                "summary": [
                    "Si Ammon mitudlo sa mga katawhan ni Limhi—Siya nasayud sa napulo ug upat ka mga palid sa Jaredite—Karaan nga mga talaan mahubad pinaagi sa manalagna—Walay gasa nga molabaw pa kay sa pagkamanalagna. Mga 121 B.C."
                ],
                "verses": [
                    "Ug nahinabo nga human si hari Limhi mihimo og usa ka pagtapos sa iyang pagpamulong sa iyang mga katawhan, kay siya namulong og daghan nga mga butang ngadto kanila ug diyutay lamang kanila nga ako misulat niini nga basahon, siya misulti sa iyang mga katawhan sa tanan nga mga butang mahitungod sa ilang mga kaigsoonan kinsa tua sa yuta sa Zarahemla.",
                    "Ug siya misugo nga si Ammon kinahanglan mobarug atubangan sa pundok sa mga katawhan, ug mosaysay ngadto kanila sa tanan nga nahitabo ngadto sa ilang mga kaigsoonan gikan sa panahon nga si Zeniff mitungas gikan sa yuta bisan hangtud sa panahon nga siya sa iyang kaugalingon mibiya sa yuta.",
                    "Ug siya usab misaysay ngadto kanila sa katapusan nga mga pulong diin si hari Benjamin mitudlo ngadto kanila, ug mipasabut kanila ngadto sa mga katawhan ni hari Limhi, aron nga sila makasabut unta sa tanan nga mga pulong diin siya namulong.",
                    "Ug nahinabo human siya makahimo niining tanan, nga si hari Limhi mipapauli sa pundok sa mga katawhan, ug misugo nga sila kinahanglan mopauli matag usa ngadto sa iyang kaugalingon nga balay.",
                    "Ug nahinabo nga siya misugo nga ang mga palid nga naglangkob sa talaan sa iyang mga katawhan gikan sa panahon nga sila mibiya sa yuta sa Zarahemla, kinahanglan dad-on ngadto sa atubangan ni Ammon, nga siya unta mobasa kanila.",
                    "Karon, human dayon mabasa ni Ammon ang talaan, ang hari nangutana kaniya kon makahubad ba siya og mga pinulongan, ug si Ammon misulti kaniya nga siya dili makahubad.",
                    "Ug ang hari miingon ngadto kaniya: Ingon nga naguol tungod sa mga kasakit sa akong mga katawhan, ako misugo nga kap-atan  ug tulo sa akong mga katawhan kinahanglan mopanaw ngadto sa kamingawan, nga pinaagi niana sila unta makakaplag sa yuta sa Zarahemla, nga kami unta makahangyo ngadto sa among mga kaigsoonan sa pagluwas kanamo gikan sa pagkaulipon.",
                    "Ug sila nangawala sa kamingawan sulod sa daghan nga mga adlaw, gani sila mga makugihon, ug wala gayud makaplagi ang yuta sa Zarahemla apan mibalik nganhi niini nga yuta, ingon nga nakapanaw sa usa ka yuta taliwala sa daghan nga mga tubig, nakakaplag og usa ka yuta diin natabunan uban sa mga bukog sa mga tawo, ug sa mga mananap, ug usab natabunan uban sa mga guba nga mga gambalay sa matag matang, nakakaplag og usa ka yuta diin gipuy-an og mga katawhan kinsa ingon ka daghan sa mga panon sa Israel.",
                    "Ug alang sa usa ka pagpamatuod nga ang mga butang nga ilang gisulti mga tinuod sila midala og kawhaan ug upat ka mga palid diin napuno sa mga kinulit, ug sila lunsay nga mga bulawan.",
                    "Ug tan-awa, usab, sila midala og mga panagang sa dughan sa lawas, nga mga dagko, ug sila mga hinimo sa tumbaga ug sa kobre, ug mga hingpit pa ang kahimtang niini.",
                    "Ug pag-usab, sila midala og mga espada, ug wala na ang mga puloan niini, ug ang mga suwab niini nadunot na sa taya; ug walay bisan usa sa yuta nga makahimo sa paghubad sa pinulongan o sa mga kinulit diha sa mga palid. Busa ako moingon nganha kanimo: Dili ba ikaw makahubad?",
                    "Ug moingon ako nganha kanimo pag-usab: Nasayud ba ikaw kon adunay usa nga makahubad?  Kay ako matinguhaon nga kini nga mga talaan kinahanglan mahubad ngadto sa atong pinulongan; kay, tingali, makahatag sila kanato og kasayuran sa usa ka salin sa mga katawhan kinsa nangalaglag, diin kini nga mga talaan nagagikan; o, tingali, makahatag sila kanato og usa ka kasayuran niini gayud nga mga katawhan kinsa nangalaglag; ug ako matinguhaon nga masayud sa hinungdan sa ilang pagkalaglag.",
                    "Karon si Ammon miingon ngadto kaniya: Ako makapaniguro sa pag-ingon kanimo, O hari, sa usa ka tawo nga makahubad sa mga talaan; kay siya adunay usa ka butang diin pinaagi sa pagtan-aw, ug makahubad sa tanan nga mga talaan nga sa karaan pa; ug kini usa ka gasa gikan sa Dios. Ug ang mga butang gitawag og mga maghuhubad, ug walay tawo nga makatan-aw diha kanila gawas kon siya gisugo, basin pa unya kon siya makatan-aw niana nga siya dili angay nga motan-aw ug siya mamatay. Ug si kinsa ang gisugo sa pagtan-aw diha kanila, ang mao gitawag og manalagna.",
                    "Ug tan-awa, ang hari sa mga katawhan kinsa tua sa yuta sa Zarahemla mao ang tawo nga gisugo sa pagbuhat niini nga mga butang, ug kinsa aduna niining bililhon nga gasa gikan sa Dios.",
                    "Ug ang hari miingon nga ang usa ka manalagna labaw pa kay sa usa ka propeta.",
                    "Ug si Ammon miingon nga ang usa ka manalagna mao ang usa ka tigpadayag ug usa ka propeta usab; ug usa ka gasa diin labaw nga mahinungdanon nga walay usa ka tawo nga makaangkon, gawas kon siya adunay gahum sa Dios, diin walay tawo nga makapanag-iya; gani ang usa ka tawo adunay dako nga gahum nga gihatag kaniya gikan sa Dios.",
                    "Apan ang usa ka manalagna masayud sa mga butang diin nangagi na, ug usab sa mga butang diin umaabut, ug pinaagi kanila ang tanan nga mga butang ipadayag, o, kaha, ang tinago nga mga butang mahimo nga makita, ug ang gitagoan nga mga butang mahimo nga magpakita, ug ang mga butang diin wala mahibaloi ipahibalo pinaagi kanila, ug usab ang mga butang mahimo nga ipadayag pinaagi kanila nga sa lain nga bahin dili gayud mahibaloan.",
                    "Sa ingon ang Dios mihimo og usa ka paagi nga ang tawo, pinaagi sa hugot nga pagtuo, unta makabuhat og kahibulongan nga mga milagro; busa siya mahimo nga usa ka mahinungdanon nga kaayohan ngadto sa iyang isigkatawo.",
                    "Ug karon, sa diha nga si Ammon mihimo og pagtapos sa pakigpulong niini nga mga pulong ang hari nalipay sa hilabihan, ug mihatag og pagpasalamat sa Dios, nag-ingon: Sa walay pagduha-duha usa ka mahinungdanon nga misteryo ang gilangkob sulod niini nga mga palid, ug kini nga mga maghuhubad sa walay pagduha-duha giandam alang sa katuyoan sa pagbukas sa tanan nga mga misteryo ngadto sa mga katawhan.",
                    "O unsa ka kahibulongan ang mga buhat sa Ginoo, ug hangtud kanus-a ang iyang pagtugot uban sa iyang mga katawhan; oo, ug pagkabuta ug pagkadili madawaton sa mga salabutan sa mga katawhan; kay sila dili mangita og kaalam, ni sila mitinguha nga siya momando ibabaw kanila!",
                    "Oo, sila ingon sa mga ihalas nga panon diin milayas gikan sa magbalantay sa karnero, ug nagkatibulaag, ug gipang-abug, ug gipanglamoy sa mga mananap sa kalasangan."
                ]
            },
            {
                "url": "https://www.lds.org/scriptures/bofm/mosiah/9?lang=ceb",
                "name": "Kapitulo 9",
                "summary": [
                    "Si Zeniff nangulo og usa ka pundok gikan sa Zarahemla aron pagpanag-iya sa yuta sa Lehi-Nephi—Ang hari sa mga Lamanite mitugot kanila sa pagpanunod sa yuta—Dihay gubat tali sa mga Lamanite ug sa mga katawhan ni Zeniff. Mga 200–187 B.C."
                ],
                "verses": [
                    "Ako, si Zeniff, ingon nga gitudloan sa tanan nga mga pinulongan sa mga Nephite, ug ingon nga adunay kasayuran sa yuta sa Nephi, o sa yuta sa kabilin sa among mga amahan, ug ingon nga gipadala nga usa ka espiya taliwala sa mga Lamanite nga ako unta moespiya sa ilang pundok sa mga kasundalohan, nga ang among mga kasundalohan unta mosulong nganha kanila ug mopatay kanila—apan sa diha nga ako nakakita niana diin maayo taliwala kanila ako nagtinguha nga sila kinahanglan dili patyon.",
                    "Busa, ako nakiglalis uban sa akong mga kaigsoonan didto sa kamingawan, kay ako nanghinaut nga ang among magmamando kinahanglan mohimo og usa ka kauyonan uban kanila; apan siya ingon nga usa ka tawo nga bangis ug uhaw sa dugo misugo nga ako kinahanglan patyon; apan ako giluwas pinaagi sa pagpaagas sa daghan nga mga dugo; kay ang amahan nakig-away batok sa amahan, ug ang igsoon nga lalaki batok sa igsoon nga lalaki, hangtud nga ang ubay-ubay nga gidaghanon sa among mga kasundalohan gipatay didto sa kamingawan; ug kami mibalik, kadto kanamo nga mga naluwas, ngadto sa yuta sa Zarahemla, aron sa pagsaysay niana nga sugilanon ngadto sa ilang mga asawa ug sa ilang mga anak.",
                    "Ug apan, ako ingon nga hilabihan ka madasigon sa pagpanunod sa yuta sa among mga amahan, mipundok og ingon ka daghan sa mga nagtinguha sa pagtungas aron sa pagpanag-iya sa yuta, ug misugod pag-usab sa among panaw ngadto sa kamingawan aron pagtungas ngadto sa yuta; apan kami gihampak uban sa gutom ug mahapdos nga mga kasakit; kay kami dugay nga mahinumdom sa Ginoo nga among Dios.",
                    "Bisan pa niana, human sa daghan nga mga adlaw nga pagkahisalaag sa kamingawan kami mitukod sa among mga tolda diha sa dapit diin ang among mga kaigsoonan gipamatay, diin duol sa yuta sa among mga amahan.",
                    "Ug nahinabo nga ako mikuyog pag-usab uban sa upat sa akong mga tawo ngadto sa dakbayan, ug ngadto sa hari, nga ako unta masayud sa kinaiya sa hari, ug nga unta ako masayud kon ako makasulod ba uban sa akong mga katawhan ug makapanag-iya sa yuta diha sa kalinaw.",
                    "Ug ako miadto ngadto sa hari, ug siya mihimo og pakigsaad uban kanako nga ako makahimo sa pagpanag-iya sa yuta sa Lehi-Nephi, ug sa yuta sa Shilom.",
                    "Ug siya usab misugo nga ang iyang mga katawhan kinahanglan mobiya gikan sa yuta, ug ako ug ang akong mga katawhan miadto ngadto sa yuta nga kami unta makapanag-iya niini.",
                    "Ug kami misugod sa pagtukod og mga gambalay, ug aron sa pag-ayo sa mga paril sa dakbayan, oo, bisan ang mga paril sa dakbayan sa Lehi-Nephi, ug sa dakbayan sa Shilom.",
                    "Ug kami misugod sa pagtikad sa yuta, oo, bisan sa tanan nga matang sa mga liso, uban sa mga liso sa mais, ug sa trigo, ug sa sebada, ug uban sa mga neas, ug uban sa sheum, ug uban sa mga liso sa tanan nga matang sa mga bunga; ug kami misugod sa pagdaghan ug pag-uswag diha sa yuta.",
                    "Karon kini mao ang pagkamalimbungon ug pagkamaliputon ni hari Laman, aron pagdala sa akong mga katawhan ngadto sa pagkaulipon, nga siya mitugyan sa yuta nga kami mahimo nga manag-iya niini.",
                    "Busa nahinabo, nga human kami makapuyo sa yuta sulod sa napulog duha ka mga tuig nga si hari Laman misugod sa pagkabalaka, basin nga pinaagi sa bisan unsa nga paagi ang akong mga katawhan mahimo nga malig-on diha sa yuta, ug nga sila dili makabuntog kanila ug makadala kanila ngadto sa pagkaulipon.",
                    "Karon sila mga tapulan ug usa ka tigsimba og dios-dios nga mga katawhan; busa sila mitinguha nga dad-on kami ngadto sa pagkaulipon, nga sila unta magtagbaw sa ilang mga kaugalingon pinaagi sa among paghago sa among mga kamot; oo, aron sila unta magbusog sa ilang mga kaugalingon diha sa mga panon sa among mga kaumahan.",
                    "Busa nahinabo nga si hari Laman misugod sa pagkutaw sa iyang mga katawhan nga sila kinahanglan makigbingkil uban sa akong mga katawhan; busa diha misugod ang mga gubat ug mga panagbingkil diha sa yuta.",
                    "Kay, sa ikanapulo ug tulo ka tuig sa akong paghari sa yuta sa Nephi, layo sa habagatan sa yuta sa Shilom, samtang ang akong mga katawhan nagpainom ug nagpakaon sa ilang mga panon, ug nagtikad sa ilang mga yuta, usa ka bagâ nga panon sa mga Lamanite ang misulong kanila ug misugod sa pagpamatay kanila ug pagkuha sa ilang mga panon, ug sa mga mais sa ilang mga kaumahan.",
                    "Oo, ug nahinabo nga sila milayas, ang tanan nga wala madakpi, gani ngadto sa dakbayan sa Nephi, ug nangayo kanako og panalipod.",
                    "Ug nahinabo nga ako misangkap kanila uban sa mga gapasan ug uban sa mga panâ, ug uban sa mga espada, ug uban sa mga sundang, ug uban sa mga bunal, ug uban sa mga saplong, ug uban sa tanan nga matang sa mga hinagiban diin kami nakamugna, ug ako ug ang akong mga katawhan misulong batok sa mga Lamanite aron sa pakig-away.",
                    "Oo, diha sa gahum sa Ginoo kami misulong sa pakig-away batok sa mga Lamanite; kay ako ug ang akong mga katawhan nangamuyo sa hilabihan ngadto sa Ginoo nga siya moluwas kanamo gikan sa mga kamot sa among mga kaaway, kay kami nahigmata sa usa ka panumduman sa kaluwasan sa among mga amahan.",
                    "Ug ang Dios namati sa among mga pangamuyo ug mitubag sa among mga pag-ampo; kami misulong uban sa iyang kusog oo, misulong kami batok sa mga Lamanite, ug sulod sa usa ka adlaw ug sa usa ka gabii kami nakapatay og tulo ka libo ug kap-atan ug tulo; kami mipatay kanila gani hangtud kami miabug kanila gikan sa among yuta.",
                    "Ug ako sa akong kaugalingon, uban sa kaugalingon nga mga kamot, mitabang sa paglubong sa ilang mga patay. Ug tan-awa, sa among dako nga kasubo ug kagul-anan, duha ka gatus ug kapitoan ug siyam sa among mga kaigsoonan ang gipamatay."
                ]
            },
            {
                "url": "https://www.lds.org/scriptures/bofm/mosiah/10?lang=ceb",
                "name": "Kapitulo 10",
                "summary": [
                    "Si Hari Laman namatay—Iyang mga katawhan mga luog ug mga bangis ug motuo sa mga hiwi nga mga tradisyon—Si Zeniff ug ang iyang mga katawhan mibuntog batok kanila. Mga 187–160 B.C."
                ],
                "verses": [
                    "Ug nahinabo nga kami miusab pagtukod sa gingharian ug kami mibalik pagsugod sa pagpanag-iya sa yuta sa kalinaw. Ug misugo ako nga kinahanglan adunay mga hinagiban sa gubat nga hinimo sa matag matang, nga pinaagi niana ako unta adunay mga hinagiban alang sa akong mga katawhan batok sa higayon nga ang mga Lamanite kinahanglan mosulong pag-usab aron sa pakiggubat batok sa akong mga katawhan.",
                    "Ug ako mibutang og mga magbalantay libut sa yuta, nga ang mga Lamanite unta dili makasulong kanamo pag-usab nga dili makabantay ug molaglag kanamo; ug sa ingon ako mibantay sa akong mga katawhan ug sa akong mga panon, ug mibantay kanila gikan sa pagkahulog ngadto sa mga kamot sa among mga kaaway.",
                    "Ug nahinabo nga kami nakapanunod sa yuta sa among mga amahan sa daghan nga mga katuigan, oo, sulod sa gidugayon nga kawhaan ug duha ka mga tuig.",
                    "Ug ako misugo nga ang mga lalaki kinahanglan motikad sa yuta, ug mopasanay sa tanan nga matang sa lugas ug tanan nga matang sa bunga sa matag matang.",
                    "Ug ako misugo nga ang mga babaye kinahanglan maglalik, ug maghago, ug magtrabaho, ug magbuhat sa tanan nga matang sa sida nga panapton, oo, ug sa panapton sa matag matang, nga kami unta makasangkap sa among pagkahubo; ug sa ingon kami miuswag diha sa yuta—sa ingon kami adunay kanunay nga kalinaw diha sa yuta sulod sa kawhaan ug duha ka mga tuig.",
                    "Ug nahinabo nga si hari Laman namatay, ug ang iyang anak nga lalaki misugod sa paghari puli kaniya. Ug siya misugod sa pagkutaw sa iyang mga katawhan ngadto sa pagsukol batok sa akong mga katawhan; busa sila misugod sa pagpangandam alang sa gubat, ug mosulong aron sa pakig-away batok sa akong mga katawhan.",
                    "Apan ako mipadala og mga espiya libut sa yuta sa Shemlon, nga ako unta makakaplag sa ilang mga pagpangandam, nga ako unta makabantay batok kanila, nga sila unta dili makasulong diha sa akong mga katawhan ug molaglag kanila.",
                    "Ug nahinabo nga sila misulong diha sa amihan sa yuta sa Shilom, uban sa ilang bagâ nga mga panon, mga tawo nga gisangkapan uban sa mga gapasan, ug uban sa mga panâ, ug uban sa mga espada, ug uban sa mga sundang, ug uban sa mga bato, ug uban sa mga saplong; ug sila nagpakagis sa ilang mga ulo nga sila nahimo nga mga upaw; ug sila gisul-uban uban sa bakus nga panit diha sa ilang mga bat-ang.",
                    "Ug nahinabo nga ako misugo nga ang mga babaye ug ang mga anak sa akong mga katawhan kinahanglan pagatagoan didto sa kamingawan; ug ako usab misugo nga ang tanan nga mga tigulang nga lalaki nga makadala pa og mga hinagiban, ug usab ang tanan kong mga batan-on nga mga lalaki nga makamao nga modala og hinagiban, kinahanglan magpundok sa ilang mga kaugalingon aron makig-away batok sa mga Lamanite; ug ako mipahiluna kanila sa ilang mga dapit, matag tawo sumala sa iyang panuigon.",
                    "Ug nahinabo nga kami misulong aron sa pagpakig-away batok sa mga Lamanite; ug ako, gani ako, sa akong katigulangon, misulong aron sa pagpakig-away batok sa mga Lamanite. Ug nahinabo nga kami misulong uban sa gahum sa Ginoo sa pakig-away.",
                    "Karon, ang mga Lamanite walay nahibaloan mahitungod sa Ginoo, ni sa gahum sa Ginoo, busa sila misalig diha sa ilang kaugalingon nga kusog. Gani sila mga kusgan nga mga katawhan, ingon sa kusog sa mga tawo.",
                    "Sila mga luog, ug mga bangis, ug uhaw sa dugo nga mga katawhan, nagtuo diha sa tradisyon sa ilang mga amahan, diin mao kini—Nagtuo nga sila giabug gikan sa yuta sa Jerusalem tungod sa mga kadautan sa ilang mga amahan, ug nga sila wala hatagi og kaangayan sa ilang mga kaigsoonan didto sa kamingawan, ug sila usab wala hatagi og kaangayan samtang mitabok sa dagat;",
                    "Ug pag-usab, nga sila wala hatagi og kaangayan samtang didto sa yuta sa ilang unang kabilin, human sila makatabok sa dagat, ug tanan kini tungod nga si Nephi labaw nga matinud-anon sa paghupot sa mga sugo sa Ginoo—busa siya gipalabi sa Ginoo, kay ang Ginoo nakadungog sa iyang mga pag-ampo ug mitubag kanila, ug siya ang nangulo sa ilang pagpanaw didto sa kamingawan.",
                    "Ug ang iyang mga kaigsoonan nasuko kaniya tungod kay sila wala makasabut sa mga pagdumala sa Ginoo; sila usab nasuko kaniya diha sa dagat tungod kay sila nagpatig-a  sa ilang mga kasingkasing batok sa Ginoo.",
                    "Ug usab, sila nasuko kaniya sa diha nga sila miabut didto sa gisaad nga yuta, tungod kay sila miingon nga siya miilog sa pagmando sa mga katawhan gikan sa ilang mga kamot; ug sila nagtinguha sa pagpatay kaniya.",
                    "Ug usab, sila nasuko kaniya tungod kay siya mibiya ngadto sa kamingawan ingon nga ang Ginoo nagsugo kaniya, ug midala sa mga talaan nga nakulit sa mga palid nga tumbaga, kay sila miingon nga siya nangawat kanila.",
                    "Ug sa ingon sila mitudlo sa ilang mga anak nga sila kinahanglan modumot kanila, ug nga sila kinahanglan mobuno kanila, ug nga sila kinahanglan mangawat ug manglungkab kanila, ug mobuhat sa tanan nga sila makahimo sa paglaglag kanila; busa sila adunay mahangturon nga pagdumot ngadto sa mga anak ni Nephi.",
                    "Tungod niini gayud nga hinungdan nga si hari Laman, pinaagi sa iyang pagkalimbongan, pagkamaliputon, ug sa iyang maanindot nga mga saad, nakalingla kanako, nga ako nakadala niining akong mga katawhan ngadto niini nga yuta, nga sila mahimo nga molaglag kanila; oo, ug kami nag-antus niini sa daghan nga mga tuig diha sa yuta.",
                    "Ug karon ako, si Zeniff, human ikasulti ang tanan niini nga mga butang ngadto sa akong mga katawhan mahitungod sa mga Lamanite, ako miawhag kanila sa pakig-away uban sa ilang kusog, magbutang sa ilang pagsalig diha sa Ginoo; busa, kami nakig-away kanila, sa inatubangay.",
                    "Ug nahinabo nga kami miabug kanila pag-usab gikan sa among yuta; ug kami nakapatay kanila uban sa daghan nga pamatay, gani daghan kaayo nga kami dili makaihap kanila.",
                    "Ug nahinabo nga kami mibalik pag-usab ngadto sa among kaugalingon nga yuta, ug ang akong mga katawhan misugod pag-usab sa pag-atiman sa ilang mga panon, ug sa pagtikad sa ilang mga yuta.",
                    "Ug karon ako, ingon nga tigulang, mitugyan sa akong gingharian ngadto sa usa sa akong anak nga mga lalaki; busa, ako wala nay ikasulti. Ug hinaut pa unta nga ang Ginoo mopanalangin sa akong mga katawhan. Amen."
                ]
            },
            {
                "url": "https://www.lds.org/scriptures/bofm/mosiah/11?lang=ceb",
                "name": "Kapitulo 11",
                "summary": [
                    "Si Hari Noah nagmando diha sa pagkadautan—Siya naghudyaka diha sa masamok nga pagpuyo uban sa iyang mga asawa ug mga puyo-puyo—Si Abinadi nanagna nga ang mga katawhan madala ngadto sa pagkaulipon—Ang iyang kinabuhi gitinguha ni Hari Noah. Mga 160–150 B.C."
                ],
                "verses": [
                    "Ug karon nahinabo nga si Zeniff mitugyan sa gingharian diha ni Noah, usa sa iyang anak nga mga lalaki; busa si Noah misugod sa paghari puli kaniya; ug siya wala magsubay sa mga pamaagi sa iyang amahan.",
                    "Kay tan-awa, siya wala maghupot sa mga sugo sa Dios, apan siya naglakaw sunod sa mga tinguha sa iyang kaugalingon nga kasingkasing. Ug siya adunay daghan nga mga asawa ug mga puyo-puyo. Ug siya misugo sa iyang mga katawhan sa pagbuhat og sala, ug pagbuhat niana diin salawayon diha sa panan-aw sa Ginoo. Oo, ug sila mibuhat og mga malaw-ay nga buhat ug tanan nga matang sa kadautan.",
                    "Ug nagpahamtang siya og buhis nga ikalima nga bahin sa tanan nga sila nanag-iya, ikalima nga bahin sa ilang bulawan ug sa ilang pilak, ug ikalima nga bahin sa ilang mga ziff, ug sa ilang kobre, ug sa ilang tumbaga ug sa ilang puthaw; ug ikalima nga bahin sa ilang mga linaming; ug usab ikalima nga bahin sa tanan nila nga mga lugas.",
                    "Ug tanan niini siya mikuha aron makabuhi sa iyang kaugalingon, ug sa iyang mga asawa ug sa iyang mga puyo-puyo; ug usab sa iyang mga pari, ug sa ilang mga asawa ug sa ilang mga puyo-puyo; sa ingon siya miusab sa mga kalihokan sa gingharian.",
                    "Kay siya mipapahawa sa tanan nga mga pari nga gitudlo pinaagi sa iyang amahan, ug mitudlo og mga bag-o puli kanila, sa ingon gibayaw sa garbo sa ilang mga kasingkasing.",
                    "Oo, ug sa ingon sila gibuhi diha sa ilang pagkatapulan, ug diha sa ilang pagsimba sa mga dios-dios, ug diha sa ilang mga malaw-ay nga buhat, pinaagi sa mga buhis diin si hari Noah nagpahamtang diha sa iyang mga katawhan; sa ingon ang mga katawhan naghago sa hilabihan aron pagbuhi sa kadautan.",
                    "Oo, ug sila usab nahimo nga tigsimba sa mga dios-dios, tungod kay sila nalingla pinaagi sa kawang ug maulog-ulugon nga mga pulong sa hari ug sa mga pari; kay sila namulong og maulog-ulugon nga mga butang ngadto kanila.",
                    "Ug nahinabo nga si hari Noah mitukod og daghan nga mga maanindot ug dagko nga mga gambalay; ug siya midayan-dayan kanila uban sa maanindot nga pagkabuhat nga mga kahoy, ug sa tanan nga matang sa mga mahalon nga mga butang, sa bulawan, ug sa pilak, ug sa puthaw, ug sa tumbaga, ug sa ziff, ug sa kobre;",
                    "Ug siya usab mitukod alang kaniya og usa ka dako nga palasyo, ug usa ka trono diha sa tunga-tunga niana, ang tanan diin gikan sa maanindot nga kahoy ug gidayan-dayanan uban sa bulawan ug pilak ug uban nga mahalon nga mga butang.",
                    "Ug siya usab misugo nga ang iyang mga panday kinahanglan mobuhat sa tanan nga matang sa maanindot nga pagkabuhat sulod sa mga bongbong sa templo, nga gikan sa maanindot nga kahoy, ug sa kobre, ug sa tumbaga.",
                    "Ug ang mga lingkuranan nga gilain alang sa mga halangdon nga mga pari, diin labaw sa tanan nga mga lingkuranan, siya midayan-dayan uban sa lunsay nga bulawan; ug siya misugo nga usa ka ali ang tukuron sa atubangan kanila, nga sila unta makapahulay sa ilang mga lawas ug sa ilang mga bukton diha samtang sila kinahanglan mamulong og mga bakak ug kawang nga mga pulong ngadto sa mga katawhan.",
                    "Ug nahinabo nga siya mitukod og usa ka tore duol sa templo; oo, usa ka taas kaayo nga tore, gani hilabihan ka taas nga siya makabarug diha sa ibabaw niini ug matan-aw ang yuta sa Shilom, ug usab ang yuta sa Shemlon, diin gipanag-iya sa mga Lamanite; ug siya gani makatan-aw sa tanan nga yuta libut niini.",
                    "Ug nahinabo nga siya misugo nga daghan nga mga gambalay pagatukuron diha sa yuta sa Shilom; ug siya misugo nga usa ka dako nga tore pagatukuron sa bungtod amihan sa yuta sa Shilom, diin gihimo nga usa ka pahulayan alang sa mga anak ni Nephi niadto nga panahon nga sila milayas gikan sa yuta; ug sa ingon siya nagbuhat uban sa katigayunan diin siya nakakuha pinaagi sa pagbuhis sa iyang mga katawhan.",
                    "Ug nahinabo nga siya mibutang sa iyang kasingkasing diha sa iyang mga katigayunan, ug siya migahin sa iyang panahon sa masamok nga pagpuyo uban sa iyang mga asawa ug sa iyang mga puyo-puyo; ug mao usab ang iyang mga pari migahin sa ilang panahon uban sa mga babaye nga nagbaligya sa ilang dungog.",
                    "Ug nahinabo nga siya mitanom og mga ubasan libut diha sa yuta; ug siya mitukod og mga intusan sa bino, ug mihimo og daghan nga bino; ug busa siya nahimo nga usa ka palainom og bino, ug mao usab ang iyang mga katawhan.",
                    "Ug nahinabo nga ang mga Lamanite misugod sa pagsulong diha sa iyang mga katawhan, diha sa gagmay nga pundok, ug aron sa pagpatay kanila diha sa ilang mga kaumahan, ug samtang sila nagtugway sa ilang mga panon.",
                    "Ug si hari Noah mipadala og mga magbalantay libut sa yuta aron sa pagpugong kanila; apan siya wala magpadala og igo nga gidaghanon, ug ang mga Lamanite misulong kanila ug gipamatay sila, ug miabug sa daghan nila nga mga panon gikan sa yuta; sa ingon ang mga Lamanite misugod sa paglaglag kanila, ug sa pagpahamtang sa ilang pagdumot diha kanila.",
                    "Ug nahinabo nga si hari Noah mipadala sa iyang mga kasundalohan batok kanila, ug sila giabug pagbalik o sila miabug kanila og balik sulod sa usa ka higayon; busa, sila mibalik nga malipayon diha sa ilang mga kinawat.",
                    "Ug karon, tungod niining dako nga kadaugan sila gibayaw sa garbo sa ilang mga kasingkasing; sila nanghambog sa ilang kaugalingon nga kusog, nag-ingon nga ang ilang kalim-an makabarug batok sa kaliboan nga mga Lamanite; ug sa ingon sila nanghambog, ug nahimuot sa dugo, ug sa pagpaagas sa dugo sa ilang mga kaigsoonan, ug kini tungod sa pagkadautan sa ilang hari ug mga pari.",
                    "Ug nahinabo nga dihay usa ka tawo taliwala kanila kansang ngalan mao si Abinadi; ug siya miadto ngadto taliwala kanila, ug misugod sa pagpanagna, nag-ingon: Tan-awa, sa ingon miingon ang Ginoo, ug sa ingon siya misugo kanako, nag-ingon, Lakaw, ug sulti ngadto niini nga mga katawhan, sa ingon miingon ang Ginoo—Alaot ngadto niini nga mga katawhan, kay Ako nakakita sa ilang mga pagkasalawayon, ug sa ilang mga pagkadautan, ug sa ilang mga malaw-ay nga buhat; ug gawas kon sila maghinulsol Ako moduaw kanila diha sa akong kasuko.",
                    "Ug gawas kon sila maghinulsol ug mobalik ngadto sa Ginoo nga ilang Dios, tan-awa, Ako motugyan kanila ngadto sa mga kamot sa ilang mga kaaway; oo, ug sila dad-on ngadto sa pagkaulipon; ug sila pagasakiton pinaagi sa kamot sa ilang mga kaaway.",
                    "Ug mahinabo nga sila masayud nga Ako mao ang Ginoo nga ilang Dios, ug Ako usa ka abubhoan nga Dios, nagduaw sa kadautan sa akong mga katawhan.",
                    "Ug mahinabo nga gawas kon kini nga mga katawhan maghinulsol ug mobalik ngadto sa Ginoo nga ilang Dios, sila dad-on ngadto sa pagkaulipon; ug walay moluwas kanila, gawas kini mao ang Ginoo ang labing Makagagahum nga Dios.",
                    "Oo, ug mahinabo nga kon sila mangamuyo ngari kanako Ako dugay nga motubag sa ilang mga pangamuyo; oo, ug Ako motugot kanila nga sila hampakon sa ilang mga kaaway.",
                    "Ug gawas kon sila mohinulsol nga magsul-ob sa panapton nga sako ug mga abo, ug mangamuyo sa hilabihan ngadto sa Ginoo nga ilang Dios, Ako dili motubag sa ilang mga pag-ampo, ni Ako moluwas kanila gikan sa ilang mga kasakit; ug sa ingon miingon ang Ginoo, ug sa ingon siya misugo kanako.",
                    "Karon nahinabo nga sa diha nga si Abinadi nakapahayag na niini nga mga pulong ngadto kanila sila nasuko kaniya, ug nagtinguha sa paghunos sa iyang kinabuhi; apan ang Ginoo miluwas kaniya gikan sa ilang mga kamot.",
                    "Karon sa diha nga si hari Noah nakadungog sa mga pulong nga gipamulong ni Abinadi ngadto sa mga katawhan, siya usab nasuko; ug siya miingon: Kinsa si Abinadi, nga ako ug ang akong mga katawhan kinahanglan pagahukman kaniya, o kinsa ang Ginoo, nga magdala og hilabihan nga kasakit diha sa akong mga katawhan?",
                    "Ako mosugo kaninyo sa pagdala ni Abinadi dinhi, nga ako unta mopatay kaniya, kay siya nakasulti niini nga mga butang nga siya makahimo sa pagkutaw sa akong mga katawhan sa pagkasuko sa usag usa, ug mohulhog og panagbingkil taliwala sa akong mga katawhan; busa ako mopatay kaniya.",
                    "Karon ang mga mata sa mga katawhan nabutaan; busa sila nagpatig-a sa ilang mga kasingkasing batok sa mga pulong ni Abinadi, ug sila nagtinguha gikan niana nga panahon sa pagdakop kaniya. Ug si hari Noah nagpatig-a sa iyang kasingkasing batok sa pulong sa Ginoo, ug siya wala mohinulsol sa iyang dautan nga mga buhat."
                ]
            },
            {
                "url": "https://www.lds.org/scriptures/bofm/mosiah/12?lang=ceb",
                "name": "Kapitulo 12",
                "summary": [
                    "Si Abinadi gibilanggo tungod sa pagpanagna sa kalaglagan sa mga katawhan ug sa kamatayon ni Hari Noah—Ang mga mini nga mga pari mikutlo sa mga kasulatan ug nagpakaaron-ingnon nga naghupot sa balaod ni Moises—Si Abinadi misugod sa pagtudlo kanila sa Napulo ka mga Sugo. Mga 148 B.C."
                ],
                "verses": [
                    "Ug nahinabo nga human sa sulod sa duha ka mga tuig nga si Abinadi miabut taliwala kanila nga nagtakuban, nga sila wala makaila kaniya, ug misugod sa pagpanagna taliwala kanila, nag-ingon: Sa ingon ang Ginoo nagsugo kanako, nag-ingon—Abinadi, lakaw ug pagpanagna ngadto niining akong mga katawhan, kay sila nagpatig-a sa ilang mga kasingkasing batok sa akong mga pulong; sila wala maghinulsol sa ilang mga dautan nga mga buhat; busa, Ako moduaw kanila diha sa akong kasuko, oo, diha sa akong mapintas nga kasuko Ako moduaw kanila sa ilang mga pagkadautan ug mga pagkasalawayon.",
                    "Oo, alaot ngadto niini nga kaliwatan!  Ug ang Ginoo miingon ngari kanako: Ituy-od ang imong kamot ug pagpanagna, mag-ingon: Sa ingon miingon ang Ginoo, kini mahinabo nga kini nga kaliwatan, tungod sa ilang mga kadautan, pagadad-on ngadto sa pagkaulipon, ug pagasagpaon diha sa aping; oo, ug pagaabugon sa mga tawo, ug pagapatyon; ug ang mga langgam nga magdadagit sa kahanginan, ug ang mga iro, oo, ug ang ihalas nga mga mananap, molamoy sa ilang mga unod.",
                    "Ug mahinabo nga ang kinabuhi ni hari Noah pagahatagan og bili bisan ingon sa usa ka saput diha sa mainit nga hudno; kay siya masayud nga Ako mao ang Ginoo.",
                    "Ug mahinabo nga Ako mohampak niining akong mga katawhan uban sa mahapdos nga mga kasakit, oo, uban sa gutom ug uban sa kamatay; ug Ako mohimo nga sila magminatay sa tibuok adlaw.",
                    "Oo, ug Ako mohimo nga sila makaangkon og mga palas-anon nga gihigot diha sa ilang mga buko-buko; ug sila pagaabugon sama sa amang nga asno.",
                    "Ug mahinabo nga Ako mopadala og ulan nga yelo taliwala kanila, ug kini mohampak kanila; ug sila usab pagahampakon uban sa hangin sa silangan; ug mga mananap modagsang usab sa ilang yuta, ug molamoy sa ilang lugas.",
                    "Ug sila pagahampakon uban sa usa ka dako nga kamatay—ug tanan kini Ako mobuhat tungod sa ilang mga pagkadautan ug mga pagkasalawayon.",
                    "Ug mahinabo nga gawas kon sila mohinulsol Ako sa hingpit molaglag kanila gikan sa ibabaw sa yuta; gani sila mobilin og usa ka talaan, ug Ako motipig kanila alang sa uban nga mga kanasuran diin makapanag-iya sa yuta; oo, bisan kini Ako mobuhat nga Ako makabutyag sa mga pagkasalawayon niini nga mga katawhan ngadto sa uban nga mga kanasuran. Ug daghan nga mga butang nga gipanagna ni Abinadi batok niini nga mga katawhan.",
                    "Ug nahinabo nga sila nasuko kaniya; ug sila mikuha kaniya ug midala kaniya nga ginapos sa atubangan sa hari, ug miingon ngadto sa hari: Tan-awa, kami nagdala og usa ka tawo sa imong atubangan kinsa nanagna og dautan mahitungod sa imong mga katawhan, ug nag-ingon nga ang Dios molaglag kanila.",
                    "Ug siya usab nanagna og dautan mahitungod sa imong kinabuhi, ug nag-ingon nga ang imong kinabuhi ingon sa usa ka saput diha sa usa ka hudno sa kalayo.",
                    "Ug usab, siya miingon nga ikaw mahisama sa usa ka dagami, gani ingon sa usa ka uga nga dagami sa umahan, diin yatakan sa mga mananap ug tunob-tunoban.",
                    "Ug usab, siya miingon nga ikaw mahisama sa mga bulak sa usa ka sampinit, diin, kon kini hingpit na sa kahinog, kon ang hangin mohuyop, kini ipadpad ngadto sa ibabaw sa yuta. Ug siya nagpakaaron-ingnon nga ang Ginoo nagpahayag niini. Ug siya miingon nga ang tanan niini moabut nganha kanimo gawas kon ikaw maghinulsol, ug kini tungod sa imong mga kadautan.",
                    "Ug karon, O hari, unsa ka dako ang kadautan nga ikaw nakahimo, o unsa ka dako nga mga sala nga ang imong katawhan nakabuhat, nga kami pagasilutan sa Dios o hukman niini nga tawo?",
                    "Ug karon, O hari, tan-awa, kami walay mga kasaypanan, ug ikaw, O hari, wala makasala; busa, kini nga tawo namakak mahitungod kanimo, ug siya nanagna sa kawang.",
                    "Ug tan-awa, kami mga malig-on, kami dili madala ngadto sa pagkaulipon, o madala nga bihag sa among mga kaaway; oo, ug ikaw miuswag diha sa yuta, ug ikaw sa gihapon mouswag.",
                    "Tan-awa, ania ang tawo, kami motugyan kaniya sa imong mga kamot; ikaw makahimo diha kaniya sa ingon nga angay kanimo nga maayo.",
                    "Ug nahinabo nga si hari Noah misugo nga si Abinadi kinahanglan ibalhug sa bilanggoan; ug siya misugo nga ang mga pari kinahanglan mopundok sa ilang mga kaugalingon nga siya makahimo og usa ka katiguman uban kanila kon unsa ang iyang kinahanglan buhaton diha kaniya.",
                    "Ug nahinabo nga sila miingon ngadto sa hari: Dad-a siya dinhi nga kami mahimo nga mangutana kaniya; ug ang hari misugo nga siya kinahanglan dad-on sa atubangan kanila.",
                    "Ug sila misugod sa pagpangutana kaniya, nga sila makahimo sa pagsupak kaniya, nga niana sila kinahanglan makakita og paagi sa pagsumbong kaniya; apan siya mitubag kanila sa walay kahadlok, ug nakasugakod sa tanan nila nga mga pangutana, oo, sa ilang katingala; kay siya nakasugakod kanila diha sa tanan nila nga mga pangutana, ug milibug kanila diha sa tanan nila nga mga pulong.",
                    "Ug nahinabo nga usa kanila miingon ngadto kaniya: Unsa ang gipasabut sa mga pulong diin nahisulat, diin gikatudlo pinaagi sa atong mga amahan, nag-ingon:",
                    "Unsa kaanindot diha sa mga kabukiran ang mga tiil kaniya nga nagdala og maayo nga mga balita; nga nagmantala og kalinaw; nga nagdala og maayo nga mga balita sa pagkamatarung; nga nagmantala sa kaluwasan; nga miingon ngadto sa Zion, ang Inyong Dios naghari;",
                    "Ang imong magbalantay mopatigbabaw sa tingog; uban sa tingog nga magkahiusa sila moawit; kay sila magkakitaay sa panahon nga ang Ginoo modala pagbalik sa Zion;",
                    "Singgit ngadto sa kalipay; awit og dungan kamo nga mga pansil nga dapit sa Jerusalem; kay ang Ginoo naghupay sa iyang mga katawhan, siya nagtubos sa Jerusalem;",
                    "Ang Ginoo mipadayag sa iyang balaan nga bukton diha sa mga mata sa tanan nga mga kanasuran, ug ang tanan nga mga lumulupyo sa yuta makakita sa kaluwasan sa atong Dios?",
                    "Ug karon si Abinadi miingon ngadto kanila: Kamo ba mga pari, ug nagpakaaron-ingnon sa pagtudlo niini nga mga katawhan, ug sa pagsabut sa espiritu sa pagpanagna, apan nagtinguha sa pagpakisayud ngari kanako unsa ang gipasabut niini nga mga butang?",
                    "Ako moingon nganha kaninyo, alaot nganha kaninyo tungod sa pagtuis sa mga pamaagi sa Ginoo!  Kay kon kamo nakasabut pa niini nga mga butang kamo dili magtudlo kanila; busa, kamo nagtuis sa mga pamaagi sa Ginoo.",
                    "Kamo wala mogamit sa inyong mga kasingkasing aron sa pagsabut; busa, kamo wala magmaalamon. Busa, unsa ang gitudlo ninyo niini nga mga katawhan?",
                    "Ug sila miingon: Kami nagtudlo sa balaod ni Moises.",
                    "Ug usab siya miingon ngadto kanila: Kon kamo nagtudlo sa balaod ni Moises ngano nga kamo wala maghupot niini?  Ngano nga kamo nagpahiluna sa inyong mga kasingkasing diha sa mga katigayunan?  Ngano nga kamo nagbuhat og malaw-ay nga mga buhat ug naggugol sa inyong kusog uban sa mga babaye nga nagbaligya sa ilang dungog, oo, ug naghimo niini nga mga katawhan sa pagpakasala, nga ang Ginoo naghimo sa pagpadala kanako aron sa pagpanagna batok niini nga mga katawhan, oo, gani usa ka dako nga kadautan batok niini nga mga katawhan?",
                    "Wala ba kamo masayud nga ako namulong sa kamatuoran?  Oo, kamo nasayud nga ako namulong sa kamatuoran; ug kamo angay unta nga mangurog sa atubangan sa Dios.",
                    "Ug mahinabo nga kamo hampakon tungod sa inyong mga kadautan, kay kamo nag-ingon nga kamo nagtudlo sa balaod ni Moises. Ug unsa ang inyong nahibaloan mahitungod sa balaod ni Moises?  Mahimo ba nga ang kaluwasan moabut pinaagi sa balaod ni Moises?  Unsa ang inyong ikasulti?",
                    "Ug sila mitubag ug miingon nga ang kaluwasan miabut pinaagi sa balaod ni Moises.",
                    "Apan karon si Abinadi miingon ngadto kanila: Ako nasayud nga kon kamo maghupot sa mga sugo sa Dios kamo maluwas; oo, kon kamo maghupot sa mga sugo diin ang Ginoo misulti ngadto kang Moises diha sa bukid sa Sinai, nag-ingon:",
                    "Ako mao ang Ginoo nga inyong Dios, kinsa midala kaninyo gikan sa yuta sa Ehipto, gikan sa balay sa pagkaulipon.",
                    "Kamo dili magbaton og lain nga Dios sa akong atubangan.",
                    "Kamo dili magbuhat nganha kaninyo bisan unsa nga kinulit nga larawan, o bisan unsa nga may pagkasama sa bisan unsa nga butang diin anaa ibabaw sa langit, o mga butang diin anaa sa ubos sa yuta.",
                    "Karon si Abinadi miingon ngadto kanila, Kamo nakabuhat ba sa tanan niini?  Ako moingon nganha kaninyo, wala, kamo wala makabuhat niini. Ug kamo nakatudlo ba niini nga mga katawhan nga sila kinahanglan mobuhat sa tanan niini nga mga butang?  Ako moingon nganha kaninyo, wala, kamo wala."
                ]
            },
            {
                "url": "https://www.lds.org/scriptures/bofm/mosiah/13?lang=ceb",
                "name": "Kapitulo 13",
                "summary": [
                    "Si Abinadi gipanalipdan pinaagi sa balaan nga gahum—Siya nagtudlo sa Napulo ka mga Sugo—Ang kaluwasan dili moabut pinaagi sa balaod ni Moises lamang—Ang Dios sa iyang kaugalingon mohimo og usa ka pag-ula ug motubos sa iyang mga katawhan. Mga 148 B.C."
                ],
                "verses": [
                    "Ug karon sa diha nga ang hari nakadungog niini nga mga pulong, siya miingon ngadto sa iyang mga pari: Ipalayo kini nga tawo, ug patya siya; kay unsa ang atong buhaton kaniya, tungod kay siya buang.",
                    "Ug sila mibarug ug misulay sa pagdapat sa ilang mga kamot diha kaniya; apan siya nakasagubang kanila, ug miingon ngadto kanila:",
                    "Ayaw ako og hikapa, kay ang Dios mohampak kaninyo kon kamo modapat sa inyong mga kamot ngari kanako kay ako wala pa makasulti sa mensahe nga ang Ginoo misugo kanako sa pagsulti; ni ako nakasulti kaninyo niana diin kamo mihangyo nga ako kinahanglan mosulti; busa, ang Dios dili motugot nga ako malaglag niini nga higayon.",
                    "Apan ako kinahanglan gayud nga motuman sa mga sugo diin ang Dios misugo kanako; ug tungod kay ako misulti kaninyo sa kamatuoran kamo nangasuko kanako. Ug usab, tungod kay ako nakasulti sa pulong sa Dios kamo naghukom kanako nga ako buang.",
                    "Karon nahinabo human si Abinadi nakapahayag niini nga mga pulong nga ang mga katawhan ni hari Noah wala mangahas sa pagdapat sa ilang mga kamot diha kaniya, kay ang Espiritu sa Ginoo diha kaniya; ug ang iyang nawong mihayag sa hilabihan nga kasiga, gani ingon kang Moises samtang didto sa bukid sa Sinai, samtang nakigsulti uban sa Ginoo.",
                    "Ug siya namulong uban sa gahum ug katungod gikan sa Dios; ug siya nagpadayon sa iyang mga pulong, nag-ingon:",
                    "Kamo nakakita nga kamo walay gahum sa pagpatay kanako, busa ako motapos sa akong mensahe. Oo, ug ako mibati nga kini misamad kaninyo diha sa inyong mga kasingkasing tungod kay ako misulti kaninyo sa kamatuoran mahitungod sa inyong mga pagkadautan.",
                    "Oo, ug ang akong mga pulong nakapuno kaninyo uban sa kahibulong ug katingala, ug uban sa kasuko.",
                    "Apan ako motapos sa akong mensahe; ug unya kini dili na igsapayan asa ako mopaingon, kon kini mao nga ako maluwas.",
                    "Apan hangtud dinhi ako mosulti kaninyo; unsa ang inyong buhaton kanako, human niini, mahimo nga usa ka sumbanan ug usa ka pagkasama sa mga butang diin mga moabut.",
                    "Ug karon ako mobasa nganha kaninyo sa nahibilin sa mga sugo sa Dios, kay ako mibati nga sila wala mahisulat sa inyong mga kasingkasing; ako mibati nga kamo nakatuon ug nakatudlo og kadautan sa daghan nga bahin sa inyong mga kinabuhi.",
                    "Ug karon, kamo nahinumdom nga ako miingon nganha kaninyo: Kamo dili magbuhat nganha kaninyo og bisan unsa nga kinulit nga larawan, o bisan unsa nga may pagkasama sa mga butang diin anaa ibabaw sa langit, o diin anaa sa ubos sa yuta, o diin anaa sa tubig ilawom sa yuta.",
                    "Ug usab: Kamo dili moyukbo sa inyong kaugalingon ngadto kanila, ni moalagad kanila; kay Ako ang Ginoo nga inyong Dios mao ang usa ka abubhoan nga Dios, nagduaw sa pagkadautan sa mga amahan diha sa mga anak, ngadto sa ikatulo ug ikaupat nga mga kaliwatan kanila nga nagdumot kanako;",
                    "Ug nagpakita og kalooy ngadto sa mga kaliboan kanila nga naghigugma kanako ug naghupot sa akong mga sugo.",
                    "Kamo dili mogamit sa ngalan sa Ginoo nga inyong Dios sa pasipala; kay ang Ginoo dili mag-isip kaniya nga walay kasaypanan nga migamit sa iyang ngalan sa pasipala.",
                    "Hinumdumi ang adlaw nga igpapahulay, sa pagbalaan niini.",
                    "Unom ka mga adlaw kamo maghago, ug mobuhat sa tanan ninyo nga mga buhat;",
                    "Apan ang ikapito nga adlaw, ang igpapahulay sa Ginoo nga inyong Dios, kamo dili mobuhat sa bisan unsa nga buhat, kamo, ni ang inyong anak nga lalaki, ni ang inyong anak nga babaye, ang inyong sulugoon nga lalaki, ni ang inyong sulugoon nga babaye, ni ang inyong kabakahan, ni ang dumuduong nga anaa sa sulod sa inyong mga ganghaan;",
                    "Kay sulod sa unom ka mga adlaw ang Ginoo mihimo sa langit ug sa yuta, ug sa dagat, ug sa tanan nga anaa diha kanila; busa ang Ginoo mipanalangin sa adlaw nga igpapahulay, ug mibalaan niini.",
                    "Tahud sa inyong amahan ug sa inyong inahan, aron ang inyong mga adlaw malugwayan diha sa yuta diin ang Ginoo nga inyong Dios mihatag kaninyo.",
                    "Kamo dili magpatay.",
                    "Kamo dili manapaw. Kamo dili mangawat.",
                    "Kamo dili magsaksi og bakak batok sa inyong silingan.",
                    "Kamo dili magtinguha sa balay sa inyong silingan, kamo dili magtinguha sa asawa sa inyong silingan, ni sa iyang sulugoon nga lalaki, ni sa iyang sulugoon nga babaye, ni sa iyang baka, ni sa iyang asno, ni bisan unsa nga gipanag-iya sa inyong silingan.",
                    "Ug nahinabo nga human si Abinadi nakahimo og pagtapos niini nga mga panultihon nga siya miingon ngadto kanila: Kamo nakatudlo ba niini nga mga katawhan nga sila kinahanglan maninguha sa pagbuhat sa tanan niini nga mga butang alang sa paghupot niini nga mga sugo?",
                    "Ako moingon nganha kaninyo, Wala; kay kon kamo nakahimo, ang Ginoo dili unta mosugo kanako sa pag-anhi dinhi ug sa pagpanagna og dautan mahitungod niini nga mga katawhan.",
                    "Ug karon kamo miingon nga ang kaluwasan moabut pinaagi sa balaod ni Moises. Ako moingon nganha kaninyo nga kini kinahanglan nga kamo maghupot sa balaod ni Moises sa pagkakaron; apan ako moingon nganha kaninyo, nga ang panahon moabut nga kini dili na kinahanglan nga maghupot sa balaod ni Moises.",
                    "Ug dugang pa, ako moingon nganha kaninyo, nga ang kaluwasan dili moabut pinaagi sa balaod lamang; ug kon dili pa tungod sa pag-ula, diin ang Dios sa iyang kaugalingon mohimo alang sa mga sala ug sa mga kadautan sa iyang mga katawhan, nga sila kinahanglan gayud dili kalikayan malaglag, bisan pa sa balaod ni Moises.",
                    "Ug karon ako moingon nganha kaninyo nga kini kinahanglan nga adunay usa ka balaod nga ihatag ngadto sa mga anak ni Israel, oo, bisan usa ka higpit nga balaod; kay sila mga tikig og liog nga mga katawhan, dali nga mobuhat og dautan, ug dugay sa paghinumdom sa Ginoo nga ilang Dios;",
                    "Busa dihay usa ka balaod nga gihatag kanila, oo, usa ka balaod sa mga kahimoan ug sa mga ordinansa, usa ka balaod diin sila mosunod sa higpit matag adlaw, sa paghinumdom sa Dios ug sa ilang katungdanan ngadto kaniya.",
                    "Apan tan-awa, ako moingon nganha kaninyo, nga ang tanan niini nga mga butang mao ang mga naghulagway sa mga butang nga moabut.",
                    "Ug karon, sila nakasabut ba sa balaod?  Ako moingon nganha kaninyo, Wala, silang tanan wala makasabut sa balaod; ug kini tungod sa pagkatig-a sa ilang mga kasingkasing; kay sila wala makasabut nga walay bisan usa ka tawo nga maluwas gawas kini pinaagi sa katubsanan sa Dios.",
                    "Kay tan-awa, wala ba si Moises managna ngadto kanila mahitungod sa pag-anhi sa Mesiyas, ug nga ang Dios motubos sa iyang mga katawhan?  Oo, ug gani tanan nga mga propeta kinsa nakapanagna sukad ang kalibutan nagsugod—sila wala ba makapamulong og kapin o kulang mahitungod niini nga mga butang?",
                    "Sila wala ba mag-ingon nga ang Dios sa iyang kaugalingon manaog taliwala sa mga katawhan, ug modala diha kaniya sa hulagway sa tawo, ug molakaw uban sa dako nga gahum diha sa ibabaw sa yuta?",
                    "Oo, ug sila wala ba mag-ingon usab nga siya kinahanglan mopahinabo sa pagkabanhaw sa mga patay, ug nga siya sa iyang kaugalingon, kinahanglan daug-daugon ug sakiton?"
                ]
            },
            {
                "url": "https://www.lds.org/scriptures/bofm/mosiah/14?lang=ceb",
                "name": "Kapitulo 14",
                "summary": [
                    "Si Isaias namulong ingon sa usa ka Mesiyas—Ang pagpakaulaw ngadto sa Mesiyas ug mga pag-antus gipakita—Siya mihimo sa iyang kalag nga usa ka paghalad alang sa sala ug mihimo og pangamuyo alang sa mga malapason—Itandi sa Isaias 53. Mga 148 B.C."
                ],
                "verses": [
                    "Oo, gani wala ba si Isaias mag-ingon: Kinsa ang mituo sa among mensahe, ug alang kang kinsa ang bukton sa Ginoo gipadayag?",
                    "Kay siya motubo sa iyang atubangan ingon sa usa ka linghod nga tanom, ug ingon sa usa ka gamut gikan sa uga nga yuta; siya walay panagway ni kaambong; ug kon kita makakita kaniya walay katahum nga kita motinguha kaniya.",
                    "Siya gitamay ug gisalikway sa mga tawo; usa ka tawo sa mga kasub-anan, ug nakasinati sa kagul-anan; ug kita mitago ingon nga ang atong mga nawong gilingiw gikan kaniya; siya gitamay, ug kita wala motahud kaniya.",
                    "Sa pagkamatuod siya mipas-an sa atong mga kagul-anan, ug midala sa atong mga kasub-anan; ug niana kita mitahud kaniya nga gibunalan, gihampak sa Dios, ug gisakit.",
                    "Apan siya gisamaran alang sa atong mga kalapasan, siya gibun-og alang sa atong mga kadautan, ang pagpanton sa atong kalinaw diha kaniya; ug uban sa iyang mga labud kita giluwas.",
                    "Tanan kita, sama sa karnero, nangasaag; kita nasaag matag usa kanato sa iyang kaugalingon nga dalan; ug ang Ginoo mipahimutang nganha kaniya sa kadautan kanatong tanan.",
                    "Siya gidaug-daug, ug siya gisakit, bisan pa niana siya wala mobuka sa iyang ba-ba; siya gidala ingon sa usa ka nati nga karnero ngadto sa ihawan, ug ingon sa usa ka karnero sa atubangan sa iyang magtutupi nga amang busa siya wala mobuka sa iyang ba-ba.",
                    "Siya gikuha gikan sa bilanggoan ug gikan sa hukmanan; ug kinsa ang mopadayag sa iyang kaliwatan?  Kay siya ipahimulag sa yuta sa buhi; tungod sa mga kalapasan sa akong mga katawhan nga siya gihampak.",
                    "Ug siya mibuhat sa iyang lubnganan uban sa mga dautan, ug uban sa mga adunahan diha sa iyang kamatayon; tungod kay siya wala makahimo og dautan, ni bisan unsa nga panglimbong diha sa iyang ba-ba.",
                    "Gani kini gikahimuot sa Ginoo ang pagbun-og kaniya; siya mibutang kaniya diha sa kagul-anan; sa panahon nga kamo mohimo sa iyang kalag nga usa ka halad alang sa sala siya makakita sa iyang binhi, siya molugway sa iyang mga adlaw, ug ang kahimuot sa Ginoo mouswag diha sa iyang kamot.",
                    "Siya makakita sa pag-antus sa iyang kalag, ug matagbaw; pinaagi sa iyang kahibalo nga ang akong matarung nga sulugoon mohatag og kaangayan sa daghan; kay siya mopas-an sa ilang mga kadautan.",
                    "Busa ako mobahin kaniya og usa ka bahin uban sa gamhanan, ug siya mobahin sa salin uban sa kusgan; tungod kay siya mibu-bu sa iyang kalag ngadto sa kamatayon; ug siya nalakip uban sa mga malapason; ug siya mipas-an sa mga sala sa daghan, ug mihimo og pangamuyo alang sa mga malapason."
                ]
            },
            {
                "url": "https://www.lds.org/scriptures/bofm/mosiah/15?lang=ceb",
                "name": "Kapitulo 15",
                "summary": [
                    "Sa unsa nga paagi nga si Kristo Amahan ug Anak—Siya mohimo og pangamuyo ug pagpas-an sa mga kalapasan sa iyang mga katawhan—Sila ug ang tanan nga balaan nga mga propeta mao ang iyang binhi—Siya nagpahinabo sa Pagkabanhaw—Gagmay nga mga bata adunay kinabuhi nga dayon. Mga 148 B.C."
                ],
                "verses": [
                    "Ug karon si Abinadi miingon ngadto kanila: Ako manghinaut nga kamo makasabut nga ang Dios sa iyang kaugalingon manaog taliwala sa mga katawhan, ug motubos sa iyang mga katawhan.",
                    "Ug tungod kay siya nagpuyo diha sa lawas siya pagatawgon nga Anak sa Dios, ug ingon nga ulipon ang lawas ngadto sa kabubut-on sa Amahan, mao nga ang Amahan ug ang Anak—",
                    "Ang Amahan, tungod kay siya gipanamkon pinaagi sa gahum sa Dios; ug ang Anak, tungod sa lawas; sa ingon nahimo nga Amahan ug Anak—",
                    "Ug sila usa ka Dios, oo, ang mao gayud nga Amahan sa Kahangturan sa langit ug sa yuta.",
                    "Ug sa ingon ang lawas nahimo nga ulipon ngadto sa Espiritu, o ang Anak ngadto sa Amahan, ingon nga usa ka Dios, nag-antus sa pagtintal, ug wala motugyan ngadto sa mga pagtintal, apan mitugot sa iyang kaugalingon aron pagatamayon, ug pagabunalan, ug gisalikway sa iyang mga katawhan.",
                    "Ug human sa tanan niini, human makabuhat og daghan nga kahibulongan nga mga milagro taliwala sa mga katawhan, siya pagadad-on, oo, gani ingon nga si Isaias miingon, ingon sa usa ka karnero sa atubangan sa iyang magtutupi nga amang, busa siya wala mobuka sa iyang ba-ba.",
                    "Oo, bisan niana siya dad-on, ilansang sa krus, ug patyon, ang lawas nahimo nga ulipon ngadto sa kamatayon, ang kabubut-on sa Anak ingon nga gituhop ngadto sa kabubut-on sa Amahan.",
                    "Ug sa ingon ang Dios mibugto sa mga higot sa kamatayon, ingon nga nakaangkon sa kadaugan ibabaw sa kamatayon; naghatag sa Anak og gahum sa paghimo og pangamuyo alang sa mga katawhan—",
                    "Ingon nga mikayab ngadto sa langit, ingon nga nakaangkon sa mga sabakan sa kalooy; ingon nga napuno sa kapuangod ngadto sa mga katawhan; nagbarug taliwala kanila ug sa kaangayan; nakabugto sa mga higot sa kamatayon, nadala diha sa iyang kaugalingon ang ilang pagkadautan ug ang ilang mga kalapasan, nakatubos kanila, ug nakatagbaw sa mga gipangayo sa kaangayan.",
                    "Ug karon ako moingon nganha kaninyo, kinsa ang mopadayag sa iyang kaliwatan?  Tan-awa, ako moingon nganha kaninyo, sa diha nga ang iyang kalag nahimo nga usa ka halad alang sa sala siya makakita sa iyang binhi. Ug karon unsa ang inyong ikasulti?  Ug kinsa ang iyang binhi?",
                    "Tan-awa ako moingon nganha kaninyo, nga si kinsa kadto nga nakadungog sa mga pulong sa mga propeta, oo, tanan nga balaan nga mga propeta kinsa nakapanagna mahitungod sa pag-anhi sa Ginoo—ako moingon nganha kaninyo, nga tanan kadto kinsa mipatalinghug ngadto sa ilang mga pulong, ug mituo nga ang Ginoo motubos sa iyang mga katawhan, ug nakalantaw ngadto niana nga adlaw alang sa usa ka kapasayloan sa ilang mga sala, ako moingon nganha kaninyo, nga kini mao ang iyang mga binhi, o sila mao ang mga manununod sa gingharian sa Dios.",
                    "Kay kini mao sila kansang mga sala siya mipas-an; kini mao sila kang kinsa siya nagpakamatay, aron pagtubos kanila gikan sa ilang mga kalapasan. Ug karon, dili ba sila iyang mga binhi?",
                    "Oo, ug dili ba ang mga propeta, matag usa nga mibuka sa iyang ba-ba aron sa pagpanagna, nga wala mahulog ngadto sa kalapasan, ako nagpasabut sa tanan nga balaan nga mga propeta sukad sa sinugdanan sa kalibutan?  Ako moingon nganha kaninyo nga sila iyang mga binhi.",
                    "Ug kini mao sila kinsa nagmantala og kalinaw, kinsa nakadala og maayo nga balita, sa pagkamatarung, kinsa nagmantala og kaluwasan; ug miingon ngadto sa Zion: Ang inyong Dios naghari!",
                    "Ug unsa kaanindot sa ilang mga tiil diha sa mga kabukiran!",
                    "Ug usab, unsa kaanindot sa mga tiil diha sa mga kabukiran niadto nga sa gihapon nagmantala sa kalinaw!",
                    "Ug usab, unsa kaanindot sa mga tiil diha sa mga kabukiran niadto kinsa human niini momantala sa kalinaw, oo, gikan niini nga panahon ug sa kahangturan!",
                    "Ug tan-awa, ako moingon nganha kaninyo, kini dili mao ang tanan. Kay O unsa kaanindot sa mga tiil diha sa mga kabukiran kaniya nga nagdala og maayo nga mga balita, nga mao ang magtutukod sa kalinaw, oo, gani ang Ginoo, kinsa nagtubos sa iyang mga katawhan; oo, kaniya kinsa naghatag og kaluwasan ngadto sa iyang mga katawhan;",
                    "Kay kon kini dili pa tungod sa katubsanan diin siya mihimo alang sa iyang mga katawhan, diin giandam sukad pa sa katukuran sa kalibutan, ako moingon nganha kaninyo, kon kini dili pa tungod niini, ang tanan nga katawhan kinahanglan gayud malaglag.",
                    "Apan tan-awa, ang mga higot sa kamatayon pagabugtuon, ug ang Anak maghari, ug adunay gahum ibabaw sa mga patay; busa, siya nagpahinabo sa pagkabanhaw sa mga patay.",
                    "Ug adunay moabut nga usa ka pagkabanhaw, gani unang pagkabanhaw; oo, gani usa ka pagkabanhaw niadto nga nangagi na, ug kinsa karon, ug kinsa umaabut, gani hangtud sa pagkabanhaw ni Kristo—kay sa ingon siya pagatawgon.",
                    "Ug karon, ang pagkabanhaw sa tanan nga mga propeta, ug tanan kadto nga mituo sa ilang mga pulong, o tanan kadto nga naghupot sa mga sugo sa Dios, mobangon sa unang pagkabanhaw; busa, sila ang unang pagkabanhaw.",
                    "Sila gibangon aron pagpuyo uban sa Dios kinsa nagtubos kanila; sa ingon sila nakaangkon og kinabuhi nga dayon pinaagi ni Kristo, kinsa mibugto sa mga higot sa kamatayon.",
                    "Ug kini mao kadto kinsa adunay bahin sa unang pagkabanhaw; ug kini mao sila nga namatay sa wala pa si Kristo moanhi, diha sa ilang pagkawalay alamag, ingon ang kaluwasan wala ikapadayag ngadto kanila. Ug sa ingon ang Ginoo nagpahinabo sa pagpahiuli niini; ug sila adunay bahin diha sa unang pagkabanhaw, o makabaton og kinabuhi nga dayon, ingon nga gitubos pinaagi sa Ginoo.",
                    "Ug ang gagmay nga mga bata usab makabaton og kinabuhi nga dayon.",
                    "Apan tan-awa, ug kahadloki, ug pangurog sa atubangan sa Dios, kay kamo angay nga mokurog; kay ang Ginoo dili motubos ni bisan kinsa nga mosukol batok kaniya ug mamatay diha sa ilang mga sala; oo, gani tanan niadto nga namatay diha sa ilang mga sala sukad pa sa sinugdanan sa kalibutan, nga sa tinuyo misukol batok sa Dios, nga nasayud na sa mga sugo sa Dios, ug dili mohupot kanila; kini mao sila nga walay bahin diha sa unang pagkabanhaw.",
                    "Busa dili ba kamo angay nga mokurog?  Kay ang kaluwasan dili moabut ni bisan kinsa nga ingon; kay ang Ginoo wala magtubos ni bisan kinsa nga ingon; oo, ni ang Ginoo motubos sa ingon; kay siya dili makalimud sa iyang kaugalingon; kay siya dili makalimud sa kaangayan kon kini adunay iyang pag-angkon.",
                    "Ug karon ako moingon nganha kaninyo nga ang panahon moabut nga ang kaluwasan sa Ginoo ipadayag ngadto sa matag kanasuran, mga kaliwatan, mga pinulongan, ug mga katawhan.",
                    "Oo, Ginoo, ang imong mga magbalantay mopatigbabaw sa ilang tingog; uban sa tingog magkahiusa sila sa pag-awit; kay sila magkakitaay, sa panahon nga ang Ginoo modala pagbalik sa Zion;",
                    "Singgit ngadto sa kalipay, pag-awit og dungan, kamo nga pansil nga mga dapit sa Jerusalem; kay ang Ginoo naghupay sa iyang mga katawhan, siya nagtubos sa Jerusalem.",
                    "Ang Ginoo nagpadayag sa iyang balaan nga bukton diha sa mga mata sa tanan nga mga kanasuran; ug ang tanan nga mga lumulupyo sa yuta makakita sa pagluwas sa atong Dios."
                ]
            },
            {
                "url": "https://www.lds.org/scriptures/bofm/mosiah/16?lang=ceb",
                "name": "Kapitulo 16",
                "summary": [
                    "Ang Dios motubos sa mga tawo gikan sa ilang pagkawala ug pagkapukan nga kahimtang—Kadto kinsa mga kalibutanon magpabilin ingon nga walay katubsanan—Si Kristo mopahinabo sa usa ka pagkabanhaw ngadto sa walay katapusan nga kinabuhi o ngadto sa walay katapusan nga panghimaraut. Mga 148 B.C."
                ],
                "verses": [
                    "Ug karon, nahinabo nga human si Abinadi makasulti niini nga mga pulong siya mituy-od sa iyang kamot og miingon: Ang panahon moabut nga ang tanan makakita sa pagluwas sa Ginoo; nga ang matag nasud, kaliwatan, pinulongan, ug mga katawhan magkakitaay ug mokumpisal sa atubangan sa Dios nga ang iyang mga paghukom mga makiangayon.",
                    "Ug unya ang mga dautan isalikway, ug  sila adunay hinungdan sa pagminatay, ug paghilak, ug pagdangoyngoy, ug pagpangagot sa ilang mga ngipon; ug kini tungod kay sila dili mopatalinghug ngadto sa tingog sa Ginoo; busa ang Ginoo dili motubos kanila.",
                    "Kay sila mga kalibutanon ug mga yawan-on, ug ang yawa adunay gahum ibabaw kanila; oo, gani kana nga karaan nga bitin nga maoy naglingla sa atong unang mga ginikanan, nga mao ang hinungdan sa ilang pagkapukan; nga mao ang hinungdan nga ang tanan nga mga katawhan nahimo nga kalibutanon, mahilayon, yawan-on, nasayud sa dautan gikan sa maayo, nagpaulipon sa ilang mga kaugalingon ngadto sa yawa.",
                    "Sa ingon ang tanan nga mga katawhan nahisalaag; ug tan-awa, nahisalaag sila sa walay katapusan kon kini wala pa nga ang Dios mitubos sa iyang mga katawhan gikan sa ilang nahisalaag ug napukan nga kahimtang.",
                    "Apan hinumdumi nga siya nga magpadayon diha sa iyang kaugalingon nga kalibutanon nga kinaiyahan, ug diha sa mga pamaagi sa sala ug pagsukol batok sa Dios, diha sa iyang napukan nga kahimtang ug ang yawa aduna sa tanan nga gahum ibabaw kaniya. Busa siya ingon nga walay katubsanan nga nahimo, ingon nga usa ka kaaway sa Dios; ug usab mao ang yawa nga usa ka kaaway sa Dios.",
                    "Ug karon kon si Kristo wala pa moanhi sa kalibutan, namulong sa mga butang nga moabut ingon nga sila nangabut na, wala unta ang katubsanan.",
                    "Ug kon si Kristo wala pa mobangon gikan sa mga patay, o mobugto sa mga higot sa kamatayon nga ang lubnganan walay kadaugan, ug nga ang kamatayon walay kahapdos, wala unta ang pagkabanhaw.",
                    "Apan adunay usa ka pagkabanhaw, busa ang lubnganan walay kadaugan, ug ang kahapdos sa kamatayon gituhop diha kang Kristo.",
                    "Siya mao ang kahayag ug ang kinabuhi sa kalibutan; oo, usa ka kahayag nga walay katapusan, nga dili gayud mahimo nga mongitngit; oo, ug usab usa ka kinabuhi nga walay katapusan, nga wala na ang kamatayon.",
                    "Bisan kini nga mortal mahimo nga imortal, ug kini nga madunuton mahimo nga dili madunuton, ug pagadad-on aron mobarug sa atubangan sa hukmanan sa Dios, aron mohukom kaniya sumala sa ilang mga buhat kon sila maayo o kon sila dautan—",
                    "Kon sila maayo, ngadto sa pagkabanhaw sa walay katapusan nga kinabuhi ug sa kalipay; ug kon sila dautan, ngadto sa pagkabanhaw sa walay katapusan nga panghimaraut, ingon nga gitugyan ngadto sa yawa, kinsa nagpaulipon kanila, diin mao ang panghimaraut—",
                    "Ingon nga nakaadto sumala sa ilang kaugalingon nga kalibutanon nga mga kabubut-on ug mga tinguha; ingon nga wala gayud makatawag diha sa Ginoo samtang ang mga bukton sa kalooy gitunol ngadto kanila; kay ang mga bukton sa kalooy gitunol ngadto kanila, ug sila midumili; sila ingon nga gipasidan-an sa ilang mga pagkadautan ug bisan niana sila dili mobiya kanila; ug sila gisugo sa paghinulsol ug bisan pa niana sila dili gayud maghinulsol.",
                    "Ug karon, kamo dili ba angay nga mokurog ug mohinulsol sa inyong mga sala, ug mohinumdom nga diha lamang ug pinaagi ni Kristo kamo maluwas?",
                    "Busa, kon kamo motudlo sa balaod ni Moises, usab  itudlo nga kini usa ka paghulagway niadto nga mga butang diin mga umaabut—",
                    "Tudloi sila nga ang katubsanan moabut pinaagi kang Kristo ang Ginoo, kinsa mao gayud ang Amahan sa Kahangturan. Amen."
                ]
            },
            {
                "url": "https://www.lds.org/scriptures/bofm/mosiah/17?lang=ceb",
                "name": "Kapitulo 17",
                "summary": [
                    "Si Alma mituo ug misulat sa mga pulong ni Abinadi—Si Abinadi nag-antus sa kamatayon pinaagi sa kalayo—Siya nanagna sa sakit ug kamatayon pinaagi sa kalayo diha sa iyang mga mamumuno. Mga 148 B.C."
                ],
                "verses": [
                    "Ug karon nahinabo nga sa diha nga si Abinadi nakahuman niini nga mga pulong, nga ang hari misugo nga ang mga pari kinahanglan modakop kaniya ug mohimo nga siya kinahanglan nga patyon.",
                    "Apan dihay usa taliwala kanila kansang ngalan mao si Alma, siya usab ingon nga usa ka kaliwat ni Nephi. Ug siya usa ka batan-on nga lalaki, ug siya mituo sa mga pulong diin si Abinadi namulong, kay siya nasayud mahitungod sa mga kadautan diin si Abinadi nakapamatuod batok kanila; busa siya misugod sa pagpangamuyo ngadto sa hari nga siya unta dili masuko kang Abinadi, apan motugot nga siya unta mobiya nga magmalinawon.",
                    "Apan ang hari misamot hinoon kasuko, ug misugo nga si Alma kinahanglan nga isalikway gikan sa taliwala kanila, ug misugo sa iyang mga sulugoon sa paggukod kaniya nga sila unta mopatay kaniya.",
                    "Apan siya milayas gikan kanila ug mitago sa iyang kaugalingon nga sila wala makakita kaniya. Ug siya nga nakatago sulod sa daghan nga mga adlaw misulat sa tanan nga mga pulong diin si Abinadi namulong.",
                    "Ug nahinabo nga ang hari misugo nga ang iyang mga magbalantay kinahanglan moliyok ni Abinadi ug modakop kaniya; ug sila migapos kaniya ug mibalhug kaniya ngadto sa bilanggoan.",
                    "Ug human sa tulo ka mga adlaw, human makatambag sa iyang mga pari, siya misugo nga siya kinahanglan pagadad-on pag-usab sa iyang atubangan.",
                    "Ug siya miingon ngadto kaniya: Abinadi, kami nakakita og sumbong batok kanimo, ug ikaw angay sa kamatayon.",
                    "Kay ikaw miingon nga ang Dios sa iyang kaugalingon kinahanglan manaog taliwala sa mga katawhan; ug karon, tungod niini nga hinungdan ikaw pagapatyon gawas kon ikaw mobakwi sa tanan nga mga pulong diin ikaw nakapamulong og dautan mahitungod kanako ug sa akong mga katawhan.",
                    "Karon si Abinadi miingon ngadto kaniya: Ako moingon nganha kanimo, ako dili mobakwi sa mga pulong diin ako nakapamulong nganha kanimo mahitungod niini nga mga katawhan, tungod kay sila mga tinuod; ug nga ikaw unta masayud sa ilang pagkamatuod nga ako nag-antus sa akong kaugalingon nga ako nahulog diha sa imong mga kamot.",
                    "Oo, ug ako mag-antus bisan hangtud sa kamatayon, ug ako dili mobakwi sa akong mga pulong, ug sila mobarug nga usa ka pagpamatuod batok kanimo. Ug kon ikaw mopatay kanako ikaw mopaagas sa dugo sa walay sala, ug kini usab mobarug nga usa ka pagpamatuod batok kanimo sa katapusan nga adlaw.",
                    "Ug karon si hari Noah hapit na unta mobuhi kaniya, kay siya nahadlok sa iyang mga pulong; kay siya nahadlok nga ang mga paghukom sa Dios moabut diha kaniya.",
                    "Apan ang mga pari mipataas sa ilang mga tingog batok kaniya, ug misugod pagpasangil kaniya, nag-ingon: Siya mipanamastamas sa hari. Busa ang hari nakutaw sa kasuko batok kaniya, ug siya mitugyan kaniya nga siya unta patyon.",
                    "Ug nahinabo nga sila midala kaniya ug migapos kaniya, ug mibunal sa iyang lawas uban sa mga binugkos nga kahoy, oo, gani ngadto sa kamatayon.",
                    "Ug karon sa diha nga ang mga dilaab sa kalayo misugod na sa pagsunog kaniya, siya misinggit ngadto kanila, nag-ingon:",
                    "Tan-awa, ingon nga kamo nakabuhat ngari kanako, busa mahinabo nga ang inyong binhi makahimo nga daghan ang mag-antus sa mga sakit nga ako nag-antus, bisan ang mga sakit sa kamatayon sa kalayo; ug kini tungod kay sila mituo sa kaluwasan sa Ginoo nga ilang Dios.",
                    "Ug mahinabo nga kamo takbuyan sa tanan nga matang sa mga sakit tungod sa inyong mga kadautan.",
                    "Oo, ug kamo pagahampakon sa bisan diin nga dapit, ug pagabugawon ug pagatibulaagon ngadto ug nganhi, gani ingon sa usa ka ihalas nga panon nga giabug pinaagi sa ihalas ug mabangis nga mga mananap.",
                    "Ug diha niana nga adlaw kamo pagagukuron, ug pagadagiton sa kamot sa inyong mga kaaway, ug unya kamo mag-antus, ingon nga ako nag-antus, sa mga sakit sa kamatayon pinaagi sa kalayo.",
                    "Sa ingon ang Dios magpahamtang og panimalos diha niadto nga mopatay sa iyang mga katawhan. O Dios, dawata ang akong kalag.",
                    "Ug karon, sa diha nga si Abinadi nakaingon niini nga mga pulong, siya nalup-og, ingon nga nahiagum sa kamatayon sa kalayo; oo, ingon nga gipahamtangan sa kamatayon tungod kay siya dili molimud sa mga sugo sa Dios, ingon nga nasilyohan ang kamatuoran sa iyang mga pulong pinaagi sa iyang kamatayon."
                ]
            },
            {
                "url": "https://www.lds.org/scriptures/bofm/mosiah/18?lang=ceb",
                "name": "Kapitulo 18",
                "summary": [
                    "Si Alma nagsangyaw sa tago—Siya mihan-ay sa pakigsaad sa bunyag ug nagbunyag diha sa mga katubigan sa Mormon—Siya mitukod sa Simbahan ni Kristo ug mi-orden sa mga pari—Sila nag-atiman sa ilang mga kaugalingon ug nagtudlo sa mga katawhan—Si Alma ug ang iyang mga katawhan milayas gikan kang Hari Noah ngadto sa kamingawan. Mga 147–145 B.C."
                ],
                "verses": [
                    "Ug karon, nahinabo nga si Alma, kinsa nakalayas gikan sa mga sulugoon ni hari Noah, naghinulsol sa iyang mga sala ug mga kadautan, ug naghimo sa tago taliwala sa mga katawhan, ug nagsugod sa pagtudlo sa mga pulong ni Abinadi—",
                    "Oo, mahitungod niana nga moabut, ug usab mahitungod sa pagkabanhaw sa mga patay, ug sa katubsanan sa mga katawhan, nga kini mahinabo pinaagi sa gahum, ug sa mga pag-antus, ug sa kamatayon ni Kristo, ug sa iyang pagkabanhaw ug sa pagkayab paingon sa langit.",
                    "Ug kutob sa mamati sa iyang pulong siya mitudlo. Ug siya mitudlo kanila sa tago, nga kini unta dili moabut sa kasayuran sa hari. Ug daghan ang mituo sa iyang mga pulong.",
                    "Ug nahinabo nga ingon sa ka daghan sa mituo kaniya miadto sa usa ka dapit diin gitawag og Mormon, ingon nga nakadawat sa mao nga ngalan gikan sa hari, ingon nga anaa sa mga utlanan sa yuta nga nahugpaan, pinaagi sa mga higayon o sa mga panahon, pinaagi sa ihalas nga mga mananap.",
                    "Karon, diha sa Mormon adunay usa ka tuburan sa dalisay nga tubig, ug si Alma midangop didto, diha duol sa tubig ang usa ka bagâ nga gagmay nga mga kahoy, diin siya mitago sa iyang kaugalingon sa panahon sa adlaw gikan sa mga pagpangita sa hari.",
                    "Ug nahinabo nga ingon ka daghan sa mituo kaniya miadto didto aron sa pagpamati sa iyang mga pulong.",
                    "Ug nahinabo nga human sa daghan nga mga adlaw dihay ubay-ubay nga gidaghanon nga nagpundok diha sa dapit sa Mormon, aron sa pagpamati sa mga pulong ni Alma. Oo, ang tanan nagpundok nga mituo diha sa iyang pulong, aron sa pagpamati kaniya. Ug siya mitudlo kanila, ug misangyaw ngadto kanila sa paghinulsol, ug sa katubsanan, ug sa hugot nga pagtuo sa Ginoo.",
                    "Ug nahinabo nga siya miingon ngadto kanila: Tan-awa, ania ang mga katubigan sa Mormon (kay sa ingon sila gitawag) ug karon, ingon nga kamo mga matinguhaon sa pag-ipon ngadto sa panon sa Dios, ug pagatawgon nga iyang mga katawhan, ug andam sa pagtambayayong sa usag usa nga mga alantuson, nga sila mahimo nga magaan;",
                    "Oo, ug mga andam sa pagbangutan uban niadto nga nagbangutan; oo, ug sa paghupay niadto nga nagkinahanglan sa kahupayan, ug mobarug ingon nga mga saksi sa Dios sa tanan nga mga panahon ug diha sa tanan nga mga butang, ug diha sa tanan nga mga dapit nga kamo mahimo nga maanaa, bisan hangtud sa kamatayon, nga kamo mahimo nga matubos sa Dios, ug malakip uban niadto nga diha sa unang pagkabanhaw, nga kamo makabaton og kinabuhi nga dayon—",
                    "Karon ako moingon nganha kaninyo, kon mao kini ang tinguha sa inyong mga kasingkasing, unsay anaa kaninyo batok sa pagpabunyag diha sa ngalan sa Ginoo, ingon og usa ka saksi sa iyang atubangan nga kamo nakasulod ngadto sa usa ka pakigsaad uban kaniya, nga kamo mag-alagad kaniya ug maghupot sa iyang mga sugo, nga siya unta mobu-bu sa kabuhong sa iyang Espiritu diha kaninyo.",
                    "Ug karon sa diha nga ang mga katawhan nakadungog niini nga mga pulong, sila namakpak sa ilang mga kamot tungod sa hingpit nga kalipay, ug misinggit: Kini mao ang tinguha sa among mga kasingkasing.",
                    "Ug karon nahinabo nga si Alma midala kang Helam, siya ingon nga usa sa mga nahauna, ug miadto ug mibarug diha sa tubig, ug misinggit, nag-ingon: O Ginoo, ibu-bu ang imong Espiritu diha sa imong sulugoon, nga siya makahimo niini nga buhat uban ang kabalaan sa kasingkasing.",
                    "Ug sa diha nga siya nakaingon niini nga mga pulong, ang Espiritu sa Ginoo diha kaniya, ug siya miingon: Helam, ako magbunyag kanimo, ingon nga may pagtugot gikan sa Labing Makagagahum nga Dios, ingon og usa ka pagpamatuod nga ikaw nakasulod ngadto sa usa ka pakigsaad sa pag-alagad kaniya hangtud nga ikaw mamatay sumala sa mortal nga lawas; ug unta ang Espiritu sa Ginoo mabu-bu diha kanimo; ug unta siya mohatag nganha kanimo sa kinabuhi nga dayon, pinaagi sa katubsanan ni Kristo, kinsa siya miandam gikan sa katukuran sa kalibutan.",
                    "Ug human si Alma makaingon niini nga mga pulong, si Alma ug si Helam mipaunlod diha sa tubig; ug sila mitunga gikan sa tubig nga nagmalipayon, ingon nga puno uban sa Espiritu.",
                    "Ug usab, si Alma mikuha og lain, ug miadto sa ikaduha nga higayon sa tubig, ug mibunyag kaniya sumala sa nahauna, lamang siya wala na mopaunlod sa iyang kaugalingon pag-usab diha sa tubig.",
                    "Ug human niini nga paagi siya mibunyag sa matag usa nga miadto sa dapit sa Mormon; ug sila maihap nga mga duha ka gatus ug upat ka mga kalag; oo, ug sila nabunyagan sa mga tubig sa Mormon, ug napuno sa grasya sa Dios.",
                    "Ug sila gitawag nga simbahan sa Dios, o ang simbahan ni Kristo, gikan niana nga panahon. Ug nahinabo nga bisan kinsa nga gibunyagan pinaagi sa gahum ug pagtugot sa Dios gidugang ngadto sa iyang simbahan.",
                    "Ug nahinabo nga si Alma, ingon nga may pagtugot gikan sa Dios, mi-orden og mga pari; gani usa ka pari sa matag kalim-an sa ilang gidaghanon siya mi-orden sa pagsangyaw ngadto kanila, ug pagtudlo kanila mahitungod sa mga butang kalabut sa gingharian sa Dios.",
                    "Ug siya misugo kanila nga sila kinahanglan walay lain nga itudlo gawas sa mga butang diin siya mitudlo, ug diin gipamulong pinaagi sa ba-ba sa balaan nga mga propeta.",
                    "Oo, gani siya misugo kanila nga sila kinahanglan walay lain nga isangyaw gawas sa paghinulsol ug hugot nga pagtuo sa Ginoo, kinsa mitubos sa iyang mga katawhan.",
                    "Ug siya misugo kanila nga kinahanglan walay panagbingkil sa usag usa, apan sila kinahanglan molantaw sa unahan uban sa nagkahiusa nga panan-aw, may usa ka hugot nga pagtuo ug usa ka bunyag, diin ang ilang mga kasingkasing nabugkos diha sa pagkahiusa ug diha sa gugma sa usag usa.",
                    "Ug sa ingon siya misugo kanila sa pagsangyaw. Ug sa ingon sila nahimo nga mga anak sa Dios.",
                    "Ug siya misugo kanila nga sila magpasidungog sa adlaw nga igpapahulay, ug maghupot niini nga balaan, ug usab matag adlaw sila kinahanglan mohatag og mga pasalamat ngadto sa Ginoo nga ilang Dios.",
                    "Ug siya usab misugo kanila nga ang mga pari kinsa siya mi-orden kinahanglan maghago uban sa ilang kaugalingon nga mga kamot alang sa ilang panginabuhi.",
                    "Ug dihay usa ka adlaw sa matag semana nga gigahin nga sila magtigum sa ilang mga kaugalingon sa pagtudlo sa mga katawhan, ug sa pagsimba sa Ginoo nga ilang Dios, ug usab, ingon ka subsob kini nga mahimo diha sa ilang katakus sa paghimo, sa pagtigum sa ilang mga kaugalingon.",
                    "Ug ang mga pari dili magsalig diha sa mga katawhan alang sa ilang panginabuhi; apan sa ilang paghago sila magdawat sa grasya sa Dios, nga sila unta magmalig-on diha sa Espiritu, ingon nga nakaangkon og kahibalo sa Dios, nga sila unta makapanudlo uban sa gahum ug sa pagtugot nga gikan sa Dios.",
                    "Ug usab si Alma misugo nga ang mga katawhan sa simbahan kinahanglan mohatag sa ilang kabtangan, matag usa sumala niana diin siya aduna; kon siya adunay labaw nga kabuhong siya kinahanglan nga mohatag sa labaw nga kabuhong; ug kaniya nga adunay diyutay lamang, diyutay lamang ang gikinahanglan; ug ngadto kaniya nga wala kinahanglan pagahatagan.",
                    "Ug sa ingon sila kinahanglan mohatag sa ilang kabtangan sa ilang kaugalingon nga kabubut-on ug maayo nga mga tinguha ngadto sa Dios, ug niadto nga mga pari nga nagkinahanglan, oo, ug ngadto sa matag timawa, hubo nga mga kalag.",
                    "Ug niini siya miingon ngadto kanila, ingon nga gisugo sa Dios; ug sila naglakaw nga matarung atubangan sa Dios, naghatag sa usag usa sa temporal ug espirituhanon sumala sa ilang panginahanglan ug mga tinguha.",
                    "Ug karon nahinabo nga tanan niini nabuhat sa Mormon, oo, diha sa mga tubig sa Mormon, diha sa kakahoyan nga duol sa tubig sa Mormon; oo, ang dapit sa Mormon, ang mga katubigan sa Mormon, ang kalasangan sa Mormon, unsa katahum sila ngadto sa mga mata kanila kinsa diha miabut ngadto sa kahibalo sa ilang Manunubos; oo, ug unsa kabulahan sila, kay sila moawit sa iyang pagdayeg sa kahangturan.",
                    "Ug kini nga mga butang nabuhat sa mga utlanan sa yuta, nga sila unta dili moabut diha sa kahibalo sa hari.",
                    "Apan tan-awa, nahinabo nga ang hari, nakakaplag sa mga kalihokan taliwala sa mga katawhan, mipadala sa iyang mga sulugoon sa pagpaniid kanila. Busa sa adlaw nga sila nagkatigum aron sa pagpamati sa pulong sa Ginoo sila nakaplagan sa hari.",
                    "Ug karon ang hari miingon nga si Alma mikutaw sa mga katawhan sa pagsukol batok kaniya; busa siya mipadala sa iyang kasundalohan aron paglaglag kanila.",
                    "Ug nahinabo nga si Alma ug ang mga katawhan sa Ginoo gipahibalo sa pag-abut sa kasundalohan sa hari; busa sila midala sa ilang mga tolda ug sa ilang mga banay ug mibiya ngadto sa kamingawan.",
                    "Ug sila may gidaghanon nga mga upat ka gatus ug kalim-an ka mga kalag."
                ]
            },
            {
                "url": "https://www.lds.org/scriptures/bofm/mosiah/19?lang=ceb",
                "name": "Kapitulo 19",
                "summary": [
                    "Si Gideon mitinguha sa pagpatay ni Hari Noah—Misulong ang mga Lamanite sa yuta—Si Hari Noah nag-antus sa kamatayon pinaagi sa kalayo—Si Limhi nagmando ingon nga usa ka tigbuhis nga monarkiya. Mga 145–121 B.C."
                ],
                "verses": [
                    "Ug nahinabo nga ang mga sundalo sa hari mibalik, nga nakawang ang pagpangita sa mga katawhan sa Ginoo.",
                    "Ug karon tan-awa, ang mga kasundalohan sa hari diyutay ra, ingon nga nakuhaan, ug dihay misugod nga usa ka pagkabahin taliwala sa nahibilin sa mga katawhan.",
                    "Ug ang labaw ka diyutay nga bahin misugod sa paglitok og mga pagpanghulga batok sa hari, ug dihay misugod nga usa ka dako nga panagbingkil taliwala kanila.",
                    "Ug karon dihay usa ka tawo taliwala kanila kansang ngalan mao si Gideon, ug siya ingon nga usa ka kusgan nga tawo ug usa ka kaaway ngadto sa hari, busa siya mihulbot sa iyang espada, ug nanumpa diha sa iyang kasuko nga siya gayud mopatay sa hari.",
                    "Ug nahinabo nga siya nakig-away uban sa hari; ug sa diha nga ang hari nakakita nga siya hapit na mabuntog, siya milayas ug midagan ug misaka sa tore nga duol sa templo.",
                    "Ug si Gideon migukod kaniya ug hapit na unta moabut diha sa tore aron patyon ang hari, ug ang hari mitan-aw sa iyang palibut paingon ngadto sa yuta sa Shemlon, ug tan-awa, ang kasundalohan sa mga Lamanite diha sa sulod sa mga utlanan sa yuta.",
                    "Ug karon ang hari misinggit tungod sa tumang kaguol sa iyang kalag, nag-ingon: Gideon, malooy ka kanako, kay ang mga Lamanite hapit na mosulong kanato, ug sila molaglag kanato; oo, sila molaglag sa akong mga katawhan.",
                    "Ug karon ang hari wala kaayo mabalaka mahitungod sa iyang mga katawhan sama sa iyang kaugalingon nga kinabuhi; bisan pa niana, si Gideon miluwas sa iyang kinabuhi.",
                    "Ug ang hari misugo sa mga katawhan nga sila kinahanglan molayas gikan sa mga Lamanite, ug siya sa iyang kaugalingon nag-una kanila, ug sila milayas paingon sa kamingawan, uban ang ilang mga babaye ug ang ilang mga anak.",
                    "Ug nahinabo nga ang mga Lamanite migukod kanila, ug sila nakaapas kanila, ug misugod sa pagpatay kanila.",
                    "Karon nahinabo nga ang hari misugo kanila nga ang tanan nga mga lalaki kinahanglan mobiya sa ilang mga asawa ug sa ilang mga anak, ug molayas gikan sa mga Lamanite.",
                    "Karon dihay daghan nga dili buot mobiya kanila, apan buot nga magpabilin ug magpakamatay uban kanila. Ug ang uban mibiya sa ilang mga asawa ug sa ilang mga anak ug milayas.",
                    "Ug nahinabo nga kadto kinsa nagpabilin uban sa ilang mga asawa ug sa ilang mga anak misugo nga ang ilang maanyag nga anak nga mga babaye mobarug ug mohangyo sa mga Lamanite nga sila dili mopatay kanila.",
                    "Ug nahinabo nga ang mga Lamanite  dihay kalooy kanila, kay sila nalukmay uban sa kaanyag sa ilang mga babaye.",
                    "Busa ang mga Lamanite miluwas sa ilang mga kinabuhi, ug midala kanila nga bihag ug midala kanila pagbalik ngadto sa yuta sa Nephi, ug mitugot ngadto kanila nga sila unta makapanag-iya sa yuta, sumala sa mga kondisyon nga sila motugyan kang hari Noah ngadto sa mga kamot sa mga Lamanite, ug motugyan sa ilang mga kabtangan, gani katunga sa tanan nga sila nanag-iya, katunga sa ilang bulawan, ug sa ilang pilak, ug sa tanan nila nga mahalon nga mga butang, ug sa ingon sila kinahanglan mobayad og buhis ngadto sa hari sa mga Lamanite matag tuig.",
                    "Ug karon dihay usa sa anak nga mga lalaki sa hari taliwala niadto nga nabihag, kansang ngalan mao si Limhi.",
                    "Ug karon si Limhi matinguhaon nga ang iyang amahan kinahanglan dili patyon; bisan pa niana, si Limhi dili kulang sa alamag sa mga kadautan sa iyang amahan, siya sa iyang kaugalingon ingon nga usa ka makiangayon nga tawo.",
                    "Ug nahinabo nga si Gideon mipadala og mga tawo ngadto sa kamingawan sa hilum, aron pagpangita sa hari ug kadto nga uban kaniya. Ug nahinabo nga sila nakasugat sa mga katawhan diha sa kamingawan, tanan gawas sa hari ug sa iyang mga pari.",
                    "Karon sila nanumpa diha sa ilang mga kasingkasing nga sila gayud mobalik ngadto sa yuta sa Nephi, ug kon ang ilang mga asawa ug ang ilang mga anak gipamatay, ug usab kadto nga nagpabilin uban kanila, nga sila gayud, manimalos ug magpakamatay uban kanila.",
                    "Ug ang hari misugo kanila nga sila kinahanglan dili mobalik; ug sila nasuko sa hari, ug naghimo nga siya kinahanglan mag-antus, gani ngadto sa kamatayon pinaagi sa kalayo.",
                    "Ug sila hapit na unta makadakop sa mga pari ug mopahamtang kanila sa kamatayon, ug sila milayas gikan kanila.",
                    "Ug nahinabo nga sila hapit na unta mobalik ngadto sa yuta sa Nephi, ug sila nakasugat sa mga tawo ni Gideon. Ug ang mga tawo ni Gideon misulti kanila sa tanan nga nahitabo sa ilang mga asawa ug sa ilang mga anak; ug nga ang mga Lamanite nakatugot ngadto kanila nga sila makapanag-iya sa yuta pinaagi sa pagbayad og buhis ngadto sa mga Lamanite sa katunga sa tanan nila nga gipanag-iya.",
                    "Ug ang mga katawhan misulti sa mga tawo ni Gideon nga sila nakapatay sa hari, ug ang iyang mga pari milayas gikan kanila palayo ngadto sa kamingawan.",
                    "Ug nahinabo nga human sila mitapos sa tulumanon, nga sila mibalik ngadto sa yuta sa Nephi, naglipay, tungod kay ang ilang mga asawa ug ang ilang mga anak wala pamatya; ug sila misulti kang Gideon unsa ang ilang gibuhat ngadto sa hari.",
                    "Ug nahinabo nga ang hari sa mga Lamanite mihimo og usa ka panumpa ngadto kanila, nga ang iyang mga katawhan kinahanglan dili mopatay kanila.",
                    "Ug usab si Limhi, ingon nga anak nga lalaki sa hari, tungod kay ang gingharian gitugyan ngadto kaniya pinaagi sa mga katawhan, mihimo og panumpa ngadto sa hari sa mga Lamanite nga ang iyang mga katawhan kinahanglan mobayad og buhis ngadto kaniya, bisan katunga sa tanan nga sila nanag-iya.",
                    "Ug nahinabo nga si hari Limhi misugod sa pagtukod sa gingharian ug mipatunhay sa kalinaw taliwala sa iyang mga katawhan.",
                    "Ug ang hari sa mga Lamanite mibutang og mga magbalantay libut sa yuta, nga sila makabantay sa mga katawhan ni Limhi diha sa yuta, nga sila unta dili mobiya ngadto sa kamingawan; ug siya mibulig sa mga magbalantay gikan sa mga buhis diin siya makadawat gikan sa mga Nephite.",
                    "Ug karon si hari Limhi nakabaton og walay hunong nga kalinaw diha sa iyang gingharian sulod sa duha ka mga tuig, nga ang mga Lamanite wala mosamok kanila ni mitinguha sa paglaglag kanila."
                ]
            },
            {
                "url": "https://www.lds.org/scriptures/bofm/mosiah/20?lang=ceb",
                "name": "Kapitulo 20",
                "summary": [
                    "Uban nga anak nga mga babaye sa Lamanite gidagit sa mga pari ni Noah—Ang mga Lamanite nagpasiugda og gubat diha ni Limhi ug sa iyang mga katawhan—Ang panon sa mga katawhan nga Lamanite gipapahawa ug gihupay. Mga 145–123 B.C."
                ],
                "verses": [
                    "Karon adunay usa ka dapit didto sa Shemlon diin ang anak nga mga babaye sa mga Lamanite nagkapundok sa ilang kaugalingon aron mag-awit, ug aron magsayaw, ug aron maghimo sa ilang mga kaugalingon nga malipayon.",
                    "Ug nahinabo nga dihay usa ka adlaw nga usa ka diyutay nga gidaghanon kanila nagpundok aron sa pag-awit ug pagsayaw.",
                    "Ug karon ang mga pari ni hari Noah, ingon nga naulaw sa pagbalik ngadto sa dakbayan sa Nephi, oo, ug usab nangahadlok nga ang mga katawhan mopatay kanila, busa sila wala mangahas sa pagbalik ngadto sa ilang mga asawa ug sa ilang mga anak.",
                    "Ug nga nagpabilin sa kamingawan, ug nga nakakaplag sa anak nga mga babaye sa mga Lamanite, sila nanghupo ug naniid kanila;",
                    "Ug samtang dihay diyutay lamang kanila nga nagpundok aron sa pagsayaw, sila migula gikan sa ilang mga tagoanan nga dapit ug midala kanila ngadto sa kamingawan; oo, kawhaan ug upat ka anak nga mga babaye sa mga Lamanite sila midala ngadto sa kamingawan.",
                    "Ug nahinabo nga sa diha nga ang mga Lamanite nakakita nga ang ilang anak nga mga babaye nangawala, sila nasuko sa mga katawhan ni Limhi, kay sila nagtuo nga kini mao ang mga katawhan ni Limhi.",
                    "Busa sila mipadala sa ilang mga kasundalohan; oo, gani ang hari sa iyang kaugalingon nag-una sa iyang mga katawhan; ug sila mitungas ngadto sa yuta sa Nephi aron sa paglaglag sa mga katawhan ni Limhi.",
                    "Ug karon si Limhi nakakita kanila gikan sa tore, gani tanan nila nga mga pagpangandam alang sa gubat siya nakakita; busa siya mipundok sa iyang mga katawhan, ug naghupo nga naghulat kanila diha sa mga kaumahan ug diha sa mga kalasangan.",
                    "Ug nahinabo nga sa diha nga ang mga Lamanite nakatungas na, ang mga katawhan ni Limhi misugod pagsulong diha kanila gikan sa ilang tagoanan nga mga dapit, ug misugod sa pagpamatay kanila.",
                    "Ug nahinabo nga ang away hilabihan kapintas, kay sila nakig-away sama sa mga leon nga nagkuha sa ilang bihag.",
                    "Ug nahinabo nga ang mga katawhan ni Limhi misugod sa pag-abug sa mga Lamanite gikan kanila; gani sila wala makatunga sa gidaghanon ingon sa mga Lamanite. Apan sila nakig-away alang sa ilang mga kinabuhi, ug alang sa ilang mga asawa, ug alang sa ilang mga anak; busa sila nanlimbasug sa ilang mga kaugalingon ug sama sa mga dragon sila nakig-away.",
                    "Ug nahinabo nga sila nakakita sa hari sa mga Lamanite taliwala sa pundok sa ilang mga patay; gani siya dili patay, ingon nga samdan ug gibiyaan diha sa yuta, hilabihan ka kusog ang paglayas sa iyang mga katawhan.",
                    "Ug sila midala kaniya ug mibugkos sa iyang mga samad, ug midala kaniya sa atubangan ni Limhi, ug miingon: Tan-awa, ania ang hari sa mga Lamanite; siya nga nakadawat og usa ka samad natumba taliwala sa mga patay, ug sila mibiya kaniya; ug tan-awa, kami midala kaniya sa imong atubangan; ug karon kita mopatay kaniya.",
                    "Apan si Limhi miingon ngadto kanila: Kamo dili mopatay kaniya, apan dad-a siya dinhi nga ako mahimo nga makakita kaniya. Ug sila midala kaniya. Ug si Limhi miingon ngadto kaniya: Unsay hinungdan nga kamo mitungas aron sa pakiggubat batok sa akong mga katawhan?  Tan-awa, ang akong mga katawhan wala makalapas sa panumpa nga ako mihimo nganha kaninyo; busa, ngano nga kinahanglan nga kamo molapas sa panumpa diin kamo mihimo ngadto sa akong mga katawhan?",
                    "Ug karon ang hari miingon: Ako nakalapas sa panumpa tungod kay ang imong mga katawhan midagit sa anak nga mga babaye sa akong mga katawhan; busa, sa akong kasuko ako misugo sa akong mga katawhan sa pagtungas aron sa pakiggubat batok sa imong mga katawhan.",
                    "Ug karon si Limhi wala makadungog mahitungod niini nga butang; busa siya miingon: Ako mangita taliwala sa akong mga katawhan ug si kinsa ang nakabuhat niini nga butang mahimo nga mamatay. Busa siya mihimo nga usa ka pagsiksik pagabuhaton taliwala sa iyang mga katawhan.",
                    "Karon sa diha nga si Gideon nakadungog niini nga mga butang, siya ingon nga kapitan sa hari,  siya miduol ug miingon ngadto sa hari: Ako naghangyo kanimo pagpugong, ug ayaw pagsiksik niini nga mga katawhan, ug ayaw himoa kini nga butang nga ilang tulubagon.",
                    "Kay ikaw wala ba mahinumdom sa mga pari sa imong amahan, kinsa kini nga mga katawhan mitinguha sa pagpatay?  Ug sila wala ba sa kamingawan?  Ug dili ba sila mao kinsa midagit sa anak nga mga babaye sa mga Lamanite?",
                    "Ug karon, tan-awa, ug sultihi ang hari niini nga mga butang, nga siya makahimo sa pagsulti sa iyang mga katawhan nga sila mahimo nga mahupay ngari kanato; kay tan-awa sila nangandam na aron sa pagsulong batok kanato; ug tan-awa usab adunay diyutay lamang kanato.",
                    "Ug tan-awa, sila nagkaduol uban sa daghan nga mga panon; ug gawas kon ang hari mohupay kanila ngari kanato kita gayud mamatay.",
                    "Kay dili ba ang mga pulong ni Abinadi nangatuman, diin siya nanagna batok kanato—ug ang tanan niini tungod kay kita dili mopatalinghug ngadto sa mga pulong sa Ginoo, ug mobiya gikan sa atong mga kadautan?",
                    "Ug karon himoon nato nga mahupay ang hari, ug kita motuman sa panumpa diin kita mihimo ngadto kaniya; kay kini maayo pa nga kita maulipon kay sa niana nga mawad-an sa atong mga kinabuhi; busa, himoon nato ang pagpahunong sa pagpaagas sa daghan kaayo nga dugo.",
                    "Ug karon si Limhi misulti sa hari sa tanan nga mga butang mahitungod sa iyang amahan, ug sa mga pari nga nakalayas ngadto sa kamingawan, ug mipasangil sa pagpanagit sa ilang anak nga mga babaye ngadto kanila.",
                    "Ug nahinabo nga ang hari nahupay ngadto sa iyang mga katawhan; ug siya miingon ngadto kanila: Manglakaw kita ngadto aron sa pagsugat sa akong mga katawhan, nga walay mga hinagiban; ug ako manumpa nganha kaninyo uban ang usa ka panumpa nga ang akong mga katawhan dili mopatay sa imong mga katawhan.",
                    "Ug nahinabo nga sila misunod sa hari, ug milakaw ngadto nga walay mga hinagiban aron sa pagsugat sa mga Lamanite. Ug nahinabo nga sila nagkasugat sa mga Lamanite; ug ang hari sa mga Lamanite miyukbo sa iyang kaugalingon sa atubangan kanila, ug nagpakilooy alang sa mga katawhan ni Limhi.",
                    "Ug sa diha nga ang mga Lamanite nakakita sa mga katawhan ni Limhi, nga sila walay mga hinagiban, sila nalooy kanila ug nahupay ngadto kanila, ug mibalik uban sa ilang hari diha sa kalinaw ngadto sa ilang kaugalingon nga yuta."
                ]
            },
            {
                "url": "https://www.lds.org/scriptures/bofm/mosiah/21?lang=ceb",
                "name": "Kapitulo 21",
                "summary": [
                    "Ang mga katawhan ni Limhi gihampak ug gibuntog sa mga Lamanite—Ang mga katawhan ni Limhi misugat ni Ammon ug nakabig—Sila misulti kang Ammon sa kawhaan ug upat ka mga palid sa Jaredite. Mga 122–121 B.C."
                ],
                "verses": [
                    "Ug nahinabo nga si Limhi ug ang iyang mga katawhan mibalik ngadto sa dakbayan sa Nephi, ug misugod sa pagpuyo pag-usab sa kalinaw diha sa yuta.",
                    "Ug nahinabo nga human sa daghan nga mga adlaw ang mga Lamanite misugod na usab sa pagkakutaw diha sa kasuko batok sa mga Nephite, ug sila misugod sa pag-adto didto sa mga utlanan sa yuta nga naglibut.",
                    "Karon sila wala mangahas sa pagpatay kanila, tungod sa panumpa diin ang ilang hari mihimo ngadto kang Limhi; apan sila misagpa kanila sa ilang mga aping, ug migamit sa ilang gahum ibabaw kanila; ug misugod pagtungtong ug mabug-at nga palas-anon diha sa ilang mga buko-buko, ug miabug kanila sama nga sila mohimo ngadto sa usa ka amang nga asno—",
                    "Oo, tanan niini nahimo nga ang pulong sa Ginoo unta matuman.",
                    "Ug karon ang mga kasakit sa mga Nephite hilabihan ka bug-at, ug walay paagi nga sila maluwas sa ilang mga kaugalingon gikan sa ilang mga kamot, kay ang mga Lamanite miliyok kanila sa matag bahin.",
                    "Ug nahinabo nga ang mga katawhan misugod sa pagbagulbol uban sa hari tungod sa ilang mga kasakit; ug sila misugod sa pagtinguha sa pakigbatok kanila diha sa away. Ug sila misakit sa hari sa hilabihan uban sa ilang mga pagsupak; busa siya mitugot ngadto kanila nga sila kinahanglan mobuhat sumala sa ilang mga tinguha.",
                    "Ug sila mipundok sa ilang mga kaugalingon pag-usab, ug misul-ob sa ilang taming, ug miadto ngadto batok sa mga Lamanite aron sa pag-abug kanila gikan sa ilang yuta.",
                    "Ug nahinabo nga ang mga Lamanite mibuntog kanila, ug miabug kanila pagbalik, ug mipatay sa daghan kanila.",
                    "Ug karon dihay dako nga pagbangutan ug pagbakho taliwala sa mga katawhan ni Limhi, ang biyuda nagbangutan alang sa iyang bana, ang anak nga lalaki ug ang anak nga babaye nagbangutan alang sa ilang amahan, ug ang igsoon nga mga lalaki alang sa ilang igsoon nga mga lalaki.",
                    "Karon dihay daghan kaayo nga mga biyuda diha sa yuta, ug sila misinggit sa makusog matag adlaw, kay ang dako nga kahadlok ngadto sa mga Lamanite midangat diha kanila.",
                    "Ug nahinabo nga ang kanunay nila nga pagsinggit mikutaw sa nahibilin nga mga katawhan ni Limhi ngadto sa pagkasuko batok sa mga Lamanite; ug sila miadto pagbalik aron makig-away, apan sila giabug pagbalik, ug nag-antus sa dako nga kapildihan.",
                    "Oo, sila mibalik pag-usab gani sa ikatulo nga higayon, ug nag-antus sa sama nga paagi; ug kadto nga wala mamatay mipauli pag-usab ngadto sa dakbayan sa Nephi.",
                    "Ug sila nagpaubos sa ilang mga kaugalingon gani ngadto sa abug, mitugyan sa ilang mga kaugalingon ngadto sa yugo sa pagkaulipon, mitugyan sa ilang mga kaugalingon aron bunalan, ug aron abugon ngadto ug nganhi, ug pasagubangon, sumala sa mga tinguha sa ilang mga kaaway.",
                    "Ug sila mipaubos sa ilang mga kaugalingon gani ngadto sa mga kinahiladman sa pagkamapainubsanon; ug sila nangamuyo sa hilabihan ngadto sa Dios; oo, gani sa tanan nga adlaw sila nangamuyo ngadto sa ilang Dios nga siya moluwas kanila gikan sa ilang mga kasakit.",
                    "Ug karon ang Ginoo dugay mitubag sa ilang pangamuyo tungod sa ilang mga kadautan; bisan pa niana  ang Ginoo mitubag sa ilang mga pangamuyo, ug misugod sa pagpahumok sa mga kasingkasing sa mga Lamanite nga sila misugod sa pagpagaan sa ilang mga palas-anon; apan ang Ginoo wala makakita nga angay ang pagluwas kanila gikan sa pagkaulipon.",
                    "Ug nahinabo nga sila misugod sa pag-uswag sa hinay-hinay diha sa yuta, ug misugod sa pagpasanay sa lugas sa labaw ka daghan, ug mga panon, ug mga kahayopan, nga sila wala na mag-antus sa kagutom.",
                    "Karon dihay daghan kaayo nga mga babaye, labaw pa kay sa mga lalaki; busa si hari Limhi misugo nga matag lalaki kinahanglan mohatag ngadto sa panginabuhi sa mga biyuda ug sa ilang mga anak, nga sila dili mamatay sa gutom; ug kini sila mihimo tungod sa ka daghan sa gidaghanon nga gipamatay.",
                    "Karon ang mga katawhan ni Limhi nagtinguha sa paghiusa kutob sa mahimo, ug nagbantay sa ilang lugas ug mga panon;",
                    "Ug ang hari sa iyang kaugalingon wala na mosalig sa iyang mga tawo diha sa gawas sa mga paril sa dakbayan, gawas kon siya modala sa iyang mga magbalantay uban kaniya, nahadlok nga siya basin pa nga sa unsa nga mga paagi mahulog ngadto sa mga kamot sa mga Lamanite.",
                    "Ug siya misugo nga ang iyang mga katawhan kinahanglan mobantay libut sa yuta, nga sa unsa nga paagi sila unta makadakop niadto nga mga pari nga milayas ngadto sa kamingawan, kinsa midagit sa anak nga mga babaye sa mga Lamanite, ug nga mao ang hinungdan sa ingon ka dako nga kalaglagan nga midangat diha kanila.",
                    "Kay sila mga matinguhaon sa pagdakop kanila nga sila unta mosilot kanila; kay sila miabut ngadto sa yuta sa Nephi sa gabii, ug midala sa ilang lugas ug daghan sa ilang bililhon nga mga butang; busa sila naghupo nga naghulat kanila.",
                    "Ug nahinabo nga wala nay kasamok tali sa mga Lamanite ug sa mga katawhan ni Limhi, gani hangtud sa panahon nga si Ammon ug ang iyang mga kaigsoonan miabut diha sa yuta.",
                    "Ug ang hari nga diha sa gawas sa mga ganghaan sa dakbayan uban sa iyang magbalantay, nakakita kang Ammon ug sa iyang mga kaigsoonan; ug nagtuo kanila nga mga pari ni Noah busa siya misugo nga kinahanglan dakpon sila, ug gapuson, ug ibalhug ngadto sa bilanggoan. Ug kon sila mga pari pa ni Noah siya mohimo nga sila gayud pahamtangan og kamatayon.",
                    "Apan sa diha nga siya nasayud nga sila dili mao, apan nga sila iyang mga kaigsoonan, ug nagagikan sa yuta sa Zarahemla, siya napuno uban sa hilabihan ka dako nga hingpit nga kalipay.",
                    "Karon si hari Limhi mipadala, sa wala pa ang pag-abut ni Ammon, og usa ka diyutay nga gidaghanon sa mga tawo aron sa pagpangita sa yuta sa Zarahemla; apan sila wala makatultol niini, ug sila nangasaag sa kamingawan.",
                    "Bisan pa niana, sila nakakita og usa ka yuta nga napuy-an; oo, usa ka yuta nga natabunan uban sa uga nga mga bukog; oo, usa ka yuta nga napuy-an ug nalaglag; ug sila, nagdahum niini nga mao ang yuta sa Zarahemla, mibalik ngadto sa yuta sa Nephi, ingon nga miabut diha sa mga utlanan sa yuta sa dili pa daghan ang mga adlaw sa wala pa ang pag-abut ni Ammon.",
                    "Ug sila midala og usa ka talaan uban kanila, gani usa ka talaan sa mga katawhan kansang mga bukog sila nakakaplag; ug kini gikulit diha sa mga palid nga oro.",
                    "Ug karon si Limhi napuno na usab sa kalipay sa pagkasayud gikan sa ba-ba ni Ammon nga si hari Mosiah adunay usa ka gasa gikan sa Dios, diin siya makahubad sa ingon nga mga kinulit; oo, ug si Ammon usab nalipay.",
                    "Apan si Ammon ug ang iyang mga kaigsoonan napuno uban sa kasubo tungod kay daghan kaayo sa ilang mga kaigsoonan ang napatay;",
                    "Ug usab nga si hari Noah ug ang iyang mga pari mao ang nakahimo sa mga katawhan sa pagbuhat og daghan nga mga sala ug mga kadautan batok sa Dios; ug sila usab nagbangutan tungod sa kamatayon ni Abinadi; ug usab tungod sa pagbiya ni Alma ug sa mga katawhan nga mikuyog uban kaniya, kinsa mitukod og usa ka simbahan sa Dios pinaagi sa kusog ug gahum sa Dios, ug sa hugot nga pagtuo diha sa mga pulong diin gipamulong ni Abinadi.",
                    "Oo, siya nagbangutan sa ilang pagbiya, kay sila wala masayud diin sila milayas. Karon sila malipayon unta nga makigkuyog uban kanila, kay sila sa ilang mga kaugalingon nakasulod ngadto sa usa ka pakigsaad uban sa Dios aron pag-alagad kaniya ug paghupot sa iyang mga sugo.",
                    "Ug karon sukad sa pag-abut ni Ammon, si hari Limhi nakasulod usab ngadto sa usa ka pakigsaad uban sa Dios, ug usab daghan sa iyang mga katawhan, sa pag-alagad kaniya ug sa paghupot sa iyang mga sugo.",
                    "Ug nahinabo nga si hari Limhi ug daghan sa iyang mga katawhan mga matinguhaon nga magpabunyag; apan walay usa diha sa yuta nga adunay pagtugot gikan sa Dios. Ug si Ammon midumili sa pagbuhat niini nga butang, naghunahuna sa iyang kaugalingon nga dili takus nga sulugoon.",
                    "Busa sila wala niana nga panahon makatukod sa ilang mga kaugalingon ngadto sa usa ka simbahan, nagsalig diha sa Espiritu sa Ginoo. Karon sila mga matinguhaon nga mahimo gani ingon ni Alma ug sa iyang mga kaigsoonan, kinsa milayas ngadto sa kamingawan.",
                    "Sila mga matinguhaon nga mabunyagan ingon nga usa ka saksi ug usa ka pagpamatuod nga sila andam sa pag-alagad sa Dios uban sa tibuok nila nga mga kasingkasing; bisan pa niana sila milangan sa panahon; ug ang asoy sa ilang bunyag ihatag sa lain nga bahin.",
                    "Ug karon ang tanan nga paningkamot ni Ammon ug sa iyang mga katawhan, ug ni hari Limhi ug sa iyang mga katawhan, mao ang pagluwas sa ilang kaugalingon gikan sa mga kamot sa mga Lamanite ug gikan sa pagkaulipon."
                ]
            },
            {
                "url": "https://www.lds.org/scriptures/bofm/mosiah/22?lang=ceb",
                "name": "Kapitulo 22",
                "summary": [
                    "Mga laraw gihimo alang sa paglayas sa mga katawhan gikan sa pagkaulipon sa mga Lamanite—Ang mga Lamanite gihubog—Ang mga katawhan milayas, mibalik ngadto sa Zarahemla ug nahimo nga alagad ngadto ni Hari Mosiah. Mga 121–120 B.C."
                ],
                "verses": [
                    "Ug karon nahinabo nga si Ammon ug si hari Limhi misugod sa pakigsabut uban sa mga katawhan unsaon nila pagluwas ang ilang mga kaugalingon gikan sa pagkaulipon; ug sila misugo nga ang tanan nga mga katawhan kinahanglan magkapundok sa ilang kaugalingon; ug kini sila mibuhat nga sila unta makaangkon sa tingog sa mga katawhan mahitungod niini nga butang.",
                    "Ug nahinabo nga sila wala makakita og paagi aron pagluwas sa ilang mga kaugalingon gikan sa pagkaulipon, gawas kini sa pagdala sa ilang mga babaye ug mga anak, ug sa ilang mga panon, ug sa ilang mga kahayopan ug sa ilang mga tolda, ug mobiya ngadto sa kamingawan; kay ang mga Lamanite ingon nga hilabihan ka daghan, kini dili mahitabo sa mga katawhan ni Limhi sa pakigbingkil uban kanila, naghunahuna sa pagluwas sa ilang mga kaugalingon gikan sa ilang pagkaulipon pinaagi sa espada.",
                    "Karon nahinabo nga si Gideon miduol ug mibarug atubangan sa hari, ug miingon ngadto kaniya: Karon O hari, ikaw sukad karon mipatalinghug sa akong mga pulong sa daghan nga mga higayon sa diha nga kita nakigbingkil uban sa atong mga kaigsoonan, ang mga Lamanite.",
                    "Ug karon O hari, kon ikaw wala makakita kanako ingon nga dili mapuslanon nga sulugoon, o kon ikaw sukad karon maminaw sa akong mga pulong bisan sa unsa nga paagi, ug sila nakaalagad nganha kanimo, bisan pa ako nagtinguha nga ikaw maminaw sa akong mga pulong niini nga panahon, ug ako mahimo nga imong sulugoon ug moluwas niini nga mga katawhan gikan sa pagkaulipon.",
                    "Ug ang hari mitugot ngadto kaniya nga siya unta makapamulong. Ug si Gideon miingon ngadto kaniya:",
                    "Tan-awa ang agianan sa luyo, lahus sa paril sa luyo, sa luyo nga dapit sa dakbayan. Ang mga Lamanite, o ang mga magbalantay sa mga Lamanite, magabii mahubog; busa kita magpadala og usa ka pahibalo taliwala sa tanan niini nga mga katawhan nga sila mopundok sa ilang mga panon ug mga kahayopan, nga sila mahimo nga moabug kanila ngadto sa kamingawan sa gabii.",
                    "Ug ako moadto sumala sa imong sugo ug mobayad sa katapusan nga buhis sa bino ngadto sa mga Lamanite, ug sila mahubog; ug kita moagi pinaagi sa tago nga agianan diha sa walá nga dapit sa ilang kampo sa panahon nga sila mahubog ug matulog.",
                    "Sa ingon kita mobiya uban sa atong mga babaye ug sa atong mga anak, sa atong mga panon, ug sa atong mga kahayopan ngadto sa kamingawan; ug kita mopanaw libut sa yuta sa Shilom.",
                    "Ug nahinabo nga ang hari mipatalinghug ngadto sa mga pulong ni Gideon.",
                    "Ug si hari Limhi misugo nga ang iyang mga katawhan kinahanglan mopundok sa ilang mga kahayopan; ug siya mipadala sa buhis sa bino ngadto sa mga Lamanite; ug siya usab mipadala og dugang pa nga bino, agi og usa ka gasa ngadto kanila; ug sila miinom sa bino nga gipadala ni hari Limhi ngadto kanila.",
                    "Ug nahinabo nga ang mga katawhan ni hari Limhi mibiya pagkagabii ngadto sa kamingawan uban sa ilang mga panon ug sa ilang mga kahayopan, ug sila milibut sa yuta sa Shilom didto sa kamingawan, ug miliko sa ilang agianan ngadto sa yuta sa Zarahemla, ingon nga gipangulohan ni Ammon ug sa iyang mga kaigsoonan.",
                    "Ug sila midala sa tanan nila nga mga bulawan, ug mga pilak, ug sa ilang bililhon nga mga butang, diin sila mahimo nga makadala, ug usab sa ilang mga kasangkapan uban kanila, ngadto sa kamingawan; ug sila mipadayon sa ilang panaw.",
                    "Ug human sa pipila ka mga adlaw diha sa kamingawan sila miabut sa yuta sa Zarahemla, ug miipon sa mga katawhan ni Mosiah, ug nahimo nga iyang mga alagad.",
                    "Ug nahinabo nga si Mosiah midawat kanila uban sa hingpit nga kalipay; ug siya usab midawat sa ilang mga talaan, ug usab sa mga talaan diin nakit-an pinaagi sa mga katawhan ni Limhi.",
                    "Ug karon nahinabo nga sa diha nga ang mga Lamanite nakakita nga ang mga katawhan ni Limhi mibiya sa yuta sa gabii, nga sila mipadala og usa ka kasundalohan ngadto sa kamingawan aron sa paggukod kanila;",
                    "Ug human sila migukod kanila sa duha ka mga adlaw, sila dili na makasunod sa ilang mga agi; busa sila nangasaag sa kamingawan."
                ]
            },
            {
                "url": "https://www.lds.org/scriptures/bofm/mosiah/23?lang=ceb",
                "name": "Kapitulo 23",
                "summary": [
                    "Si Alma midumili nga himoon og hari—Mialagad siya ingon nga usa ka halangdon nga pari—Ang Ginoo nagpanton sa iyang mga katawhan, ug ang mga Lamanite mibuntog sa yuta sa Helam—Si Amulon, pangulo sa mga dautan nga pari ni Hari Noah, nagmando ubos ngadto sa hari sa Lamanite. Mga 145–121 B.C."
                ],
                "verses": [
                    "Karon si Alma, nga gipasidan-an sa Ginoo nga ang mga kasundalohan ni hari Noah mosulong nganha kanila, ug nga gipahibalo sa iyang mga katawhan, busa sila mipundok sa ilang mga panon, ug midala sa ilang mga lugas, ug mibiya ngadto sa kamingawan sa wala pa ang mga kasundalohan ni hari Noah.",
                    "Ug ang Ginoo milig-on kanila, nga ang mga katawhan ni hari Noah dili makaapas kanila aron makalaglag kanila.",
                    "Ug sila milayas sa walo ka mga adlaw ngadto sa kamingawan.",
                    "Ug sila miabut sa usa ka yuta, oo, gani usa ka maanindot kaayo ug makapahimuot nga yuta, usa ka yuta nga adunay dalisay nga tubig.",
                    "Ug sila mitukod sa ilang mga tolda, ug misugod sa pagtikad sa yuta, ug misugod sa pagtukod og mga gambalay; oo, sila kugihan, ug naghago sa hilabihan.",
                    "Ug ang mga katawhan matinguhaon nga si Alma kinahanglan mahimo nga ilang hari, kay siya hinigugma sa iyang mga katawhan.",
                    "Apan siya miingon ngadto kanila: Tan-awa, kini dili angay nga kita adunay usa ka hari; kay sa ingon miingon ang Ginoo: Kamo dili motamud sa usa ka tawo nga labaw sa uban, o ang usa ka tawo dili mohunahuna sa iyang kaugalingon nga labaw sa uban; busa Ako moingon nganha kaninyo nga kamo dili kinahanglan nga adunay usa ka hari.",
                    "Bisan pa niana, kon kini mahimo nga kamo sa kanunay makabaton og makiangayon nga mga tawo aron mahimo ninyo nga mga hari kini maayo alang kaninyo nga adunay usa ka hari.",
                    "Apan hinumdumi ang kadautan ni hari Noah ug sa iyang mga pari; ug ako sa akong kaugalingon nabitik sa laang, ug mibuhat sa daghan nga mga butang diin mga salawayon diha sa panan-aw sa Ginoo, diin nakapahimo kanako sa hilabihan nga paghinulsol;",
                    "Bisan pa niana, human sa daghan nga kalisdanan, ang Ginoo namati sa akong mga pangamuyo, ug mitubag sa akong mga pag-ampo, ug naghimo kanako nga himan sa iyang mga kamot sa pagdala sa daghan kaayo kaninyo ngadto sa usa ka kahibalo sa iyang kamatuoran.",
                    "Bisan pa niana, niini ako dili mohimaya, kay ako dili takus sa paghimaya sa akong kaugalingon.",
                    "Ug karon ako moingon nganha kaninyo, kamo gidaug-daug ni hari Noah, ug naulipon ngadto kaniya ug sa iyang mga pari, ug nadala ngadto sa kadautan pinaagi kanila; busa kamo nagapos sa mga gapos sa kadautan.",
                    "Ug karon ingon og kamo giluwas pinaagi sa gahum sa Dios gikan niini nga mga gapos; oo, bisan gikan sa mga kamot ni hari Noah ug sa iyang mga katawhan, ug usab gikan sa mga gapos sa kadautan, gani ako nagtinguha nga kamo kinahanglan mobarug nga malig-on diha sa kalingkawasan diin kamo nahimo nga gawasnon, ug nga dili kamo mosalig sa tawo aron mahimo nga usa ka hari ibabaw kaninyo.",
                    "Ug usab ayaw pagsalig ni bisan kinsa nga mahimo nga inyong magtutudlo ni inyong mag-alagad, gawas kon siya usa ka tawo sa Dios, naglakaw diha sa iyang mga pamaagi ug naghupot sa iyang mga sugo.",
                    "Sa ingon si Alma mitudlo sa iyang mga katawhan, nga matag tawo kinahanglan mahigugma sa iyang isigkatawo ingon sa iyang kaugalingon, nga kinahanglan walay panagbingkil taliwala kanila.",
                    "Ug karon, si Alma mao ang ilang halangdon nga pari, siya ingon nga magtutukod sa ilang simbahan.",
                    "Ug nahinabo nga walay usa nga nakadawat og pagtugot aron sa pagsangyaw o sa pagtudlo gawas kini pinaagi kaniya gikan sa Dios. Busa siya mipahinungod sa tanan nila nga mga pari ug sa tanan nila nga mga magtutudlo; ug walay usa nga gipahinungod gawas kon sila mga makiangayon nga mga tawo.",
                    "Busa sila mibantay ibabaw sa ilang mga katawhan, ug nag-amuma kanila sa mga butang kabahin sa pagkamatarung.",
                    "Ug nahinabo nga sila misugod sa pag-uswag sa hilabihan diha sa yuta; ug sila mitawag sa yuta og Helam.",
                    "Ug nahinabo nga sila midaghan ug miuswag  sa hilabihan diha sa yuta sa Helam; ug sila mitukod og usa ka dakbayan, diin sila mitawag og dakbayan sa Helam.",
                    "Bisan pa niana ang Ginoo nakakita nga angay ang pagpanton sa iyang mga katawhan; oo, siya misulay sa ilang pailub ug sa ilang hugot nga pagtuo.",
                    "Bisan pa niana—kinsa kadto nga nagbutang sa iyang pagsalig diha kaniya ang mao pagabayawon sa katapusan nga adlaw. Oo, ug sa ingon kini mao uban niini nga mga katawhan.",
                    "Kay tan-awa, ako mopakita nganha kaninyo nga sila gidala sa pagkaulipon, ug walay usa nga makaluwas kanila apan ang Ginoo nga ilang Dios, oo, gani ang Dios ni Abraham ug ni Isaac ug ni Jacob.",
                    "Ug nahinabo nga siya miluwas kanila, ug siya mipakita sa iyang dakong gahum ngadto kanila, ug dako ang ilang mga kalipay.",
                    "Kay tan-awa, nahinabo nga samtang sila diha sa yuta sa Helam, oo, sa dakbayan sa Helam, samtang nagtikad libut sa yuta, tan-awa ang mga kasundalohan sa mga Lamanite diha sa mga utlanan sa yuta.",
                    "Karon nahinabo nga ang mga kaigsoonan ni Alma milayas gikan sa ilang mga umahan, ug mipundok sa ilang mga kaugalingon diha sa dakbayan sa Helam; ug sila nangahadlok pag-ayo tungod sa pagpakita sa mga Lamanite.",
                    "Apan si Alma miduol ug mibarug taliwala kanila, ug nag-awhag kanila nga sila kinahanglan dili mahadlok, apan nga sila mohinumdom sa Ginoo nga ilang Dios ug siya moluwas kanila.",
                    "Busa sila mihupay sa ilang mga kahadlok, ug misugod sa pagpangamuyo ngadto sa Ginoo nga siya mohumok sa mga kasingkasing sa mga Lamanite, nga sila unta moluwas kanila, ug sa ilang mga asawa, ug sa ilang mga anak.",
                    "Ug nahinabo nga ang Ginoo mihumok sa mga kasingkasing sa mga Lamanite. Ug si Alma ug ang iyang mga kaigsoonan miduol ug mitugyan sa ilang mga kaugalingon ngadto sa ilang mga kamot; ug ang mga Lamanite nanag-iya sa yuta sa Helam.",
                    "Karon ang mga kasundalohan sa mga Lamanite, nga misunod sa mga katawhan ni hari Limhi, nangasaag sa kamingawan sulod sa daghan nga mga adlaw.",
                    "Ug tan-awa, sila nakakita niadto nga mga pari ni hari Noah, sa usa ka dapit nga sila mitawag og Amulon; ug sila misugod sa pagpanag-iya sa yuta sa Amulon ug misugod pagtikad sa yuta.",
                    "Karon ang ngalan sa pangulo niadto nga mga pari mao si Amulon.",
                    "Ug nahinabo nga si Amulon nagpakilooy sa mga Lamanite; ug siya usab mipadala sa ilang mga asawa, kinsa anak nga mga babaye sa mga Lamanite, aron pagpakilooy sa ilang mga kaigsoonan, nga sila kinahanglan dili mopatay sa ilang mga bana.",
                    "Ug ang mga Lamanite nalooy ni Amulon ug sa iyang mga kaigsoonan, ug wala mopatay kanila, tungod sa ilang mga asawa.",
                    "Ug si Amulon ug ang iyang mga kaigsoonan mitipon sa mga Lamanite, ug sila mipanaw diha sa kamingawan sa pagpangita sa yuta sa Nephi sa diha nga sila nakakaplag sa yuta sa Helam, nga gipanag-iya ni Alma ug sa iyang mga kaigsoonan.",
                    "Nahinabo nga ang mga Lamanite misaad ngadto kang Alma ug sa iyang mga kaigsoonan, nga kon sila motudlo kanila sa agianan paingon ngadto sa yuta sa Nephi nga sila motugyan ngadto kanila sa ilang kinabuhi ug sa ilang kalingkawasan.",
                    "Apan human si Alma makapakita ngadto kanila sa agianan paingon sa yuta sa Nephi ang mga Lamanite wala motuman sa ilang saad; apan sila mibutang og mga magbalantay libut sa yuta sa Helam, ibabaw kang Alma ug sa iyang mga kaigsoonan.",
                    "Ug ang nahibilin kanila miadto sa yuta sa Nephi; ug usa ka bahin kanila mibalik ngadto sa yuta sa Helam, ug usab midala uban kanila sa mga asawa ug sa mga anak sa mga magbalantay kinsa nahibilin diha sa yuta.",
                    "Ug ang hari sa mga Lamanite mitugot ngadto kang Amulon nga siya kinahanglan mahimo nga hari ug usa ka magmamando ibabaw sa iyang mga katawhan, kinsa tua sa yuta sa Helam; bisan pa niana siya walay gahum sa pagbuhat sa bisan unsa nga supak sa kabubut-on sa hari sa mga Lamanite."
                ]
            },
            {
                "url": "https://www.lds.org/scriptures/bofm/mosiah/24?lang=ceb",
                "name": "Kapitulo 24",
                "summary": [
                    "Si Amulon migukod ni Alma ug sa iyang mga katawhan—Sila pahamtangan sa kamatayon kon sila mag-ampo—Ang Ginoo mihimo nga ang ilang mga alantuson ingon og gaan—Siya miluwas kanila gikan sa pagkaulipon, ug sila mibalik ngadto sa Zarahemla. Mga 145–120 B.C."
                ],
                "verses": [
                    "Ug nahinabo nga si Amulon nakapahimuot sa hari sa mga Lamanite; busa, ang hari sa mga Lamanite mitugot ngadto kaniya ug sa iyang mga kaigsoonan nga sila kinahanglan itudlo nga mga magtutudlo ibabaw sa iyang mga katawhan, oo, bisan ibabaw sa mga katawhan kinsa tua sa yuta sa Shemlon, ug sa yuta sa Shilom, ug sa yuta sa Amulon.",
                    "Kay ang mga Lamanite nakapanag-iya na sa tanan niini nga mga yuta; busa, ang hari sa mga Lamanite mitudlo og mga hari ibabaw sa tanan niini nga mga yuta.",
                    "Ug karon ang ngalan sa hari sa mga Lamanite mao si Laman, nga gitawag sunod sa ngalan sa iyang amahan; ug busa siya gitawag og hari Laman. Ug siya mao ang hari ibabaw sa daghan nga mga katawhan.",
                    "Ug siya mitudlo og mga magtutudlo sa mga kaigsoonan ni Amulon sa matag yuta nga gipanag-iya sa iyang mga katawhan; ug sa ingon ang pinulongan sa Nephi gisugdan sa pagpanudlo taliwala sa tanan nga mga katawhan sa mga Lamanite.",
                    "Ug sila mga katawhan nga mahigalaon sa usag usa; bisan pa niana sila wala makaila sa Dios; ni ang mga kaigsoonan ni Amulon mitudlo kanila sa bisan unsa mahitungod sa Ginoo nga ilang Dios, ni ang balaod ni Moises; ni sila mitudlo kanila sa mga pulong ni Abinadi;",
                    "Apan sila mitudlo kanila nga sila kinahanglan maghupot sa ilang talaan, ug nga sila mahimo nga mosulat sa usag usa.",
                    "Ug sa ingon ang mga Lamanite misugod sa paglambo diha sa mga katigayunan, ug misugod sa pagpatigayon sa usag usa ug miuswag kini og dako, ug misugod sa pagkamaliputon ug malinglahon nga mga katawhan, ingon sa kaalam sa kalibutan, oo, usa ka malinglahon kaayo nga mga katawhan, nahimuot diha sa tanan nga matang sa pagkadautan ug pagpanglungkab, gawas kon kini taliwala sa ilang kaugalingon nga mga kaigsoonan.",
                    "Ug karon nahinabo nga si Amulon misugod sa paggamit og gahum ibabaw ni Alma ug sa iyang mga kaigsoonan, ug misugod sa paggukod kaniya, ug misugo nga ang iyang mga anak kinahanglan mogukod sa ilang mga anak.",
                    "Kay si Amulon nakaila kang Alma, nga siya usa sa mga pari sa hari, ug nga siya mao ang mituo sa mga pulong ni Abinadi ug giabug gikan sa atubangan sa hari, ug busa siya nasuko kaniya; kay siya ubos kang hari Laman, gani siya migamit og gahum ibabaw kanila, ug mibutang og mga buluhaton diha kanila, ug mibutang og kapatas ibabaw kanila.",
                    "Ug nahinabo nga bug-at kaayo ang ilang mga kasakit nga sila misugod sa pagpangamuyo ngadto sa Dios.",
                    "Ug si Amulon misugo kanila nga sila kinahanglan mohunong sa ilang mga pagpangamuyo; ug siya mibutang og mga magbalantay ibabaw kanila aron pagbantay kanila, nga si kinsa kadto nga makit-an nga magtawag sa Dios kinahanglan pahamtangan sa kamatayon.",
                    "Ug si Alma ug ang iyang mga katawhan wala na mopataas sa ilang mga tingog ngadto sa Ginoo nga ilang Dios, apan mibu-bu sa ilang mga kasingkasing ngadto kaniya; ug siya nasayud sa mga hunahuna sa ilang mga kasingkasing.",
                    "Ug nahinabo nga ang tingog sa Ginoo miabut ngadto kanila sa ilang mga kasakit, nag-ingon: Ihangad ang inyong mga ulo ug pagmadasigon, kay Ako nasayud sa pakigsaad diin kamo mihimo ngari kanako; ug Ako makigsaad uban sa akong mga katawhan ug moluwas kanila gikan sa pagkaulipon.",
                    "Ug Ako usab mopagaan sa mga alantuson diin anaa gitungtong diha sa inyong mga abaga, gani kamo dili makabati kanila diha sa inyong mga buko-buko, bisan anaa kamo sa pagkaulipon; ug kini Ako mobuhat nga kamo mobarug ingon nga mga saksi alang kanako human niini, ug nga kamo mahimo nga masayud sa pagkatinuod nga Ako, ang Ginoong Dios, moduaw sa akong mga katawhan diha sa ilang kasakit.",
                    "Ug karon nahinabo nga ang mga alantuson diin gibutang diha kang Alma ug sa iyang mga kaigsoonan gihimo nga magaan; oo, ang Ginoo mipalig-on kanila nga sila makadaug sa ilang mga alantuson uban sa kasayon, ug sila mitugyan sa maayo nga buot ug uban sa pailub ngadto sa tanan nga kabubut-on sa Ginoo.",
                    "Ug nahinabo nga hilabihan ka dako sa ilang hugot nga pagtuo ug sa ilang pailub nga ang tingog sa Ginoo miabut nganha kanila pag-usab, nag-ingon: Pagmadasigon, kay pagkaugma Ako moluwas kaninyo gikan sa pagkaulipon.",
                    "Ug siya miingon ngadto kang Alma: Ikaw ang mag-una niini nga mga katawhan, ug Ako mag-uban kanimo ug moluwas niini nga mga katawhan gikan sa pagkaulipon.",
                    "Karon nahinabo nga si Alma ug ang iyang mga katawhan sa panahon sa kagabhion mipundok sa ilang mga kahayopan, ug usab sa ilang mga lugas; oo, gani tanan nga panahon sa kagabhion sila mipundok sa ilang mga kahayopan.",
                    "Ug sa pagkabuntag ang Ginoo mihimo nga usa ka lawom nga pagkatulog moabut diha sa mga Lamanite, oo, ug ang tanan nila nga mga kapatas diha sa usa ka lawom nga pagkatulog.",
                    "Ug si Alma ug ang iyang mga katawhan mibiya ngadto sa kamingawan; ug sa diha nga sila nakapanaw sa tibuok adlaw sila mitukod sa ilang mga tolda sa usa ka walog, ug sila mitawag sa walog og Alma, tungod kay siya ang nangulo sa ilang agianan sa kamingawan.",
                    "Oo, ug diha sa walog sa Alma sila mibu-bu sa ilang mga pasalamat ngadto sa Dios tungod kay siya maloloy-on ngadto kanila, ug mipagaan sa ilang mga alantuson, ug miluwas kanila gikan sa pagkaulipon; kay sila diha sa pagkaulipon, ug walay usa nga makaluwas kanila gawas kini sa Ginoo nga ilang Dios.",
                    "Ug sila nagpasalamat ngadto sa Dios, oo, ang tanan nila nga mga lalaki ug ang tanan nila nga mga babaye ug ang tanan nila nga mga anak nga makasulti mipataas sa ilang mga tingog sa mga pagdayeg sa ilang Dios.",
                    "Ug karon ang Ginoo miingon ngadto kang Alma: Magdali ka ug mobiya ka ug kini nga mga katawhan gikan niini nga yuta, kay ang mga Lamanite nagmata na ug mogukod kaninyo; busa biya kamo gikan niini nga yuta, ug Ako mosanta sa mga Lamanite niini nga walog nga sila dili makapadayon sa paggukod niini nga mga katawhan.",
                    "Ug nahinabo nga sila mibiya gikan sa walog, ug mipadayon sa ilang pagpanaw ngadto sa kamingawan.",
                    "Ug human sila diha sa kamingawan sulod sa napulog duha ka mga adlaw sila miabut sa yuta sa Zarahemla; ug si hari Mosiah usab midawat kanila uban sa hingpit nga kalipay."
                ]
            },
            {
                "url": "https://www.lds.org/scriptures/bofm/mosiah/25?lang=ceb",
                "name": "Kapitulo 25",
                "summary": [
                    "Ang mga kaliwat ni Mulek didto sa Zarahemla nahimo nga mga Nephite—Sila nakakat-on gikan sa mga katawhan ni Alma ug ni Zeniff—Si Alma mibunyag kang Limhi ug sa tanan niya nga mga katawhan—Si Mosiah mihatag og pagtugot kang Alma sa pagtukod sa Simbahan sa Dios. Mga 120 B.C."
                ],
                "verses": [
                    "Ug karon si hari Mosiah misugo nga ang tanan nga mga katawhan kinahanglan magpundok.",
                    "Karon dili kaayo daghan ang mga kaliwat ni Nephi, o daghan niadto kinsa mga kaliwat ni Nephi, sama sa mga katawhan ni Zarahemla, kinsa usa ka kaliwat ni Mulek, ug kadto kinsa mikuyog uban kaniya ngadto sa kamingawan.",
                    "Ug dili kaayo daghan ang mga katawhan ni Nephi ug ang mga katawhan ni Zarahemla sama sa mga Lamanite; oo, sila wala sa katunga sa gidaghanon.",
                    "Ug karon ang tanan nga mga katawhan ni Nephi nagkapundok, ug usab tanan nga mga katawhan ni Zarahemla, ug sila nagpundok sa duha ka mga pundok.",
                    "Ug nahinabo nga si Mosiah mibasa, ug misugo sa pagpabasa, sa mga talaan ni Zeniff ngadto sa iyang mga katawhan; oo, siya mibasa sa mga talaan sa mga katawhan ni Zeniff, gikan sa panahon nga sila mibiya sa yuta sa Zarahemla hangtud sila mibalik pag-usab.",
                    "Ug siya usab mibasa sa asoy ni Alma ug sa iyang mga kaigsoonan, ug sa tanan nila nga mga kasakit, gikan sa panahon nga sila mibiya sa yuta sa Zarahemla hangtud sa panahon nga sila mibalik pag-usab.",
                    "Ug karon, sa diha nga si Mosiah mihimo og pagtapos sa pagbasa sa mga talaan, ang iyang mga katawhan kinsa mipabilin diha sa yuta natandog diha sa katingala ug kahibulong.",
                    "Kay sila wala masayud unsa ang hunahunaon; kay sa diha nga sila nakakita niadto nga giluwas gikan sa pagkaulipon sila napuno sa hilabihan ka dako nga hingpit nga kalipay.",
                    "Ug pag-usab, sa diha nga sila naghunahuna sa ilang mga kaigsoonan kinsa gipamatay sa mga Lamanite sila napuno uban sa kasubo, ug gani mipaagas og daghan nga mga luha sa kasubo.",
                    "Ug pag-usab, sa diha nga sila naghunahuna sa diha-diha nga kaayo sa Dios, ug sa iyang gahum sa pagluwas ni Alma ug sa iyang kaigsoonan gikan sa mga kamot sa mga Lamanite ug sa pagkaulipon, sila mipataas sa ilang mga tingog ug mihatag og mga pasalamat ngadto sa Dios.",
                    "Ug pag-usab, sa diha nga sila naghunahuna sa mga Lamanite, kinsa ilang mga kaigsoonan, sa ilang makasasala ug mahugaw nga kahimtang, sila napuno uban sa kasakit ug tuman nga kaguol alang sa kaayohan sa ilang mga kalag.",
                    "Ug nahinabo nga kadto kinsa mga kaliwat ni Amulon ug sa iyang mga kaigsoonan, kinsa nangasawa sa anak nga mga babaye sa mga Lamanite, wala mahimuot sa pamatasan sa ilang mga amahan, ug sila dili na patawag sa mga ngalan sa ilang mga amahan, busa sila midala diha sa ilang mga kaugalingon sa ngalan ni Nephi, nga sila unta pagatawgon og mga kaliwat ni Nephi ug malakip taliwala niadto kinsa gitawag og mga Nephite.",
                    "Ug karon ang tanan nga mga katawhan ni Zarahemla nalakip uban sa mga Nephite, ug kini tungod kay ang gingharian wala ikatugyan ni bisan kinsa gawas niadto kinsa mga kaliwat ni Nephi.",
                    "Ug karon nahinabo nga sa diha nga si Mosiah mihimo og pagtapos sa pakigpulong ug pagbasa ngadto sa mga katawhan, siya mitinguha nga si Alma kinahanglan usab mamulong ngadto sa mga katawhan.",
                    "Ug si Alma namulong ngadto kanila, sa diha nga sila nagkapundok sa dagko nga mga pundok, ug siya miadto gikan sa usa ka pundok ngadto sa lain, nagsangyaw ngadto sa mga katawhan sa paghinulsol ug sa hugot nga pagtuo diha sa Ginoo.",
                    "Ug siya miawhag sa mga katawhan ni Limhi ug sa iyang mga kaigsoonan, ang tanan niadto nga naluwas sa pagkaulipon, nga sila kinahanglan mohinumdom nga ang Ginoo mao ang nagluwas kanila.",
                    "Ug nahinabo nga human si Alma mitudlo sa mga katawhan sa daghan nga mga butang, ug mihimo og pagtapos sa iyang pakigpulong kanila, nga si hari Limhi nagmatinguhaon nga siya unta mabunyagan; ug ang tanan sa iyang mga katawhan matinguhaon nga sila unta mabunyagan usab.",
                    "Busa, si Alma miadto ngadto sa tubig ug mibunyag kanila; oo, siya mibunyag kanila subay sa paagi nga siya mibuhat sa iyang mga kaigsoonan sa mga katubigan sa Mormon; oo, ug ingon sa ka daghan nga siya mibunyag nahisakop sa simbahan sa Dios; ug kini tungod sa ilang pagtuo sa mga pulong ni Alma.",
                    "Ug nahinabo nga si hari Mosiah mitugot ngadto kang Alma nga siya unta motukod og mga simbahan sa tibuok yuta sa Zarahemla; ug mihatag kaniya og gahum sa pag-orden og mga pari ug mga magtutudlo sa matag simbahan.",
                    "Karon kini gihimo tungod kay dihay daghan nga mga katawhan nga silang tanan dili madumala pinaagi sa usa lamang ka magtutudlo; ni silang tanan makadungog sa pulong sa Dios sa usa lamang ka pundok;",
                    "Busa sila nagpundok sa ilang mga kaugalingon sa nagkalain-lain nga mga pundok, nga gitawag og mga simbahan; matag simbahan adunay ilang mga pari ug ilang mga magtutudlo, ug matag pari nagsangyaw sa pulong sumala sa pagsulti ngadto kaniya pinaagi sa ba-ba ni Alma.",
                    "Ug sa ingon, bisan pa sa kadaghan sa mga simbahan silang tanan usa ka simbahan, oo, gani ang simbahan sa Dios; kay walay giwali sa tanan nga mga simbahan gawas kini sa paghinulsol ug sa hugot nga pagtuo sa Dios.",
                    "Ug karon dihay pito ka mga simbahan sa yuta sa Zarahemla. Ug nahinabo nga kinsa ang matinguhaon sa pagdala diha kanila sa ngalan ni Kristo, o sa Dios, sila nagpasakop sa mga simbahan sa Dios;",
                    "Ug sila gitawag og ang mga katawhan sa Dios. Ug ang Ginoo mibu-bu sa iyang Espiritu diha kanila, ug sila gipanalanginan, ug miuswag diha sa yuta."
                ]
            },
            {
                "url": "https://www.lds.org/scriptures/bofm/mosiah/26?lang=ceb",
                "name": "Kapitulo 26",
                "summary": [
                    "Daghan nga mga sakop sa Simbahan nadala ngadto sa pagpakasala pinaagi sa mga dili matuohon—Si Alma gisaaran og kinabuhi nga dayon—Kadto kinsa maghinulsol ug magpabunyag makaangkon og kapasayloan—Mga sakop sa Simbahan nga makasala kinsa maghinulsol ug mokumpisal ngadto kang Alma ug sa Ginoo mapasaylo; kon dili sila dili pagaiphon taliwala sa mga katawhan sa Simbahan. Mga 120–100 B.C."
                ],
                "verses": [
                    "Karon nahinabo nga dihay daghan sa mga bag-o nga kaliwatan nga dili makasabut sa mga pulong ni hari Benjamin, ingon nga gagmay pa nga mga bata sa panahon nga siya namulong ngadto sa iyang mga katawhan; ug sila wala motuo sa tradisyon sa ilang mga amahan.",
                    "Sila dili motuo unsa ang giingon mahitungod sa pagkabanhaw sa mga patay, ni sila motuo mahitungod sa pag-anhi ni Kristo.",
                    "Ug karon tungod sa ilang pagkadili matuohon sila dili makasabut sa pulong sa Dios; ug ang ilang mga kasingkasing mga tig-a.",
                    "Ug sila dili mabunyagan; ni sila mopasakop sa simbahan. Ug sila usa ka nahimulag nga mga katawhan ingon sa ilang hugot nga pagtuo, ug mipabilin sa hangtud, bisan sa ilang kalibutanon ug makasasala nga kahimtang; kay sila dili motawag ngadto sa Ginoo nga ilang Dios.",
                    "Ug karon sa paghari ni Mosiah sila wala sa katunga sa gidaghanon sa mga katawhan sa Dios; apan tungod sa mga panagsumpaki taliwala sa mga kaigsoonan sila nahimo nga labaw ka daghan.",
                    "Kay nahinabo nga sila milingla og daghan uban sa ilang maulog-ulugon nga mga pulong, kinsa anaa diha sa simbahan, ug mihimo kanila sa pagbuhat og daghan nga mga sala; busa kini nahimo nga angay nga kadto kinsa nakabuhat og sala, nga anaa diha sa simbahan, kinahanglan pahimangnoan sila sa simbahan.",
                    "Ug nahinabo nga sila gidala sa atubangan sa mga pari, ug gitugyan ngadto sa mga pari pinaagi sa mga magtutudlo; ug ang mga pari midala kanila sa atubangan ni Alma, kinsa mao ang halangdon nga pari.",
                    "Karon si hari Mosiah mihatag kang Alma og katungod ibabaw sa simbahan.",
                    "Ug nahinabo nga si Alma wala masayud mahitungod kanila; apan dihay daghan nga mga saksi batok kanila; oo, ang mga katawhan mibarug ug mipamatuod sa ilang kadautan nga naghingapin.",
                    "Karon walay ingon nga butang nga nahitabo kaniadto diha sa simbahan; busa si Alma nahasol diha sa iyang espiritu, ug siya mihimo nga sila kinahanglan pagadad-on sa atubangan sa hari.",
                    "Ug siya miingon ngadto sa hari: Tan-awa, aniay daghan kinsa kami midala sa atubangan kanimo, kinsa gisumbong sa ilang mga kaigsoonan; oo, ug sila nakabuhat og nagkalain-lain nga mga kadautan. Ug sila dili mohinulsol sa ilang mga kadautan; busa kami midala kanila sa atubangan kanimo, nga ikaw mahimo nga mohukom kanila sumala sa ilang mga kalapasan.",
                    "Apan si hari Mosiah miingon ngadto kang Alma: Tan-awa, ako dili mohukom kanila; busa ako motugyan kanila nganha sa imong mga kamot aron pagahukman.",
                    "Ug karon ang espiritu ni Alma nahasol pag-usab; ug siya milakaw ug nangutana sa Ginoo unsa ang kinahanglan niya nga buhaton mahitungod niini nga butang, kay siya nahadlok nga siya makabuhat og sayop diha sa panan-aw sa Dios.",
                    "Ug nahinabo nga human siya mibu-bu sa tibuok niya nga kalag ngadto sa Dios, ang tingog sa Ginoo miabut kaniya, nag-ingon:",
                    "Bulahan ikaw, Alma, ug bulahan sila kinsa gibunyagan diha sa mga tubig sa Mormon. Ikaw bulahan tungod sa imong hilabihan ka hugot nga pagtuo diha sa mga pulong lamang sa akong sulugoon nga si Abinadi.",
                    "Ug bulahan sila tungod sa ilang hilabihan ka hugot nga pagtuo diha sa mga pulong lamang diin ikaw namulong ngadto kanila.",
                    "Ug bulahan ikaw tungod kay ikaw nakatukod og usa ka simbahan taliwala niini nga mga katawhan; ug sila pagatukuron,ug sila mahimo nga akong mga katawhan.",
                    "Oo, bulahan kini nga mga katawhan kinsa andam sa pagdala sa akong ngalan; kay pinaagi sa akong ngalan sila pagatawgon; ug sila maako.",
                    "Ug tungod kay ikaw nangutana kanako mahitungod sa malapason, ikaw bulahan.",
                    "Ikaw akong sulugoon; ug Ako nakigsaad uban kanimo nga ikaw makaangkon og kinabuhi nga dayon; ug ikaw mag-alagad kanako ug molakaw diha sa akong ngalan, ug mopundok sa akong mga karnero.",
                    "Ug siya nga mamati sa akong tingog mahimo nga akong karnero; ug kaniya ikaw modawat ngadto sa simbahan, ug kaniya usab Ako modawat.",
                    "Kay tan-awa, kini ang akong simbahan; si kinsa ang magpabunyag pagabunyagan ngadto sa paghinulsol. Ug si kinsa ang inyong dawaton motuo diha sa akong ngalan; ug kaniya Ako sa dali mopasaylo.",
                    "Kay Ako mao ang nagpas-an ngari kanako sa mga sala sa kalibutan; kay Ako mao ang naglalang kanila; ug Ako mao ang naghatag ngadto kaniya nga motuo hangtud sa katapusan og usa ka dapit diha sa akong tuo nga kamot.",
                    "Kay tan-awa, pinaagi sa akong ngalan sila gitawag; ug kon sila nakaila kanako sila mabanhaw, ug makaangkon og usa ka dapit sa kahangturan diha sa akong tuo nga kamot.",
                    "Ug mahinabo nga sa diha nga ang ikaduha nga trumpeta motingog unya sila nga wala gayud makaila kanako mobangon ug mobarug sa atubangan kanako.",
                    "Ug unya sila makaila nga Ako mao ang Ginoo nga ilang Dios, nga Ako mao ang ilang Manunubos; apan sila dili matubos.",
                    "Ug unya Ako mopahayag ngadto kanila nga Ako gayud wala makaila kanila; ug sila mobiya ngadto sa walay katapusan nga kalayo nga giandam alang sa yawa ug sa iyang mga anghel.",
                    "Busa Ako moingon nganha kaninyo, siya nga dili maminaw sa akong tingog, ang mao ikaw dili modawat ngadto sa akong simbahan, kay kaniya Ako dili  modawat sa katapusan nga adlaw.",
                    "Busa Ako moingon nganha kaninyo, Lakaw; ug si kinsa ang makalapas batok kanako, kaniya ikaw mohukom sumala sa mga sala diin siya nakabuhat; ug kon siya mokumpisal sa iyang mga sala sa atubangan kanimo ug kanako, ug maghinulsol diha sa katim-os sa iyang kasingkasing, kaniya ikaw mopasaylo, ug Ako mopasaylo usab.",
                    "Oo, ug ingon sa kanunay nga ang akong mga katawhan maghinulsol Ako mopasaylo kanila sa ilang mga kalapasan batok kanako.",
                    "Ug kamo usab mopasaylo sa usag usa sa inyong mga kalapasan; kay sa pagkatinuod Ako moingon nganha kanimo, siya nga dili mopasaylo sa mga kalapasan sa iyang isigkatawo sa diha nga siya moingon nga siya naghinulsol, ang mao nagdala sa iyang kaugalingon ubos sa pagpanghimaraut.",
                    "Karon Ako moingon nganha kanimo, Lakaw; ug si kinsa kadto nga dili maghinulsol sa iyang mga sala ang mao dili malakip taliwala sa akong mga katawhan; ug kini pagasundon gikan karon.",
                    "Ug nahinabo nga sa diha nga si Alma nakadungog niini nga mga pulong siya misulat kanila nga siya unta makaangkon kanila, ug nga siya unta mohukom sa mga katawhan niana nga simbahan sumala sa mga sugo sa Dios.",
                    "Ug nahinabo nga si Alma miadto ug mihukom niadto nga nadala sa kadautan, sumala sa pulong sa Ginoo.",
                    "Ug si kinsa ang maghinulsol sa ilang mga sala ug mokumpisal kanila, kanila siya molakip taliwala sa mga katawhan sa simbahan;",
                    "Ug kadto nga dili mokumpisal sa ilang mga sala ug mohinulsol sa ilang kadautan, ang mao dili malakip taliwala sa mga katawhan sa simbahan, ug ang ilang mga ngalan pagapapason.",
                    "Ug nahinabo nga si Alma nagpahimutang sa tanan nga mga kalihokan sa simbahan; ug sila misugod pag-usab sa pag-angkon og kalinaw ug sa pag-uswag sa hilabihan diha sa mga kalihokan sa simbahan, nga naglakaw nga mabinantayon sa atubangan sa Dios, nagdawat sa daghan, ug nagbunyag sa daghan.",
                    "Ug karon tanan niini nga mga butang si Alma ug ang iyang mga kauban nga mga mamumuo kinsa nagdumala sa simbahan, naglakaw sa tanan nga kakugi, nagtudlo sa pulong sa Dios diha sa tanan nga mga butang, nag-antus sa tanan nga matang sa mga kasakit, ingon nga gigukod sa tanan niadto kinsa dili sakop sa simbahan sa Dios.",
                    "Ug sila mipahimangno sa ilang mga kaigsoonan; ug sila usab gipahimangnoan, matag usa pinaagi sa pulong sa Dios, sumala sa iyang mga sala, o sa mga sala diin siya nakabuhat, ingon nga gisugo sa Dios sa pag-ampo sa walay hunong, ug paghatag og mga pasalamat sa tanan nga mga butang."
                ]
            },
            {
                "url": "https://www.lds.org/scriptures/bofm/mosiah/27?lang=ceb",
                "name": "Kapitulo 27",
                "summary": [
                    "Si Mosiah midumili sa pagpanggukod ug miawhag sa kaangayan—Si Alma nga batan-on ug ang upat ka anak nga mga lalaki ni Mosiah mitinguha sa paglaglag sa Simbahan—Usa ka anghel mipakita ug misugo kanila sa paghunong sa ilang dautan nga palakaw—Si Alma naamang—Ang tanan nga mga katawhan kinahanglan gayud nga matawo pag-usab aron makaangkon og kaluwasan—Si Alma ug ang anak nga mga lalaki ni Mosiah mipadayag og malipayon nga mga balita. Mga 100–92 B.C."
                ],
                "verses": [
                    "Ug karon nahinabo nga ang mga pagpanggukod diin gipahamtang diha sa simbahan pinaagi sa mga dili matuohon nahimo nga dako kaayo nga ang mga sakop sa simbahan misugod sa pagbagulbol, ug misumbong sa mga pangulo mahitungod sa kahimtang; ug sila misumbong ngadto ni Alma. Ug si Alma midala sa kaso ngadto sa atubangan sa hari, nga si Mosiah. Ug si Mosiah nagpakitambag uban sa iyang mga pari.",
                    "Ug nahinabo nga si hari Mosiah mipadala og usa ka pahibalo sa tibuok yuta sa palibut nga kinahanglan walay usa sa dili matuohon nga mogukod bisan hain niadto kinsa nahisakop sa simbahan sa Dios.",
                    "Ug dihay higpit nga sugo sa tibuok mga simbahan nga kinahanglan walay pagpanggukod taliwala kanila, nga kinahanglan adunay kaangayan taliwala sa tanan nga mga tawo;",
                    "Nga sila dili motugot sa garbo ni pagkamapahitas-on sa pagguba sa ilang kalinaw; nga ang matag tawo kinahanglan motamud sa iyang isigkatawo ingon sa iyang kaugalingon, naghago uban sa ilang kaugalingon nga mga kamot alang sa ilang panginabuhi.",
                    "Oo, ug ang tanan nila nga mga pari ug mga magtutudlo kinahanglan maghago uban sa ilang kaugalingon nga mga kamot alang sa ilang panginabuhi, sa tanan nga mga hitabo gawas kon kini diha sa pagkasakit, o sa tuman nga panginahanglan; ug sa pagbuhat niini nga mga butang, sila nabuhong diha sa grasya sa Dios.",
                    "Ug misugod na usab ang dako nga kalinaw diha sa yuta; ug ang mga katawhan misugod sa pagkadaghan, ug misugod sa pagkatag sa ibabaw sa yuta, oo, didto sa amihanan ug didto sa habagatan, didto sa silangan ug sa kasadpan, mitukod og dagko nga mga dakbayan ug mga balangay sa tanan nga mga dapit sa yuta.",
                    "Ug ang Ginoo miduaw kanila ug mipauswag kanila, ug sila nahimo nga usa ka dako ug adunahan nga mga katawhan.",
                    "Karon ang anak nga mga lalaki ni Mosiah nalakip taliwala sa mga dili matuohon; ug usab usa sa anak nga mga lalaki ni Alma nalakip uban kanila, siya ingon nga gitawag og Alma, sunod sa iyang amahan; bisan pa niana, siya nahimo nga usa ka hilabihan ka dautan ug usa ka tigsimba sa mga dios-dios nga tawo. Ug siya usa ka tawo nga daghan og mga pulong, ug namulong og daghan nga pag-ulog-ulog ngadto sa mga katawhan; busa siya midala sa daghan nga mga katawhan sa pagbuhat subay sa matang sa iyang mga kadautan.",
                    "Ug siya nahimo nga dako nga babag ngadto sa kauswagan sa simbahan sa Dios; nagluib sa mga kasingkasing sa mga katawhan; naghimo og daghan nga pagsumpaki taliwala sa mga katawhan; naghatag og usa ka higayon alang sa kaaway sa Dios sa paggamit sa iyang gahum ibabaw kanila.",
                    "Ug karon nahinabo nga samtang siya milibut aron sa paglaglag sa simbahan sa Dios, kay siya nakig-uban sa hilum sa anak nga mga lalaki ni Mosiah nga nagtinguha sa paglaglag sa simbahan, ug sa pagdala nga mahisalaag ang mga katawhan sa Ginoo, supak sa mga sugo sa Dios, o gani sa hari—",
                    "Ug sa ingon ako miingon nganha kaninyo, samtang sila naglibut nga misukol batok sa Dios, tan-awa, ang anghel sa Ginoo mipakita ngadto kanila; ug siya mikunsad ingon sa usa ka panganod; ug siya namulong ingon uban sa usa ka tingog sa dugdog, diin nakahimo sa yuta sa pag-uyog diha diin sila nagbarug;",
                    "Ug hilabihan ang ilang pagkatingala, nga sila nangatumba sa yuta, ug wala makasabut sa mga pulong diin siya namulong ngadto kanila.",
                    "Bisan pa niana siya misinggit pag-usab, nag-ingon: Alma, bangon ug tindog, kay ngano nga ikaw migukod sa simbahan sa Dios?  Kay ang Ginoo nag-ingon: Kini ang akong simbahan, ug Ako motukod niini; ug walay makalaglag niini, gawas kon kini kalapasan sa akong mga katawhan.",
                    "Ug usab, ang anghel miingon: Tan-awa, ang Ginoo nakadungog sa mga pag-ampo sa iyang mga katawhan, ug usab sa mga pag-ampo sa iyang sulugoon, si Alma, kinsa imong amahan; kay siya nag-ampo uban ang hugot nga pagtuo mahitungod kanimo nga ikaw unta madala ngadto sa kasayuran sa kamatuoran; busa, tungod niini nga katuyoan ako ania aron sa pagdani kanimo sa gahum ug pagtugot sa Dios, nga ang mga pag-ampo sa iyang mga sulugoon unta matubag sumala sa ilang hugot nga pagtuo.",
                    "Ug karon tan-awa, ikaw makalalis ba sa gahum sa Dios?  Kay tan-awa, wala ba ang akong tingog makauyog sa yuta?  Ug ikaw usab wala ba makakita kanako sa atubangan kanimo?  Ug ako gipadala gikan sa Dios.",
                    "Karon ako moingon nganha kanimo: Lakaw, ug hinumdumi ang pagkabihag sa imong mga amahan sa yuta sa Helam, ug didto sa yuta sa Nephi; ug hinumdumi unsa ka mahinungdanon ang mga butang nga siya mihimo alang kanila; kay sila diha sa pagkaulipon, ug siya miluwas kanila. Ug karon ako moingon nganha kanimo, Alma, lakaw sa imong dalan, ug ayaw na pagtinguha sa paglaglag sa simbahan, nga ang ilang mga pag-ampo mahimo unta nga matubag, ug kini bisan kon ikaw sa imong kaugalingon isalikway.",
                    "Ug karon nahinabo nga kini mao ang katapusan nga mga pulong diin ang anghel namulong ngadto kang Alma, ug siya mibiya.",
                    "Ug karon si Alma ug kadto nga uban kaniya natumba pag-usab ngadto sa yuta, kay dako kaayo ang ilang katingala; kay uban sa ilang kaugalingon nga mga mata sila nakakita sa anghel sa Ginoo; ug ang iyang tingog ingon og dugdog, diin nakauyog sa yuta; ug sila nasayud nga walay lain gawas sa gahum sa Dios nga makauyog sa yuta ug makahimo niini sa pagkurog ingon og mabahin-bahin.",
                    "Ug karon ang katingala ni Alma hilabihan ka dako nga siya nahimo nga amang, nga siya dili makabuka sa iyang ba-ba; oo, siya nahimo nga nawad-an og kusog, gani siya dili na makalihok sa iyang mga kamot; busa siya giagak niadto kinsa mga kauban kaniya, ug gidala nga walay umoy, gani hangtud nga gipahigda siya sa atubangan sa iyang amahan.",
                    "Ug sila misaysay ngadto sa iyang amahan sa tanan nga nahitabo nganha kanila; ug ang iyang amahan nalipay, kay siya nasayud nga kini mao ang gahum sa Dios.",
                    "Ug siya misugo nga usa ka pundok sa mga katawhan kinahanglan magpundok nga sila unta makasaksi unsa ang nahimo sa Ginoo alang sa iyang anak nga lalaki, ug usab alang ngadto sa iyang mga kauban.",
                    "Ug siya misugo nga ang mga pari kinahanglan magpundok sa ilang mga kaugalingon; ug sila misugod sa pagpuasa, ug sa pag-ampo ngadto sa Ginoo nga ilang Dios nga siya mobuka sa ba-ba ni Alma, nga siya unta makasulti, ug nga ang iyang mga bukton ug mga tiil unta makadawat sa ilang kusog—nga ang mga mata sa mga katawhan unta mabuka aron makakita ug masayud sa kaayo ug sa himaya sa Dios.",
                    "Ug nahinabo nga human sila makapuasa ug makaampo sulod sa duha ka mga adlaw ug duha ka mga gabii, ang mga bukton ug mga tiil ni Alma nakadawat sa ilang kusog, ug siya mibarug ug misugod sa pagpamulong ngadto kanila, naghangyo kanila nga magmadasigon:",
                    "Kay, nag-ingon siya, ako naghinulsol sa akong mga sala, ug natubos na sa Ginoo; tan-awa ako natawo sa Espiritu.",
                    "Ug ang Ginoo miingon ngari kanako: Ayaw pagkahibulong nga ang tanan nga katawhan, oo, nga mga lalaki ug mga babaye, tanan nga mga kanasuran, mga kaliwatan, mga pinulongan ug mga katawhan, kinahanglan matawo pag-usab; oo, matawo sa Dios, mausab gikan sa ilang kalibutanon ug napukan nga kahimtang, ngadto sa usa ka kahimtang sa pagkamatarung, ingon nga natubos sa Dios, nahimo nga iyang anak nga mga lalaki ug anak nga mga babaye;",
                    "Ug sa ingon sila nahimo nga bag-o nga mga linalang; ug hangtud sila dili mobuhat niini, sila dili gayud makapanunod sa gingharian sa Dios.",
                    "Ako moingon nganha kaninyo, hangtud kini mao ang mahitabo, sila kinahanglan isalikway; ug kini ako nasayud, kay ako hapit na maisalikway.",
                    "Bisan pa niana, human sa paglunang sa daghan nga mga kalisdanan, naghinulsol hapit ngadto sa kamatayon, ang Ginoo sa iyang kalooy nakakita nga angay ang pagsakmit kanako gikan sa walay katapusan nga pagkasunog, ug ako natawo sa Dios.",
                    "Ang akong kalag gitubos gikan sa apdo sa kapaitan ug sa mga higot sa kadautan. Ako diha sa kinangitngitan nga bahin sa kahiladman; apan karon ako nakakita sa kahibulongan nga kahayag sa Dios. Ang akong kalag giuyog uban sa walay katapusan nga paghasol; apan ako gisakmit, ug ang akong kalag wala na mag-antus.",
                    "Ako misalikway sa akong Manunubos, ug milimud niana diin gipamulong pinaagi sa atong mga amahan; apan karon nga sila mahimo nga makapanglantaw nga siya moanhi, ug nga siya mahinumdom sa matag linalang nga iyang gilalang, siya mopakita sa iyang kaugalingon ngadto sa tanan.",
                    "Oo, matag tuhod moluhod, ug matag dila mokumpisal sa atubangan kaniya. Oo, gani sa katapusan nga adlaw, kon ang tanan nga mga tawo mobarug aron pagahukman kaniya, niana sila mokumpisal nga siya mao ang Dios; niana sila mokumpisal, kinsa nagpuyo nga walay Dios diha sa kalibutan, nga ang paghukom sa usa ka walay katapusan nga silot makiangayon diha kanila; ug sila mauyog, ug mangurog, ug mokulo ubos sa panan-aw sa iyang mahait nga mga mata.",
                    "Ug karon nahinabo nga si Alma misugod sukad niini nga panahon sa pagtudlo sa mga katawhan, ug kadto kinsa uban ni Alma sa panahon nga ang anghel mipakita ngadto kanila, naglibut sa tibuok kayutaan, nagmantala sa tanan nga mga katawhan sa mga butang diin sila nakadungog ug nakakita, ug nagsangyaw sa pulong sa Dios sa dako nga mga kalisdanan, ingon nga ginukod pag-ayo niadto kinsa mga dili matuohon, ingon nga daghan ang mihampak kanila.",
                    "Apan bisan pa niining tanan, sila mihatag og daghan nga kahupayan ngadto sa simbahan, naglig-on sa ilang hugot nga pagtuo, ug nag-awhag kanila uban ang pagkamainantuson ug tuman nga pag-antus sa paghupot sa mga sugo sa Dios.",
                    "Ug upat kanila mao ang anak nga mga lalaki ni Mosiah; ug ang ilang mga ngalan mao si Ammon, ug si Aaron, ug si Omner, ug si Himni; kini mao ang mga ngalan sa anak nga mga lalaki ni Mosiah.",
                    "Ug sila mipanaw sa tanan nga kayutaan sa Zarahemla, ug taliwala sa tanan nga mga katawhan kinsa ubos sa paghari ni hari Mosiah, mainiton nga naningkamot sa pagtul-id sa tanan nga mga kadaot nga sila nakahimo ngadto sa simbahan, nagkumpisal sa tanan nila nga mga sala, ug nagmantala sa tanan nga mga butang nga ilang nakita, ug nagpasabut sa mga panagna ug mga kasulatan ngadto sa tanan nga nagtinguha sa pagpamati kanila.",
                    "Ug sa ingon sila mga himan diha sa mga kamot sa Dios sa pagdala sa daghan ngadto sa kasayuran sa kamatuoran, oo, ngadto sa kasayuran sa ilang Manunubos.",
                    "Ug unsa ka bulahan sila!  Kay sila nagmantala sa kalinaw; sila nagmantala sa maayo nga mga balita mahitungod sa mga maayo; ug sila mipadayag ngadto sa mga katawhan nga ang Ginoo mao ang naghari."
                ]
            },
            {
                "url": "https://www.lds.org/scriptures/bofm/mosiah/28?lang=ceb",
                "name": "Kapitulo 28",
                "summary": [
                    "Ang anak nga mga lalaki ni Mosiah nanglakaw aron sa pagsangyaw ngadto sa mga Lamanite—Ginamit ang duha ka manalagna nga mga bato si Mosiah mihubad sa mga Jaredite nga mga palid. Mga 92 B.C."
                ],
                "verses": [
                    "Karon nahinabo nga human ang anak nga mga lalaki ni Mosiah makabuhat niini nga mga butang, sila midala og diyutay nga gidaghanon uban kanila ug mibalik ngadto sa ilang amahan, ang hari, ug mitinguha gikan kaniya nga siya motugot ngadto kanila nga sila unta, uban niini kinsa sila mipili, motungas ngadto sa yuta sa Nephi nga sila unta mosangyaw sa mga butang diin sila nakadungog, ug nga sila unta mopahibalo sa pulong sa Dios ngadto sa ilang mga kaigsoonan, ang mga Lamanite—",
                    "Nga tingali sila unta modala kanila ngadto sa kasayuran sa Ginoo nga ilang Dios, ug modani kanila mahitungod sa kadautan sa ilang mga amahan; ug nga tingali sila unta makahupay kanila sa ilang pagdumot ngadto sa mga Nephite, nga sila unta usab madala sa kalipay diha sa Ginoo nga ilang Dios, nga sila unta mahimo nga mahigalaon ngadto sa usag usa, ug nga wala nay mga panagbingkil sa tanan nga yuta diin ang Ginoo nga ilang Dios mihatag ngadto kanila.",
                    "Karon sila mga matinguhaon nga ang kaluwasan kinahanglan ipadayag ngadto sa matag nilalang, kay sila dili makatugot nga bisan usa ka kalag sa tawo malaglag; oo, gani sa hunahuna nga bisan usa ka kalag mag-antus sa walay katapusan nga kahasol makahimo kanila sa pag-uyog ug pagkurog.",
                    "Ug sa ingon ang Espiritu sa Ginoo milihok diha kanila, kay sila mao ang labing dautan sa mga makasasala. Ug ang Ginoo nakakita nga angay diha sa iyang walay kinutuban nga kalooy sa pagluwas kanila; bisan pa niana sila nag-antus sa tuman nga kaguol sa kalag tungod sa ilang mga kadautan, nag-antus pag-ayo ug nahadlok nga sila kinahanglan isalikway sa kahangturan.",
                    "Ug nahinabo nga sila nagpakilooy sa ilang amahan sa daghan nga mga adlaw nga sila unta motungas ngadto sa yuta sa Nephi.",
                    "Ug si hari Mosiah miadto og nangutana sa Ginoo kon siya motugot ba sa iyang anak nga mga lalaki sa pagtungas taliwala sa mga Lamanite aron sa pagsangyaw sa pulong.",
                    "Ug ang Ginoo miingon ngadto kang Mosiah: Itugot kanila ang pagtungas, kay daghan ang motuo diha sa ilang mga pulong, ug sila makaangkon og kinabuhi nga dayon; ug Ako moluwas sa imong mga anak gikan sa mga kamot sa mga Lamanite.",
                    "Ug nahinabo nga si Mosiah mitugot nga sila unta moadto ug mobuhat sumala sa ilang hangyo.",
                    "Ug sila mipanaw ngadto sa kamingawan aron motungas sa pagsangyaw sa pulong taliwala sa mga Lamanite; ug ako mohatag og asoy sa ilang mga kahimoan human niini.",
                    "Karon si hari Mosiah walay usa nga katugyanan sa gingharian, kay walay bisan usa sa iyang anak nga mga lalaki kinsa modawat sa gingharian.",
                    "Busa siya mikuha sa mga talaan nga gikulit diha sa mga palid nga tumbaga, ug usab sa mga palid ni Nephi, ug sa tanan nga mga butang nga siya mitipig ug sumala sa mga sugo sa Dios, human kini mahubad ug misugo sa pagsulat sa mga talaan diin diha sa palid nga bulawan nga nakaplagan sa mga katawhan ni Limhi, diin gihatag nganha kaniya pinaagi sa kamot ni Limhi;",
                    "Ug kini siya mibuhat tungod sa dako nga kabalaka sa iyang mga katawhan; kay sila mga matinguhaon sa hilabihan nga masayud mahitungod niadto nga mga katawhan kinsa nangamatay.",
                    "Ug karon siya mihubad kanila pinaagi niadtong duha ka mga bato diin gihigot nganha sa duha ka ngilit sa bayanan sa salamin sa mata.",
                    "Karon kini nga mga butang giandam gikan pa sa sinugdanan, ug gihatag gikan sa kaliwatan ngadto sa kaliwatan, alang sa katuyoan sa paghubad sa mga pinulongan;",
                    "Ug sila giampingan ug gitipigan pinaagi sa kamot sa Ginoo, nga siya kinahanglan makapakita ngadto sa matag linalang kinsa makapanag-iya sa yuta sa mga kadautan ug mga pagkasalawayon sa iyang mga katawhan;",
                    "Ug si kinsa nga aduna niini nga mga butang pagatawgon og manalagna, pinasubay sa naandan sa karaan nga mga panahon.",
                    "Karon human si Mosiah makahubad niini nga mga talaan, tan-awa, kini mihatag og usa ka asoy sa mga katawhan kinsa nangamatay, gikan sa panahon nga sila nangamatay kaniadto sa pagtukod sa dako nga tore, niadto nga panahon nga ang Ginoo milibug sa pinulongan sa mga katawhan ug sila nagkatibulaag sa tanan nga dapit diha ibabaw sa tibuok yuta, oo, ug gani gikan niana nga panahon balik ngadto sa paglalang ni Adan.",
                    "Karon kini nga asoy nakahimo sa mga katawhan ni Mosiah sa pagbangutan sa hilabihan, oo, sila napuno uban sa kasubo; bisan pa niana kini nakahatag kanila og daghan nga kahibalo, diin sila nalipay.",
                    "Ug kini nga asoy mahisulat human niini; kay tan-awa, kini kinahanglan nga ang tanan nga mga katawhan masayud sa mga butang diin nahisulat dinhi niini nga asoy.",
                    "Ug karon, ingon nga ako moingon nganha kaninyo, nga human si hari Mosiah makabuhat niini nga mga butang, siya mikuha sa mga palid nga tumbaga, ug sa tanan nga mga butang nga siya mitipig, ug mitugyan kanila diha kang Alma, kinsa mao ang anak nga lalaki ni Alma; oo, ang tanan nga mga talaan, ug usab ang mga tighubad, ug mitugyan kanila diha kaniya, ug misugo kaniya nga siya kinahanglan motipig ug moamping kanila, ug usab motipig og usa ka talaan sa mga katawhan, mohatag kanila gikan sa usa ka kaliwatan ngadto sa lain, gani ingon nga sila gikahatag gikan sa panahon nga si Lehi mibiya sa Jerusalem."
                ]
            },
            {
                "url": "https://www.lds.org/scriptures/bofm/mosiah/29?lang=ceb",
                "name": "Kapitulo 29",
                "summary": [
                    "Si Mosiah misugyot nga magpili og mga maghuhukom puli sa hari—Dili matarung nga mga hari modala sa ilang mga katawhan ngadto sa sala—Si Alma nga batan-on napili nga labaw nga maghuhukom pinaagi sa tingog sa mga katawhan—Siya usab ang halangdon nga pari ibabaw sa Simbahan—Si Alma nga tigulang ug si Mosiah namatay. Mga 92–91 B.C."
                ],
                "verses": [
                    "Karon sa diha nga si Mosiah nakabuhat na niini siya mipadala sa tibuok yuta, taliwala sa tanan nga mga katawhan, nagtinguha nga masayud sa ilang kabubut-on mahitungod kon kinsa ang mahimo nila nga hari.",
                    "Ug nahinabo nga ang tingog sa mga katawhan miabut, nag-ingon: Kami mga matinguhaon nga si Aaron ang imong anak nga lalaki kinahanglan mahimo nga among hari ug among magmamando.",
                    "Karon si Aaron mitungas ngadto sa yuta sa Nephi, busa ang hari dili makatugyan sa gingharian diha kaniya; ni si Aaron modawat diha kaniya sa gingharian; ni bisan kinsa sa anak nga mga lalaki ni Mosiah andam sa pagdawat diha kanila sa gingharian.",
                    "Busa si hari Mosiah mipadala pag-usab taliwala sa mga katawhan; oo, gani usa ka sinulat nga pulong siya mipadala taliwala sa mga katawhan. Ug kini mao ang mga pulong nga nahisulat, nag-ingon:",
                    "Tan-awa, O kamo nga akong mga katawhan, o akong mga kaigsoonan, kay ako nagtamud kaninyo sa ingon, ako nagtinguha nga kamo kinahanglan mohunahuna sa hinungdan diin kamo gitawag sa paghunahuna—kay kamo mga matinguhaon nga makabaton og usa ka hari.",
                    "Karon ako mopadayag nganha kaninyo nga siya ngadto kinsa ang gingharian angay gayud nga itugyan mibalibad, ug dili modawat nganha kaniya sa gingharian.",
                    "Ug karon kon aduna pay lain nga itudlo puli kaniya, tan-awa ako nahadlok nga adunay mahinabo nga mga panagbingkil taliwala kaninyo. Ug kinsa ang nasayud apan ang akong anak nga lalaki, ngadto kinsa ang gingharian gitugyan, mahimo nga masuko ug modani og bahin niini nga mga katawhan ngadto kaniya, diin mao ang hinungdan sa mga gubat ug mga panagbingkil taliwala kaninyo, diin mao ang hinungdan sa pag-agas sa daghan nga dugo ug pagtuis sa pamaagi sa Ginoo, oo, ug paglaglag sa mga kalag sa daghan nga mga katawhan.",
                    "Karon ako moingon nganha kaninyo nga magmaalamon kita ug maghunahuna niini nga mga butang, kay kita walay katungod sa pagpatay sa akong anak nga lalaki, ni kita adunay katungod sa pagpatay sa lain kon siya kinahanglan itudlo nga puli kaniya.",
                    "Ug kon ang akong anak nga lalaki kinahanglan mobalik pag-usab ngadto sa iyang garbo ug sa kawang nga mga butang siya makahinumdom sa mga butang diin siya miingon, ug moangkon sa iyang katungod sa gingharian, diin makapahimo kaniya ug usab niini nga mga katawhan sa pagbuhat og daghan nga mga sala.",
                    "Ug karon magmaalamon kita ug molantaw sa unahan niini nga mga butang, ug mobuhat niana diin makapahimo sa kalinaw niini nga mga katawhan.",
                    "Busa ako ang mahimo ninyo nga hari sa nahibilin ko nga mga adlaw; bisan pa niana, kita magtudlo ug mga maghuhukom, aron sa paghukom niini nga mga katawhan sumala sa atong balaod; ug kita mobag-o paghan-ay sa mga kalihokan niini nga mga katawhan, kay kita magtudlo og maalamon nga mga tawo nga mahimo nga mga maghuhukom, nga mohukom niini nga mga katawhan sumala sa mga sugo sa Dios.",
                    "Karon kini maayo pa nga ang usa ka tawo pagahukman sa Dios kay sa tawo, kay ang mga paghukom sa Dios kanunay nga makiangayon, apan ang mga paghukom sa tawo dili kanunay nga makiangayon.",
                    "Busa, kon kini mahimo nga kamo makabaton og mga makiangayon nga mga tawo nga mahimo ninyo nga hari, kinsa motukod sa mga balaod sa Dios, ug mohukom niini nga mga katawhan sumala sa iyang mga sugo, oo, kon kamo makabaton og mga tawo alang sa inyong mga hari kinsa mobuhat sama sa gibuhat sa akong amahan si Benjamin alang niini nga mga katawhan—ako moingon nganha kaninyo, kon kini mao ang kanunay mahitabo busa kini angay nga kamo sa kanunay adunay mga hari nga magmando ibabaw kaninyo.",
                    "Ug gani ako sa akong kaugalingon naghago uban sa tanan nga gahum ug galamhan diin ako nakapanag-iya, sa pagtudlo kaninyo sa mga sugo sa Dios,  ug sa pagpatunhay sa kalinaw sa tibuok yuta, nga kinahanglan walay mga gubat ni panagbingkil, walay pangawat, ni panglungkab, ni pagbuno, ni bisan unsa nga matang sa kadautan;",
                    "Ug kinsa ang makabuhat og dautan, kaniya ako mosilot sumala sa kalapasan nga siya nakahimo, sumala sa balaod diin gikahatag ngari kanato pinaagi sa atong mga amahan.",
                    "Karon ako moingon nganha kaninyo, nga tungod nga ang tanan nga mga tawo dili makiangayon kini dili angay nga kamo magbaton og usa ka hari o mga hari nga magmando ibabaw kaninyo.",
                    "Kay tan-awa, unsa ka dako nga kadautan nga ang usa ka dautan nga hari makahimo sa pagbuhat, oo, ug unsa ka dako nga kalaglagan!",
                    "Oo, hinumdumi si hari Noah, ang iyang mga pagkadautan ug ang iyang mga pagkasalawayon, ug usab ang mga pagkadautan ug mga pagkasalawayon sa iyang mga katawhan. Tan-awa unsa ka dako nga kalaglagan ang midangat diha kanila; ug usab tungod sa ilang mga kadautan sila nadala ngadto sa pagkaulipon.",
                    "Ug kon dili pa tungod sa pagpataliwala sa ilang hingpit nga maalamon nga Tiglalang, ug kini tungod sa ilang kinasingkasing nga paghinulsol, sila gayud dili makalikay nga magpabilin diha sa pagkaulipon hangtud karon.",
                    "Apan tan-awa, siya miluwas kanila tungod kay sila nagpaubos sa ilang mga kaugalingon sa atubangan kaniya; ug tungod kay sila nangamuyo sa hilabihan ngadto kaniya siya miluwas kanila gikan sa pagkaulipon; ug sa ingon ang Ginoo mibuhat uban sa iyang gahum sa tanan nga mga hitabo taliwala sa mga katawhan, naghatag sa bukton sa kalooy ngadto kanila nga nagbutang sa ilang pagsalig diha kaniya.",
                    "Ug tan-awa, karon ako moingon nganha kaninyo, kamo dili makapapahawa sa usa ka dautan nga hari gawas kon kini pinaagi sa dako nga panagbingkil, ug sa pagpaagas sa daghan nga dugo.",
                    "Kay tan-awa, siya adunay iyang mga higala diha sa kadautan, ug siya nagpahimutang sa iyang mga magbalantay libut kaniya; ug siya miguba sa mga balaod niadto kinsa mihari diha sa pagkamatarung sa iyang atubangan; ug siya miyatak sa mga sugo sa Dios;",
                    "Ug siya mihimo og mga balaod, ug mipadala kanila ngadto taliwala sa iyang mga katawhan, oo, mga balaod nga subay sa iyang kaugalingon nga pagkadautan; ug si kinsa ang dili motuman sa iyang mga balaod siya mohimo nga ipapatay; ug si kinsa ang mosukol batok kaniya siya mopadala sa iyang mga kasundalohan batok kanila aron sa pakiggubat, ug kon siya makahimo siya mopatay kanila; ug sa ingon ang dili matarung nga hari motuis sa mga pamaagi sa tanan nga pagkamatarung.",
                    "Ug karon tan-awa ako moingon nganha kaninyo, kini dili kinahanglan nga ang ingon nga mga pagkasalawayon modangat nganha kaninyo.",
                    "Busa, pagpili kamo pinaagi sa tingog niini nga mga katawhan, mga maghuhukom, nga kamo mahimo nga hukman sumala sa mga balaod diin gihatag nganha kaninyo pinaagi sa atong mga amahan, diin mga matarung, ug diin gihatag pinaagi kanila pinaagi sa kamot sa Ginoo.",
                    "Karon kini dili ang naandan nga ang tingog sa mga katawhan magtinguha sa bisan unsa nga mga butang nga supak niana diin unsa ang matarung; apan kini mao ang naandan sa gamay nga bahin sa mga katawhan sa pagtinguha niana diin dili matarung; busa kini kamo mobantay ug mohimo niini nga inyong balaod—sa paghimo sa inyong mga kalihokan pinaagi sa tingog sa mga katawhan.",
                    "Ug kon ang panahon moabut nga ang tingog sa mga katawhan mopili sa dautan, niana nga higayon ang mga paghukom sa Dios modangat diha kaninyo; oo, niana nga higayon siya moduaw kaninyo uban sa dako nga kalaglagan gani bisan siya hangtud karon nagduaw niini nga yuta.",
                    "Ug karon kon kamo adunay mga maghuhukom, ug sila dili maghukom kaninyo sumala sa balaod diin gikahatag, kamo makahimo nga sila pagahukman sa usa ka labaw nga maghuhukom.",
                    "Kon ang inyong mga labaw nga maghuhukom dili maghukom og mga matarung nga mga paghukom, kamo maghimo nga usa ka diyutay nga gidaghanon sa inyong ubos nga mga maghuhukom magtigum, ug sila mohukom sa inyong labaw nga mga maghuhukom, sumala sa tingog sa mga katawhan.",
                    "Ug ako mosugo nga kamo magbuhat niini nga mga butang diha sa kahadlok sa Ginoo; ug ako mosugo kaninyo sa pagbuhat niini nga mga butang, ug nga kamo dili magbaton og hari; nga kon kini nga mga katawhan makabuhat og mga sala ug mga kadautan sila pagatubagon diha sa ilang kaugalingon nga mga ulo.",
                    "Kay tan-awa ako moingon nganha kaninyo, ang mga sala sa daghan nga mga katawhan nabuhat pinaagi sa mga kadautan sa ilang mga hari; busa ang ilang mga kadautan pagatubagon diha sa mga ulo sa ilang mga hari.",
                    "Ug karon ako nagtinguha nga kining dili managsama sa kahimtang kinahanglan mawala na niini nga yuta, ilabi na taliwala niining akong mga katawhan; apan ako nagtinguha nga kini nga yuta mahimo nga usa ka yuta sa kalingkawasan, ug matag tawo mahimo nga makapahimulos sa iyang mga katungod ug mga kahigayunan man usab, hangtud unya ang Ginoo makakita nga angay nga kita mahimo nga mopuyo ug makapanunod sa yuta, oo, gani hangtud bisan kinsa sa atong mga kaliwat magpabilin diha sa ibabaw sa yuta.",
                    "Ug daghan nga dugang nga mga butang si hari Mosiah misulat ngadto kanila, nagpasabut ngadto kanila sa tanan nga mga pagsulay ug mga kasamok sa usa ka matarung nga hari, oo, ang tanan nga mga pag-antus sa kalag alang sa ilang mga katawhan, ug usab ang tanan nga mga pagbagulbol sa mga katawhan ngadto sa ilang hari; ug siya mipasabut niining tanan ngadto kanila.",
                    "Ug siya misulti kanila nga kini nga mga butang dili unta mahimo; apan nga ang alantuson kinahanglan magagikan diha sa tanan nga mga katawhan, nga ang matag tawo unta mopas-an sa iyang bahin.",
                    "Ug siya usab mipasabut ngadto kanila sa tanan nga mga walay kapuslanan sa ilang paghago nga pinugngan, pinaagi sa pagbaton og usa ka dili matarung nga hari nga magmando ibabaw kanila;",
                    "Oo, ang tanan niya nga mga kadautan ug mga pagkasalawayon, ug ang tanan nga mga gubat, ug mga panagbingkil, ug pagpaagas sa dugo, ug ang pagpangawat, ug ang pagpanglungkab, ug ang pagbuhat og malaw-ay nga mga buhat, ug ang tanan nga matang sa kadautan diin dili maihap—nagsulti kanila nga kini nga mga butang dili unta mahimo, nga sila sa dayag misupak sa mga sugo sa Dios.",
                    "Ug karon nahinabo, human si hari Mosiah makapadala niini nga mga butang taliwala sa mga katawhan sila nadani sa kamatuoran sa iyang mga pulong.",
                    "Busa sila mibiya sa ilang mga tinguha alang sa usa ka hari, ug nahimo nga hilabihan ka mahingawaon nga matag tawo makabaton og angay nga kahigayunan sa tibuok yuta; oo, ug matag tawo mipakita og usa ka pag-uyon sa pagtubag sa iyang kaugalingon nga mga sala.",
                    "Busa, nahinabo nga sila mipundok sa ilang kaugalingon sa tibuok yuta, aron sa pagpadayag sa ilang mga tingog mahitungod kon kinsa ang mahimo nila nga mga maghuhukom, aron sa paghukom kanila sumala sa balaod diin gikahatag ngadto kanila; ug sila hilabihan sa kalipay tungod sa kalingkawasan diin gitugyan ngadto kanila.",
                    "Ug sila nag-anam pagkalig-on diha sa paghigugma ngadto kang Mosiah; oo, sila mitamud kaniya labaw kang bisan kinsa nga tawo; kay sila wala magtan-aw diha kaniya ingon nga usa ka malupigon kinsa nangita nga makaangkon og bahandi, oo, alang niana nga mga katigayunan diin makadunot sa kalag; kay siya wala mangayo og mga katigayunan gikan kanila, ni siya nahimuot sa pagpaagas sa dugo; apan siya mipatunhay og kalinaw diha sa yuta, ug siya mitugyan ngadto sa iyang mga katawhan nga sila kinahanglan maluwas gikan sa tanan nga matang sa pagkaulipon; busa sila mitamud kaniya, oo, sa hilabihan gayud, nga dili masukod.",
                    "Ug nahinabo nga sila mitudlo og mga maghuhukom sa pagmando ibabaw kanila, o sa paghukom kanila sumala sa balaod; ug kini sila mibuhat sa tibuok yuta.",
                    "Ug nahinabo nga si Alma gitudlo nga mahimo nga unang labaw nga maghuhukom, siya ingon usab ang halangdon nga pari, ang iyang amahan nga mitugyan sa katungdanan diha kaniya, ug mihatag kaniya og pahimangno mahitungod sa tanan nga mga kalihokan sa simbahan.",
                    "Ug karon nahinabo nga si Alma naglakaw diha sa mga pamaagi sa Ginoo, ug siya naghupot sa iyang mga sugo, ug siya naghukom sa matarung nga mga paghukom; ug dihay makanunayon nga kalinaw sa tibuok yuta.",
                    "Ug sa ingon misugod ang pagmando sa mga maghuhukom sa tibuok yuta sa Zarahemla, taliwala sa tanan nga mga katawhan kinsa gitawag nga mga Nephite; ug si Alma mao ang una ug labaw nga maghuhukom.",
                    "Ug karon nahinabo nga ang iyang amahan namatay, ingon nga kawaloan ug duha ka tuig ang panuigon, ingon nga nagpuyo sa pagtuman sa mga sugo sa Dios.",
                    "Ug nahinabo nga si Mosiah namatay usab, diha sa ikakatloan ug tulo nga tuig sa iyang paghari, ingon nga kan-uman ug tulo ka tuig ang panuigon; nakahimo sa kinatibuk-an, lima ka gatus ug siyam ka mga tuig gikan sa panahon nga si Lehi mibiya sa Jerusalem.",
                    "Ug sa ingon natapos ang paghari sa mga hari ibabaw sa mga katawhan ni Nephi; ug sa ingon natapos ang mga adlaw ni Alma, kinsa mao ang magtutukod sa ilang simbahan."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/alma?lang=ceb",
        "id": "alma",
        "full_localized_name": "Alma",
        "has_chapters": true,
        "chapters": [
            {
                "url": "https://www.lds.org/scriptures/bofm/alma/1?lang=ceb",
                "name": "Kapitulo 1",
                "summary": [
                    "Si Nehor mitudlo og sayop nga mga doktrina, mitukod og usa ka simbahan, mipasiugda og pagpanapi sa mga pari, ug mipatay kang Gideon—Si Nehor gipatay tungod sa iyang mga kalapasan—Mga pagpanapi sa mga pari ug mga panggukod mikaylap taliwala sa mga katawhan—Ang mga pari nanginabuhi sa ilang mga kaugalingon, ang mga katawhan mialima sa mga kabus, ug ang Simbahan miuswag. Mga 91–88 B.C."
                ],
                "verses": [
                    "Karon nahinabo nga sa unang tuig sa pagmando sa mga maghuhukom ibabaw sa mga katawhan ni Nephi, gikan niini nga panahon, si hari Mosiah ingon nga namatay na, ingon nga nakiggubat og usa ka maayo nga pakiggubat, naglakaw nga matarung sa atubangan sa Dios, walay gibilin sa paghari puli kaniya; bisan pa niana siya mitukod og mga balaod, ug sila gidawat sa mga katawhan; busa sila napugos sa pagtuman sa mga balaod diin siya mihimo.",
                    "Ug nahinabo nga sa unang tuig sa pagmando ni Alma sa hukmanan, dihay usa ka tawo nga gidala diha sa iyang atubangan aron hukman, usa ka tawo kinsa dako, ug gibantug sa iyang ka kusgan.",
                    "Ug siya nakalibut taliwala sa mga katawhan, nagsangyaw ngadto kanila niana diin siya mitawag nga pulong sa Dios, nakigbatok sa simbahan; nga nagpadayag ngadto sa mga katawhan nga matag pari ug magtutudlo kinahanglan mahimo nga bantugan; ug sila dili kinahanglan maghago sa ilang mga kamot, ug nga angay gani sila nga buligan sa mga katawhan.",
                    "Ug siya usab mipamatuod ngadto sa mga katawhan nga ang tanan nga mga katawhan kinahanglan maluwas sa katapusan nga adlaw, ug nga sila dili kinahanglan nga mahadlok ni mangurog, apan nga sila unta mohangad sa ilang mga ulo ug maglipay; kay ang Ginoo milalang sa tanan nga mga tawo, ug usab mitubos sa tanan nga mga tawo: ug, sa katapusan, ang tanan nga mga tawo kinahanglan makaangkon og kinabuhi nga dayon.",
                    "Ug nahinabo nga siya mitudlo niini nga mga butang sa hilabihan nga daghan ang mituo sa iyang mga pulong, gani hilabihan ka daghan nga sila misugod sa pagbulig kaniya ug mihatag kaniya og salapi.",
                    "Ug siya nagsugod sa pagkabayaw diha sa garbo sa iyang kasingkasing, ug nagsul-ob og mga mahalon nga saput, oo, ug gani misugod sa pagtukod og usa ka simbahan sunod sa paagi sa iyang pagsangyaw.",
                    "Ug nahinabo nga samtang siya nagpaingon, aron sa pagsangyaw ngadto kinsa mituo sa iyang pulong, siya nakasugat og usa ka tawo kinsa sakop ngadto sa simbahan sa Dios, oo, gani usa sa ilang mga magtutudlo; ug siya misugod sa pakiglalis uban kaniya sa mahait nga paagi, nga siya unta modala sa mga katawhan palayo sa simbahan; apan ang tawo nakasanta kaniya, nagbadlong kaniya uban sa mga pulong sa Dios.",
                    "Karon ang ngalan sa tawo mao si Gideon; ug kini siya kinsa mao ang himan sa mga kamot sa Dios sa pagluwas sa mga katawhan ni Limhi gikan sa pagkaulipon.",
                    "Karon, tungod kay si Gideon nakasanta kaniya uban sa mga pulong sa Dios siya nasuko kang Gideon, ug mihulbot sa iyang espada ug misugod sa pagtigbas kaniya. Karon si Gideon ingon nga tigulang na, busa siya wala makapanalipod sa iyang mga tigbas, busa siya napatay pinaagi sa espada.",
                    "Ug ang tawo kinsa mipatay kaniya gidakop sa mga katawhan sa simbahan, ug gidala sa atubangan ni Alma, aron hukman sumala sa mga kalapasan diin siya nakabuhat.",
                    "Ug nahinabo nga siya mibarug sa atubangan ni Alma ug nagpakilooy alang sa iyang kaugalingon uban sa pagkawalay kahadlok.",
                    "Apan si Alma miingon ngadto kaniya: Tan-awa, kini mao ang unang higayon nga ang pagpanapi sa mga pari gitudlo taliwala sa mga katawhan. Ug tan-awa, ikaw dili lamang adunay kasaypanan sa pagpanapi sa mga pari, apan nagtinguha sa pagpatuman niini pinaagi sa espada; ug kon ang pagpanapi sa mga pari gipatuman pa sa mga katawhan kini mosangput sa ilang hingpit nga kalaglagan.",
                    "Ug ikaw nakapaagas sa dugo sa usa ka matarung nga tawo, oo, usa ka tawo kinsa nakahimo og daghan nga maayo taliwala niini nga mga katawhan; ug kon kami moluwas kanimo ang iyang dugo modangat kanamo alang sa pagpanimalos.",
                    "Busa ikaw silutan sa kamatayon, sumala sa balaod diin gihatag kanato pinaagi ni Mosiah, ang atong katapusan nga hari; ug kini gidawat pinaagi niini nga mga katawhan; busa kini nga mga katawhan kinahanglan gayud mosunod sa balaod.",
                    "Ug nahinabo nga sila midakop kaniya; ug ang iyang ngalan mao si Nehor; ug sila midala kaniya didto sa ibabaw sa bungtod sa Manti, ug didto siya gipahimo, o ingon nga gipaangkon, tali sa mga kalangitan ug sa yuta, nga unsa ang iyang gipanudlo ngadto sa mga katawhan sukwahi sa pulong sa Dios; ug didto siya nag-antus og makauulaw nga kamatayon.",
                    "Bisan pa niana, kini wala makapahunong sa pagkaylap sa pagpanapi sa mga pari sa yuta; kay dihay daghan nga nahigugma sa kawang nga mga butang sa kalibutan, ug sila miadto sa pagsangyaw sa bakak nga mga doktrina; ug kini sila mibuhat alang sa mga katigayunan ug dungog.",
                    "Bisan pa niana, sila dili mangahas sa pagpamakak, kay kon kini masayran, tungod sa kahadlok sa balaod, ang mga bakakon pagasilutan; busa sila nagpakaaron ingnon sa pagsangyaw sumala sa ilang pagtuo; ug karon ang balaod walay gahum diha ni bisan kinsa nga tawo tungod sa iyang pagtuo.",
                    "Ug sila dili mangahas sa pagpangawat, tungod sa kahadlok sa balaod, kay ang ingon niana pagasilutan; ni mangahas sila sa pagpanulis, ni sa pagbuno, kay siya nga makabuno pagasilutan ngadto sa kamatayon.",
                    "Apan nahinabo nga si kinsa kadto nga dili sakop sa simbahan sa Dios misugod sa pagpanggukod niadto nga sakop sa simbahan sa Dios, ug midala diha kanila sa ngalan ni Kristo.",
                    "Oo, sila migukod kanila, ug misakit kanila uban sa tanan nga matang sa mga pulong, ug kini tungod sa ilang pagkamapainubsanon; tungod kay sila dili mapagarbuhon sa ilang kaugalingon nga mga mata, ug tungod kay sila mipahibalo sa pulong sa Dios, ngadto sa usag usa, nga walay salapi ug walay bili.",
                    "Karon dihay higpit nga balaod taliwala sa mga katawhan sa simbahan, nga kinahanglan nga walay bisan usa ka tawo, nga nahisakop ngadto sa simbahan, nga mobarug ug mogukod niadto nga dili sakop sa simbahan, ug nga kinahanglan nga walay pagpanggukod taliwala sa ilang mga kaugalingon.",
                    "Bisan pa niana, dihay daghan taliwala kanila kinsa misugod sa pagkamapagarbuhon, ug misugod sa pakigbingkil nga mainiton uban sa ilang mga kaaway, gani ngadto sa pagbinunalay; oo, sila nakigsinumbagay sa usag usa.",
                    "Karon kini diha sa ikaduha nga tuig sa pagmando ni Alma, ug kini mao ang usa ka hinungdan sa daghan nga kasakit ngadto sa simbahan; oo, kini mao ang hinungdan sa daghan nga pagsulay sa simbahan.",
                    "Kay ang mga kasingkasing sa kadaghanan mga tig-a, ug ang ilang mga ngalan gipapas, nga sila wala na hinumdumi taliwala sa mga katawhan sa Dios. Ug usab daghan ang mibiya sa ilang mga kaugalingon gikan kanila.",
                    "Karon kini mao ang usa ka dako nga pagsulay niadto nga nagbarug nga lig-on diha sa hugot nga pagtuo; bisan pa niana, sila makanunayon ug dili matarug sa paghupot sa mga sugo sa Dios, ug sila midawat uban ang pagpailub sa pagpanggukod nga gipahamtang diha kanila.",
                    "Ug sa diha nga ang mga pari mibiya sa ilang paghago sa pagpaambit sa pulong sa Dios ngadto sa mga katawhan, ang mga katawhan usab mibiya sa ilang mga paghago sa pagpamati sa pulong sa Dios. Ug sa diha nga ang mga pari nakapaambit ngadto kanila sa pulong sa Dios silang tanan mibalik pag-usab nga makugihon ngadto sa ilang mga paghago; ug ang pari, wala magtamud sa iyang kaugalingon nga labaw sa iyang mga tigpaminaw, kay ang tigsangyaw dili labaw kay sa tigpaminaw, ni ang magtutudlo maayo pa kay sa tinudloan; ug sa ingon niana silang tanan managsama, ug silang tanan naghago, matag tawo sumala sa iyang kusog.",
                    "Ug sila nakigbahin sa ilang mga kabtangan, matag tawo sumala niana diin siya aduna, ngadto sa kabus, ug sa timawa, ug sa masakiton, ug sa gisakit; ug sila wala magsul-ob sa mahalon nga saput, bisan pa niana sila mga hinlo ug maayo nga tan-awon.",
                    "Ug sa ingon sila nagdumala sa mga kalihokan sa simbahan; ug sa ingon sila nakaangkon og kanunay nga kalinaw pag-usab, bisan pa sa tanan nga mga pagpanggukod diha kanila.",
                    "Ug karon, tungod sa pagkamakanunayon sa simbahan sila misugod sa pagkahilabihan kaadunahan, nakaangkon og kabuhong sa tanan nga mga butang bisan unsa nga sila nanginahanglan—ang kabuhong sa mga panon ug mga kahayopan, ug mga linaming sa tanan nga matang, ug usab kabuhong sa lugas, ug sa bulawan, ug sa pilak, ug sa mahalon nga mga butang, ug kabuhong sa sida nga panapton, ug sa tanan nga matang sa maayo ug yano nga panapton.",
                    "Ug sa ingon, diha sa ilang mauswagon nga pagkabutang, sila wala mosalikway ni bisan kinsa nga mga hubo, o niana nga mga gutom, o niana nga mga uhaw, o niana nga mga masakiton, o niana nga wala amumahi; ug sila wala mopahimutang sa ilang mga kasingkasing diha sa mga katigayunan; busa sila manggihatagon ngadto sa tanan, sa tigulang ug sa batan-on, sa ulipon ug sa gawasnon, sa lalaki ug sa babaye, bisan gawas sa simbahan o sulod sa simbahan, sa walay pagpili sa mga tawo kinsa nagkinahanglan.",
                    "Ug sa ingon sila miuswag ug nahimo nga hilabihan kaayo ka adunahan kay sa niadto kinsa dili sakop sa ilang simbahan.",
                    "Kay kadto kinsa dili sakop sa ilang simbahan nagtugot sa ilang mga kaugalingon sa mga pagpamarang, ug diha sa pagsimba sa mga dios-dios o sa pagkatapulan, ug sa mga pagyamyam, ug sa mga kasina ug panagbangi; pagsul-ob sa mahalon nga saput; ingon nga gibayaw sa garbo sa ilang kaugalingon nga mga mata; nanggukod, namakak, nanulis, nangawat, nagbuhat og malaw-ay nga mga buhat, ug nagbuno, ug tanan nga matang sa pagkadautan; bisan pa niana, ang balaod gipahamtang diha sa tanan ngadto kinsa milapas niini, kutob sa kini mahimo.",
                    "Ug nahinabo nga pinaagi sa ingon ang pagpatuman sa balaod diha kanila, matag tawo nag-antus sumala niana diin siya mibuhat, sila nahimo nga labaw nga wala makalihok, ug wala mangahas sa pagbuhat sa bisan unsa nga pagkadautan kon kini mahibaloan; busa, dihay dako nga kalinaw taliwala sa mga katawhan ni Nephi hangtud sa ikalima nga tuig sa pagmando sa mga maghuhukom."
                ]
            },
            {
                "url": "https://www.lds.org/scriptures/bofm/alma/2?lang=ceb",
                "name": "Kapitulo 2",
                "summary": [
                    "Si Amlici nagtinguha nga mahimo nga hari ug gisalikway pinaagi sa tingog sa mga katawhan—Ang iyang mga sumusunod naghimo kaniya nga hari—Ang mga Amlicite nakig-away sa mga Nephite ug nabuntog—Ang mga Lamanite ug mga Amlicite nag-ipon sa ilang mga kusog ug nabuntog—Si Alma mipatay kang Amlici. Mga 87 B.C."
                ],
                "verses": [
                    "Ug nahinabo nga sa pagsugod sa ikalima nga tuig sa ilang paghari dihay nagsugod nga usa ka panagbingkil taliwala sa mga katawhan; kay usa ka tawo, nga gitawag og Amlici, siya ingon nga usa ka maliputon kaayo nga tawo, oo, usa ka maalamon nga tawo ingon ngadto sa kaalam sa kalibutan, siya ingon nga sumusunod sa kapunongan sa tawo nga mipatay kang Gideon pinaagi sa espada, kinsa gisilutan sa kamatayon sumala sa balaod—",
                    "Karon kini si Amlici, pinaagi sa iyang kamaliputon, nakadani og daghan nga mga katawhan uban kaniya; gani hilabihan ka daghan nga sila nagsugod sa hilabihan ka gamhanan; ug sila nagsugod sa pagpaninguha aron sa pagpalingkod kang Amlici nga mahimo nga hari ibabaw sa mga katawhan.",
                    "Karon kini nakapahadlok sa mga katawhan sa simbahan, ug usab ngadto sa tanan kinsa wala madani sunod sa mga panghaylo ni Amlici; kay sila nasayud nga sumala sa ilang balaod nga ang mao nga mga butang kinahanglan matukod pinaagi sa tingog sa mga katawhan.",
                    "Busa, kon kini mahimo nga si Amlici makakuha sa tingog sa mga katawhan, siya, ingon nga usa ka dautan nga tawo, mohikaw kanila sa ilang mga katungod ug mga kahigayunan sa simbahan; kay kini mao ang iyang tuyo nga malaglag ang simbahan sa Dios.",
                    "Ug nahinabo nga ang mga katawhan nagpundok sa ilang mga kaugalingon sa tibuok yuta, matag tawo sumala sa iyang hunahuna, bisan kon alang kini o batok kang Amlici, sa nagkalain-lain nga mga pundok, nga adunay daghan nga mga panaglalis ug mga katingalahan nga mga panagbingkil sa usag usa.",
                    "Ug sa ingon sila nagpundok sa ilang mga kaugalingon aron sa paghatag sa ilang mga tingog mahitungod sa hitabo; ug sila gipahimutang sa atubangan sa mga maghuhukom.",
                    "Ug nahinabo nga ang tingog sa mga katawhan miabut batok kang Amlici, nga siya wala mahimo nga hari ibabaw sa mga katawhan.",
                    "Karon kini nakahimo og dako nga kalipay diha sa mga kasingkasing niadto kinsa batok kaniya; apan si Amlici mikutaw niadto kinsa midapig kaniya sa pagkasuko batok niadto kinsa wala modapig kaniya.",
                    "Ug nahinabo nga sila nagpundok sa ilang mga kaugalingon, ug mitudlo kang Amlici aron mahimo nga ilang hari.",
                    "Karon sa diha nga si Amlici nahimo nga hari ibabaw kanila siya nagsugo kanila nga moalsa batok sa ilang mga kaigsoonan; ug kini siya mibuhat aron siya moulipon kanila nganha kaniya.",
                    "Karon ang mga katawhan ni Amlici nailhan pinaagi sa ngalan ni Amlici, nga gitawag og mga Amlicite; ug ang nahibilin gitawag og mga Nephite, o mga katawhan sa Dios.",
                    "Busa ang mga katawhan sa mga Nephite nasayud sa tuyo sa mga Amlicite, ug busa sila nangandam sa pakigsangka kanila; oo, sila misangkap sa ilang mga kaugalingon uban sa mga espada, ug uban sa mga sundang, ug uban sa mga gapasan, ug uban sa mga panâ, ug uban sa mga bato, ug uban sa mga saplong, ug uban sa tanan nga matang sa mga hinagiban sa gubat, sa matag matang.",
                    "Ug sa ingon sila andam sa pakigsangka sa mga Amlicite sa panahon sa ilang pagsulong. Ug dihay gipanudlo nga mga kapitan, ug halangdon nga mga kapitan, ug labaw nga mga kapitan, sumala sa ilang gidaghanon.",
                    "Ug nahinabo nga si Amlici misangkap sa iyang mga tawo uban sa tanan nga matang sa mga hinagiban sa gubat sa matag matang; ug siya usab mitudlo og mga magmamando ug mga pangulo ibabaw sa iyang mga katawhan, aron sa pagpangulo kanila ngadto sa pakiggubat batok sa ilang mga kaigsoonan.",
                    "Ug nahinabo nga ang mga Amlicite misulong sa bungtod sa Amnihu, diin dapit sa silangan sa suba sa Sidon, diin miawas ngadto sa yuta sa Zarahemla, ug didto sila misugod sa pakiggubat uban sa mga Nephite.",
                    "Karon si Alma, nga labaw nga maghuhukom ug ang gobernador sa mga katawhan ni Nephi, busa siya mitungas uban sa iyang mga katawhan, oo, uban sa iyang mga kapitan, ug mga labaw nga mga kapitan, oo, sa pangunahan sa iyang mga kasundalohan, batok sa mga Amlicite aron sa pakig-away.",
                    "Ug sila misugod sa pagpamatay sa mga Amlicite diha sa bungtod sa silangan sa Sidon. Ug ang mga Amlicite nakig-away sa mga Nephite uban sa dako nga gahum, hangtud nga daghan sa mga Nephite nangapukan sa atubangan sa mga Amlicite.",
                    "Bisan pa niana ang Ginoo mihatag og kusog sa kamot sa mga Nephite, nga sila mipatay sa mga Amlicite uban sa hilabihan nga pagpamatay, nga sila misugod sa pagpanglayas sa ilang atubangan.",
                    "Ug nahinabo nga ang mga Nephite migukod sa mga Amlicite sa tibuok niana nga adlaw, ug mipatay kanila uban sa daghan nga pagpatay, hangtud nga dihay napatay sa mga Amlicite nga napulo ug duha ka libo ug lima ka gatus ug katloan ug duha ka mga tawo; ug dihay napatay sa mga Nephite nga unom ka libo lima ka gatus ug kan-uman ug duha ka mga tawo.",
                    "Ug nahinabo nga sa diha nga si Alma dili na makaapas sa mga Amlicite siya misugo nga ang iyang mga katawhan kinahanglan motukod sa ilang mga tolda diha sa walog sa Gideon, ang walog ingon nga gitawag sunod kang Gideon kinsa gipatay pinaagi sa mga kamot ni Nehor sa espada; ug dinhi niini nga walog ang mga Nephite mitukod sa ilang mga tolda alang niana nga gabii.",
                    "Ug si Alma mipadala og mga espiya aron sa pagsunod sa salin sa mga Amlicite, nga siya unta masayud sa ilang mga laraw ug sa mga tinago nga laraw, pinaagi niana siya unta makabantay sa iyang kaugalingon batok kanila, nga siya unta makapanalipod sa iyang mga katawhan nga dili mapatay.",
                    "Karon kadto kinsa siya mipadala aron sa pagbantay sa kampo sa mga Amlicite gitawag og Zeram, ug Amnor, ug Manti, ug Limher; kini mao sila kinsa mikuyog sa ilang mga tawo aron sa pagbantay sa kampo sa mga Amlicite.",
                    "Ug nahinabo nga sa pagkaugma sila mibalik ngadto sa kampo sa mga Nephite sa hilabihan nga pagdali, ingon nga hilabihan ang kahibulong ug gibati ang hilabihan nga kahadlok, nag-ingon:",
                    "Tan-awa, kami misunod sa kampo sa mga Amlicite, ug sa among dako nga kahibulong, didto sa yuta sa Minon, ibabaw sa yuta sa Zarahemla, didto sa agianan sa yuta sa Nephi, kami nakakita sa usa ka hilabihan ka daghan nga panon sa mga Lamanite; ug tan-awa, ang mga Amlicite mitipon kanila;",
                    "Ug sila misugod sa pagsulong ngadto sa atong mga kaigsoonan diha niana nga yuta; ug sila milayas gikan kanila uban sa ilang mga panon, ug sa ilang mga asawa, ug sa ilang mga anak, paingon sa atong dakbayan; ug gawas kon kita magdali sila makapanag-iya sa atong dakbayan, ug ang atong mga amahan, ug ang atong mga asawa, ug ang atong mga anak mapatay.",
                    "Ug nahinabo nga ang mga katawhan ni Nephi mikuha sa ilang mga tolda, ug mibiya gikan sa walog sa Gideon paingon sa ilang dakbayan, nga mao ang dakbayan sa Zarahemla.",
                    "Ug tan-awa, samtang sila mitabok sa suba sa Sidon, ang mga Lamanite ug ang mga Amlicite, ingon nga hapit ang gidaghanon sama sa mga balas sa dagat, misulong ngadto kanila aron sa pagpatay kanila.",
                    "Bisan pa niana, ang mga Nephite ingon nga nalig-on pinaagi sa kamot sa Ginoo, nga nakaampo nga mainiton ngadto kaniya nga siya moluwas kanila gikan sa mga kamot sa ilang mga kaaway, busa ang Ginoo namati sa ilang mga pangamuyo, ug milig-on kanila, ug ang mga Lamanite ug mga Amlicite nangapukan sa ilang atubangan.",
                    "Ug nahinabo nga si Alma nakig-away kang Amlici ginamit uban ang espada, sa inatubangay; ug sila nag-away sa hilabihan, sa usag usa.",
                    "Ug nahinabo nga si Alma, ingon nga usa ka tawo sa Dios, ingon nga nabansay diha sa hilabihan ka hugot nga pagtuo, nangamuyo, nag-ingon: O Ginoo, kaloy-i ug luwasa ang akong kinabuhi, nga ako mahimo nga himan diha sa imong mga kamot aron sa pagluwas ug pagpanalipod niini nga mga katawhan.",
                    "Karon sa diha nga si Alma nakaingon niini nga mga pulong siya nakig-away pag-usab uban kang Amlici; ug siya nalig-on, hangtud nga siya mipatay ni Amlici uban sa espada.",
                    "Ug siya usab nakig-away sa hari sa mga Lamanite; apan ang hari sa mga Lamanite misibug gikan sa atubangan ni Alma ug mipadala sa iyang mga magbalantay aron sa pakig-away kang Alma.",
                    "Apan si Alma, uban sa iyang mga magbalantay, nakig-away sa mga magbalantay sa hari sa mga Lamanite hangtud nga siya mipatay ug miabug kanila pagbalik.",
                    "Ug sa ingon siya mihawan sa yuta, o ang daplin sa suba, diin nahimutang sa kasadpan sa suba sa Sidon, gilabay ang mga lawas sa mga Lamanite kinsa nangamatay ngadto sa mga tubig sa Sidon, nga niana ang iyang mga katawhan unta makaangkon og luna sa pagtabok ug sa pakig-away sa mga Lamanite ug sa mga Amlicite sa kasadpan nga bahin sa suba sa Sidon.",
                    "Ug nahinabo nga sa diha nga silang tanan nakatabok na sa suba sa Sidon nga ang mga Lamanite ug ang mga Amlicite misugod sa pagpanglayas gikan kanila, bisan pa niana sila hilabihan ka daghan nga sila dili maihap.",
                    "Ug sila milayas gikan sa mga Nephite paingon sa kamingawan nga anaa sa kasadpan ug amihanan, palayo gikan sa mga utlanan sa yuta; ug ang mga Nephite migukod kanila diha sa ilang tibuok kusog, ug mipatay kanila.",
                    "Oo, sila gisugat sa bisan diin nga dapit, ug gipatay ug giabug, hangtud nga sila nagkatibulaag sa kasadpan, ug didto sa amihanan, hangtud sila nangabut sa kamingawan, nga gitawag og Hermounts; ug kini mao ang dapit sa kamingawan nga gihugpaan sa mga ihalas ug manunukob nga mga mananap.",
                    "Ug nahinabo nga daghan ang mga nangamatay didto sa kamingawan tungod sa ilang mga samad, ug gilamoy niadto nga mga mananap ug usab sa mga magdadagit sa kahanginan; ug ang ilang mga bukog nakit-an, ug nagtipun-og diha sa yuta."
                ]
            },
            {
                "url": "https://www.lds.org/scriptures/bofm/alma/3?lang=ceb",
                "name": "Kapitulo 3",
                "summary": [
                    "Ang mga Amlicite nagbutang og timaan sa ilang mga kaugalingon sumala sa pulong sa panagna—Ang mga Lamanite gitunglo tungod sa ilang pagsukol—Ang mga tawo midala sa ilang mga kaugalingon nga mga tunglo diha sa ilang mga kaugalingon—Ang mga Nephite nakabuntog og lain nga kasundalohan sa Lamanite. Mga 87–86 B.C."
                ],
                "verses": [
                    "Ug nahinabo nga ang mga Nephite kinsa wala mapatay pinaagi sa mga hinagiban sa gubat, human ikalubong kadto kinsa gipamatay—karon ang gidaghanon sa nangamatay dili maihap, tungod sa kadaghan sa ilang gidaghanon—human sila makalubong sa ilang mga patay silang tanan mibalik sa ilang mga yuta, ug ngadto sa ilang mga kabalayan, ug sa ilang mga asawa, ug sa ilang mga anak.",
                    "Karon daghan nga mga babaye ug mga bata ang namatay pinaagi sa espada, ug usab daghan sa ilang mga panon ug ilang mga kahayopan; ug usab daghan sa ilang mga kaumahan sa lugas ang nalaglag, kay sila gitunob-tunoban sa mga panon sa mga tawo.",
                    "Karon kutob sa mga Lamanite ug sa mga Amlicite kinsa nangamatay diha sa daplin sa suba sa Sidon gipanglabay ngadto sa mga katubigan sa Sidon; ug tan-awa ang ilang mga bukog anaa sa kahiladman sa dagat, ug sila daghan.",
                    "Ug ang mga Amlicite nailhan gikan sa mga Nephite, kay sila nagbutang og timaan sa ilang mga kaugalingon og pula diha sa ilang mga agtang sunod sa paagi sa mga Lamanite; hinoon sila wala magpakagis sa ilang mga ulo sama ngadto sa mga Lamanite.",
                    "Karon ang mga ulo sa mga Lamanite gikagisan; ug sila mga hubo, gawas sa mga panit nga gibakus sa ilang mga bat-ang, ug usab ang ilang hinagiban, diin gibakus kanila, ug ang ilang mga gapasan, ug ang ilang mga panâ, ug ang ilang mga bato, ug ang ilang mga saplong, ug uban pa.",
                    "Ug ang mga panit sa mga Lamanite mga itum, sumala sa timaan diin gibutang diha sa ilang mga amahan, diin usa ka tunglo nganha kanila tungod sa ilang kalapasan ug sa ilang pagsukol batok sa ilang mga kaigsoonan, kinsa naglakip kang Nephi, Jacob, ug Joseph, ug Sam, kinsa mga makiangayon ug balaan nga mga tawo.",
                    "Ug ang ilang mga kaigsoonan nagtinguha sa pagpatay kanila, busa sila gitunglo; ug ang Ginoong Dios mibutang og usa ka timaan diha kanila, oo, diha kang Laman ug kang Lemuel, ug usab sa anak nga mga lalaki ni Ishmael, ug sa mga babaye nga Ismaelitish.",
                    "Ug kini gihimo nga ang ilang binhi unta mailhan gikan sa binhi sa ilang mga kaigsoonan, nga pinaagi niana ang Ginoong Dios unta manalipod sa iyang mga katawhan, nga sila unta dili mosagol ug motuo sa mga sayop nga tradisyon diin mopamatuod sa ilang kalaglagan.",
                    "Ug nahinabo nga kinsa ang mosagol sa iyang binhi uban sa mga Lamanite modala og sama nga tunglo nganha sa iyang binhi.",
                    "Busa, kinsa kadto nga motugot sa iyang kaugalingon nga mopalingla sa mga Lamanite gitawag ubos niana nga ngalan, ug adunay usa ka timaan nga ibutang diha kaniya.",
                    "Ug nahinabo nga kinsa ang dili motuo diha sa tradisyon sa mga Lamanite, apan mituo niadto nga mga talaan nga gidala gikan sa yuta sa Jerusalem, ug usab diha sa tradisyon sa ilang mga amahan, nga mga tukma, kinsa mituo sa mga sugo sa Dios ug mihupot kanila, gitawag og mga Nephite, o mga katawhan ni Nephi, gikan niana nga panahon—",
                    "Ug kini mao sila kinsa ang naghupot sa mga talaan diin mga tinuod ngadto sa ilang mga katawhan, ug usab sa mga katawhan sa mga Lamanite.",
                    "Karon kita mobalik pag-usab ngadto sa mga Amlicite, kay sila usab adunay usa ka timaan nga gibutang diha kanila; oo, sila mibutang sa timaan diha sa ilang mga kaugalingon, oo, bisan usa ka timaan nga pula diha sa ilang mga agtang.",
                    "Sa ingon ang pulong sa Dios natuman, kay mao kini ang mga pulong diin siya miingon ngadto kang Nephi: Tan-awa, ang mga Lamanite Ako nagtunglo, ug Ako nagbutang og usa ka timaan diha kanila nga sila ug ang ilang binhi mahimo nga mabulag gikan kanimo ug sa imong binhi, gikan niini nga panahon ug sa kahangturan, gawas kon sila mohinulsol sa ilang mga pagkadautan ug mobalik ngari kanako nga Ako mahimo nga malooy ngadto kanila.",
                    "Ug usab: Ako mobutang og usa ka timaan diha kaniya nga mosagol sa iyang binhi uban sa imong mga kaigsoonan, nga sila mahimo nga tungluhon pag-usab.",
                    "Ug usab: Ako mobutang og usa ka timaan diha kaniya nga makig-away batok kanimo ug sa imong binhi.",
                    "Ug usab, Ako moingon nga siya nga mobiya gikan kanimo dili na pagatawgon nga imong binhi; ug Ako mopanalangin kanimo, ug ni bisan kinsa nga pagatawgon nga imong binhi; gikan karon ug sa kahangturan; ug kini mao ang mga saad sa Ginoo ngadto kang Nephi ug sa iyang binhi.",
                    "Karon ang mga Amlicite wala masayud nga sila nakatuman sa mga pulong sa Dios sa diha nga sila misugod sa pagbutang og timaan sa ilang mga kaugalingon diha sa ilang mga agtang; bisan pa niana sila mipakita og pagsukol batok sa Dios; busa kini kinahanglan nga ang tunglo modangat nganha kanila.",
                    "Karon ako manghinaut nga kamo kinahanglan makakita nga sila midala diha sa ilang mga kaugalingon sa tunglo; ug gani ang matag tawo nga gitunglo midala diha sa iyang kaugalingon sa iyang kaugalingon nga paghukom.",
                    "Karon nahinabo nga dili daghan ang mga adlaw human sa panag-away nga nahitabo sa yuta sa Zarahemla, pinaagi sa mga Lamanite ug sa mga Amlicite, nga dihay lain nga kasundalohan sa mga Lamanite nga misulong diha sa mga katawhan ni Nephi, sa sama nga dapit diin ang unang kasundalohan misugat sa mga Amlicite.",
                    "Ug nahinabo nga dihay kasundalohan nga gipadala aron sa pag-abug kanila gikan sa ilang yuta.",
                    "Karon si Alma sa iyang kaugalingon ingon nga nag-antus sa usa ka samad wala motungas aron makig-away niini nga higayon batok sa mga Lamanite;",
                    "Apan siya mipadala og daghan nga mga kasundalohan batok kanila; ug sila misulong ug nakapatay og daghan nga mga Lamanite, ug miabug sa nahibilin kanila gikan sa mga utlanan sa ilang yuta.",
                    "Ug unya sila mibalik pag-usab ug misugod sa pagpatunhay sa kalinaw diha sa yuta, ingon nga wala na gayud samoka sulod sa usa ka panahon uban sa ilang mga kaaway.",
                    "Karon tanan niini nga mga butang nahimo, oo, tanan niini nga mga panaggubat ug panag-away gisugdan ug gitapos sa ikalima nga tuig sa paghari sa mga maghuhukom.",
                    "Ug sulod sa usa ka tuig dihay mga kaliboan ug mga napulo ka mga kaliboan nga mga kalag nga gipadala ngadto sa kalibutan nga walay katapusan, nga sila unta moani sa ilang mga ganti sumala sa ilang mga buhat, kon sila mga maayo o kon sila mga dautan, makaani sa kalipay nga walay katapusan o pagkauyamot nga walay katapusan, sumala sa espiritu diin sila mipili sa pagsunod, kon kini usa ka maayo nga espiritu o usa ka dautan.",
                    "Kay matag tawo modawat og suhol gikan kaniya kinsa siya mipili sa pagsunod, ug kini sumala sa mga pulong sa espiritu sa panagna; busa himoa kini sumala sa kamatuoran. Ug sa ingon natapos ang ikalima nga tuig sa paghari sa mga maghuhukom."
                ]
            },
            {
                "url": "https://www.lds.org/scriptures/bofm/alma/4?lang=ceb",
                "name": "Kapitulo 4",
                "summary": [
                    "Si Alma mibunyag sa kaliboan ka mga kinabig—Kadautan misulod sa Simbahan, ug ang pag-uswag sa Simbahan nasumpo—Si Nephihah natudlo nga labaw nga maghuhukom—Si Alma, ingon nga halangdon nga pari, naggugol sa iyang kaugalingon ngadto sa pagpangalagad. Mga 86–83 B.C."
                ],
                "verses": [
                    "Karon nahinabo nga diha sa ikaunom nga tuig sa pagmando sa mga maghuhukom ibabaw sa mga katawhan ni Nephi, walay mga panaglalis ni mga gubat diha sa yuta sa Zarahemla;",
                    "Apan ang mga katawhan gisakit, oo, hilabihan nga kasakit tungod sa pagkawala sa ilang mga kaigsoonan, ug usab tungod sa pagkawala sa ilang mga panon ug mga kahayopan, ug usab tungod sa pagkawala sa ilang mga kaumahan sa lugas, diin gitunob-tunoban ug gilaglag sa mga Lamanite.",
                    "Ug hilabihan ang ilang mga kasakit nga ang matag kalag adunay hinungdan nga magbangutan; ug sila mituo nga kini mao ang mga paghukom sa Dios nga gipadala nganha kanila tungod sa ilang mga pagkadautan ug sa ilang mga pagkasalawayon; busa sila nahigmata sa usa ka panumduman sa ilang katungdanan.",
                    "Ug sila misugod sa pagtukod sa simbahan sa labaw nga hingpit; oo, ug daghan ang gibunyagan diha sa mga tubig sa Sidon ug nasakop ngadto sa simbahan sa Dios; oo, sila gibunyagan pinaagi sa kamot ni Alma, kinsa gi-orden nga usa ka halangdon nga pari ibabaw sa mga katawhan sa simbahan, pinaagi sa kamot sa iyang amahan nga si Alma.",
                    "Ug nahinabo nga sa ikapito nga tuig sa pagmando sa mga maghuhukom dihay mga tulo ka libo ug lima ka gatus ka mga tawo nga mitipon sa ilang mga kaugalingon ngadto sa simbahan sa Dios ug gibunyagan. Ug sa ingon natapos ang ikapito nga tuig sa pagmando sa mga maghuhukom ibabaw sa mga katawhan ni Nephi; ug dihay nagpadayon nga kalinaw sa tanan nga panahon.",
                    "Ug nahinabo nga sa ikawalo nga tuig sa pagmando sa mga maghuhukom, nga ang mga katawhan sa simbahan misugod sa pagkamapagarbuhon, tungod sa ilang naghingapin nga katigayunan, ug sa ilang mga maanindot nga sida nga panapton, ug sa ilang mga maanindot nga pagkalubid nga panapton, ug tungod sa ilang daghan nga mga panon ug mga kahayopan, ug sa ilang mga bulawan ug mga pilak, ug tanan nga matang sa mahalon nga mga butang, diin sila nakabaton pinaagi sa ilang kakugi; ug tanan niini nga mga butang sila gibayaw sa garbo sa ilang mga mata, kay sila misugod sa pagsul-ob og mga mahalon kaayo nga mga saput.",
                    "Karon kini mao ang hinungdan sa dako nga kasakit ni Alma, oo, ug sa daghan nga mga katawhan kinsa si Alma mitudlo nga mga magtutudlo, ug mga pari, ug mga anciano ibabaw sa simbahan; oo, daghan kanila naguol kaayo tungod sa mga pagkadautan diin sila nakakita nga misugod diha taliwala sa ilang mga katawhan.",
                    "Kay sila nakakita ug nakatan-aw uban sa dako nga kasubo nga ang mga katawhan sa simbahan misugod sa pagkabayaw sa garbo sa ilang mga mata, ug nagpahimutang sa ilang mga kasingkasing diha sa mga katigayunan ug diha sa kawang nga mga butang sa kalibutan, nga sila misugod sa pagkamabiay-biayon, ang usa ngadto sa lain, ug sila misugod sa pagpanggukod niadto nga dili motuo sumala sa ilang kaugalingon nga kabubut-on ug kahimuot.",
                    "Ug sa ingon, dinhi sa ikawalo nga tuig sa pagmando sa mga maghuhukom, dihay misugod nga mga dagko nga panaglalis taliwala sa mga katawhan sa simbahan; oo, dihay mga kasilag, ug panagbangi, ug dautan og tuyo, ug mga panggukod, ug garbo, hangtud gani sa pagpalabaw sa garbo niadto kinsa dili sakop sa simbahan sa Dios.",
                    "Ug sa ingon natapos ang ikawalo nga tuig sa pagmando sa mga maghuhukom; ug ang pagkadautan sa simbahan nahimo nga usa ka dako nga babag niadto kinsa wala mahisakop sa simbahan; ug sa ingon ang simbahan misugod sa pagkapakyas sa iyang pag-uswag.",
                    "Ug nahinabo sa pagsugod sa ikasiyam nga tuig, si Alma nakakita sa pagkadautan sa simbahan, ug siya nakakita usab nga ang panig-ingnan sa simbahan misugod sa pagdala niadto kinsa dili mga matuohon gikan sa usa ka tipik sa kadautan ngadto sa lain, sa ingon nagdala sa kalaglagan sa mga katawhan.",
                    "Oo, siya nakakita sa hilabihan ka dako nga pagkadili managsama sa kahimtang taliwala sa mga katawhan, ang uban nagpataas sa ilang mga kaugalingon uban sa ilang garbo, nagtamay sa uban, nagtalikod diha sa mga timawa ug sa mga hubo ug niadto kinsa mga gutom, ug niadto kinsa mga giuhaw, ug niadto kinsa mga masakiton ug mga gisakit.",
                    "Karon usa kini sa dako nga hinungdan alang sa mga pagbasol taliwala sa mga katawhan, samtang ang uban nagpaubos sa ilang mga kaugalingon, nagtabang niadto kinsa nagkinahanglan sa ilang panabang, ingon sa paghatag sa ilang kabtangan ngadto sa mga kabus ug mga timawa, nagpakaon sa mga gigutom, ug nag-antus sa tanan nga matang sa mga kasakit, alang kang Kristo, kinsa moanhi sumala sa espiritu sa panagna;",
                    "Naglantaw ngadto niana nga adlaw, busa nagbaton og usa ka kapasayloan sa ilang mga kasal-anan; ingon nga napuno sa dako nga hingpit nga kalipay tungod sa pagkabanhaw sa mga patay, sumala sa kabubut-on ug gahum ug kaluwasan ni Jesukristo gikan sa mga gapos sa kamatayon.",
                    "Ug karon nahinabo nga si Alma, nga nakakita sa mga kasakit sa mga mapainubsanon nga mga sumusunod sa Dios, ug ang mga pagpanggukod diin gipahamtang diha kanila pinaagi sa nahibilin sa iyang mga katawhan, ug nga nagtan-aw sa tanan nila nga pagkadili managsama og kahimtang, misugod sa hilabihan nga pagkaguol; bisan pa niana ang Espiritu sa Ginoo wala mopakyas kaniya.",
                    "Ug siya mipili og usa ka maalamon nga tawo kinsa diha sa taliwala sa mga anciano sa simbahan, ug mihatag kaniya og gahum sumala sa tingog sa mga katawhan, nga siya unta makabaton og gahum aron sa paghimo og mga balaod sumala sa mga balaod diin gikahatag na, ug sa pagpahimutang kanila aron masunod sumala sa mga pagkadautan ug sa mga kalapasan sa mga katawhan.",
                    "Karon ang ngalan niini nga tawo mao si Nephihah, ug siya gitudlo nga labaw nga maghuhukom; ug siya naglingkod sa hukmanan aron sa paghukom ug pagdumala sa mga katawhan.",
                    "Karon si Alma wala magtugot ngadto kaniya sa katungdanan sa pagkahalangdon nga pari ibabaw sa simbahan, apan siya mipabilin sa katungdanan sa halangdon nga pari nganha sa iyang kaugalingon; apan siya mitugyan sa hukmanan ngadto kang Nephihah.",
                    "Ug kini siya mibuhat nga siya sa iyang kaugalingon makig-uban taliwala sa iyang mga katawhan, o taliwala sa mga katawhan ni Nephi, nga sila unta mosangyaw sa pulong sa Dios ngadto kanila, sa pagkutaw nga mahinumdom sa ilang katungdanan, ug nga sila unta mapakunhod, pinaagi sa pulong sa Dios, sa tanan nga garbo ug pagkamaliputon ug sa tanan nga mga panaglalis diin anaa taliwala sa iyang mga katawhan, wala makakita og paagi nga siya unta makapausab kanila gawas kini sa paghatag sa lunsay nga pagpamatuod batok kanila.",
                    "Ug sa ingon sa pagsugod sa ikasiyam nga tuig sa pagmando sa mga maghuhukom ibabaw sa mga katawhan ni Nephi, si Alma mitugyan sa hukmanan ngadto kang Nephihah, ug mihalad sa iyang kaugalingon sa kinatibuk-an ngadto sa halangdon nga pagkapari sa balaan nga kapunongan sa Dios, sa pagpamatuod sa pulong, sumala sa espiritu sa pagpadayag ug pagpanagna."
                ]
            },
            {
                "url": "https://www.lds.org/scriptures/bofm/alma/5?lang=ceb",
                "name": "Kapitulo 5",
                "summary": [
                    "Aron pag-angkon sa kaluwasan, ang mga tawo kinahanglan maghinulsol ug maghupot sa mga sugo, magpakatawo pag-usab, maghugas sa ilang mga saput pinaagi sa dugo ni Kristo, magmapainubsanon ug maghubo sa ilang mga kaugalingon sa garbo ug kasina, ug maghimo sa mga buhat sa pagkamatarung—Ang Maayong Magbalantay nagtawag sa iyang mga katawhan—Kadto kinsa nagbuhat og dautan nga mga buhat mao ang mga anak sa yawa—Si Alma nagpamatuod sa kamatuoran sa iyang doktrina ug nagsugo sa mga tawo sa paghinulsol—Mga ngalan sa mga matarung mahisulat sa basahon sa kinabuhi. Mga 83 B.C."
                ],
                "verses": [
                    "Karon nahinabo nga si Alma misugod sa paghatag sa pulong sa Dios ngadto sa mga katawhan, una sa yuta sa Zarahemla, ug gikan didto ngadto sa tibuok yuta.",
                    "Ug mao kini ang mga pulong diin siya namulong sa mga katawhan diha sa simbahan diin gitukod diha sa dakbayan sa Zarahemla, sumala sa iyang kaugalingon nga talaan, nag-ingon:",
                    "Ako, si Alma, nga gi-orden sa akong amahan, si Alma, nga mahimo nga usa ka halangdon nga pari ibabaw sa simbahan sa Dios, siya nga nakabaton og gahum ug pagtugot gikan sa Dios sa pagbuhat niini nga mga butang, tan-awa, ako moingon nganha kaninyo nga siya misugod sa pagtukod og usa ka simbahan sa yuta diin diha sa mga utlanan sa Nephi; oo, ang yuta diin gitawag nga yuta ni Mormon; oo, ug siya mibunyag sa iyang mga kaigsoonan sa tubig diha sa Mormon.",
                    "Ug tan-awa, ako moingon nganha kaninyo, sila giluwas gikan sa mga kamot sa mga katawhan ni hari Noah, pinaagi sa kalooy ug gahum sa Dios.",
                    "Ug tan-awa, human niana, sila gidala ngadto sa pagkaulipon pinaagi sa mga kamot sa mga Lamanite didto sa kamingawan; oo, ako moingon nganha kaninyo, sila diha sa pagkabihag, ug usab ang Ginoo miluwas kanila gikan sa pagkaulipon pinaagi sa gahum sa iyang pulong; ug kami gidala nganhi niini nga yuta, ug dinhi kami misugod sa pagtukod sa simbahan sa Dios sa tibuok nga yuta usab.",
                    "Ug karon tan-awa, ako moingon nganha kaninyo, akong mga kaigsoonan, kamo nga nahisakop niini nga simbahan, kamo nagbilin ba og igo nga panumduman sa pagkabihag sa inyong mga amahan? Oo, ug kamo nagbilin ba og igo nga panumduman sa iyang kalooy ug pagkamainantuson ngadto kanila? Ug labut pa, kamo nagbilin ba og igo nga panumduman nga siya miluwas sa ilang mga kalag gikan sa impyerno?",
                    "Tan-awa, siya miusab sa ilang mga kasingkasing; oo, siya mipukaw kanila gikan sa lawom nga pagkatulog, ug sila nahigmata ngadto sa Dios. Tan-awa, sila anaa sa taliwala sa kangitngit; bisan pa niana, ang ilang mga kalag nalamdagan pinaagi sa kahayag sa walay katapusan nga pulong; oo, sila giliyokan pinaagi sa mga higot sa kamatayon, ug sa mga kadena sa impyerno, ug ang walay katapusan nga kalaglagan naghulat kanila.",
                    "Ug karon ako mangutana kaninyo, akong mga kaigsoonan, sila ba nalaglag? Tan-awa, ako moingon nganha kaninyo, Wala, sila wala.",
                    "Ug usab ako mangutana, ang mga higot sa kamatayon nabugto ba, ug ang mga kadena sa impyerno nga naglibut kaninyo, nahubad ba? Ako moingon nganha kaninyo, Oo, sila nahubad, ug ang ilang mga kalag nagmalipayon kaayo, ug sila nanag-awit sa matubsanon nga gugma. Ug ako moingon nganha kaninyo nga sila nangaluwas.",
                    "Ug karon ako mangutana kaninyo sa unsa nga mga kondisyon sila nangaluwas? Oo, unsay kapasikaran nga sila makalaum sa kaluwasan? Unsay hinungdan nga sila nakahubad gikan sa mga higot sa kamatayon, oo, ug usab sa mga kadena sa impyerno?",
                    "Tan-awa, ako makasulti kaninyo—Wala ba ang akong amahan nga si Alma motuo diha sa mga pulong diin gisulti pinaagi sa ba-ba ni Abinadi? Ug siya dili ba usa ka balaan nga propeta? Siya wala ba mamulong sa mga pulong sa Dios, ug ang akong amahan nga si Alma mituo kanila?",
                    "Ug sumala sa iyang hugot nga pagtuo dihay usa ka dako nga kausaban nga nahimo diha sa iyang kasingkasing. Tan-awa ako moingon nganha kaninyo nga kining tanan tinuod.",
                    "Ug tan-awa, siya misangyaw sa pulong ngadto sa inyong mga amahan, ug dihay usa ka dako nga kausaban usab nga nahimo diha sa ilang mga kasingkasing, ug sila mipaubos sa ilang mga kaugalingon ug mitugyan sa ilang pagsalig diha sa tinuod ug buhi nga Dios. Ug tan-awa, sila mga matinud-anon hangtud sa katapusan; busa sila nangaluwas.",
                    "Ug karon tan-awa, ako mangutana kaninyo, akong mga kaigsoonan sa simbahan, kamo sa espirituhanon nga paagi natawo ba sa Dios? Kamo nakadawat ba sa iyang hitsura diha sa inyong mga panagway? Kamo nakasinati ba niining dako nga kausaban diha sa inyong mga kasingkasing?",
                    "Kamo ba naghupot sa hugot nga pagtuo diha sa pagtubos kaniya kinsa milalang kaninyo? Kamo ba naglantaw uban ang mata sa hugot nga pagtuo, ug mosud-ong niini nga mortal nga lawas nga gibangon diha sa pagka-imortal, ug kini nga madunuton gibangon diha sa dili pagkamadunuton, nga mobarug sa atubangan sa Dios aron pagahukman sumala sa mga binuhatan diin gihimo diha sa mortal nga lawas?",
                    "Ako moingon nganha kaninyo, kamo makahanduraw ba sa inyong mga kaugalingon nga inyong mabati ang tingog sa Ginoo, mag-ingon nganha kaninyo, nianang adlawa: Duol ngari kanako kamo nga mga bulahan, kay tan-awa, ang inyong mga buhat mao ang mga buhat sa pagkamatarung diha sa ibabaw sa yuta?",
                    "O kamo makahanduraw ba sa inyong mga kaugalingon nga kamo makapamakak ngadto sa Ginoo niana nga adlaw, ug moingon—Ginoo, ang among mga buhat maoy matarung nga mga buhat diha sa ibabaw sa yuta—ug nga siya moluwas kaninyo?",
                    "O sa lain nga bahin, kamo makahanduraw ba sa inyong mga kaugalingon nga gidala sa atubangan sa hukmanan sa Dios uban sa inyong mga kalag nga puno uban sa kasaypanan ug pagbasol, nakaangkon og panumduman sa tanan ninyo nga mga kasaypanan, oo, usa ka hingpit nga panumduman sa tanan ninyo nga mga pagkadautan, oo, usa ka panumduman nga kamo misupak sa mga sugo sa Dios?",
                    "Ako moingon nganha kaninyo, kamo makahangad ba ngadto sa Dios niana nga adlaw uban sa usa ka putli nga kasingkasing ug limpyo nga mga kamot? Ako moingon nganha kaninyo, kamo makahangad ba, ingon nga may hitsura sa Dios nga gikulit sa inyong mga panagway?",
                    "Ako moingon nganha kaninyo, kamo makahunahuna ba nga maluwas nga kamo mitugyan man sa inyong kaugalingon nga mahimo nga mga ulipon sa yawa?",
                    "Ako moingon nganha kaninyo, kamo masayud niana nga adlaw nga kamo dili maluwas; kay walay usa ka tawo nga maluwas gawas kon ang iyang mga saput mahugasan nga puti; oo, ang iyang mga saput kinahanglan mahugasan hangtud sila malimpyo gikan sa tanan nga mansa, pinaagi sa dugo kaniya kinsa gipamulong pinaagi sa atong mga amahan, kinsa kinahanglan moanhi aron sa pagtubos sa iyang mga katawhan gikan sa ilang mga sala.",
                    "Ug karon ako mangutana kaninyo, akong mga kaigsoonan, unsa ang inyong bation, kon kamo mobarug sa atubangan sa hukmanan sa Dios, ingon nga ang inyong mga saput namansa uban sa dugo ug sa tanan nga matang sa kahugaw? Tan-awa, unsay mahimo niini nga mga butang sa pagpamatuod batok kaninyo?",
                    "Tan-awa, sila dili ba magpamatuod nga kamo mga mamumuno, oo, ug usab nga kamo mabasol sa tanan nga matang sa pagkadautan?",
                    "Tan-awa, akong mga kaigsoonan, kamo nagdahum ba nga ang mao nga usa makaangkon og usa ka dapit nga kalingkuran diha sa gingharian sa Dios, uban ni Abraham, uban ni Isaac, ug uban ni Jacob, ug usab sa tanan nga balaan nga mga propeta, kansang mga saput nalimpyo ug walay lama, putli ug puti?",
                    "Ako moingon nganha kaninyo, Wala; gawas kon kamo mohimo sa atong Tiglalang nga usa ka bakakon gikan sa sinugdanan, o modahum nga siya usa ka bakakon gikan sa sinugdanan, kamo dili magdahum nga ang mao makaangkon og dapit diha sa gingharian sa langit; apan sila isalikway sa gawas kay sila mao ang mga anak sa gingharian sa yawa.",
                    "Ug karon tan-awa, ako moingon nganha kaninyo, akong mga kaigsoonan, kon kamo nakasinati og usa ka kausaban sa kasingkasing, ug kon kamo mibati sa pag-awit sa awit sa matubsanon nga gugma, ako mangutana, kamo mibati ba karon sa mao?",
                    "Naglakaw ba kamo, nga nag-amping sa inyong mga kaugalingon nga dili mabasol sa atubangan sa Dios? Kamo makaingon ba, nga kon kamo tawgon aron mamatay niini nga takna, diha sa inyong mga kaugalingon, nga kamo dihay igo nga pagpaubos? Nga ang inyong mga saput nalimpyo ug nahimo nga puti pinaagi sa dugo ni Kristo, kinsa moanhi aron sa pagtubos sa iyang mga katawhan gikan sa ilang mga sala?",
                    "Tan-awa, kamo gihuboan ba sa garbo? Ako moingon nganha kaninyo, kon kamo wala kamo dili andam sa pagsugat sa Dios. Tan-awa, kamo kinahanglan gayud mangandam sa labing madali; kay ang gingharian sa langit duol na, ug ang ingon nga usa dili makaangkon og kinabuhi nga dayon.",
                    "Tan-awa, ako moingon, aduna bay usa taliwala kaninyo kinsa dili hubo sa kasina? Ako moingon nganha kaninyo nga ang usa nga ingon dili andam; ug ako buot nga siya kinahanglan mangandam sa labing madali, kay ang takna duol na, ug siya wala masayud kanus-a ang takna moabut; kay ang mao nga usa dili makaplagan nga walay kasaypanan.",
                    "Ug usab ako moingon nganha kaninyo, aduna bay usa taliwala kaninyo nga naghimo og usa ka pagbiay-biay sa iyang igsoon, ug nga nagbutang nganha kaniya og mga panggukod?",
                    "Alaot ngadto sa mao nga usa, kay siya dili andam, ug ang takna duol na nga siya kinahanglan gayud maghinulsol o siya dili maluwas!",
                    "Oo, gani alaot ngadto sa tanan kaninyo kinsa tigbuhat og mga kadautan; paghinulsol, paghinulsol, kay ang Ginoong Dios ang namulong niini!",
                    "Tan-awa, siya nagpadala og usa ka pagdapit ngadto sa tanan nga mga tawo, kay ang mga bukton sa kalooy gitunol ngadto kanila, ug siya miingon: Paghinulsol, ug Ako modawat kaninyo.",
                    "Oo, siya miingon: Duol ngari kanako ug kamo moambit sa bunga sa kahoy sa kinabuhi; oo, kamo mokaon ug moinom sa pan ug tubig sa kinabuhi sa walay kalisud;",
                    "Oo, duol ngari kanako ug pagdala sa mga buhat sa pagkamatarung, ug kamo dili putlon ug itambug ngadto sa kalayo—",
                    "Kay tan-awa, ang takna duol na nga kinsa kadto nga modala og dili maayo nga bunga, o bisan kinsa nga dili maghimo sa mga buhat sa pagkamatarung, ang mao adunay hinungdan sa pagdangoyngoy ug sa pagbangutan.",
                    "O kamo nga mga tigbuhat sa kadautan; kamo nga manghambog sa kawang nga mga butang sa kalibutan, kamo nga nagpatuo nga nasayud sa mga paagi sa pagkamatarung bisan pa niana nahisalaag, sama sa karnero nga walay magbalantay, bisan pa niana usa ka magbalantay nagtawag kaninyo ug sa gihapon magtawag kaninyo, apan kamo wala mopatalinghug ngadto sa iyang tingog!",
                    "Tan-awa, ako moingon nganha kaninyo, nga ang maayo nga magbalantay nagtawag kaninyo; oo, ug diha sa iyang kaugalingon nga ngalan siya nagtawag kaninyo, diin mao ang ngalan ni Kristo; ug kon kamo wala mopatalinghug ngadto sa tingog sa maayo nga magbalantay, sa ngalan diin kamo gitawag, tan-awa, kamo dili karnero sa maayo nga magbalantay.",
                    "Ug karon kon kamo dili karnero sa maayo nga magbalantay, sa unsa nga panon kamo? Tan-awa, ako moingon nganha kaninyo nga ang yawa mao ang inyong magbalantay, ug kamo anaa sa iyang pundok; ug karon, kinsa ang makalimud niini? Tan-awa, ako moingon nganha kaninyo, si kinsa kadto nga molimud niini usa ka bakakon ug usa ka anak sa yawa.",
                    "Kay ako moingon nganha kaninyo nga bisan unsa nga maayo nagagikan sa Dios, ug bisan unsa nga dautan nagagikan sa yawa.",
                    "Busa, kon ang usa ka tawo magdala og mga maayo nga buhat siya nagpatalinghug ngadto sa tingog sa maayo nga magbalantay, ug siya nagsunod kaniya; apan kinsa ang magdala sa dautan nga mga buhat, ang mao mahimo nga anak sa yawa, kay siya mipatalinghug ngadto sa iyang tingog, ug misunod kaniya.",
                    "Ug kinsa kadto nga nagbuhat niini kinahanglan modawat sa iyang mga ganti gikan kaniya; busa, alang sa iyang mga ganti siya makadawat og kamatayon, ingon sa mga butang nga may kalabutan ngadto sa pagkamatarung, ingon nga patay ngadto sa tanan nga maayo nga mga buhat.",
                    "Ug karon, akong mga kaigsoonan, ako buot nga kamo mamati kanako, kay ako mamulong sa kusog sa akong kalag; kay tan-awa, ako nakapamulong nganha kaninyo sa yano nga kamo dili masayop, o nakapamulong sumala sa mga sugo sa Dios.",
                    "Kay ako gitawag sa pagpamulong sunod niini nga paagi, sumala sa balaan nga kapunongan sa Dios, diin anaa ni Kristo Jesus; oo, ako gisugo sa pagbarug ug pagpamatuod ngadto sa mga katawhan sa mga butang diin gipamulong sa atong mga amahan mahitungod sa mga butang nga umaabut.",
                    "Ug kini dili mao ang tanan. Wala ba kamo magdahum nga ako nasayud niini nga mga butang sa akong kaugalingon? Tan-awa, ako magpamatuod nganha kaninyo nga ako nasayud nga kini nga mga butang diin ako namulong mga tinuod. Ug giunsa ninyo pagdahum nga ako nasayud sa ilang kasiguroan?",
                    "Tan-awa, ako moingon nganha kaninyo nga sila gihimo nga mabutyag ngari kanako pinaagi sa Balaang Espiritu sa Dios. Tan-awa, ako nagpuasa ug nag-ampo sa daghan nga mga adlaw nga ako unta masayud niini nga mga butang sa akong kaugalingon. Ug karon ako nasayud sa akong kaugalingon nga sila mga tinuod; kay ang Ginoong Dios mihimo kanila nga makita ngari kanako pinaagi sa iyang Balaang Espiritu; ug kini mao ang espiritu sa pagpadayag diin ania kanako.",
                    "Ug dugang pa, ako moingon nganha kaninyo nga kini gibutyag ngari kanako, nga ang mga pulong diin gipamulong sa atong mga amahan mga tinuod, bisan sumala sa espiritu sa panagna nga ania kanako, nga mao usab pinaagi sa pagpakita sa Espiritu sa Dios.",
                    "Ako moingon nganha kaninyo, nga ako nasayud sa akong kaugalingon nga bisan unsa nga ako mosulti nganha kaninyo, mahitungod niana nga umaabut, tinuod; ug ako moingon nganha kaninyo, nga ako nasayud nga si Jesukristo moanhi, oo, ang Anak, ang Bugtong Anak sa Amahan, puno sa grasya, ug kalooy, ug kamatuoran. Ug tan-awa, siya mao ang moanhi aron sa pagkuha sa mga sala sa kalibutan, oo, ang mga sala sa matag tawo kinsa sa makanunayon mituo diha sa iyang ngalan.",
                    "Ug karon ako moingon nganha kaninyo nga kini mao ang kapunongan diin ako gitawag, oo, sa pagsangyaw ngadto sa akong mga hinigugma nga mga kaigsoonan, oo, ug sa matag usa nga nagpuyo diha sa yuta; oo, sa pagsangyaw ngadto sa tanan, sa tigulang ug sa batan-on, sa ulipon ug sa gawasnon; oo, ako moingon nganha kaninyo nga mga tigulang, ug usab sa mga hamtong, ug sa umaabut nga mga kaliwatan; oo, sa pagsangyaw ngadto kanila nga sila kinahanglan gayud maghinulsol ug magpakatawo pag-usab.",
                    "Oo, sa ingon miingon ang Espiritu: Paghinulsol, tanan kamo nga mga lumulupyo sa yuta, kay ang gingharian sa langit duol na; oo, ang Anak sa Dios moanhi dinhi sa iyang himaya, diha sa iyang kusog, kaharianon, gahum, ug kamandoan. Oo, akong hinigugma nga mga kaigsoonan, ako moingon nganha kaninyo nga ang Espiritu miingon: Tan-awa ang himaya sa Hari sa tanan nga yuta; ug usab ang Hari sa langit hapit na mopadayag taliwala sa tanan nga mga kaliwatan sa mga katawhan.",
                    "Ug usab ang Espiritu miingon ngari kanako, oo, misinggit ngari kanako sa usa ka makusog nga tingog, nag-ingon: Lakaw ug sulti ngadto niini mga mga katawhan—Paghinulsol, kay gawas kon kamo maghinulsol kamo dili makapanag-iya sa gingharian sa langit.",
                    "Ug usab ako moingon nganha kaninyo, ang Espiritu miingon: Tan-awa, ang wasay gibutang diha sa gamut sa kahoy; busa matag kahoy nga dili mamunga og maayo nga bunga pagaputlon ug itambug sa kalayo, oo, usa ka dili mapalong nga kalayo, gani usa ka kalayo nga dili maugdaw. Tan-awa, ug hinumdumi, ang Usa nga Balaan namulong niini.",
                    "Ug karon akong hinigugma nga mga kaigsoonan, ako moingon nganha kaninyo, makasugakod ba kamo niini nga mga panultihon; oo, kamo makasalikway ba niini nga mga butang, ug moyatak sa Usa nga Balaan ilawom sa inyong mga tiil; oo, kamo makapanghambog ba diha sa garbo sa inyong mga kasingkasing; oo, kamo magpadayon ba gihapon sa pagsul-ob sa mahalon nga saput ug magpahimutang sa inyong mga kasingkasing diha sa kawang nga mga butang sa kalibutan, diha sa inyong mga katigayunan?",
                    "Oo, kamo magpadayon ba sa pagpakaaron-ingnon nga kamo labaw nga maayo kay sa uban; oo, kamo magpadayon ba sa paggukod sa inyong mga kaigsoonan, kinsa mopaubos sa ilang mga kaugalingon ug molakaw sunod sa balaan nga kapunongan sa Dios, diin niana sila nadala ngadto niini nga simbahan, ingon nga nabalaan pinaagi sa Balaang Espiritu, ug sila modala sa mga buhat diin gikinahanglan alang sa paghinulsol—",
                    "Oo, ug kamo magpadayon ba sa pagtalikod diha sa mga kabus, ug sa mga timawa, ug sa paghikaw kanila sa imong kabtangan gikan kanila?",
                    "Ug sa katapusan, tanan kamo nga magpadayon diha sa inyong pagkadautan, ako moingon nganha kaninyo nga kini mao sila kinsa pagaputlon ug itambug ngadto sa kalayo gawas kon sila sa dali maghinulsol.",
                    "Ug karon ako moingon nganha kaninyo, tanan kamo nga mga matinguhaon sa pagsunod sa tingog sa maayo nga magbalantay, biya kamo gikan sa mga dautan, ug kamo palayo, ug ayaw paghikap sa ilang mahugaw nga mga butang; ug tan-awa, ang ilang mga ngalan pagapapason, nga ang mga ngalan sa mga dautan dili pagaiphon taliwala sa mga ngalan sa mga matarung, nga ang pulong sa Dios mahimo nga matuman, nag-ingon: Ang mga ngalan sa mga dautan dili isagol sa mga ngalan sa akong mga katawhan;",
                    "Kay ang mga ngalan sa mga matarung isulat diha sa basahon sa kinabuhi, ug ngadto kanila Ako mohatag og kabilin diha sa akong tuo nga kamot. Ug karon, akong mga kaigsoonan, unsay inyong ikasulti batok niini? Ako moingon nganha kaninyo, kon kamo mamulong batok niini, kini dili igsapayan, kay ang pulong sa Dios kinahanglan gayud matuman.",
                    "Unsa nga magbalantay diha taliwala kaninyo nga adunay daghan nga mga karnero apan dili mobantay kanila, nga ang mga lobo dili makasulod ug motukob sa iyang panon? Ug tan-awa, kon usa ka lobo mosulod sa iyang panon siya dili ba mobugaw kaniya sa gawas? Oo, ug sa katapusan, kon siya makahimo, siya molaglag kaniya.",
                    "Ug karon ako moingon nganha kaninyo nga ang maayo nga magbalantay motawag kaninyo; ug kon kamo mopatalinghug ngadto sa iyang tingog siya modala kaninyo ngadto sa iyang panon, ug kamo iyang karnero; ug siya mosugo kaninyo nga kamo dili mag-antus sa mabangis nga lobo nga mosulod taliwala kaninyo, nga kamo mahimo nga dili malaglag.",
                    "Ug karon ako, si Alma, mosugo kaninyo diha sa pinulongan kaniya kinsa nagsugo kanako, nga kamo maninguha sa pagsunod sa mga pulong diin ako nakapamulong nganha kaninyo.",
                    "Ako namulong pinaagi sa pagsugo nganha kaninyo nga nasakop sa simbahan; ug ngadto kanila kinsa wala masakop sa simbahan ako mamulong pinaagi sa pagdapit, mag-ingon: Duol ug pagpabunyag ngadto sa paghinulsol, nga kamo usab mahimo nga tig-ambit sa bunga sa kahoy sa kinabuhi."
                ]
            },
            {
                "url": "https://www.lds.org/scriptures/bofm/alma/6?lang=ceb",
                "name": "Kapitulo 6",
                "summary": [
                    "Ang Simbahan sa Zarahemla nalimpyo ug napahiluna—Si Alma miadto sa Gideon aron sa pagsangyaw. Mga 83 B.C."
                ],
                "verses": [
                    "Ug karon nahinabo nga human si Alma makahimo og panapos sa iyang pakigpulong ngadto sa mga katawhan sa simbahan, diin gitukod diha sa dakbayan sa Zarahemla, siya mi-orden og mga pari ug mga anciano, pinaagi sa pagpandong sa iyang mga kamot sumala sa kapunongan sa Dios, aron pagdumala ug pagbantay ibabaw sa simbahan.",
                    "Ug nahinabo nga si bisan kinsa nga wala masakop sa simbahan kinsa naghinulsol sa ilang mga sala gibunyagan ngadto sa paghinulsol, ug gidawat ngadto sa simbahan.",
                    "Ug nahinabo usab nga si kinsa kadto nga sakop na sa simbahan nga wala maghinulsol sa ilang pagkadautan ug magpaubos sa ilang mga kaugalingon sa atubangan sa Dios—ako nagpasabut niadto kinsa gibayaw sa garbo sa ilang mga kasingkasing—ang mao isalikway, ug ang ilang mga ngalan gipapas, nga ang ilang mga ngalan wala maihap taliwala niadto nga mga matarung.",
                    "Ug sa ingon sila misugod sa pagtukod sa kapunongan sa simbahan didto sa dakbayan sa Zarahemla.",
                    "Karon ako manghinaut nga kamo kinahanglan mosabut nga ang pulong sa Dios makiangayon ngadto sa tanan, nga walay gihikawan sa kahigayunan sa pagpundok sa ilang mga kaugalingon aron sa pagpamati sa pulong sa Dios.",
                    "Bisan pa niana ang mga anak sa Dios gisugo nga sila magpundok sa ilang mga kaugalingon sa kanunay, ug makighiusa diha sa pagpuasa ug sa hugot nga pag-ampo alang sa kaayohan sa mga kalag kinsa wala makaila sa Dios.",
                    "Ug karon nahinabo nga sa diha nga si Alma nakahimo niini nga mga pamalaod siya mibiya gikan kanila, oo, gikan sa simbahan nga diha sa dakbayan sa Zarahemla, ug mitabok diha sa silangan sa suba sa Sidon, ngadto sa walog sa Gideon, didto ingon nga may usa ka dakbayan nga gitukod, diin gitawag og dakbayan sa Gideon, diin diha sa walog nga gitawag og Gideon, ingon nga gitawag sunod sa tawo kinsa gipatay pinaagi sa kamot ni Nehor uban sa espada.",
                    "Ug si Alma miadto ug misugod sa pagsangyaw sa pulong sa Dios ngadto sa simbahan diin gitukod diha sa walog sa Gideon, sumala sa pagpadayag sa kamatuoran sa pulong diin napamulong pinaagi sa iyang mga amahan, ug sumala sa espiritu sa pagpanagna diin anaa kaniya, sumala sa pagpamatuod ni Jesukristo, ang Anak sa Dios, kinsa kinahanglan moanhi aron sa pagtubos sa iyang mga katawhan gikan sa ilang mga sala, ug ang balaan nga kapunongan pinaagi diin siya gitawag. Ug sa ingon kini nahisulat. Amen."
                ]
            },
            {
                "url": "https://www.lds.org/scriptures/bofm/alma/7?lang=ceb",
                "name": "Kapitulo 7",
                "summary": [
                    "Si Kristo matawo kang Maria—Siya mohubad sa mga higot sa kamatayon ug mopas-an sa mga sala sa iyang mga katawhan—Kadto kinsa mohinulsol, mabunyagan, ug maghupot sa mga sugo makabaton og kinabuhi nga dayon—Kahugawan dili makapanunod sa gingharian sa Dios—Pagkamapainubsanon, hugot nga pagtuo, paglaum, ug gugma nga putli gikinahanglan. Mga 83 B.C."
                ],
                "verses": [
                    "Tan-awa akong hinigugma nga mga kaigsoonan, nagtan-aw nga ako gitugutan sa pagduol nganha kaninyo, busa ako mangahas sa pakigsulti kaninyo sa akong pinulongan; oo, pinaagi sa akong kaugalingon nga ba-ba, nagtan-aw nga kini ang unang higayon nga ako makapamulong nganha kaninyo pinaagi sa mga pulong sa akong ba-ba, ako nga sa kinatibuk-an napugngan diha sa hukmanan, ingon nga adunay daghan nga mga buluhaton nga sa ingon ako dili makaduol nganha kaninyo.",
                    "Ug gani ako dili unta makaduol karon niini nga panahon kon wala pa ang hukmanan ikatugyan ngadto sa lain, aron sa paghari puli kanako; ug ang Ginoo sa dako nga kalooy mitugot nga ako moduol nganha kaninyo.",
                    "Ug tan-awa, ako mianhi nga may dako nga mga paglaum ug dako nga tinguha nga ako kinahanglan makakita nga kamo nagpaubos sa inyong mga kaugalingon sa atubangan sa Dios, ug nga kamo nagpadayon sa pagpangaliya sa iyang grasya, nga ako kinahanglan makakita nga kamo mga walay tulubagon sa atubangan kaniya, nga ako kinahanglan makakita nga kamo wala diha sa makahahadlok nga kalisud nga ang atong mga kaigsoonan aduna sa Zarahemla.",
                    "Apan bulahan ang ngalan sa Dios nga siya mitugot kanako sa pagkasayud, oo, mihatag ngari kanako sa hilabihan ka dako nga hingpit nga kalipay sa kasayuran nga sila natukod pag-usab sa pamaagi sa iyang pagkamatarung.",
                    "Ug ako misalig, sumala sa Espiritu sa Dios diin ania kanako, nga ako usab makabaton og hingpit nga kalipay ibabaw kaninyo; bisan pa niana ako wala magtinguha nga ang akong hingpit nga kalipay ibabaw kaninyo kinahanglan moabut tungod sa hilabihan ka daghan nga mga kasakit ug mga kasubo diin ako nahiagum tungod sa mga kaigsoonan didto sa Zarahemla, kay tan-awa, ang akong hingpit nga kalipay miabut ibabaw kanila human makasinati sa daghan nga kasakit ug kasubo.",
                    "Apan tan-awa, ako misalig nga kamo wala diha sa kahimtang sa hilabihan ka walay pagtuo ingon sa inyong mga kaigsoonan; ako misalig nga kamo wala mabayaw sa garbo sa inyong mga kasingkasing; oo, ako misalig nga kamo wala mobutang sa inyong mga kasingkasing diha sa mga katigayunan ug sa mga kawang nga mga butang sa kalibutan; oo, ako misalig nga kamo dili mosimba sa mga dios-dios, apan nga kamo mosimba sa tinuod ug sa buhi nga Dios, ug nga molantaw kamo alang sa kapasayloan sa inyong mga sala, uban ang walay katapusan nga hugot nga pagtuo, diin moabut.",
                    "Kay tan-awa, ako moingon nganha kaninyo adunay daghan nga mga butang nga moabut; ug tan-awa, adunay usa ka butang nga labaw ka mahinungdanon kay kanilang tanan—kay tan-awa, ang panahon dili na layo nga ang Manunubos mabuhi ug moanhi taliwala sa iyang mga katawhan.",
                    "Tan-awa, ako dili moingon nga siya moanhi taliwala kanato niana nga panahon sa iyang pagpuyo diha sa iyang mortal nga tabernakulo; kay tan-awa, ang Espiritu wala magsulti ngari kanako nga kini kinahanglan mao ang mahitabo. Karon kalabut niini nga butang ako wala masayud; apan niini dako ako og kasayuran, nga ang Ginoong Dios adunay gahum sa pagbuhat sa tanan nga mga butang sumala sa iyang pulong.",
                    "Apan tan-awa, ang Espiritu nag-ingon og daghan ngari kanako, nag-ingon: Isangyaw ngadto niini nga mga katawhan, mag-ingon—Paghinulsol kamo, ug pag-andam sa agianan sa Ginoo, ug paglakaw diha sa iyang mga dalan, nga tul-id; kay tan-awa, ang gingharian sa langit duol na, ug ang Anak sa Dios moanhi dinhi sa ibabaw sa yuta.",
                    "Ug tan-awa, siya matawo kang Maria, didto sa Jerusalem diin mao ang yuta sa atong mga kagikanan, siya ingon nga usa ka birhen, usa ka bililhon ug pinili nga tawo, kinsa gilandongan ug gipanamkon pinaagi sa gahum sa Espiritu Santo, ug manganak og usa ka bata nga lalaki, oo, gani ang Anak sa Dios.",
                    "Ug siya magpadayon, mag-antus sa mga sakit ug mga kasakit ug mga pagtintal sa matag matang; ug kini aron ang pulong matuman nga nag-ingon nga siya modala diha kaniya sa mga sakit ug mga balatian sa iyang mga katawhan.",
                    "Ug siya modala diha kaniya sa kamatayon, nga siya mahimo nga mobadbad sa mga higot sa kamatayon diin naghigot sa iyang mga katawhan; ug siya modala diha kaniya sa ilang mga kahuyang, nga ang iyang kasingkasing mahimo nga mapuno uban sa kalooy, sumala sa unod, nga siya mahimo nga masayud sumala sa unod unsaon pagtabang ang iyang mga katawhan sumala sa ilang mga kahuyang.",
                    "Karon ang Espiritu nasayud sa tanan nga mga butang; bisan pa niana ang Anak sa Dios mag-antus sumala sa unod nga siya unta modala diha kaniya sa mga sala sa iyang mga katawhan, nga siya unta mopapas sa ilang mga kalapasan sumala sa gahum sa iyang pagluwas; ug karon tan-awa, kini mao ang pagpamatuod nga ania kanako.",
                    "Karon ako moingon nganha kaninyo nga kamo kinahanglan gayud nga maghinulsol, ug magpakatawo pag-usab; kay ang Espiritu miingon nga kon kamo dili magpakatawo pag-usab kamo dili makapanunod sa gingharian sa langit; busa duol ug pagpabunyag ngadto sa paghinulsol, nga kamo mahugasan gikan sa inyong mga sala, nga kamo mahimo nga makabaton og hugot nga pagtuo sa Kordero sa Dios, kinsa mokuha sa mga sala sa kalibutan, kinsa gamhanan sa pagluwas ug sa paglimpyo gikan sa tanan nga dili matarung.",
                    "Oo, ako moingon nganha kaninyo duol ug ayaw kahadlok, ug biyai ang matag sala, nga sayon nga mosamok kaninyo, diin mao ang mohigot kaninyo ngadto sa kalaglagan, oo, duol ug padayon, ug ipakita ngadto sa inyong Dios nga kamo andam sa paghinulsol sa inyong mga sala ug mosulod sa usa ka pakigsaad uban kaniya sa paghupot sa iyang mga sugo, ug mosaksi ngadto kaniya niini nga adlaw pinaagi sa pagsulod ngadto sa mga tubig sa bunyag.",
                    "Ug kinsa kadto nga mobuhat niini, ug mohupot sa mga sugo sa Dios gikan karon, ang mao mohinumdom nga ako moingon ngadto kaniya, oo, siya mahinumdom nga ako moingon ngadto kaniya, siya makaangkon og kinabuhi nga dayon, sumala sa pagpamatuod sa Balaang Espiritu, nga nagpamatuod ngari kanako.",
                    "Ug karon akong hinigugma nga mga kaigsoonan, kamo motuo ba niini nga mga butang? Tan-awa, ako moingon nganha kaninyo, oo, ako nasayud nga kamo mituo kanila; ug ang paagi nga ako masayud nga kamo mituo kanila mao ang pagpakita sa Espiritu nga ania kanako. Ug karon tungod sa inyong hugot nga pagtuo diin malig-on mahitungod niana, oo, mahitungod sa mga butang diin ako nakapamulong, dako ang akong hingpit nga kalipay.",
                    "Kay sama nga ako nag-ingon nganha kaninyo gikan sa sinugdanan, nga ako adunay dako nga tinguha nga kamo dili mahimutang sa kalisud ingon sa inyong mga kaigsoonan, gani ako nakakita nga ang akong mga tinguha natagbaw.",
                    "Kay ako nakasabut nga kamo anaa sa mga dalan sa pagkamatarung; ako nakasabut nga kamo anaa sa dalan nga padulong sa gingharian sa Dios; oo, ako nakasabut nga kamo naghimo sa iyang mga dalan nga tul-id.",
                    "Ako nakasabut nga kini gipahibalo nganha kaninyo, pinaagi sa pagpamatuod sa iyang pulong, nga siya dili makalakaw sa hiwi nga mga dalan; ni siya mausab gikan niana diin siya nakasulti; ni siya adunay usa ka anino sa pagliko gikan sa tuo ngadto sa wala, o gikan niana unsa ang matarung ngadto niana nga sayop; busa, ang iyang padulngan mao ang usa ka walay katapusan nga nagsunod-sunod nga buhat.",
                    "Ug siya dili mopuyo sa mga templo nga dili balaan; ni ang kahugaw o bisan unsa nga dili limpyo pagadawaton ngadto sa gingharian sa Dios; busa ako moingon nganha kaninyo nga ang panahon moabut, oo, ug kini mahitabo sa katapusan nga adlaw, nga siya kinsa mahugaw magpabilin sa iyang kahugaw.",
                    "Ug karon akong hinigugma nga mga kaigsoonan, ako nakasulti niini nga mga butang nganha kaninyo nga ako unta makapukaw kaninyo ngadto sa usa ka balatian sa inyong katungdanan ngadto sa Dios, nga kamo makahimo sa paglakaw nga walay sala sa atubangan kaniya, nga kamo mahimo nga maglakaw sunod sa balaan nga kapunongan sa Dios, human diin kamo gidawat.",
                    "Ug karon ako manghinaut nga kamo magpaubos, ug magmasinugtanon ug magmalumo; sayon nga hangyoon; puno sa pailub ug mainantuson; mapugnganon sa tanan nga mga butang; makugihon sa paghupot sa mga sugo sa Dios sa tanan nga mga panahon; mangayo alang sa bisan unsa nga mga butang nga kamo nagkinahanglan, sa espirituhanon ug sa temporal; kanunay nga magpasalamat ngadto sa Dios alang sa bisan unsa nga mga butang nga kamo midawat.",
                    "Ug tan-awa nga kamo adunay hugot nga pagtuo, paglaum, ug gugma nga putli, ug unya kamo kanunay puno sa maayo nga mga buhat.",
                    "Ug hinaut nga ang Ginoo mopanalangin kaninyo, ug moamping sa inyong mga saput nga walay lama, nga kamo mahimo sa katapusan nga pagadad-on aron molingkod uban kang Abraham, Isaac, ug Jacob, ug sa balaan nga mga propeta nga diha sukad sa sinugdanan sa kalibutan, magbaton sa inyong mga saput nga walay lama gani sama sa ilang mga saput nga walay lama, didto sa gingharian sa langit nga dili na gayud mobiya.",
                    "Ug karon akong hinigugma nga mga kaigsoonan, ako nakapamulong niini nga mga pulong nganha kaninyo sumala sa Espiritu nga nagpamatuod ngari kanako; ug ang akong kalag hilabihan sa kalipay, tungod sa hilabihan nga kakugi ug pagpaminaw diin kamo mihatag ngadto sa akong pulong.",
                    "Ug karon, hinaut pa unta nga ang kalinaw sa Dios modangat nganha kaninyo, ug nganha sa inyong mga balay ug mga yuta, ug nganha sa inyong mga panon ug mga kahayopan, ug tanan nga kamo nanag-iya, inyong mga babaye ug mga anak, sumala sa inyong hugot nga pagtuo ug mga maayo nga buhat, gikan niini nga panahon ug sa kahangturan. Ug sa ingon ako nakapamulong. Amen."
                ]
            },
            {
                "url": "https://www.lds.org/scriptures/bofm/alma/8?lang=ceb",
                "name": "Kapitulo 8",
                "summary": [
                    "Si Alma nagsangyaw ug nagbunyag didto sa Melek—Siya gisalikway didto sa Ammonihah ug mibiya—Usa ka anghel misugo kaniya sa pagbalik ug sa pagsangyaw sa paghinulsol ngadto sa mga katawhan—Siya gidawat ni Amulek, ug silang duha nagsangyaw didto sa Ammonihah. Mga 82 B.C."
                ],
                "verses": [
                    "Ug karon nahinabo nga si Alma mibalik gikan sa yuta sa Gideon, human makatudlo sa mga katawhan sa Gideon sa daghan nga mga butang diin dili ikasulat, nga nakatukod og kapunongan sa simbahan, sumala ingon nga siya nakabuhat kaniadto diha sa yuta sa Zarahemla, oo, siya mibalik ngadto sa iyang kaugalingon nga balay sa Zarahemla aron pagpahulay sa iyang kaugalingon gikan sa mga paghago diin siya nakahimo.",
                    "Ug sa ingon natapos ang ikasiyam nga tuig sa pagmando sa mga maghuhukom ibabaw sa mga katawhan ni Nephi.",
                    "Ug nahinabo sa pagsugod sa ikanapulo nga tuig sa pagmando sa mga maghuhukom ibabaw sa mga katawhan ni Nephi, nga si Alma mibiya gikan diha ug siya mipanaw ngadto sa yuta sa Melek, sa kasadpan sa suba sa Sidon, sa kasadpan sa mga utlanan sa kamingawan.",
                    "Ug siya misugod sa pagtudlo sa mga katawhan diha sa yuta sa Melek sumala sa balaan nga kapunongan sa Dios, pinaagi diin siya gitawag; ug siya misugod sa pagtudlo sa mga katawhan sa tibuok yuta sa Melek.",
                    "Ug nahinabo nga ang mga katawhan miduol ngadto kaniya sa matag dapit sa mga utlanan sa yuta nga diha sa daplin sa kamingawan. Ug sila nagbunyag diha sa matag dapit sa yuta;",
                    "Busa sa diha nga siya nakahuman sa iyang buhat didto sa Melek siya mibiya diha, ug mipanaw sulod sa tulo ka mga adlaw nga panaw sa amihanan sa yuta sa Melek; ug siya miabut sa usa ka dakbayan diin gitawag og Ammonihah.",
                    "Karon kini ang nabatasan sa mga katawhan ni Nephi sa pagtawag sa ilang mga yuta, ug sa ilang mga dakbayan, ug sa ilang mga balangay, oo, bisan sa ilang mga gagmay nga mga balangay, sunod sa ngalan kaniya kinsa ang unang nakapanag-iya kanila; ug sa ingon kini mao usab ang yuta sa Ammonihah.",
                    "Ug nahinabo nga sa pag-abut ni Alma sa dakbayan sa Ammonihah siya misugod sa pagsangyaw sa pulong sa Dios ngadto kanila.",
                    "Karon si Satanas adunay dako nga gahum diha sa mga kasingkasing sa mga katawhan sa dakbayan sa Ammonihah; busa sila dili mopatalinghug ngadto sa mga pulong ni Alma.",
                    "Bisan pa niana si Alma naningkamot pag-ayo diha sa espiritu, nakigbisog uban sa Dios sa mainiton nga pag-ampo, nga siya makabu-bu sa iyang Espiritu diha sa mga katawhan kinsa anaa sa dakbayan; nga siya usab motugot nga siya unta mobunyag kanila ngadto sa paghinulsol.",
                    "Bisan pa niana, sila nagpatig-a sa ilang mga kasingkasing, nag-ingon ngadto kaniya: Tan-awa, kami nasayud nga ikaw mao si Alma; ug kami nasayud nga ikaw usa ka halangdon nga pari ibabaw sa simbahan diin ikaw mitukod sa daghan nga mga bahin sa yuta, sumala sa imong tradisyon; ug kami dili sakop sa imong simbahan, ug kami dili motuo niana nga walay pulos nga mga tradisyon.",
                    "Ug karon kami nasayud nga tungod kay kami dili mga sakop sa imong simbahan kami nasayud nga ikaw walay gahum ibabaw kanamo; ug ikaw mitugyan sa hukmanan ngadto kang Nephihah; busa ikaw dili ang labaw nga maghuhukom ibabaw kanamo.",
                    "Karon sa diha nga ang mga katawhan nakasulti niini, ug milantugi sa tanan niya nga mga pulong, ug mibiay-biay kaniya, ug miluwa nganha kaniya, ug misugo nga siya kinahanglan isalikway gikan sa ilang dakbayan, siya mibiya niana ug mipanaw paingon sa dakbayan nga gitawag og Aaron.",
                    "Ug nahinabo nga samtang siya mipanaw didto, ingon nga nabug-atan sa kasubo, nga nakasinati sa daghan nga kalisdanan ug tumang kaguol sa kalag, tungod sa pagkadautan sa mga katawhan kinsa anaa sa dakbayan sa Ammonihah, nahinabo nga samtang si Alma nabug-atan sa kasubo, tan-awa usa ka anghel sa Ginoo mipakita ngadto kaniya, nag-ingon:",
                    "Bulahan ikaw, Alma; busa, ihangad ang imong ulo ug pagmaya, kay ikaw adunay dako nga hinungdan sa pagmaya; kay ikaw matinud-anon sa paghupot sa mga sugo sa Dios gikan sa panahon nga ikaw nakadawat sa imong unang mensahe gikan kaniya. Tan-awa, ako mao siya nga naghatag niini nganha kanimo.",
                    "Ug tan-awa, ako mao ang gipadala aron pagsugo kanimo nga ikaw mobalik sa dakbayan sa Ammonihah, ug mosangyaw pag-usab ngadto sa mga katawhan sa dakbayan; oo, isangyaw ngadto kanila. Oo, isulti ngadto kanila, gawas kon sila maghinulsol ang Dios molaglag kanila.",
                    "Kay tan-awa, sila nagtuon niini nga panahon nga sila molaglag sa kalingkawasan sa imong mga katawhan, (kay sa ingon, miingon ang Ginoo) nga supak sa mga balaod, ug mga paghukom, ug mga sugo diin siya mihatag ngadto sa iyang mga katawhan.",
                    "Karon nahinabo nga human si Alma makadawat sa iyang mensahe gikan sa anghel sa Ginoo siya mibalik pagdali ngadto sa yuta sa Ammonihah. Ug siya misulod sa dakbayan pinaagi sa lain nga agianan, oo, sa may agianan dapit sa habagatan sa dakbayan sa Ammonihah.",
                    "Ug samtang siya misulod sa dakbayan siya gigutom, ug siya miingon ngadto sa usa ka tawo: Mohatag ba ikaw ngadto sa usa ka mapainubsanon nga sulugoon sa Dios og makaon?",
                    "Ug ang tawo miingon ngadto kaniya: Ako usa ka Nephite, ug ako nasayud nga ikaw usa ka balaan nga propeta sa Dios, kay ikaw ang tawo kinsa ang anghel miingon sa usa ka panan-awon: Ikaw modawat. Busa, uban kanako ngadto sa akong balay ug ako makigbahin nganha kanimo sa akong pagkaon; ug ako nasayud nga ikaw mahimo nga usa ka panalangin ngari kanako ug sa akong panimalay.",
                    "Ug nahinabo nga ang tawo midawat kaniya ngadto sa iyang balay; ug ang tawo gitawag og si Amulek; ug siya midala kaniya og pan ug karne ug gipahimutang kini sa atubangan ni Alma.",
                    "Ug nahinabo nga si Alma mikaon sa pan ug nabusog; ug siya mipanalangin kang Amulek ug sa iyang balay, ug siya mihatag og mga pasalamat ngadto sa Dios.",
                    "Ug human siya makakaon ug mabusog siya miingon ngadto kang Amulek; ako mao si Alma, ug mao ang halangdon nga pari ibabaw sa simbahan sa Dios sa tibuok nga yuta.",
                    "Ug tan-awa, ako gitawag aron mosangyaw sa pulong sa Dios taliwala sa tanan niini nga mga katawhan, sumala sa espiritu sa pagpadayag ug pagpanagna; ug ako mianhi niini nga yuta ug sila wala modawat kanako, apan sila misalikway kanako ug ako hapit na unta motalikod niini nga yuta sa kahangturan.",
                    "Apan tan-awa, ako gisugo nga ako mobalik pag-usab ug managna ngadto niini nga mga katawhan, oo, ug magpamatuod batok kanila mahitungod sa ilang mga kadautan.",
                    "Ug karon, Amulek, tungod kay ikaw mipakaon kanako ug midawat kanako, ikaw bulahan; kay ako gigutom, kay ako nagpuasa sulod sa daghan nga mga adlaw.",
                    "Ug si Alma nagpabilin sulod sa daghan nga mga adlaw uban kang Amulek sa wala pa siya mosugod sa pagsangyaw ngadto sa mga katawhan.",
                    "Ug nahinabo nga ang mga katawhan nag-anam diha sa ilang kadautan.",
                    "Ug ang pulong midangat ngadto kang Alma, nag-ingon: Lakaw; ug usab sulti ngadto sa akong sulugoon nga si Amulek, lakaw ug pagpanagna ngadto niini nga mga katawhan, mag-ingon—Paghinulsol kamo, kay sa ingon miingon ang Ginoo, gawas kon kamo maghinulsol Ako moduaw niini nga mga katawhan sa akong kasuko; oo, ug Ako dili mopahunong sa akong mapintas nga kasuko.",
                    "Ug si Alma milakaw, ug usab si Amulek, diha sa mga katawhan, aron sa pagpadayag sa mga pulong sa Dios ngadto kanila; ug sila napuno sa Espiritu Santo.",
                    "Ug sila adunay gahum nga gihatag ngadto kanila, hangtud nga sila dili mabilanggo sa mga atub; ni mahitabo nga bisan kinsa nga tawo makapatay kanila; bisan pa niana sila wala mogamit sa ilang gahum hangtud nga sila gigapos ug gibalhug ngadto sa bilanggoan. Karon, gihimo kini nga ang Ginoo makapakita ngadto sa iyang gahum pinaagi diha kanila.",
                    "Ug nahinabo nga sila milakaw ug misugod sa pagsangyaw ug sa pagpanagna ngadto sa mga katawhan, sumala sa espiritu ug gahum diin ang Ginoo mihatag ngadto kanila."
                ]
            },
            {
                "url": "https://www.lds.org/scriptures/bofm/alma/9?lang=ceb",
                "name": "Kapitulo 9",
                "summary": [
                    "Si Alma misugo sa mga katawhan sa Ammonihah sa paghinulsol—Ang Ginoo magmaloloy-on ngadto sa mga Lamanite sa katapusan nga mga adlaw—Kon ang mga Nephite mobiya sa kahayag, sila pagalaglagon sa mga Lamanite—Ang Anak sa Dios sa dili madugay moanhi—Siya motubos niadto kinsa maghinulsol, mabunyagan, ug magbaton og hugot nga pagtuo sa iyang ngalan. Mga 82 B.C."
                ],
                "verses": [
                    "Ug usab, ako, si Alma, nga gisugo sa Dios nga ako kinahanglan modala ni Amulek ug molakaw ug mosangyaw pag-usab ngadto niini nga mga katawhan, o ang mga katawhan kinsa tua sa dakbayan sa Ammonihah, nahinabo samtang ako misugod sa pagsangyaw ngadto kanila, sila misugod sa pakiglalis uban kanako, nag-ingon:",
                    "Kinsa ikaw? Nagdahum ba ikaw nga kami motuo sa pagpamatuod sa usa ka tawo, bisan og siya nagsangyaw ngari kanamo nga ang yuta molabay lamang?",
                    "Karon sila wala makasabut sa mga pulong nga sila namulong; kay sila wala masayud nga ang yuta molabay lamang.",
                    "Ug sila miingon usab: Kami dili motuo sa imong mga pulong kon ikaw managna nga kining gamhanan nga dakbayan malaglag sa usa ka adlaw.",
                    "Karon sila wala masayud nga ang Dios makahimo sa ingon nga kahibulongan nga mga buhat, kay sila mga tig-a og kasingkasing ug tikig og liog nga mga katawhan.",
                    "Ug sila miingon: Kinsa ang Dios, nga wala na magpadala og may gahum labaw kay sa usa ka tawo taliwala niini nga mga katawhan, aron magpahayag ngadto kanila sa kamatuoran niana nga mahinungdanon ug kahibulongan nga mga butang?",
                    "Ug sila mibarug aron pagdapat sa ilang mga kamot ngari kanako; apan tan-awa, sila wala makahimo. Ug ako mibarug uban ang kaisug aron ipahayag ngadto kanila, oo, ako maisugon nga nagpamatuod ngadto kanila, nag-ingon:",
                    "Tan-awa, O kamo nga mga dautan ug hiwi nga kaliwatan, giunsa nga kamo nakalimot sa tradisyon sa inyong mga amahan; oo, pagkadali ninyo nga mahikalimot sa mga sugo sa Dios.",
                    "Wala ba kamo mahinumdom nga ang atong amahan, si Lehi, gidala gikan sa Jerusalem pinaagi sa kamot sa Dios? Wala ba kamo mahinumdom nga silang tanan giagak kaniya ngadto sa kamingawan?",
                    "Ug kamo nakalimot ba dayon sa pila ka higayon nga siya miluwas sa atong mga amahan gikan sa mga kamot sa ilang mga kaaway, ug nanalipod kanila gikan sa pagkalaglag, bisan sa mga kamot sa ilang kaugalingon nga mga kaigsoonan?",
                    "Oo, ug kon dili pa sa iyang dili hitupngan nga gahum, ug sa iyang kalooy, ug sa iyang pagkamainantuson ngari kanato, kita dili kalikayan nga ipahimulag gikan sa ibabaw sa yuta sa dugay na unta nga panahon sa wala pa kini nga yugto sa panahon, ug tingali gitugyan ngadto sa usa ka kahimtang nga walay katapusan nga pagkauyamot ug pagkaalaot.",
                    "Tan-awa, karon ako moingon nganha kaninyo nga siya misugo kaninyo sa paghinulsol; ug gawas kon kamo maghinulsol, kamo dili makapanunod sa gingharian sa Dios. Apan tan-awa, kini dili mao ang tanan—siya misugo kaninyo sa paghinulsol, o siya sa hingpit molaglag kaninyo gikan sa ibabaw sa yuta; oo, siya moduaw kaninyo diha sa iyang kasuko, ug diha sa iyang mapintas nga kasuko siya dili mohunong.",
                    "Tan-awa, wala ba kamo mahinumdom sa mga pulong nga siya misulti ngadto kang Lehi, nag-ingon nga: Sanglit kamo maghupot sa akong mga sugo, kamo mouswag dinhi sa yuta? Ug usab kini giingon nga: Tungod kay kamo wala mohupot sa akong mga sugo kamo ipahimulag gikan sa atubangan sa Ginoo.",
                    "Karon ako manghinaut nga kamo kinahanglan mohinumdom, nga tungod kay ang mga Lamanite wala maghupot sa mga sugo sa Dios, sila ipahimulag gikan sa atubangan sa Ginoo. Karon kita makakita nga ang pulong sa Ginoo gipamatud-an niini nga butang, ug ang mga Lamanite ipahimulag gikan sa iyang atubangan, gikan sa sinugdanan sa ilang mga kalapasan dinhi sa yuta.",
                    "Bisan pa niana ako moingon nganha kaninyo, nga kini labaw nga masagubang alang kanila sa adlaw sa paghukom kay kaninyo, kon kamo magpabilin diha sa inyong mga sala, oo, ug gani labaw nga masagubang alang kanila niini nga kinabuhi kay kaninyo, gawas kon kamo maghinulsol.",
                    "Kay adunay daghan nga mga saad nga gitanyag ngadto sa mga Lamanite; kay kini tungod sa mga tradisyon sa ilang mga amahan nga mao ang hinungdan nga sila nagpabilin diha sa ilang kahimtang sa pagkawalay alamag; busa ang Ginoo magmaloloy-on ngadto kanila ug molugway sa ilang kinabuhi dinhi sa yuta.",
                    "Ug dunay yugto sa panahon nga sila madala sa pagtuo sa iyang pulong, ug masayud sa pagkasayop sa mga tradisyon sa ilang mga amahan; ug daghan kanila ang maluwas, kay ang Ginoo magmaloloy-on ngadto sa tanan kinsa motawag diha sa iyang ngalan.",
                    "Apan tan-awa, ako moingon nganha kaninyo nga kon kamo magpadayon diha sa inyong pagkadautan ang inyong mga adlaw dili lugwayan diha sa yuta, kay ang mga Lamanite ipadala nganha kaninyo; ug kon kamo dili maghinulsol sila moabut sa usa ka panahon nga kamo wala masayud, ug kamo duawon uban ang hingpit nga kalaglagan; ug kini sumala sa mapintas nga kasuko sa Ginoo.",
                    "Kay siya dili motugot kaninyo nga kamo magpakabuhi diha sa inyong kadautan, aron paglaglag sa iyang mga katawhan. Ako moingon nganha kaninyo, Dili; siya motugot pa nga ang mga Lamanite unta molaglag sa tanan niya nga mga katawhan kinsa gitawag nga mga katawhan ni Nephi, kon kini mahimo nga sila mahulog sa mga sala ug mga kalapasan, human makaangkon og dako nga kahayag ug daghan nga mga kasayuran nga gihatag ngadto kanila sa Ginoo nga ilang Dios;",
                    "Oo, human mahimo nga usa ka pinalabi kaayo nga mga katawhan sa Ginoo; oo, human mahimo nga pinalabi labaw sa uban nga mga kanasuran, mga kaliwatan, mga pinulongan, o mga katawhan; human makaangkon sa tanan nga mga butang nga gipahibalo ngadto kanila, sumala sa ilang mga tinguha, ug sa ilang hugot nga pagtuo, ug mga pag-ampo, niana nga diha na, ug nga anaa, ug nga moabut;",
                    "Ingon nga naduaw sa Espiritu sa Dios; ingon nga nakigsulti uban sa mga anghel, ug ingon nga nakapamulong ngadto pinaagi sa tingog sa Ginoo; ug nakaangkon sa espiritu sa pagpanagna, ug sa espiritu sa pagpadayag, ug usab sa daghan nga mga gasa, ang gasa sa pagpamulong sa mga pinulongan, ug ang gasa sa pagsangyaw, ug ang gasa sa Espiritu Santo, ug ang gasa sa paghubad;",
                    "Oo, human maluwas sa Dios gikan sa yuta sa Jerusalem, pinaagi sa kamot sa Ginoo; ingon nga giluwas gikan sa gutom, ug gikan sa mga sakit, ug sa tanan nga matang sa mga balatian sa matag matang; ug sila ingon nga nag-anam og kalig-on sa pakig-away, nga sila unta dili malaglag; ingon nga naluwas gikan sa pagkaulipon sa daghan nga higayon, ug ingon nga naampingan ug napanalipdan hangtud karon; ug sila gipauswag hangtud sila naadunahan sa tanan nga matang sa mga butang—",
                    "Ug karon tan-awa ako moingon nganha kaninyo, nga kon kini nga mga katawhan, kinsa nakadawat sa daghan nga mga panalangin gikan sa kamot sa Ginoo, makalapas supak sa kahayag ug kasayuran nga sila nakaangkon, ako moingon nganha kaninyo nga kon kini mao ang mahitabo, nga kon sila kinahanglan mahulog ngadto sa kalapasan, kini labaw pa nga masagubang alang sa mga Lamanite kay kanila.",
                    "Kay tan-awa, ang mga saad sa Ginoo gitanyag ngadto sa mga Lamanite, apan sila wala nganha kaninyo kon kamo makalapas; kay wala ba ang Ginoo maghimo og tinuyo nga saad ug maghimo og hugot nga mando, nga kon kamo mosukol batok kaniya nga kamo sa hingpit malaglag gikan sa ibabaw sa yuta?",
                    "Ug karon tungod niini nga hinungdan, nga kamo mahimo nga dili malaglag, ang Ginoo magpadala sa iyang anghel aron sa pagduaw sa daghan sa iyang mga katawhan, magpahayag ngadto kanila nga sila kinahanglan molakaw ug mosangyaw nga mainiton ngadto niini nga mga katawhan, mag-ingon: Paghinulsol kamo, kay ang gingharian sa langit duol na;",
                    "Ug dili daghan nga mga adlaw gikan karon ang Anak sa Dios moabut diha sa iyang himaya; ug ang iyang himaya mahimo nga himaya sa Bugtong Anak sa Amahan, puno sa grasya, pagkamakiangayon, ug kamatuoran, puno sa pailub, kalooy, ug pagkamainantuson, dali nga makadungog sa mga pangamuyo sa iyang mga katawhan ug sa pagtubag sa ilang mga pag-ampo.",
                    "Ug tan-awa, siya moanhi aron pagtubos niadto kinsa pagabunyagan ngadto sa paghinulsol, pinaagi sa hugot nga pagtuo sa iyang ngalan.",
                    "Busa, andama ninyo ang agianan sa Ginoo, kay ang panahon ania na nga ang tanan nga mga tawo moani sa ganti sa ilang mga buhat, sumala niana nga ilang nahimutangan—kon sila nagmatarung sila moani sa kaluwasan sa ilang mga kalag, sumala sa gahum ug pagluwas ni Jesukristo; ug kon sila nagdinautan sila moani sa panghimaraut sa ilang mga kalag, sumala sa gahum ug pagkaulipon sa yawa.",
                    "Karon tan-awa, mao kini ang tingog sa anghel nga nagsinggit ngadto sa mga katawhan.",
                    "Karon tan-awa, akong hinigugma nga mga kaigsoonan, kay kamo akong mga kaigsoonan, ug kamo angay nga higugmaon, ug kamo angay magdala og mga buhat nga gikinahanglan sa paghinulsol, nagtan-aw nga ang inyong mga kasingkasing hilabihan kaayo ka tig-a batok sa pulong sa Dios, ug nagtan-aw nga kamo usa ka nawala ug usa ka napukan nga mga katawhan.",
                    "Karon nahinabo nga sa diha nga ako, si Alma, nakapamulong niini nga mga pulong, tan-awa, ang mga katawhan nangasuko kanako tungod kay ako miingon ngadto kanila nga sila mga tig-a og kasingkasing ug mga tikig og liog nga mga katawhan.",
                    "Ug usab tungod kay ako misulti ngadto kanila nga sila usa ka nawala ug usa ka napukan nga mga katawhan sila nasuko kanako, ug nagtinguha nga modapat sa ilang mga kamot ngari kanako, nga sila unta mobalhug kanako ngadto sa bilanggoan.",
                    "Apan nahinabo nga ang Ginoo dili makatugot kanila nga sila modala kanako niana nga panahon ug mobalhug kanako ngadto sa bilanggoan.",
                    "Ug nahinabo nga si Amulek milakaw ug mibarug, ug misugod sa pagsangyaw ngadto kanila usab. Ug karon ang mga pulong ni Amulek dili tanan nasulat, bisan pa niana usa ka bahin sa iyang mga pulong nasulat niini nga basahon."
                ]
            },
            {
                "url": "https://www.lds.org/scriptures/bofm/alma/10?lang=ceb",
                "name": "Kapitulo 10",
                "summary": [
                    "Si Lehi kaliwat gikan ni Manases—Si Amulek misaysay pagbalik sa inanghel nga sugo nga siya nahingawa kang Alma—Ang mga pag-ampo sa matarung mao ang hinungdan nga ang mga katawhan maluwas—Dili matarung nga mga manlalaban ug mga maghuhukom naghan-ay sa katukuran ug sa kalaglagan sa mga katawhan. Mga 82 B.C."
                ],
                "verses": [
                    "Karon mao kini ang mga pulong nga si Amulek misangyaw ngadto sa mga katawhan kinsa tua sa yuta sa Ammonihah nag-ingon:",
                    "Ako mao si Amulek; ako mao ang anak nga lalaki ni Giddonah, kinsa mao ang anak nga lalaki ni Ishmael, kinsa kaliwat ni Aminadi; ug kini mao gihapon ang Aminadi kinsa mao ang mihubad sa mga sinulat nga diha sa bongbong sa templo, diin gisulat pinaagi sa tudlo sa Dios.",
                    "Ug si Aminadi usa ka kaliwat ni Nephi, kinsa anak nga lalaki ni Lehi, kinsa gikan sa yuta sa Jerusalem, kinsa usa ka kaliwat ni Manases, kinsa anak nga lalaki ni Jose kinsa gibaligya ngadto sa Ehipto pinaagi sa mga kamot sa iyang mga kaigsoonan.",
                    "Ug tan-awa, ako usab usa ka tawo nga dili yano og dungog taliwala sa tanan niadto kinsa nakaila kanako; oo, ug tan-awa, ako daghan og mga kaliwatan ug mga kahigalaan, ug ako nakabaton usab og daghan nga mga katigayunan pinaagi sa kamot sa akong kakugi.",
                    "Bisan pa niana, human sa tanan niini, ako wala gayud masayud sa daghan nga mga pamaagi sa Ginoo, ug sa iyang mga misteryo, ug kahibulongan nga gahum. Ako miingon nga ako gayud wala masayud og daghan niini nga mga butang; apan tan-awa, ako nasayop, kay ako nakakita sa daghan niya nga mga misteryo ug sa iyang kahibulongan nga gahum; oo, bisan sa pagpanalipod sa mga kinabuhi niini nga mga katawhan.",
                    "Bisan pa niana, ako nagpatig-a sa akong kasingkasing, kay ako gitawag sa makadaghan ug ako wala mopatalinghug; busa ako nasayud mahitungod niini nga mga butang, apan ako wala magpakasayud; busa ako nagpadayon sa pagsukol batok sa Dios, diha sa pagkadautan sa akong kasingkasing, gani hangtud sa ikaupat nga adlaw niini nga ikapito nga bulan, nga diha sa ikanapulo nga tuig sa pagmando sa mga maghuhukom.",
                    "Samtang ako mipanaw aron sa pagpakigkita sa usa ka suod nga kaliwat, tan-awa usa ka anghel sa Ginoo mipakita ngari kanako ug miingon: Amulek, balik ngadto sa imong kaugalingon nga balay, kay ikaw mopakaon sa usa ka propeta sa Ginoo; oo, usa ka balaan nga tawo, kinsa usa ka tawo nga pinili sa Dios; kay siya nagpuasa sa daghan nga mga adlaw tungod sa mga sala sa iyang mga katawhan, ug siya gigutom, ug ikaw modawat kaniya ngadto sa imong balay ug mopakaon kaniya, ug siya mopanalangin kanimo ug sa imong balay; ug ang panalangin sa Ginoo modangat diha kanimo ug sa imong balay.",
                    "Ug nahinabo nga ako mituman sa tingog sa anghel, ug mibalik padulong sa akong balay. Ug samtang ako nagpaingon ngadto ako nakakita sa tawo kinsa giingon sa anghel ngari kanako: Ikaw modawat ngadto sa imong balay—ug tan-awa kini mao ang tawo kinsa kanunay namulong nganha kanimo mahitungod sa mga butang sa Dios.",
                    "Ug ang anghel miingon ngari kanako nga siya usa ka balaan nga tawo; busa ako nasayud nga siya usa ka balaan nga tawo tungod kay kini gisulti pinaagi sa anghel sa Dios.",
                    "Ug usab, ako nasayud nga ang mga butang diin siya nagpamatuod mga tinuod; kay tan-awa ako moingon nganha kaninyo, ingon nga ang Ginoo buhi, bisan pa niana siya nagpadala sa iyang anghel aron paghimo niini nga mga butang nga mapadayag ngari kanako; ug kini siya mibuhat samtang si Alma mipuyo sa akong balay.",
                    "Kay tan-awa, siya mipanalangin sa akong balay, siya mipanalangin kanako, ug sa akong mga kababayen-an, ug sa akong mga anak, ug sa akong amahan ug sa akong mga kabanay; oo, bisan ang tanan ko nga mga kaliwat siya mipanalangin, ug ang panalangin sa Ginoo midangat ngari kanamo sumala sa mga pulong nga siya namulong.",
                    "Ug karon, sa diha nga si Amulek nakapamulong niini nga mga pulong ang mga katawhan misugod sa pagkatingala, nagtan-aw nga dihay labaw pa sa usa ka saksi kinsa nagpamatuod sa mga butang diin niana sila gipakasala, ug usab sa mga butang nga moabut, sumala sa espiritu sa pagpanagna nga anaa diha kanila.",
                    "Bisan pa niana, dihay uban taliwala kanila kinsa naghunahuna sa pagpangutana kanila, nga pinaagi sa ilang maliputon nga mga paagi sila unta makabitik kanila sa ilang mga pulong, nga sila makakita og saksi batok kanila, nga sila motugyan kanila ngadto sa ilang mga maghuhukom nga sila unta mahukman sumala sa balaod, ug nga sila unta patyon o ibalhug ngadto sa bilanggoan, sumala sa kalapasan nga sila makahimo pagpakita o makasaksi batok kanila.",
                    "Karon mao kadto nga mga tawo kinsa nagtinguha sa paglaglag kanila, kinsa mga manlalaban, kinsa gisuholan o gitudlo pinaagi sa mga katawhan aron sa pagpahigayon sa balaod sa ilang mga panahon sa mga paghusay, o diha sa mga paghusay sa mga kalapasan sa mga katawhan sa atubangan sa mga maghuhukom.",
                    "Karon kini nga mga manlalaban maalamon sa tanan nga mga paagi ug panglipot sa mga katawhan; ug kini aron paghimo kanila nga sila unta mahanas diha sa ilang pangita.",
                    "Ug nahinabo nga sila misugod sa pagpangutana ni Amulek, nga sa ingon niana mohimo kaniya sa pagsukwahi sa iyang mga pulong, o pag-usab sa mga pulong nga siya kinahanglan mamulong.",
                    "Karon sila wala masayud nga si Amulek mahimo nga masayud sa ilang mga laraw. Apan nahinabo sa diha nga sila misugo sa pagpangutana kaniya, siya nakasabut sa ilang mga hunahuna, ug siya miingon ngadto kanila: O kamo nga mga dautan ug hiwi nga kaliwatan, kamo nga mga manlalaban ug mga nagpakaaron-ingnon, kay kamo nagpahiluna sa mga katukuran sa yawa; kay kamo nagbutang og mga laang ug mga lit-ag aron sa pagdakop sa mga balaan sa Dios.",
                    "Kamo naglaraw aron sa pagtuis sa mga pamaagi sa matarung, ug sa pagpakanaog sa kasuko sa Dios nganha sa inyong mga ulo, gani ngadto sa hingpit nga kalaglagan niini nga mga katawhan.",
                    "Oo, sa makatarunganon nga paagi si Mosiah misulti, kinsa mao ang atong katapusan nga hari, sa diha nga siya hapit na motugyan sa gingharian, walay bisan usa nga katugyanan niini, nagsugo nga kini nga mga katawhan kinahanglan mandoan pinaagi sa ilang kaugalingon nga mga tingog—oo, maayo niya nga pagkasulti nga kon ang panahon kinahanglan moabut nga ang tingog niini nga mga katawhan kinahanglan mopili sa kadautan, kon ang panahon kinahanglan moabut nga kini nga mga katawhan kinahanglan nga mahulog ngadto sa kalapasan, sila hinog na sa kalaglagan.",
                    "Ug karon ako moingon nganha kaninyo nga sa makatarunganon nga paagi nga ang Ginoo mohukom sa inyong mga kadautan; sa makatarunganon nga paagi nga siya mosangyaw ngadto niini nga mga katawhan, pinaagi sa tingog sa iyang mga anghel: Paghinulsol kamo, paghinulsol, kay ang gingharian sa langit duol na.",
                    "Oo, sa makatarunganon nga paagi nga siya mosangyaw, pinaagi sa tingog sa iyang mga anghel nga: Ako manaog taliwala sa akong mga katawhan, uban ang pagkamakiangayon ug kaangayan diha sa akong mga kamot.",
                    "Oo, ug ako moingon nganha kaninyo nga kon kini dili pa sa mga pag-ampo sa mga matarung, kinsa ania karon sa yuta, nga kamo bisan karon pagaduawon na sa hingpit nga kalaglagan; gani dili kini pinaagi sa lunop, ingon sa mga katawhan sa adlaw ni Noe, apan kini pinaagi sa gutom, ug pinaagi sa kamatay, ug sa espada.",
                    "Apan kini pinaagi sa mga pag-ampo sa mga matarung nga kamo naluwas; karon busa, kon kamo mosalikway sa mga matarung taliwala kaninyo sa ingon ang Ginoo dili mopugong sa iyang kamot; apan diha sa iyang mapintas nga kasuko siya mogula batok kaninyo; unya kamo pagahampakon pinaagi sa gutom, ug pinaagi sa kamatay, ug pinaagi sa espada; ug ang panahon hapit na moabut gawas kon kamo maghinulsol.",
                    "Ug karon nahinabo nga ang mga katawhan labaw nga nasuko kang Amulek, ug sila misinggit, nag-ingon: Kini nga tawo nagbiay-biay batok sa atong mga balaod nga makiangayon, ug sa atong maalamon nga mga manlalaban kinsa kita mipili.",
                    "Apan si Amulek mipatuy-od sa iyang kamot, ug misinggit sa labi pang makusog ngadto kanila, nag-ingon: O kamo nga mga dautan ug hiwi nga kaliwatan, ngano nga si Satanas adunay dako nga gahum dinha sa inyong mga kasingkasing? Ngano nga kamo mitugyan sa inyong mga kaugalingon ngadto kaniya nga siya makahimo sa pag-angkon og gahum ibabaw kaninyo, sa pagbuta sa inyong mga mata, nga kamo dili makasabut sa mga pulong nga gipamulong, sumala sa ilang kamatuoran?",
                    "Kay tan-awa, ako nagpamatuod ba batok sa inyong balaod? Kamo wala makasabut; kamo nagsulti nga ako nakapamulong batok sa inyong balaod; apan ako wala, apan ako nakapamulong dapig sa inyong balaod, ngadto sa inyong paghukom.",
                    "Ug karon tan-awa, ako moingon nganha kaninyo, nga ang katukuran sa kalaglagan niini nga mga katawhan nagsugod sa pagkahiluna pinaagi sa pagkadili matarung sa inyong mga manlalaban ug sa inyong mga maghuhukom.",
                    "Ug karon nahinabo nga sa diha nga si Amulek nakapamulong niini nga mga pulong ang mga katawhan misinggit batok kaniya, nag-ingon: Karon kami nasayud nga kini nga tawo usa ka anak sa yawa, kay siya nagbakak ngari kanato; kay siya nakapamulong batok sa atong balaod. Ug karon siya misulti nga siya wala makapamulong batok niini.",
                    "Ug pag-usab, siya mibiay-biay batok sa atong mga manlalaban, ug sa atong mga maghuhukom.",
                    "Ug nahinabo nga ang mga manlalaban mibutang niini ngadto sa ilang mga kasingkasing nga sila kinahanglan mahinumdom niini nga mga butang batok kaniya.",
                    "Ug dihay usa taliwala kanila kansang ngalan mao si Zeezrom. Karon siya ang unang misumbong kang Amulek ug Alma, siya ingon nga usa sa labing batid taliwala kanila, nga nakaangkon og daghan nga mga patigayon taliwala sa mga katawhan.",
                    "Karon ang tuyo niini nga mga manlalaban mao ang pag-angkon og bahandi; ug sila nakaangkon og bahandi sumala sa ilang pangita."
                ]
            },
            {
                "url": "https://www.lds.org/scriptures/bofm/alma/11?lang=ceb",
                "name": "Kapitulo 11",
                "summary": [
                    "Ang paagi sa panalapi sa mga Nephite gipahimutang—Si Amulek nakiglalis kang Zeezrom—Si Kristo dili moluwas sa mga katawhan diha sa ilang mga sala—Kadto lamang kinsa makapanunod sa gingharian sa langit ang maluwas—Tanan nga mga tawo mobangon sa pagka-imortal—Wala nay kamatayon human sa Pagkabanhaw. Mga 82 B.C."
                ],
                "verses": [
                    "Karon anaa sa balaod ni Mosiah nga matag tawo kinsa usa ka maghuhukom sa balaod, o kadto kinsa gitudlo nga mga maghuhukom, kinahanglan makadawat og mga suhol sumala sa panahon nga sila naghago sa paghukom niadto kinsa gidala sa atubangan kanila aron pagahukman.",
                    "Karon kon ang usa ka tawo makautang sa lain, ug siya magdumili sa pagbayad niana nga siya nakautang, siya ikasumbong ngadto sa maghuhukom; ug ang maghuhukom mogamit sa iyang gahum, ug mopadala og mga opisyal nga ang tawo kinahanglan dad-on ngadto sa atubangan kaniya; ug siya mohukom sa tawo sumala sa balaod ug mga kalig-unan nga gidala batok kaniya, ug sa ingon ang tawo mapugos sa pagbayad niana nga siya nakautang, o siya kuhaan sa mga butang, o isalikway gikan taliwala sa mga katawhan ingon nga usa ka kawatan ug usa ka tulisan.",
                    "Ug ang maghuhukom nagdawat sa iyang mga suhol sumala sa iyang panahon—usa ka senine nga bulawan alang sa usa ka adlaw, o usa ka senum nga pilak, nga katumbas sa usa ka senine nga bulawan; ug kini sumala sa balaod nga gihatag.",
                    "Karon kini mao ang mga ngalan sa nagkalain-lain nga mga tipik sa ilang bulawan, ug sa ilang pilak, sumala sa ilang bili. Ug ang mga ngalan gihatag sa mga Nephite, kay sila wala magbana-bana sunod sa paagi sa mga Judeo kinsa tua sa Jerusalem; ni sila magsukod subay sa paagi sa mga Judeo; apan sila miusab sa ilang mga pagbana-bana ug sa ilang mga pagsukod, sumala sa mga panghunahuna ug sa mga kahimtang sa mga katawhan, sa matag panahon, hangtud sa pagmando sa mga maghuhukom, sila ingon nga napahimutang ni hari Mosiah.",
                    "Ug karon ang pagbana-bana ingon niini—usa ka senine nga bulawan, usa ka seon nga bulawan, usa ka shum nga bulawan, ug usa ka limnah nga bulawan.",
                    "Usa ka senum sa pilak, usa ka amnor sa plata, usa ka ezrom sa plata, ug usa ka onti sa plata.",
                    "Usa ka senum nga pilak katumbas sa usa ka senine nga bulawan, ug usa niana alang sa usa ka sukod nga sebada, ug usab alang sa usa ka sukod sa matag matang nga lugas.",
                    "Karon ang bili sa usa ka seon nga bulawan bali og duha sa bili sa usa ka senine.",
                    "Ug usa ka shum nga bulawan bali og duha sa bili sa usa ka seon.",
                    "Ug usa ka limnah nga bulawan mao ang bili sa tanan.",
                    "Ang usa ka amnor nga pilak sama sa gidaghanon sa duha ka mga senum.",
                    "Ug usa ka ezrom nga pilak sama sa gidaghanon sa upat ka mga senum.",
                    "Ug ang usa ka onti sama sa gidaghanon kanilang tanan.",
                    "Karon mao kini ang bili sa gagmay nga ihap sa ilang pagbana-bana—",
                    "Usa ka shiblon katunga sa usa ka senum; busa, usa ka shiblon alang sa katunga sa usa ka takus sa sebada.",
                    "Ug ang usa ka shiblum katunga sa usa ka shiblon.",
                    "Ug ang usa ka leah mao ang katunga sa usa ka shiblum.",
                    "Karon mao kini ang ilang ihap, sumala sa ilang pagbana-bana.",
                    "Karon usa ka antion nga bulawan katumbas sa tulo ka mga shiblon.",
                    "Karon, tungod sa usa ka katuyoan sa pag-angkon og bahandi, tungod kay sila midawat sa ilang mga suhol sumala sa ilang pangita, busa, sila mikutaw sa mga katawhan sa paghimo og mga kagubot, ug tanan nga matang sa kasamok ug pagkadautan, nga sila unta makakuha og daghan nga pangita, nga sila unta makakuha og salapi sumala sa mga sumbong diin gidala sa atubangan kanila; busa sila mikutaw sa mga katawhan batok kang Alma ug kang Amulek.",
                    "Ug kini si Zeezrom nagsugod sa pagpangutana kang Amulek, nag-ingon: Ikaw motubag ba kanako sa pipila ka mga pangutana nga ako mangutana kanimo? Karon si Zeezrom mao ang usa ka tawo nga hanas sa mga paagi sa yawa, nga siya unta makalaglag niana nga maayo; busa, siya miingon ngadto kang Amulek: Ikaw motubag ba sa mga pangutana nga ako motanyag diha kanimo?",
                    "Ug si Amulek miingon ngadto kaniya: Oo, kon kini sumala sa Espiritu sa Ginoo, nga ania kanako; kay ako dili mosulti diin supak sa Espiritu sa Ginoo. Ug si Zeezrom miingon ngadto kaniya: Tan-awa, aniay unom ka mga onti nga pilak, ug tanan niini ako mohatag kanimo kon ikaw molimud sa pagkaanaa karon sa usa ka Labing Gamhanan nga Binuhat.",
                    "Karon si Amulek miingon: O ikaw nga anak sa impyerno, ngano nga ikaw motintal kanako? Nasayud ba ikaw nga ang matarung dili madala ngadto sa ingon nga mga pagtintal?",
                    "Nagtuo ba ikaw nga walay Dios? Ako moingon nganha kanimo, Wala, ikaw nasayud nga adunay usa ka Dios, apan ikaw nahigugma sa katigayunan labaw kay kaniya.",
                    "Ug karon ikaw namakak sa atubangan sa Dios ngari kanako. Ikaw miingon ngari kanako—Tan-awa kining unom ka mga onti, nga may dako nga bili, ako mohatag nganha kanimo—samtang ikaw nagbaton niini diha sa imong kasingkasing sa paghupot kanila gikan kanako; ug kini mao lamang ang imong tinguha nga ako kinahanglan molimud sa tinuod ug buhi nga Dios, nga ikaw unta adunay hinungdan sa paglaglag kanako. Ug karon tan-awa, niini nga dako nga kadautan ikaw makadawat sa imong ganti.",
                    "Ug si Zeezrom miingon ngadto kaniya: Ikaw miingon nga adunay usa ka tinuod ug buhi nga Dios?",
                    "Ug si Amulek miingon: Oo, adunay usa ka tinuod ug buhi nga Dios.",
                    "Karon si Zeezrom miingon: Aduna pa bay labaw sa usa ka Dios?",
                    "Ug siya mitubag, Wala.",
                    "Karon si Zeezrom miingon ngadto kaniya pag-usab: Giunsa nimo pagkasayud niini nga mga butang?",
                    "Ug siya miingon: Usa ka anghel ang mipahibalo kanila ngari kanako.",
                    "Ug si Zeezrom miingon pag-usab: Kinsa siya nga moanhi? Kini ba ang Anak sa Dios?",
                    "Ug siya miingon ngadto kaniya, Oo.",
                    "Ug si Zeezrom miingon pag-usab: Moluwas ba siya sa iyang mga katawhan diha sa ilang mga sala? Ug si Amulek mitubag ug miingon ngadto kaniya: Ako moingon nganha kanimo nga siya dili, kay kini dili mahitabo ngadto kaniya nga molimud sa iyang pulong.",
                    "Karon si Zeezrom miingon ngadto sa mga katawhan: Tan-awa nga kamo mahinumdom niini nga mga butang; kay siya miingon nga adunay apan usa ka Dios, gani siya miingon nga ang Anak sa Dios moanhi, apan siya dili moluwas sa iyang mga katawhan—ingon ug siya adunay katungod sa pagsugo sa Dios.",
                    "Karon si Amulek miingon pag-usab ngadto kaniya: Tan-awa ikaw nagbakak, kay ikaw miingon nga ako nagsulti ingon og ako adunay katungod sa pagsugo sa Dios tungod kay ako miingon nga siya dili makaluwas sa iyang mga katawhan diha sa ilang mga sala.",
                    "Ug ako moingon nganha kaninyo pag-usab nga siya dili makaluwas kanila diha sa ilang mga sala; kay ako dili makalimud sa iyang pulong, ug siya miingon nga walay hugaw nga butang nga makapanunod sa gingharian sa langit; busa, unsaon nga kamo maluwas, gawas nga kamo makapanunod sa gingharian sa langit? Busa, kamo dili maluwas diha sa inyong mga sala.",
                    "Karon si Zeezrom miingon pag-usab ngadto kaniya: Ang Anak ba sa Dios mao ang Amahan sa Kahangturan?",
                    "Ug si Amulek miingon ngadto kaniya: Oo, siya mao ang Amahan sa Kahangturan sa langit ug sa yuta, ug sa tanan nga mga butang nga anaa kanila, ug siya ang sinugdanan ug ang katapusan, ang una ug ang ulahi;",
                    "Ug siya moanhi sa kalibutan aron sa pagtubos sa iyang mga katawhan; ug siya modala diha kaniya sa mga kalapasan niadto kinsa mituo sa iyang ngalan; ug kini mao sila nga makaangkon sa kinabuhi nga dayon, ug ang kaluwasan moabut ngadto sa walay lain.",
                    "Busa ang mga dautan magpabilin ingon nga walay katubsanan nga nahimo, gawas kon kini ang paghubad sa mga higot sa kamatayon; kay tan-awa, ang adlaw moabut nga ang tanan mobangon gikan sa mga patay ug mobarug sa atubangan sa Dios, ug pagahukman sumala sa ilang mga buhat.",
                    "Karon, adunay kamatayon nga gitawag og usa ka temporal nga kamatayon; ug ang kamatayon ni Kristo mohubad sa mga higot niini nga temporal nga kamatayon, nga ang tanan pagabanhawon gikan niini nga temporal nga kamatayon.",
                    "Ang espiritu ug ang lawas pagahiusahon pag-usab diha sa iyang hingpit nga kahimtang; ang mga bahin sa lawas ug ang mga lutahan mapahiuli sa iyang tukma nga bayanan, gani sama kanato karon niini nga panahon; ug kita pagadad-on aron mobarug sa atubangan sa Dios, masayud sama nga kita nasayud karon, ug adunay matin-aw nga panumduman sa tanan nga atong mga kasaypanan.",
                    "Karon, kini nga pahiuli modangat sa tanan, tigulang ug batan-on, ulipon ug gawasnon, lalaki ug babaye, dautan ug matarung; ug gani walay buhok sa ilang mga ulo nga mawala; apan ang matag butang ipahiuli ngadto sa iyang hingpit nga bayanan, sama niini karon, o diha sa lawas, ug pagadad-on aron patubagon sa atubangan sa hukmanan ni Kristo ang Anak, ug ang Dios nga Amahan, ug ang Balaang Espiritu, nga mao ang usa ka Dios sa Kahangturan, pagahukman sumala sa ilang mga buhat, kon sila maayo o kon sila dautan.",
                    "Karon, tan-awa, ako nakapamulong nganha kaninyo mahitungod sa kamatayon sa mortal nga lawas, ug usab mahitungod sa pagkabanhaw sa mortal nga lawas. Ako moingon nganha kaninyo nga kini nga mortal nga lawas pagabanhawon ngadto sa pagka-imortal nga lawas, nga ang gipasabut gikan sa kamatayon, gani gikan sa unang kamatayon ngadto sa kinabuhi, nga sila dili na mamatay; ang ilang mga espiritu mahiusa uban sa ilang mga lawas, nga dili na gayud pagabulagon; sa ingon ang tibuok mahimo na nga espirituhanon ug imortal, nga sila dili na makasinati og pagkamadunuton.",
                    "Karon, sa diha nga si Amulek nakahuman niini nga mga pulong ang mga katawhan misugod pag-usab sa pagkahibulong, ug usab si Zeezrom misugod sa pagpangurog. Ug sa ingon natapos ang mga pulong ni Amulek, ug kini mao ang tanan nga ako misulat."
                ]
            },
            {
                "url": "https://www.lds.org/scriptures/bofm/alma/12?lang=ceb",
                "name": "Kapitulo 12",
                "summary": [
                    "Si Alma nakiglalis kang Zeezrom—Ang mga misteryo sa Dios ikahatag lamang ngadto sa mga matinud-anon—Ang mga tawo pagahukman pinaagi sa ilang mga panghunahuna, mga pagtuo, mga pulong, ug mga buhat—Ang dautan mahiagum sa usa ka espirituhanon nga kamatayon—Kini nga mortal nga kinabuhi usa ka kahimtang sa pagsulay—Ang laraw sa katubsanan modala sa kahimoan sa Pagkabanhaw ug, pinaagi sa hugot nga pagtuo, usa ka kapasayloan sa mga sala—Ang mga mahinulsulon adunay pag-angkon sa kalooy pinaagi sa Bugtong Anak. Mga 82 B.C."
                ],
                "verses": [
                    "Karon si Alma, nagtan-aw nga ang mga pulong ni Amulek nakapahilum ni Zeezrom, kay siya nakasabut nga si Amulek nakasakop sa iyang pagpamakak ug paglingla aron sa paglaglag kaniya, ug nakasabut nga siya misugod sa pagpangurog ubos sa usa ka kasayuran sa iyang kasaypanan, siya mibuka sa iyang ba-ba ug misugod sa pagpamulong ngadto kaniya, ug sa pagpahiluna sa mga pulong ni Amulek, ug sa pagpasabut sa mga butang nga dili masabut, o sa pagpadayag sa mga kasulatan nga labaw niana diin si Amulek nakabuhat.",
                    "Karon ang mga pulong nga si Alma namulong ngadto kang Zeezrom nadungog sa mga katawhan nga naglibut; kay ang pundok sa mga katawhan hilabihan ka daghan, ug siya namulong niini nga paagi:",
                    "Karon Zeezrom, nakakita nga ikaw nasakpan sa imong pagpamakak ug pagkamaliputon, kay ikaw wala makapamakak ngadto sa mga tawo lamang apan ikaw nakapamakak ngadto sa Dios; kay tan-awa, siya nasayud sa tanan nimo nga mga hunahuna, ug ikaw nasayud nga ang imong mga hunahuna gipahibalo ngari kanamo pinaagi sa iyang Espiritu;",
                    "Ug ikaw nakakita nga kami nasayud nga ang imong laraw usa ka maliputon kaayo nga laraw, ingon ngadto sa pagkamaliputon sa yawa, kay ang pagbakak ug ang paglingla niini nga mga katawhan nga ikaw unta mobutang kanila batok kanamo, sa pagbugal-bugal ug pagsalikway kanamo—",
                    "Karon kini usa ka laraw sa imong kaaway, ug siya naggamit sa iyang gahum diha kanimo. Karon ako buot nga ikaw mahinumdom nga unsa ang akong gisulti nganha kanimo akong gisulti ngadto sa tanan.",
                    "Ug tan-awa ako moingon nganha kaninyong tanan nga kini mao ang usa ka lit-ag sa kaaway, nga siya mibutang aron sa pagdakop niini nga mga katawhan, nga siya unta modala kaninyo ngadto sa pagkaulipon ngadto kaniya, nga siya unta moliyok kaninyo uban sa iyang mga kadena, nga siya unta mokadena kaninyo ngadto sa walay katapusan nga kalaglagan, sumala sa gahum sa iyang pagkabihag.",
                    "Karon sa diha nga si Alma nakapamulong niini nga mga pulong, si Zeezrom misugod sa pagpangurog sa hilabihan, kay siya nadani pagsamot sa gahum sa Dios; ug siya usab nadani nga si Alma ug si Amulek adunay usa ka kasayuran kaniya, kay siya nadani nga sila nasayud sa mga hunahuna ug mga katuyoan sa iyang kasingkasing; kay ang gahum gihatag ngadto kanila nga sila unta masayud niini nga mga butang sumala sa espiritu sa pagpanagna.",
                    "Ug si Zeezrom misugod sa pagpakisayud kanila nga makugihon, nga siya unta masayud sa dugang pa mahitungod sa gingharian sa Dios. Ug siya miingon ngadto kang Alma: Unsay ipasabut sa gipamulong ni Amulek mahitungod sa pagkabanhaw sa mga patay, nga ang tanan mabanhaw gikan sa mga patay, ang makiangayon ug ang dili makiangayon, ug dad-on aron mobarug sa atubangan sa Dios aron pagahukman sumala sa ilang mga buhat?",
                    "Ug karon si Alma misugod pagpatin-aw niini nga mga butang ngadto kaniya, nag-ingon: Kini gihatag ngadto sa kadaghanan aron masayud sa mga misteryo sa Dios; bisan pa niana sila gipahimutang ubos sa mahigpit nga sugo nga sila dili makigbahin gawas sumala niana nga bahin sa iyang pulong diin siya mihatag ngadto sa mga kaliwatan, sumala sa pagpaminaw ug kakugi nga sila mihatag ngadto kaniya.",
                    "Ug busa, siya nga mopatig-a sa iyang kasingkasing, ang mao modawat sa gamay nga bahin sa pulong; ug siya nga dili mopatig-a sa iyang kasingkasing, ngadto kaniya ihatag ang dako nga bahin sa pulong, hangtud kini ihatag ngadto kaniya ang kasayuran sa mga misteryo sa Dios hangtud siya masayud kanila sa hingpit.",
                    "Ug sila nga mopatig-a sa ilang mga kasingkasing, ngadto kanila ihatag ang gamay nga bahin sa pulong hangtud sila wala nay masayran mahitungod sa iyang mga misteryo; ug unya sila pagadad-on nga mga bihag sa yawa, ug pagadad-on pinaagi sa iyang kabubut-on ubos ngadto sa kalaglagan. Karon mao kini unsa ang gipasabut sa mga kadena sa impyerno.",
                    "Ug si Amulek nakapamulong sa yano mahitungod sa kamatayon, ug ingon nga gibanhaw gikan niini nga pagka-mortal ngadto sa usa ka kahimtang sa pagka-imortal, ug ingon nga pagadad-on ngadto sa hukmanan sa Dios, aron pagahukman sumala sa atong mga buhat.",
                    "Unya kon ang atong mga kasingkasing nahimo nga tig-a, oo, kon kita magpatig-a sa atong mga kasingkasing batok sa pulong, nga kini dili na makit-an diha kanato, busa ang atong kahimtang mahimo nga makahahadlok, kay niana kita pagahukman.",
                    "Kay ang atong mga pulong mohukom kanato, oo, ang tanan nato nga mga binuhatan mohukom kanato; kita dili makit-an nga walay lama; ug ang atong mga hunahuna usab mohukom kanato; ug niini nga makahahadlok nga kahimtang kita dili makaako sa paghangad ngadto sa atong Dios; ug kita mahinangop sa kalipay kon kita makasugo sa dagko nga mga bato ug sa mga kabukiran sa pagpadat-og ngari kanato aron pagtago kanato gikan sa iyang atubangan.",
                    "Apan kini dili mahimo; kita kinahanglan gayud nga magpakita ug mobarug sa atubangan sa iyang himaya, ug sa iyang gahum, ug sa iyang kusog, kaharianon, ug kamandoan, ug angkunon ang atong walay katapusan nga kaulaw nga ang tanan niya nga mga paghukom makiangayon; nga siya makiangayon sa tanan niya nga mga binuhatan, ug nga siya magmaloloy-on ngadto sa mga katawhan, ug nga siya aduna sa tanan nga gahum sa pagluwas sa matag tawo nga motuo diha sa iyang ngalan ug magdala og bunga nga angay sa paghinulsol.",
                    "Ug karon tan-awa, ako moingon nganha kaninyo nga moabut ang kamatayon, gani ang ikaduha nga kamatayon, nga mao ang usa ka espirituhanon nga kamatayon; unya ang usa ka panahon nga kinsa kadto nga mamatay diha sa iyang mga sala, nga may kalabutan sa temporal nga kamatayon, usab mamatay sa espirituhanon nga kamatayon; oo, siya mamatay ingon ngadto sa mga butang kalabut ngadto sa pagkamatarung.",
                    "Busa kini mao ang panahon diin ang ilang mga kasakit mahisama sa lim-aw sa kalayo ug asupre, kansang dilaab nagsaka hangtud sa kahangturan; ug busa kini mao ang panahon nga sila pagakadenahan ubos ngadto sa walay katapusan nga kalaglagan, sumala sa gahum ug pagkabihag ni Satanas, siya nga naghimo kanila nga mga ulipon sumala sa iyang kabubut-on.",
                    "Unya, ako moingon nganha kaninyo, sila mahisama ingon og walay katubsanan nga mahimo; kay sila dili matubos sumala sa kaangayan sa Dios; ug sila dili mamatay, tungod sa kamatuoran nga wala na ang pagkadunot.",
                    "Karon nahinabo nga sa diha nga si Alma naghimo og pagtapos sa pagpamulong niini nga mga pulong, ang mga katawhan misugod sa pagsamot og katingala;",
                    "Apan dihay usa nga si Antionah, kinsa mao ang labaw nga pangulo taliwala kanila, miduol ug miingon ngadto kaniya: Unsa kining imong gisulti, nga ang tawo kinahanglan mabanhaw gikan sa patay ug mabalhin gikan niini nga pagka-mortal ngadto sa pagka-imortal nga kahimtang, nga ang kalag dili na gayud mamatay?",
                    "Unsa ang gipasabut sa kasulatan, nga miingon nga ang Dios nagbutang og kerubim ug usa ka nagdilaab nga espada sa silangan sa tanaman sa Eden, tingali pa unya og ang atong unang mga ginikanan mosulod ug mokaon sa bunga sa kahoy sa kinabuhi, ug mabuhi sa kahangturan? Ug sa ingon kita makasabut nga walay mahimo nga kahigayunan nga sila kinahanglan mabuhi sa kahangturan.",
                    "Karon si Alma miingon ngadto kaniya: Mao kini ang butang nga ako hapit na unta mopasabut. Karon kita nakasabut nga si Adan napukan pinaagi sa iyang pagkaon sa gidili nga bunga, sumala sa pulong sa Dios; ug sa ingon kita nakasabut, nga pinaagi sa iyang pagkapukan, ang tanan nga katawhan nahimo nga usa ka nahisalaag ug napukan nga mga katawhan.",
                    "Ug karon tan-awa, ako moingon nganha kaninyo nga kon kini mahimo alang kang Adan sa pagkaon sa bunga sa kahoy sa kinabuhi niana nga panahon, wala unta ang kamatayon, ug ang pulong mahimo nga walay kapuslanan, maghimo sa Dios nga usa ka bakakon, kay siya miingon: Kon ikaw mokaon ikaw sa pagkatinuod mamatay.",
                    "Ug kita nakasabut nga ang kamatayon modangat diha sa katawhan, oo, ang kamatayon nga gipamulong ni Amulek, nga mao ang temporal nga kamatayon; bisan pa niana adunay gidugayon sa panahon nga gihatag ngadto sa tawo diin siya unta maghinulsol; busa kini nga kinabuhi nahimo nga usa ka kahimtang sa pagsulay; usa ka panahon sa pagpangandam sa pagsugat sa Dios; usa ka panahon sa pagpangandam alang sa walay katapusan nga kahimtang nga gipamulong pinaagi kanato, nga mao ang human sa pagkabanhaw sa mga patay.",
                    "Karon kon dili pa unta sa laraw sa katubsanan, nga gipahiluna gikan sa katukuran sa kalibutan, wala unta ang pagkabanhaw sa mga patay; apan dihay usa ka laraw sa pagtubos nga gipahiluna, nga mopahinabo sa pagkabanhaw sa mga patay, nga gipamulong.",
                    "Ug karon tan-awa, kon kini mahimo nga ang atong unang mga ginikanan nakaduol ug nakakaon sa bunga sa kahoy sa kinabuhi sila unta mahimo nga mga uyamut sa kahangturan, nga walay kahimtang sa pagpangandam; ug sa ingon ang laraw sa katubsanan mahimo unta nga kawang lamang, ug ang pulong sa Dios mahimo nga walay kapuslanan, walay kahimoan.",
                    "Apan tan-awa, kini dili ingon niana; apan kini gikatakda na ngadto sa mga tawo nga sila kinahanglan gayud nga mamatay; ug human sa kamatayon, sila kinahanglan moatubang sa paghukom, gani ang mao nga paghukom nga kami namulong, mao ang katapusan.",
                    "Ug human ang Dios makatakda nga kini nga mga butang modangat nganha sa tawo, tan-awa, niana siya nakakita nga kini angay nga ang tawo masayud sa mga butang diin siya nagtakda ngadto kanila;",
                    "Busa siya mipadala og mga anghel aron makigsulti kanila, kinsa mihimo sa mga tawo sa pagtan-aw sa iyang himaya.",
                    "Ug sila misugod gikan niana nga panahon sa pagtawag diha sa iyang ngalan; busa ang Dios nakigsulti sa mga tawo, ug mipahibalo ngadto kanila sa laraw sa katubsanan, nga giandam na gikan sa katukuran sa kalibutan; ug kini siya mipahibalo ngadto kanila sumala sa ilang hugot nga pagtuo ug paghinulsol ug sa ilang balaan nga mga buhat.",
                    "Busa, siya mihatag og mga sugo ngadto sa mga tawo, sila ingon nga unang nakalapas sa unang mga sugo ingon ngadto sa mga butang nga temporal, ug nahimo nga sama sa dios, nasayud sa matarung gikan sa dautan, nagpahimutang sa ilang mga kaugalingon diha sa usa ka kahimtang sa paglihok, o gibutang diha sa usa ka kahimtang sa paglihok sumala sa ilang mga kabubut-on ug mga kahimuot, bisan sa pagbuhat sa dautan o pagbuhat sa maayo—",
                    "Busa ang Dios mihatag ngadto kanila sa mga sugo, human ikapahibalo ngadto kanila ang laraw sa katubsanan, nga sila dili magbuhat og dautan, ang silot niana ingon nga usa ka ikaduha nga kamatayon, nga usa ka walay katapusan nga kamatayon ingon ngadto sa mga butang nga may kalabutan ngadto sa pagkamatarung; kay sa diha niana ang laraw sa katubsanan walay gahum, kay ang mga buhat sa kaangayan dili malaglag, sumala sa labing gamhanan nga kaayo sa Dios.",
                    "Apan ang Dios mitawag sa mga tawo, sa ngalan sa iyang Anak, (kini ingon nga ang laraw sa katubsanan gipahimutang) nag-ingon: Kon kamo maghinulsol, ug dili magpatig-a sa inyong mga kasingkasing, busa Ako malooy diha kaninyo, pinaagi sa akong Bugtong Anak;",
                    "Busa, bisan kinsa ang maghinulsol, ug dili magpatig-a sa iyang kasingkasing, siya makaangkon sa kalooy pinaagi sa akong Bugtong Anak, ngadto sa kapasayloan sa iyang mga sala; ug kini sila makasulod ngadto sa akong kapahulayan.",
                    "Ug kinsa kadto nga magpatig-a sa iyang kasingkasing ug maghimo og kadautan, tan-awa, Ako manumpa diha sa akong kasuko nga siya dili makasulod ngadto sa akong kapahulayan.",
                    "Ug karon, akong mga kaigsoonan, tan-awa ako moingon nganha kaninyo, nga kon kamo magpatig-a sa inyong mga kasingkasing kamo dili makasulod ngadto sa kapahulayan sa Ginoo; busa ang inyong kadautan naghagit kaniya nga siya mopakanaog sa iyang kasuko diha kaninyo ingon sa unang paghagit, oo, sumala sa iyang pulong sa ulahi nga paghagit ingon usab sa una, ngadto sa walay katapusan nga kalaglagan sa inyong mga kalag; busa, sumala sa iyang pulong, ngadto sa katapusan nga kamatayon, ingon usab sa una.",
                    "Ug karon, akong mga kaigsoonan, tungod sa kamatuoran nga kita nasayud niini nga mga butang, ug kini mga tinuod, kita maghinulsol, ug dili magpatig-a sa atong mga kasingkasing, nga kita dili mohagit sa Ginoo nga atong Dios sa pagpakanaog sa iyang kasuko ngari kanato niini nga iyang ikaduha nga mga sugo nga siya mihatag ngari kanato; apan kita mosulod ngadto sa kapahulayan sa Dios, nga giandam sumala sa iyang pulong."
                ]
            },
            {
                "url": "https://www.lds.org/scriptures/bofm/alma/13?lang=ceb",
                "name": "Kapitulo 13",
                "summary": [
                    "Ang mga lalaki gitawag nga halangdon nga mga pari tungod sa ilang naghingapin nga hugot nga pagtuo ug maayo nga mga buhat—Sila magtudlo sa mga sugo—Pinaagi sa pagkamatarung sila mabalaan ug mosulod ngadto sa kapahulayan sa Ginoo—Si Melchizedek mao ang usa niini—Mga anghel mipadayag sa malipayon nga mga balita sa tibuok yuta—Sila mopadayag sa tinuod nga pag-anhi ni Kristo. Mga 82 B.C."
                ],
                "verses": [
                    "Ug pag-usab, akong mga kaigsoonan, ako mopahinumdom sa panahon nga ang Ginoong Dios mihatag niini nga mga sugo ngadto sa iyang mga anak; ug ako manghinaut nga kamo mahinumdom nga ang Ginoong Dios mi-orden og mga pari, sunod sa iyang balaan nga kapunongan, diin gisunod sa kapunongan sa iyang Anak, sa pagtudlo niini nga mga butang ngadto sa mga katawhan.",
                    "Ug kadto nga mga pari gi-orden sunod sa kapunongan sa iyang Anak, diha sa usa ka paagi nga niana ang mga katawhan masayud sa unsa nga paagi magpaabut ngadto sa iyang Anak alang sa katubsanan.",
                    "Ug mao kini ang paagi diin sila gi-orden—nga gitawag ug giandam gikan sa katukuran sa kalibutan sumala sa daan nga kasayuran sa Dios, tungod sa ilang naghingapin nga hugot nga pagtuo ug maayo nga mga buhat; sa unang bahin ingon nga gitugutan sa pagpili sa maayo ug sa dautan; busa sila ingon nga nakapili sa maayo, ug mipakita og hilabihan ka dako nga hugot nga pagtuo, gitawag uban sa usa ka balaan nga katungdanan, oo, uban niana nga balaan nga katungdanan nga giandam uban, ug sumala sa, usa ka pangandam nga katubsanan alang niini.",
                    "Ug sa ingon sila gitawag ngadto niini nga balaan nga katungdanan tungod sa ilang hugot nga pagtuo, samtang ang uban nagdumili sa pagdawat sa Espiritu sa Dios tungod sa katig-a sa ilang mga kasingkasing ug ka kulang sa panabut, samtang, kon dili pa tungod niini sila unta makaangkon og dako nga kahigayunan ingon sa ilang mga kaigsoonan.",
                    "O sa katapusan, sa unang bahin sila diha sa sama nga kahimtang uban sa ilang mga kaigsoonan; sa ingon kining balaan nga katungdanan ingon nga giandam gikan sa katukuran sa kalibutan aron sa ingon dili magpatig-a sa ilang mga kasingkasing, ingon diha ug pinaagi sa pag-ula sa Bugtong Anak, kinsa giandam na—",
                    "Ug sa ingon nga tinawag pinaagi niini nga balaan nga katungdanan, ug gi-orden ngadto sa halangdon nga pagkapari sa balaan nga kapunongan sa Dios, aron sa pagtudlo sa iyang mga sugo ngadto sa mga katawhan, nga usab sila unta makasulod ngadto sa iyang kapahulayan—",
                    "Kini nga halangdon nga pagkapari ingon nga gisunod sa kapunongan sa iyang Anak, kansang kapunongan gikan sa katukuran sa kalibutan; o sa lain nga pagkasulti, ingon nga walay sinugdanan sa mga adlaw o katapusan sa mga tuig, ingon nga giandam gikan sa kahangturan ngadto sa tanan nga mga kahangturan, sumala sa iyang daan nga kasayuran sa tanan nga mga butang—",
                    "Karon sila, gi-orden sunod niini nga paagi—ingon nga gitawag uban sa usa ka balaan nga katungdanan, ug gi-orden uban sa usa ka balaan nga ordinansa, ug midala diha kanila sa halangdon nga pagkapari sa balaan nga kapunongan, diin nga katungdanan, ug ordinansa, ug halangdon nga pagkapari, walay sinugdanan o katapusan—",
                    "Sa ingon sila nahimo nga halangdon nga mga pari sa kahangturan, sunod sa kapunongan sa Anak, ang Bugtong Anak sa Amahan, kinsa walay sinugdanan sa mga adlaw o katapusan sa mga tuig, kinsa puno sa grasya, kaangayan, ug kamatuoran. Ug sa ingon kini mao. Amen.",
                    "Karon, ingon nga ako miingon mahitungod sa balaan nga kapunongan, o kini nga halangdon nga pagkapari, dihay daghan kinsa gi-orden ug nahimo nga halangdon nga mga pari sa Dios; ug kini tungod sa ilang naghingapin nga hugot nga pagtuo ug paghinulsol, ug sa ilang pagkamatarung sa atubangan sa Dios, sila nga nagpili sa paghinulsol ug sa pagbuhat sa matarung kay sa mamatay;",
                    "Busa sila gitawag sunod niini nga balaan nga kapunongan, ug gibalaan, ug ang ilang mga saput nahugasan nga puti pinaagi sa dugo sa Kordero.",
                    "Karon sila, human gibalaan pinaagi sa Espiritu Santo, nakahimo sa ilang mga saput nga maputi, nga putli ug walay lama sa atubangan sa Dios, dili makatan-aw sa sala gawas kon kini paubanan sa kasilag; ug dihay daghan, hilabihan ka daghan, kinsa nahimo nga putli ug nakasulod ngadto sa kapahulayan sa Ginoo nga ilang Dios.",
                    "Ug karon, akong mga kaigsoonan, ako manghinaut nga kamo kinahanglan magpaubos sa inyong mga kaugalingon sa atubangan sa Dios, ug magdala og bunga nga gikinahanglan alang sa paghinulsol, nga kamo mahimo usab nga makasulod niana nga kapahulayan.",
                    "Oo, paubos sa inyong mga kaugalingon sama sa mga katawhan diha sa mga adlaw ni Melchizedek, kinsa usa usab ka halangdon nga pari sunod niini nga sama nga kapunongan diin ako namulong, kinsa usab midala nganha kaniya sa halangdon nga pagkapari sa kahangturan.",
                    "Ug kini mao ang sama nga Melchizedek diin si Abraham mibayad sa ikapulo; oo, gani ang atong amahan nga si Abraham mibayad sa ikapulo sa ikanapulo nga bahin sa tanan nga iyang gipanag-iya.",
                    "Karon kini nga mga ordinansa gihatag sumala niini nga paagi, nga niana ang mga katawhan unta molantaw ngadto sa Anak sa Dios, kini ingon nga usa ka naghulagway sa iyang kapunongan, o ingon nga iyang kapunongan, ug kini nga sila unta molantaw ngadto kaniya alang sa kapasayloan sa ilang mga sala, nga sila makasulod ngadto sa kapahulayan sa Ginoo.",
                    "Karon kini si Melchizedek mao ang usa ka hari ibabaw sa yuta sa Salem; ug ang iyang mga katawhan nag-anam kalig-on diha sa mga kadautan ug mga pagkasalawayon; oo, silang tanan nahisalaag; sila napuno sa tanan nga matang sa pagkadautan;",
                    "Apan si Melchizedek nga nakapakita og mainiton nga hugot nga pagtuo, ug nakadawat sa katungdanan sa halangdon nga pagkapari sumala sa balaan nga kapunongan sa Dios, misangyaw og paghinulsol ngadto sa iyang mga katawhan. Ug tan-awa, sila naghinulsol; ug si Melchizedek nakatukod og kalinaw diha sa yuta sa iyang mga adlaw; busa siya gitawag og prinsipe sa kalinaw, kay siya mao ang hari sa Salem; ug siya naghari ubos sa iyang amahan.",
                    "Karon, dihay daghan nga nag-una pa kaniya, ug usab dihay daghan human niana, apan walay usa nga makalabaw; busa, kaniya sila nakahimo og labaw nga talagsaon nga paghisgot.",
                    "Karon ako dili na kinahanglan mosaysay pag-usab sa hitabo; unsa ang akong gisulti igo na. Tan-awa, ang mga kasulatan anaa sa inyong atubangan; kon kamo motuis kanila kini ngadto sa inyong kaugalingon nga kalaglagan.",
                    "Ug karon nahinabo nga sa diha nga si Alma nakasulti niini nga mga pulong ngadto kanila, siya mipatuy-od sa iyang kamot ngadto kanila ug misinggit uban sa usa ka makusog nga tingog, nag-ingon: Karon mao ang panahon sa paghinulsol, kay ang adlaw sa kaluwasan nagkaduol na;",
                    "Oo, ug ang tingog sa Ginoo, pinaagi sa ba-ba sa mga anghel, mipahayag niini ngadto sa tanan nga mga kanasuran; oo, mipahayag niini, nga sila mahimo nga makaangkon og malipayon nga mga balita sa dako nga hingpit nga kalipay; oo, ug siya mipalanog niini nga malipayon nga mga balita taliwala sa tanan niya nga mga katawhan, oo, bisan ngadto kanila nga nagkatibulaag sa layo nga dapit diha sa ibabaw sa yuta; busa sila miabut ngari kanato.",
                    "Ug sila gipahibalo ngari kanato sa yano nga mga paagi, aron kita mahimo nga makasabut, nga kita dili masayop; ug kini tungod sa atong pagkalatagaw sa usa ka katingalahan nga yuta; busa, kita sa ingon pinalabi kaayo, kay kita nag-angkon niini nga malipayon nga mga balita nga gipahayag ngari kanato sa tanan nga bahin sa atong ubasan.",
                    "Kay tan-awa, ang mga anghel mipahayag niini ngadto sa daghan niini nga panahon dinhi sa atong yuta; ug kini alang sa katuyoan sa pag-andam sa mga kasingkasing sa mga katawhan sa pagdawat sa iyang pulong sa panahon sa iyang pag-anhi diha sa iyang himaya.",
                    "Ug karon kita naghulat lamang sa pagpamati sa maayo nga mga balita nga ipadayag ngari kanato pinaagi sa ba-ba sa mga anghel, sa iyang pag-anhi; kay ang panahon moabut, kita wala masayud unsa ang gidugayon. Manghinaut sa Dios nga kini unta mahinabo diha sa akong adlaw; apan himoa kini nga madali o dili na madugay, diha niini ako magmalipayon.",
                    "Ug kini ipahibalo ngadto sa makiangayon ug balaan nga mga tawo, pinaagi sa ba-ba sa mga anghel, sa panahon sa iyang pag-anhi, nga ang mga pulong sa atong mga amahan mahimo nga matuman, sumala niana nga sila nakapamulong mahitungod kaniya, nga sumala sa espiritu sa pagpanagna nga anaa diha kanila.",
                    "Ug karon, akong mga kaigsoonan, ako manghinaut gikan sa kinahiladman nga bahin sa akong kasingkasing, oo, uban ang dako nga kabalaka gani ngadto sa kasakit, nga kamo mopatalinghug sa akong mga pulong, ug isalikway ang inyong mga sala, ug dili ilangay ang adlaw sa inyong paghinulsol;",
                    "Apan nga kamo magpaubos sa inyong mga kaugalingon sa atubangan sa Ginoo, ug motawag sa iyang balaan nga ngalan, ug magbantay ug mag-ampo sa kanunay, nga kamo mahimo nga dili matintal labaw niana nga kamo makalahutay, ug sa ingon giyahan pinaagi sa Balaang Espiritu, magmapainubsanon, magmaaghup, masinugtanon, mapailubon, puno sa gugma ug sa tanan mainantuson;",
                    "Mag-angkon og hugot nga pagtuo diha sa Ginoo; mag-angkon og paglaum nga kamo makadawat og kinabuhi nga dayon; mag-angkon og gugma sa Dios sa kanunay diha sa inyong mga kasingkasing, nga aron kamo bayawon sa katapusan nga adlaw ug makasulod ngadto sa iyang kapahulayan.",
                    "Ug hinaut nga ang Ginoo mohatag nganha kaninyo sa paghinulsol, nga kamo mahimo nga dili mopakanaog sa iyang kasuko nganha kaninyo, nga kamo dili magapos sa mga higot sa impyerno, nga kamo dili mag-antus sa ikaduha nga kamatayon.",
                    "Ug si Alma namulong og daghan pa nga mga pulong ngadto sa mga katawhan, nga wala mahisulat niini nga basahon."
                ]
            },
            {
                "url": "https://www.lds.org/scriptures/bofm/alma/14?lang=ceb",
                "name": "Kapitulo 14",
                "summary": [
                    "Si Alma ug si Amulek gibilanggo ug gibunalan—Ang mga matuohon ug ang ilang balaan nga mga kasulatan gisunog sa kalayo—Kini nga mga martir gidawat sa Ginoo diha sa himaya—Ang mga bongbong sa bilanggoan nangasiak ug nangatumpag—Si Alma ug si Amulek naluwas, ug ang ilang mga tiggukod gipamatay. Mga 82–81 B.C."
                ],
                "verses": [
                    "Ug nahinabo nga human siya mohimo og panapos sa iyang gisulti ngadto sa mga katawhan daghan kanila ang mituo sa iyang mga pulong, ug misugod sa paghinulsol, ug sa pagsiksik sa mga kasulatan.",
                    "Apan ang labaw nga bahin kanila matinguhaon nga sila unta makalaglag ni Alma ug ni Amulek; kay sila nasuko kang Alma, tungod sa pagkawalay lipud-lipod sa iyang mga pulong ngadto kang Zeezrom; ug sila usab miingon nga si Amulek nakapamakak ngadto kanila, ug mibiay-biay batok sa ilang balaod ug usab batok sa ilang mga manlalaban ug mga maghuhukom.",
                    "Ug sila usab nasuko kang Alma ug kang Amulek; ug tungod kay sila mipamatuod sa hilabihan ka dayag batok sa ilang pagkadautan, sila nagtinguha sa pagpatay kanila sa hilum.",
                    "Apan nahinabo nga sila wala mohimo; apan sila midala kanila ng migapos kanila sa lig-on nga mga pisi, ug midala kanila sa atubangan sa labaw nga maghuhukom sa yuta.",
                    "Ug ang mga katawhan miadto ug misaksi batok kanila—mipamatuod nga sila mibiay-biay batok sa balaod, ug sa ilang mga manlalaban ug mga maghuhukom sa yuta, ug usab sa tanan nga mga katawhan nga diha sa yuta; ug usab mipamatuod nga dihay usa lamang ka Dios, ug nga siya mopadala sa iyang Anak taliwala sa mga katawhan, apan siya dili moluwas kanila; ug daghan nga ingon niini nga mga butang nga ang mga katawhan mipamatuod batok kang Alma ug kang Amulek. Karon kini nahimo sa atubangan sa labaw nga maghuhukom sa yuta.",
                    "Ug nahinabo nga si Zeezrom natingala sa mga pulong nga gipamulong; ug siya usab nasayud mahitungod sa pagkakulang sa panabut, nga siya nakahimo taliwala sa mga katawhan pinaagi sa iyang bakak nga mga pulong; ug ang iyang kalag misugod sa pagkahasol ubos sa usa ka kasayuran sa iyang kaugalingon nga kasaypanan; oo, siya gisugdan sa paglikus sa kasakit sa impyerno.",
                    "Ug nahinabo nga siya misugod sa pagsangyaw ngadto sa mga katawhan, nag-ingon: Tan-awa, ako nasayop, ug kini nga mga tawo walay lama sa atubangan sa Dios. Ug siya misugod sa pagpakilooy alang kanila gikan niana nga panahon; apan sila mibiay-biay kaniya, nag-ingon: Ikaw ba usab gipuy-an sa yawa? Ug sila miluwa diha kaniya, ug siya gisalikway gikan sa taliwala kanila, ug usab tanan niadto kinsa mituo diha sa mga pulong nga gipamulong pinaagi ni Alma ug ni Amulek; ug sila misalikway kanila, ug mipadala og mga tawo aron pagbato kanila.",
                    "Ug sila midala sa ilang mga asawa ug mga anak pagdungan, ug si kinsa kadto nga mituo o gitudloan sa pagtuo sa pulong sa Dios sila mihimo nga sila kinahanglan itambug ngadto sa kalayo; ug sila usab midala sa ilang mga talaan nga naglangkob sa balaan nga mga kasulatan, ug mitambug kanila ngadto sa kalayo usab, nga sila unta masunog ug malaglag pinaagi sa kalayo.",
                    "Ug nahinabo nga sila midala kang Alma ug kang Amulek, ug midala kanila ngadto sa dapit diin patyon ang usa ka martir nga sila unta makasaksi sa pagkamatay niadto kinsa gilamoy sa kalayo.",
                    "Ug sa diha nga si Amulek nakakita sa mga kasakit sa mga babaye ug sa mga bata kinsa gilamoy sa kalayo, siya usab gisakitan; ug siya miingon ngadto kang Alma: Ngano nga kita mosaksi niini nga makahahadlok nga talan-awon? Busa kita mopatuy-od sa atong mga kamot, ug gamiton ang gahum sa Dios nga ania kanato, ug luwason sila gikan sa mga dilaab sa kalayo.",
                    "Apan si Alma miingon ngadto kaniya: Ang Espiritu nagpugong kanako nga ako kinahanglan dili mopatuy-od sa akong kamot; kay tan-awa ang Ginoo midawat kanila ngadto sa iyang kaugalingon, diha sa himaya; ug siya mitugot nga sila mahimo nga mobuhat niini nga butang, o nga ang mga katawhan mahimo nga mobuhat niini nga butang ngadto kanila, sumala sa katig-a sa ilang mga kasingkasing, nga ang mga paghukom diin siya mopahamtang nganha kanila diha sa iyang kasuko makiangayon; ug ang dugo sa walay sala mobarug ingon nga usa ka saksi batok kanila, oo, ug mosinggit sa hilabihan batok kanila sa katapusan nga adlaw.",
                    "Karon si Amulek miingon ngadto kang Alma: Tan-awa, tingali sila mosunog usab kanato.",
                    "Ug si Alma miingon: Mahimo kini sumala sa kabubut-on sa Ginoo. Apan tan-awa, ang atong buhat wala pa matapos; busa sila dili makasunog kanato.",
                    "Karon nahinabo nga sa diha nga ang mga lawas niadto kinsa gitambug ngadto sa kalayo naugdaw, ug usab ang mga talaan nga gitambug uban kanila, ang labaw nga maghuhukom sa yuta miduol ug mibarug sa atubangan ni Alma ug ni Amulek, samtang sila gigapos; ug siya misagpa kanila sa iyang kamot diha sa ilang mga aping, ug miingon ngadto kanila: Human kamo makakita, mosangyaw ba kamo pag-usab ngadto niini nga mga katawhan, nga sila itambug ngadto sa usa ka lim-aw sa kalayo ug asupre?",
                    "Tan-awa, kamo nakakita nga kamo walay gahum sa pagluwas niadto kinsa gitambug ngadto sa kalayo; ni ang Dios miluwas kanila tungod kay sila sakop sa inyong hugot nga pagtuo. Ug ang maghuhukom misagpa kanila pag-usab diha sa ilang mga aping, ug nangutana: Unsa ang inyong ikasulti alang sa inyong mga kaugalingon?",
                    "Karon kini nga maghuhukom mao ang sunod sa kapunongan sa tinuohan ni Nehor, kinsa mao ang nagpatay kang Gideon.",
                    "Ug nahinabo nga si Alma ug si Amulek wala motubag kaniya; ug siya mibunal kanila pag-usab, ug mitugyan kanila ngadto sa mga tinugyanan aron ibalhug ngadto sa bilanggoan.",
                    "Ug sa diha nga sila gibalhug sa bilanggoan sulod sa tulo ka mga adlaw, dihay nangabut nga daghan nga mga manlalaban, ug mga maghuhukom, ug mga pari, ug mga magtutudlo, kinsa mga sama ug tinuohan ni Nehor; ug sila misulod ngadto sa bilanggoan aron makigkita kanila, ug sila misukit-sukit kanila kalabut sa daghan nga mga pulong; apan sila wala motubag kanila.",
                    "Ug nahinabo nga ang maghuhukom mibarug sa atubangan kanila, ug miingon: Ngano nga dili kamo motubag sa mga pulong niini nga mga katawhan? Wala ba kamo masayud nga ako adunay gahum sa pagtugyan kaninyo ngadto sa mga dilaab sa kalayo? Ug siya misugo kanila sa pagsulti; apan sila walay gitubag.",
                    "Ug nahinabo nga sila mibiya ug mipadayon sa ilang mga buluhaton, apan mibalik pag-usab pagkaugma; ug ang maghuhukom usab misagpa kanila pag-usab sa ilang mga aping. Ug daghan ang miduol usab, ug mibunal kanila, nag-ingon: Mobarug ba kamo pag-usab ug mohukom niini nga mga katawhan, ug mobiay-biay sa among balaod? Kon kamo adunay ingon nga dako nga gahum ngano nga kamo dili moluwas sa inyong mga kaugalingon?",
                    "Ug daghan sa ingon niini nga mga butang nga sila misulti ngadto kanila, nagpangagot sa ilang mga ngipon diha kanila, ug nagluwa ngadto kanila, ug nag-ingon: Unsa ang atong hitsura kon kita panghimarauton?",
                    "Ug daghan sa ingon nga mga butang, oo, tanan nga matang sa ingon nga mga butang sila misulti ngadto kanila; ug sa ingon sila mibiay-biay kanila sa daghan nga mga adlaw. Ug sila wala mohatag og pagkaon ngadto kanila nga sila unta gutumon, ug tubig nga sila unta uhawon; ug sila usab mikuha gikan kanila sa ilang mga saput nga sila nahimo nga hubo; ug sa ingon sila gigapos uban sa lig-on nga mga pisi, ug gibilanggo.",
                    "Ug nahinabo nga human sila mag-antus sulod sa daghan nga mga adlaw, (ug kini diha sa ikanapulo ug duha nga adlaw, sa ikanapulo nga bulan, sa ikanapulo nga tuig sa pagmando sa mga maghuhukom ibabaw sa mga katawhan ni Nephi) nga ang labaw nga maghuhukom ibabaw sa yuta sa Ammonihah ug daghan sa ilang mga magtutudlo ug mga manlalaban misulod ngadto sa bilanggoan diin si Alma ug si Amulek gigapos uban sa mga pisi.",
                    "Ug ang labaw nga maghuhukom mibarug sa atubangan kanila, ug ,mibunal kanila pag-usab, ug miingon ngadto kanila: Kon kamo adunay gahum sa Dios sa pagluwas sa inyong mga kaugalingon gikan niini nga mga gapos, ug diha kami motuo nga ang Ginoo molaglag niini nga mga katawhan sumala sa inyong mga pulong.",
                    "Ug nahinabo nga silang tanan miduol ug mibunal kanila, nag-ingon sa mao gihapon nga mga pulong, gani hangtud sa katapusan; ug sa diha nga ang katapusan nakapamulong ngadto kanila ang gahum sa Dios diha kang Alma ug kang Amulek, ug sila mitindog ug mibarug diha sa ilang mga tiil.",
                    "Ug si Alma misinggit, nag-ingon: Unsa kadugay nga kami mag-antus niining dako nga mga kasakit, O Ginoo? O Ginoo, hatagi kami og kalig-on sumala sa among hugot nga pagtuo nga anaa kang Kristo, gani ngadto sa kaluwasan. Ug sila mibugto sa mga pisi nga naggapos kanila; ug sa diha nga ang mga katawhan nakakita niini, sila misugod sa paglayas, kay ang kahadlok sa kalaglagan miabut diha kanila.",
                    "Ug nahinabo nga hilabihan ka dako sa ilang kahadlok nga sila nangatumba sa yuta, ug wala makaabut sa gawas nga pultahan sa bilanggoan; ug ang yuta nauyog sa hilabihan, ug ang mga bongbong sa bilanggoan nangasiak ngadto sa duha, sa ingon sila nangatumba sa yuta; ug ang labaw nga maghuhukom, ug ang mga manlalaban, ug ang mga pari, ug ang mga magtutudlo, kinsa mibunal kang Alma ug kang Amulek, nangamatay pinaagi sa pagkatumba niana.",
                    "Ug si Alma ug si Amulek migawas sa bilanggoan, ug sila wala maunsa; kay ang Ginoo mihatag ngadto kanila og gahum, sumala sa ilang hugot nga pagtuo nga anaa diha ni Kristo. Ug sila diha-diha migawas sa bilanggoan; ug sila nabadbaran gikan sa ilang mga gapos; ug ang bilanggoan nahugno sa yuta, ug ang matag kalag diha sa sulod sa mga bongbong niana, gawas kang Alma ug Amulek, namatay; ug sila diha-diha miadto ngadto sa dakbayan.",
                    "Karon ang mga katawhan ingon nga nakadungog sa dako nga kaguliyang miabut nga nagdinaganay og dungan sa dagko nga pundok aron masayud sa hinungdan niini; ug sa diha nga sila nakakita kang Alma ug kang Amulek nga migawas sa bilanggoan, ug ang mga bongbong diha niana nahugno ngadto sa yuta, sila giabut og dako nga kahadlok, ug milayas gikan sa atubangan ni Alma ug Amulek gani ingon nga usa ka kanding nga milayas uban sa iyang mga gagmay gikan sa duha ka mga leon; ug sa ingon sila milayas gikan sa atubangan ni Alma ug ni Amulek."
                ]
            },
            {
                "url": "https://www.lds.org/scriptures/bofm/alma/15?lang=ceb",
                "name": "Kapitulo 15",
                "summary": [
                    "Si Alma ug si Amulek miadto sa Sidom ug mitukod og usa ka simbahan—Si Alma miayo kang Zeezrom, kinsa nagpasakop sa Simbahan—Daghan ang nabunyagan, ug ang Simbahan miuswag—Si Alma ug si Amulek miadto sa Zarahemla. Mga 81 B.C."
                ],
                "verses": [
                    "Ug nahinabo nga si Alma ug si Amulek gisugo sa pagbiya gikan niana nga dakbayan; ug sila mibiya, ug miabut gani ngadto sa yuta sa Sidom; ug tan-awa, didto sila nakakita sa tanan nga mga katawhan kinsa mibiya gikan sa yuta sa Ammonihah, kinsa gisalikway ug gibato, tungod kay sila mituo sa mga pulong ni Alma.",
                    "Ug sila misaysay ngadto kanila sa tanan nga nahitabo ngadto sa ilang mga asawa ug mga anak, ug usab mahitungod sa ilang mga kaugalingon, ug sa ilang gahum sa pagkaluwas.",
                    "Ug usab si Zeezrom nagdaot didto sa Sidom, uban ang usa ka taas kaayo nga hilanat, nga ang nakaingon mao ang dako nga mga kalisdanan sa iyang hunahuna tungod sa iyang pagkadautan, kay siya nagdahum nga si Alma ug si Amulek wala na; ug siya nagdahum nga sila gipamatay na tungod sa iyang kadautan. Ug kining dako nga sala, ug ang iyang uban nga daghan nga mga sala, nakapahasol sa iyang hunahuna hangtud nga kini nahimo nga hilabihan ka sakit, ingon nga walay kaluwasan; busa misugod siya sa pagkasunog uban sa nagkayo nga kainit.",
                    "Karon, sa diha nga siya nakadungog nga si Alma ug si Amulek tua sa yuta sa Sidom, ang iyang kasingkasing misugod sa pag-angkon og kaisug; ug siya mipadala og usa ka mensahe diha-diha ngadto kanila, nagtinguha kanila sa pag-adto ngadto kaniya.",
                    "Ug nahinabo nga sila nangadto diha-diha, nagsunod sa mensahe nga siya mipadala ngadto kanila; ug sila miadto ngadto sa balay ni Zeezrom; ug sila nakakita kaniya diha sa iyang higdaanan, masakiton, ingon nga maluyahon kaayo uban sa usa ka taas kaayo nga hilanat; ug ang iyang hunahuna usab hilabihan ka sakit tungod sa iyang mga kadautan; ug sa diha nga siya nakakita kanila siya mituy-od sa iyang kamot, ug mihangyo kanila nga sila moayo kaniya.",
                    "Ug nahinabo nga si Alma miingon ngadto kaniya, nagdawat kaniya pinaagi sa kamot: Motuo ba ikaw diha sa gahum ni Kristo ngadto sa kaluwasan?",
                    "Ug siya mitubag ug miingon: Oo, ako mituo sa tanan nga mga pulong nga ikaw mitudlo.",
                    "Ug si Alma miingon: Kon ikaw motuo sa katubsanan ni Kristo ikaw mamaayo.",
                    "Ug siya miingon: Oo, ako mituo sumala sa imong mga pulong.",
                    "Ug unya si Alma nangamuyo ngadto sa Ginoo, nag-ingon: O Ginoo nga among Dios, kaloy-i kini nga tawo, ug ayoha siya sumala sa iyang hugot nga pagtuo nga anaa diha kang Kristo.",
                    "Ug sa diha nga si Alma nakapamulong niini nga mga pulong, si Zeezrom milukso diha sa iyang mga tiil, ug misugod sa paglakaw; ug kini nahimo sa dako nga katingala sa tanan nga mga katawhan; ug ang kasayuran niini mikaylap sa tanan nga yuta sa Sidom.",
                    "Ug si Alma mibunyag kang Zeezrom ngadto sa Ginoo; ug siya misugod gikan niana nga panahon sa pagsangyaw ngadto sa mga katawhan.",
                    "Ug si Alma mitukod og usa ka simbahan diha sa yuta sa Sidom, ug mitudlo og mga pari ug mga magtutudlo diha sa yuta, aron sa pagbunyag ngadto sa Ginoo ni bisan kinsa nga matinguhaon sa pagpabunyag.",
                    "Ug nahinabo nga sila daghan; kay sila nagpanon gikan sa tanan nga rehiyon nga naglibut sa Sidom, ug nabunyagan.",
                    "Apan kadto nga mga katawhan nga tua sa yuta sa Ammonihah, sila sa gihapon nagpabilin nga tig-a ang kasingkasing ug mga tikig og liog nga mga katawhan; ug sila wala maghinulsol sa ilang mga sala, mipasangil sa tanan nga gahum ni Alma ug ni Amulek ngadto sa yawa; kay sila sama og tinuohan ni Nehor, ug wala motuo sa paghinulsol sa ilang mga sala.",
                    "Ug nahinabo nga si Alma ug si Amulek, si Amulek nga mibiya sa tanan niya nga bulawan, ug pilak, ug sa iyang mahalon nga mga butang, nga didto sa yuta sa Ammonihah, alang sa pulong sa Dios, siya ingon nga gisalikway niadto kinsa kanhiay iyang mga kahigalaan ug usab sa iyang amahan ug mga kaliwatan;",
                    "Busa, human si Alma makatukod og simbahan sa Sidom, nga nakakita og usa ka dako nga paghunong, oo, nakakita nga ang mga katawhan mihunong kalabut ngadto sa garbo sa ilang mga kasingkasing, ug misugod sa pagpaubos sa ilang mga kaugalingon sa atubangan sa Dios, ug misugod sa pagpundok sa ilang mga kaugalingon diha sa ilang mga santuwaryo aron sa pagsimba sa Dios sa atubangan sa altar, nagbantay ug nag-ampo sa kanunay, nga sila unta maluwas gikan kang Satanas, ug gikan sa kamatayon, ug gikan sa kalaglagan—",
                    "Karon ingon nga ako miingon, si Alma nga nakakita sa tanan niini nga mga butang, busa siya midala ni Amulek ug miadto sa yuta sa Zarahemla, ug midala kaniya ngadto sa iyang kaugalingon nga balay, ug nangalagad ngadto kaniya diha sa iyang mga kalisdanan, ug naglig-on kaniya diha sa Ginoo.",
                    "Ug sa ingon natapos ang ikanapulo nga tuig sa pagmando sa mga maghuhukom ibabaw sa mga katawhan ni Nephi."
                ]
            },
            {
                "url": "https://www.lds.org/scriptures/bofm/alma/16?lang=ceb",
                "name": "Kapitulo 16",
                "summary": [
                    "Ang mga Lamanite milaglag sa mga katawhan sa Ammonihah—Si Zoram nangulo sa mga Nephite sa kadaugan ibabaw sa mga Lamanite—Si Alma ug si Amulek ug daghan pa nagsangyaw sa pulong—Sila nagtudlo nga human sa iyang pagkabanhaw si Kristo magpakita sa mga Nephite. Mga 81–77 B.C."
                ],
                "verses": [
                    "Ug nahinabo nga sa ikanapulo ug usa nga tuig sa pagmando sa mga maghuhukom ibabaw sa mga katawhan ni Nephi, sa ikalima nga adlaw sa ikaduha nga bulan, ingon nga nakaangkon og dako nga kalinaw diha sa yuta sa Zarahemla, ingon nga nakaangkon og walay mga gubat ni mga panagbingkil sulod sa pipila ka mga tuig, gani hangtud sa ikalima nga adlaw sa ikaduha nga bulan sa ikanapulo ug usa nga tuig, dihay suliyaw sa gubat nga gidungog sa tibuok yuta.",
                    "Kay tan-awa, ang mga kasundalohan sa mga Lamanite misulong diha sa kiliran sa kamingawan, ngadto sa mga utlanan sa yuta, gani ngadto sa dakbayan sa Ammonihah, ug misugod sa pagpamatay sa mga katawhan ug paglaglag sa dakbayan.",
                    "Ug karon nahinabo, sa wala pa ang mga Nephite makaandam og igo nga kasundalohan aron sa pag-abug kanila gikan sa yuta, sila nakapatay na sa mga katawhan kinsa diha sa dakbayan sa Ammonihah, ug usab ang uban libut sa mga utlanan sa Noah, ug nagdala sa uban nga bihag ngadto sa kamingawan.",
                    "Karon nahinabo nga ang mga Nephite matinguhaon sa pagkuha niadto kinsa gidala nga bihag ngadto sa kamingawan.",
                    "Busa, siya nga natudlo nga labaw nga kapitan ibabaw sa mga kasundalohan sa mga Nephite, (ug ang iyang ngalan mao si Zoram, ug siya adunay duha ka anak nga mga lalaki, si Lehi ug si Aha)—karon si Zoram ug ang iyang duha ka anak nga mga lalaki, nasayud nga si Alma usa ka halangdon nga pari ibabaw sa simbahan, ug ingon nga nakadungog nga siya adunay espiritu sa pagpanagna, busa sila miadto ngadto kaniya ug mitinguha kaniya sa pagpakisayud kon ang Ginoo motugot ba nga sila moadto sa kamingawan sa pagpangita sa ilang mga kaigsoonan, kinsa gidala nga bihag sa mga Lamanite.",
                    "Ug nahinabo nga si Alma nagpakisayud sa Ginoo mahitungod niini nga butang. Ug si Alma mibalik ug miingon ngadto kanila: Tan-awa, ang mga Lamanite motabok sa suba sa Sidon didto sa habagatan sa kamingawan, layo ngadto sa unahan sa mga utlanan sa yuta sa Manti. Ug tan-awa didto kamo mosugat kanila, sa silangan sa suba sa Sidon, ug didto ang Ginoo motugyan nganha kaninyo sa inyong mga kaigsoonan kinsa nabihag sa mga Lamanite.",
                    "Ug nahinabo nga si Zoram ug ang iyang anak nga mga lalaki mitabok sa suba sa Sidon, uban ang ilang mga kasundalohan, ug mipalayo unahan sa mga utlanan sa Manti ngadto sa habagatan sa kamingawan nga nahimutang sa silangan nga bahin sa suba sa Sidon.",
                    "Ug sila misulong sa mga kasundalohan sa mga Lamanite, ug ang mga Lamanite nagkatibulaag ug giabug ngadto sa kamingawan; ug sila midala sa ilang mga kaigsoonan kinsa nabihag sa mga Lamanite, ug walay bisan usa ka kalag kanila nga nawala kinsa nabihag. Ug sila gidala sa ilang mga kaigsoonan aron sa pagpanag-iya sa ilang kaugalingon nga mga yuta.",
                    "Ug sa ingon natapos ang ikanapulo ug usa nga tuig sa mga maghuhukom, ang mga Lamanite nga naabug gikan sa yuta, ug ang mga katawhan sa Ammonihah nangamatay; oo, matag buhi nga kalag sa mga Ammonihahite namatay, ug usab ang ilang gamhanan nga dakbayan, diin sila miingon nga ang Dios dili makabuntog, tungod sa iyang pagkagamhanan.",
                    "Apan tan-awa, sa usa lamang ka adlaw nahimo kini nga awaaw; ug ang patay nga mga lawas gikunis-kunis sa mga iro ug ihalas nga mga mananap sa kamingawan.",
                    "Bisan pa niana human sa daghan nga mga adlaw ang ilang patay nga mga lawas nagtipun-og sa ibabaw sa yuta, ug sila gitabunan og nipis nga tabon. Ug karon hilabihan kaayo ang kabaho niana nga ang mga katawhan wala na moadto aron sa pagpanag-iya sa yuta sa Ammonihah sulod sa daghan nga mga katuigan. Ug gitawag kini og Biniyaan sa mga Nehor; kay sila sama og tinuohan ni Nehor, kinsa gipamatay; ug ang ilang mga yuta nagpabilin nga biniyaan.",
                    "Ug ang mga Lamanite wala na gayud mobalik pag-usab aron sa pakiggubat batok sa mga Nephite hangtud sa ikanapulo ug upat nga tuig sa pagmando sa mga maghuhukom ibabaw sa mga katawhan ni Nephi. Ug sa ingon sulod sa tulo ka mga tuig ang mga katawhan ni Nephi nakaangkon og kanunay nga kalinaw sa tibuok yuta.",
                    "Ug si Alma ug si Amulek mipadayon sa pagsangyaw og paghinulsol sa mga katawhan diha sa ilang mga templo, ug diha sa ilang mga santuwaryo, ug usab diha sa ilang mga sinagoga, nga gitukod subay sa pamaagi sa mga Judeo.",
                    "Ug ingon kadaghan nga buot mamati sa ilang mga pulong, ngadto kanila sila mihatag sa pulong sa Dios, sa walay pagpili sa mga tawo, sa kanunay.",
                    "Ug sa ingon si Alma ug si Amulek mipadayon, ug usab daghan pa kinsa napili alang sa buhat, sa pagsangyaw sa pulong sa tibuok yuta. Ug ang katukuran sa simbahan nahimo nga nalukop sa tibuok yuta, sa tanan nga rehiyon libut niini, taliwala sa tanan nga mga katawhan sa Nephite.",
                    "Ug walay pamintaha diha kanila; ang Ginoo mibu-bu sa iyang Espiritu sa ibabaw sa tibuok yuta sa pag-andam sa mga hunahuna sa mga katawhan, o sa pag-andam sa ilang mga kasingkasing sa pagdawat sa pulong diin kinahanglan itudlo diha kanila sa panahon sa iyang pag-anhi—",
                    "Nga sila unta dili magmagahi batok sa pulong, nga sila unta dili mahimong dili matuohon, ug magpadayon ngadto sa kalaglagan, apan nga sila unta modawat sa pulong uban ang hingpit nga kalipay, ug ingon sa usa ka sanga nga gisumbak ngadto sa tinuod nga ubas, nga sila unta makasulod ngadto sa kapahulayan sa Ginoo nga ilang Dios.",
                    "Karon kadto nga mga pari kinsa mipadayon taliwala sa mga katawhan misangyaw batok sa tanan nga mga pagpamakak, ug mga pagpanglimbong, ug mga kasilag, ug mga panagbangi, ug dautan og tuyo, ug mga pagbiay-biay, ug pagpangawat, pagpanulis, pagpanglungkab, pagbuno, pagpanapaw, ug tanan nga matang sa pagkamaulagon, nag-awhag nga kini nga mga butang dili unta mao ang mahitabo—",
                    "Nagsangyaw sa mga butang nga sa dili madugay moabut; oo, nagsangyaw sa pag-anhi sa Anak sa Dios, sa iyang mga pag-antus ug kamatayon, ug usab sa pagkabanhaw sa mga patay.",
                    "Ug daghan sa mga katawhan ang nagpakisayud mahitungod sa dapit diin ang Anak sa Dios moanhi; ug sila gitudloan nga siya mopakita ngadto kanila human sa iyang pagkabanhaw; ug niini ang mga katawhan namati uban sa dako nga hingpit nga kalipay ug pagmaya.",
                    "Ug karon human ang simbahan matukod sa tibuok yuta—nga nakaangkon og kadaugan ibabaw sa yawa, ug ang pulong sa Dios ingon nga gisangyaw diha sa iyang kaputli sa tanan nga yuta, ug ang Ginoo mibu-bu sa iyang mga panalangin nganha sa mga katawhan—sa ingon natapos ang ikanapulo ug upat nga tuig sa pagmando sa mga maghuhukom ibabaw sa mga katawhan ni Nephi."
                ]
            },
            {
                "url": "https://www.lds.org/scriptures/bofm/alma/17?lang=ceb",
                "name": "Kapitulo 17",
                "summary": [
                    "Ang anak nga mga lalaki ni Mosiah adunay espiritu sa pagpanagna ug pagpadayag—Sila milakaw sa ilang nagkalain-lain nga mga agianan aron sa pagsangyaw sa pulong ngadto sa mga Lamanite—Si Ammon miadto sa yuta sa Ishmael ug nahimo nga sulugoon ni Hari Lamoni—Si Ammon miluwas sa mga panon sa hari ug mipatay sa iyang mga kaaway diha sa tubig sa Sebus. Mga bersikulo 1–3, mga 77 B.C.; bersikulo 4, mga 91–77 B.C.; ug mga bersikulo 5–39, mga 91 B.C."
                ],
                "verses": [
                    "Ug karon nahinabo nga samtang si Alma nagpanaw gikan sa yuta sa Gideon paingon sa habagatan nga bahin, layo ngadto sa yuta sa Manti, tan-awa, sa iyang katingala, siya nagkasugat uban sa anak nga mga lalaki ni Mosiah nga nagpanaw paingon sa yuta sa Zarahemla.",
                    "Karon kini nga anak nga mga lalaki ni Mosiah uban ni Alma sa panahon nga ang anghel mipakita sa unang higayon ngadto kaniya; busa si Alma nalipay sa hilabihan sa pagkakita sa iyang mga kaigsoonan; ug unsa ang labaw nga nakadugang sa iyang hingpit nga kalipay, sila nagpabilin sa gihapon nga iyang mga kaigsoonan diha sa Ginoo; oo, ug sila nag-anam og kalig-on diha sa kasayuran sa kamatuoran; kay sila mga tawo nga mabuot og salabutan ug sila misiksik sa mga kasulatan sa kakugi, nga sila unta masayud sa pulong sa Dios.",
                    "Apan kini dili ang tanan; sila naghatag ngadto sa ilang kaugalingon ngadto sa tuman nga pag-ampo, ug pagpuasa; busa sila adunay espiritu sa pagpanagna, ug espiritu sa pagpadayag, ug kon sila nagtudlo, sila nagtudlo uban sa gahum ug pagtugot sa Dios.",
                    "Ug sila nagtudlo sa kanunay sa pulong sa Dios sulod sa napulo ug upat ka mga tuig taliwala sa mga Lamanite, nga nakaangkon og dako nga kalampusan sa pagdala sa daghan ngadto sa kasayuran sa kamatuoran; oo, pinaagi sa gahum sa ilang mga pulong daghan ang nadala sa atubangan sa altar sa Dios, sa pagtawag sa iyang ngalan ug sa pagkumpisal sa ilang mga sala sa atubangan kaniya.",
                    "Karon kini ang mga hitabo nga diha kanila sa ilang mga pagpanaw, kay sila adunay daghan nga mga kasakit; sila nag-antus sa hilabihan, diha sa lawas ug diha sa hunahuna, sama sa kagutom, kauhaw ug kakapoy, ug usab sa dako nga paghago diha sa espiritu.",
                    "Karon mao kini ang ilang mga pagpanaw: Nakabiya sa ilang amahan, si Mosiah, sa unang tuig sa mga maghuhukom; nagdumili sa pagdawat sa gingharian diin ang ilang amahan matinguhaon sa pagtugyan nganha kanila, ug usab kini ang mga hunahuna sa mga katawhan;",
                    "Bisan pa niana sila mibiya sa yuta sa Zarahemla, ug midala sa ilang mga espada, ug sa ilang mga bangkaw, ug sa ilang mga gapasan, ug sa ilang mga panâ, ug sa ilang mga saplong; ug kini sila mibuhat nga sila unta makahatag og pagkaon alang sa ilang mga kaugalingon samtang anaa sa kamingawan.",
                    "Ug sa ingon sila mibiya ngadto sa kamingawan uban sa ilang gidaghanon diin ilang gipili, aron sa pagtungas ngadto sa yuta sa Nephi, sa pagsangyaw sa pulong sa Dios ngadto sa mga Lamanite.",
                    "Ug nahinabo nga sila mipanaw sa daghan nga mga adlaw sa kamingawan, ug sila nagpuasa sa hilabihan ug nag-ampo sa hilabihan nga ang Ginoo mohatag ngadto kanila og usa ka bahin sa iyang Espiritu aron mouban kanila, ug mopuyo uban kanila, nga sila unta mahimo nga himan pinaagi sa mga kamot sa Dios sa pagdala, kon kini mahimo, sa ilang mga kaigsoonan, ang mga Lamanite, sa kasayuran sa kamatuoran, sa kasayuran sa pagkadautan sa mga tradisyon sa ilang mga amahan, nga dili matarung.",
                    "Ug nahinabo nga ang Ginoo miduaw kanila uban sa iyang Espiritu, ug miingon ngadto kanila: Magmahupayon. Ug sila nahupay.",
                    "Ug ang Ginoo miingon ngadto kanila usab: Lakaw taliwala sa mga Lamanite, ang inyong mga kaigsoonan, ug ipahayag ang akong pulong; gani kamo magmapailubon diha sa pagkamainantuson ug sa mga kasakit, nga kamo mahimo nga makapakita og maayo nga mga panig-ingnan ngadto kanila mahitungod kanako, ug Ako mohimo og usa ka himan kaninyo sa akong mga kamot ngadto sa kaluwasan sa daghan nga mga kalag.",
                    "Ug nahinabo nga ang mga kasingkasing sa mga anak nga lalaki ni Mosiah, ug usab kadto kinsa miuban kanila, nagmaisug sa pag-adto ngadto sa mga Lamanite aron sa pagpahayag ngadto kanila sa pulong sa Dios.",
                    "Ug nahinabo sa diha nga sila miabut sa mga utlanan sa yuta sa mga Lamanite, nga sila nagbulag sa ilang mga kaugalingon ug mibiya gikan sa usag usa, nagsalig diha sa Ginoo nga sila magkakita pag-usab sa katapusan sa ilang pag-ani; kay sila nagdahum nga dako ang buluhaton nga ilang sagubangon.",
                    "Ug sa pagkatinuod kini dako, kay sila nagsagubang sa pagsangyaw sa pulong sa Dios ngadto sa usa ka luog ug magahi ug usa ka mabangis nga mga katawhan; usa ka mga katawhan kinsa nahimuot diha sa pagbuno sa mga Nephite, ug panulis ug panglungkab kanila; ug ang ilang mga kasingkasing napahiluna diha sa mga katigayunan, o diha sa bulawan ug pilak, ug sa mahalon nga mga bato; gani sila nagtinguha sa pagkuha niini nga mga butang pinaagi sa pagbuno ug pagpanglungkab, nga sila unta dili maghago uban sa ilang kaugalingon nga mga kamot.",
                    "Sa ingon sila mga tapulan kaayo nga mga katawhan, daghan kinsa nagsimba sa mga dios-dios, ug ang tunglo sa Dios nahulog nganha kanila tungod sa mga tradisyon sa ilang mga amahan; bisan pa sa mga saad sa Ginoo nga gipalungtad ngadto kanila sa mga kondisyon sa paghinulsol.",
                    "Busa, kini mao ang hinungdan diin ang anak nga mga lalaki ni Mosiah nagsagubang sa buhat, nga sila unta makadala kanila ngadto sa paghinulsol; nga tingali sila unta makadala kanila nga masayud sa laraw sa katubsanan.",
                    "Busa sila nagbulag sa ilang mga kaugalingon gikan sa usag usa, ug mipadayon taliwala kanila, matag tawo nag-inusara, sumala sa pulong ug gahum sa Dios diin gihatag ngadto kaniya.",
                    "Karon si Ammon ingon nga labaw taliwala kanila, o hinoon siya ang nag-alagad ngadto kanila, ug siya mibiya gikan kanila, human siya manalangin kanila sumala sa ilang nagkalain-lain nga kahimtang ingon, nga nakahatag sa pulong sa Dios ngadto kanila, o nakaalagad ngadto kanila sa wala pa ang iyang pagbiya; ug sa ingon sila milakaw sa ilang nagkalain-lain nga mga panaw sa tibuok yuta.",
                    "Ug si Ammon miadto sa yuta sa Ishmael, ang yuta ingon nga gitawag sunod sa anak nga mga lalaki ni Ishmael, kinsa nahimo usab nga mga Lamanite.",
                    "Ug sa diha nga si Ammon misulod sa yuta sa Ishmael, ang mga Lamanite midakop kaniya ug migapos kaniya, ingon sa ilang nabatasan sa paggapos sa tanan nga mga Nephite kinsa mahulog sa ilang mga kamot, ug pagdala kanila sa atubangan sa hari; ug sa ingon kini anaa sa kahimuot sa hari sa pagpatay kanila, o pagpabilin kanila diha sa pagkabihag, o pagbalhug kanila ngadto sa bilanggoan, o sa pagsalikway kanila gikan sa iyang yuta, sumala sa iyang kabubut-on ug kahimuot.",
                    "Ug sa ingon si Ammon gidala sa atubangan sa hari kinsa mao ang labaw sa yuta sa Ishmael; ug ang iyang ngalan mao si Lamoni; ug siya usa ka kaliwat ni Ishmael.",
                    "Ug ang hari nangutana kang Ammon kon kini mao ang iyang tinguha sa pagpuyo diha sa yuta taliwala sa mga Lamanite, o taliwala sa iyang mga katawhan.",
                    "Ug si Ammon miingon ngadto kaniya: Oo, ako nagtinguha sa pagpuyo taliwala niini nga mga katawhan sulod sa usa ka panahon; oo, ug tingali hangtud sa adlaw nga ako mamatay.",
                    "Ug nahinabo nga si hari Lamoni hilabihan ang kahimuot kang Ammon, ug nagsugo nga ang iyang mga gapos kinahanglan badbaron; ug siya nanghinaut nga si Ammon mokuha og usa sa iyang anak nga mga babaye aron pangasaw-on.",
                    "Apan si Ammon miingon ngadto kaniya: Dili, apan ako mahimo nga imong sulugoon. Busa si Ammon nahimo nga usa ka sulugoon ni hari Lamoni. Ug nahinabo nga siya gipahiluna taliwala sa uban nga mga sulugoon aron sa pagbantay sa mga panon ni Lamoni, sumala sa nabatasan sa mga Lamanite.",
                    "Ug human siya diha sa pag-alagad sa hari sa tulo ka mga adlaw, sama siya sa uban nga mga Lamanitish nga sulugoon nag-uban sa ilang mga panon ngadto sa dapit sa tubig, diin gitawag nga tubig sa Sebus, ug ang tanan nga mga Lamanite miabug sa ilang mga panon didto niana, nga sila mahimo nga adunay tubig—",
                    "Busa, samtang si Ammon ug ang mga sulugoon sa hari nag-abug ngadto sa ilang mga panon ngadto niini nga dapit sa tubig, tan-awa, usa ka pundok sa mga Lamanite, kinsa uban sa ilang mga panon aron makainom og tubig, mibarug ug mipatibulaag sa mga panon ni Ammon ug sa mga sulugoon sa hari, ug sila mipatibulaag kanila hangtud nga sila nanglayas sa nagkalain-lain nga mga agianan.",
                    "Karon ang mga sulugoon sa hari misugod sa pagbagulbol, nag-ingon: Karon ang hari mopatay kanato, sama nga siya nagbuhat sa atong mga kaigsoonan tungod kay ang ilang mga panon gipatibulaag pinaagi sa pagkadautan niini nga mga tawo. Ug sila misugod sa paghilak sa hilabihan, nag-ingon: Tan-awa, ang atong mga panon nagkatibulaag na.",
                    "Karon sila nanghilak tungod sa kahadlok nga patyon. Karon sa diha nga si Ammon nakakita niini ang iyang kasingkasing napuno sa hingpit nga kalipay; kay, miingon siya, ako mopakita sa akong gahum ngadto niini nga akong mga kauban nga mga sulugoon, o ang gahum diin ania kanako, sa pagpahiuli niini nga mga panon ngadto sa hari, nga ako mahimo nga magmadaugon sa mga kasingkasing niining akong kauban nga mga sulugoon, nga ako mogiya kanila sa pagtuo sa akong mga pulong.",
                    "Ug karon, mao kini ang mga hunahuna ni Ammon, sa diha nga siya nakakita sa mga kasakit niadto kinsa siya mitawag nga iyang mga kaigsoonan.",
                    "Ug nahinabo nga siya miulog-ulog kanila pinaagi sa iyang mga pulong, nag-ingon: Akong mga kaigsoonan, pagmadasigon kamo ug kita mangita sa mga panon, ug kita mopundok kanila pagtingub ug modala kanila pagbalik ngadto sa dapit sa tubig; ug sa ingon kita mopanalipod sa mga panon ngadto sa hari ug siya dili mopatay kanato.",
                    "Ug nahinabo nga sila nanglakaw sa pagpangita sa mga panon, ug sila misunod kang Ammon, ug sila nagdali uban ang tumang kalagsik ug nakit-an ang mga panon sa hari, ug gipundok sila pagtingub pag-usab ngadto sa dapit sa tubig.",
                    "Ug kadto nga mga tawo mibalik pag-usab aron patibulaagon ang ilang mga panon; apan si Ammon miingon ngadto sa iyang mga kaigsoonan: Libuti ang mga panon nga sila dili makalayas; ug ako molakaw ug makig-away niini nga mga tawo kinsa mitibulaag sa atong mga panon.",
                    "Busa, sila mibuhat ingon nga si Ammon misugo kanila, ug siya milakaw ug mibarug aron sa pakig-away niadto kinsa mibarug sa mga tubig sa Sebus; ug ang ilang gidaghanon dili diyutay.",
                    "Busa sila wala mahadlok kang Ammon, kay sila nagtuo nga usa sa ilang mga tawo makapatay kaniya sumala sa ilang kahimuot, kay wala sila masayud nga ang Ginoo nagsaad kang Mosiah nga siya moluwas sa iyang anak nga mga lalaki gikan sa ilang mga kamot; ni sila nasayud sa bisan unsa mahitungod sa Ginoo; busa sila nalipay diha sa kalaglagan sa ilang mga kaigsoonan; ug tungod niini nga hinungdan sila mibarug aron patibulaagon ang mga panon sa hari.",
                    "Apan si Ammon mibarug ug misugod sa paglabay og mga bato ngadto kanila ginamit ang iyang saplong; oo, uban sa dakong gahum siya misaplong og mga bato kanila; ug sa ingon siya nakapatay og pipila kanila hangtud nga sila misugod sa pagkatingala sa iyang gahum; bisan pa niana sila nasuko tungod sa pagkamatay sa ilang mga kaigsoonan, ug sila nakahukom nga siya kinahanglan mamatay; busa, nakakita nga sila dili makaigo kaniya sa ilang mga bato, sila miduol uban ang mga bunal aron pagpatay kaniya.",
                    "Apan tan-awa, matag tawo nga mialsa sa iyang bunal aron pagbunal ni Ammon, siya mitigbas sa ilang mga bukton ginamit ang iyang espada; kay siya nakasanta sa ilang mga bunal pinaagi sa pagtigbas sa ilang mga bukton sa suwab sa iyang espada, hangtud nga sila misugod sa pagkatingala, ug misugod sa pagpanglayas gikan sa iyang atubangan; oo, ug sila dili diyutay ang gidaghanon; ug siya mihimo kanila sa paglayas pinaagi sa kusog sa iyang bukton.",
                    "Karon unom kanila ang namatay pinaagi sa saplong, apan siya wala makapatay gawas sa ilang pangulo pinaagi sa iyang espada; ug siya miputol og daghan sa ilang mga bukton nga gibakyaw batok kaniya, ug sila dili diyutay.",
                    "Ug sa diha nga siya nakaabug kanila sa layo, siya mibalik ug sila mipainom sa ilang mga panon ug mibalik kanila ngadto sa tugwayanan sa hari, ug unya miadto ngadto sa hari, nagpas-an sa mga bukton nga gitigbas pinaagi sa espada ni Ammon, niadto kinsa nagtinguha sa pagpatay kaniya; ug sila gidala ngadto sa hari alang sa usa ka pagpamatuod sa mga butang diin sila nakabuhat."
                ]
            },
            {
                "url": "https://www.lds.org/scriptures/bofm/alma/18?lang=ceb",
                "name": "Kapitulo 18",
                "summary": [
                    "Si Hari Lamoni nagdahum nga si Ammon mao ang usa ka Gamhanang Espiritu—Si Ammon mitudlo sa hari bahin sa Paglalang, sa mga pagdumala sa Dios bahin sa mga tawo, ug sa katubsanan nga moabut pinaagi kang Kristo—Si Lamoni mituo ug natumba sa yuta ingon og patay. Mga 90 B.C."
                ],
                "verses": [
                    "Ug nahinabo nga si hari Lamoni misugo nga ang iyang mga sulugoon kinahanglan mobarug ug mopamatuod sa tanan nga mga butang diin sila nakakita mahitungod sa hitabo.",
                    "Ug sa diha nga silang tanan nakapamatuod sa mga butang diin sila nakakita, ug siya nasayud sa pagkamatinud-anon ni Ammon sa pagpanalipod sa iyang mga panon, ug usab sa iyang dako nga gahum sa pagpakig-away batok niadto kinsa mitinguha sa pagpatay kaniya, siya natingala sa hilabihan, ug miingon: Sa pagkamatuod, kini labaw pa sa usa ka tawo. Tan-awa, dili ba kini ang Gamhanang Espiritu kinsa mipadala sa ingon nga mga dagko nga mga silot diha niini nga mga katawhan, tungod sa ilang mga pagbuno?",
                    "Ug sila mitubag sa hari, ug miingon: Bisan kon siya ang Gamhanang Espiritu o usa ka tawo, kami wala masayud; apan kini kami nasayud, nga siya dili mapatay sa mga kaaway sa hari; ni sila makapatibulaag sa mga panon sa hari kon siya uban kanato, tungod sa iyang kabatid ug sa gamhanan nga kusog; busa, kami nasayud nga siya usa ka higala sa hari. Ug karon, o hari, kami dili motuo nga ang usa ka tawo adunay ingon ka dako nga gahum, kay kami nasayud nga siya dili mapatay.",
                    "Ug karon, sa diha nga ang hari nakadungog niini nga mga pulong, siya miingon ngadto kanila: Karon ako nasayud nga kini mao ang Gamhanang Espiritu; ug siya nanaog niini nga panahon aron sa pagpanalipod sa inyong mga kinabuhi, nga ako unta dili mopatay kaninyo ingon nga ako mihimo sa inyong mga kaigsoonan. Karon kini ang Gamhanang Espiritu kinsa ang atong mga amahan namulong.",
                    "Karon mao kini ang tradisyon ni Lamoni, diin siya midawat gikan sa iyang amahan, nga adunay usa ka Gamhanang Espiritu. Bisan pa nga sila mituo sa usa ka Gamhanang Espiritu, sila mituo nga bisan unsa nga sila mobuhat matarung; bisan pa niana, si Lamoni misugod sa hilabihan nga pagkahadlok, uban ang kahadlok nga basin pa og siya nakahimo og sayop sa pagpatay sa iyang mga sulugoon;",
                    "Kay siya nakapatay sa daghan kanila tungod kay ang ilang mga kaigsoonan mipatibulaag sa ilang mga panon didto sa dapit sa tubig; ug sa ingon, tungod kay sila mitugot nga ang ilang mga panon mapatibulaag sila gipamatay.",
                    "Karon mao ang naandan niini nga mga Lamanite nga magpundok diha sa tubig sa Sebus sa pagpatibulaag sa mga panon sa mga katawhan, nga niana sila unta moabug sa daghan nga nagkatibulaag ngadto sa ilang kaugalingon nga yuta, kini ingon nga usa ka naandan sa pagpangilog taliwala kanila.",
                    "Ug nahinabo nga si Hari Lamoni nangutana sa iyang mga sulugoon, nag-ingon: Hain kini nga tawo nga adunay dakong gahum?",
                    "Ug sila miingon ngadto kaniya: Tan-awa, siya naglawog sa imong mga kabayo. Karon ang hari misugo sa iyang mga sulugoon, sa wala pa ang panahon sa pagpainom sa mga panon, nga sila kinahanglan moandam sa iyang mga kabayo ug mga karwahe, ug mohatud kaniya ngadto sa yuta sa Nephi; kay didto adunay dako nga kasaulogan nga gikatakda didto sa yuta sa Nephi, sa amahan ni Lamoni, kinsa mao ang hari ibabaw sa tibuok yuta.",
                    "Karon sa diha nga si hari Lamoni nakadungog nga si Ammon nag-andam sa iyang mga kabayo ug sa iyang mga karwahe siya labaw nga natingala, tungod sa pagkamatinud-anon ni Ammon, nag-ingon: Sa pagkamatuod walay bisan usa nga sulugoon taliwala sa tanan kong mga sulugoon nga ingon ka matinud-anon sama niini nga tawo; kay gani siya nahinumdom sa tanan kong mga sugo sa paghimo kanila.",
                    "Karon ako sa pagkamatuod nasayud nga kini mao ang Gamhanang Espiritu, ug ako nagtinguha kaniya nga siya moduol ngari kanako, apan ako dili mangahas.",
                    "Ug nahinabo nga sa diha nga si Ammon nakaandam na sa mga kabayo ug sa mga karwahe alang sa hari ug sa iyang mga sulugoon, siya misulod ngadto sa hari, ug siya nakakita nga ang panagway sa hari nausab; busa siya mobiya na unta gikan sa iyang atubangan.",
                    "Ug usa sa mga sulugoon sa hari miingon ngadto kaniya, Rabbanah, nga mao, kon hubaron, gamhanan o halangdon nga hari, nga nagtamud sa ilang mga hari nga gamhanan; ug sa ingon siya miingon ngadto kaniya: Rabbanah, ang hari nagtinguha kanimo nga magpabilin.",
                    "Busa si Ammon mibalik ngadto sa hari, ug miingon ngadto kaniya: Unsa ang buot nimo nga ako mobuhat alang kanimo, O hari? Ug ang hari wala motubag kaniya sulod sa usa ka takna, sumala sa ilang taknaan, kay siya wala masayud unsa ang iyang kinahanglan isulti ngadto kaniya.",
                    "Ug nahinabo nga si Ammon miingon ngadto kaniya pag-usab: Unsa ang imong tinguha kanako? Apan ang hari wala motubag kaniya.",
                    "Ug nahinabo nga si Ammon, ingon nga puno uban sa Espiritu sa Dios, busa siya nakasabut sa mga hunahuna sa hari. Ug siya miingon ngadto kaniya: Kini tungod ba nga ikaw nakadungog nga ako mipanalipod sa imong mga sulugoon ug sa imong mga panon, ug mipatay sa pito sa ilang mga kaigsoonan uban sa saplong ug uban sa espada, ug miputol sa mga bukton sa uban, aron sa pagpanalipod sa imong mga panon ug sa imong mga sulugoon; tan-awa, mao ba kini ang hinungdan sa imong mga kahibulong?",
                    "Ako moingon nganha kanimo, unsa kini, nga ang imong mga kahibulong dako kaayo? Tan-awa, ako usa lamang ka tawo ug ako imong sulugoon; busa, bisan unsa nga ikaw magtinguha nga matarung, kana ako mobuhat.",
                    "Karon sa diha nga ang hari nakadungog niini nga mga pulong, siya nahibulong pag-usab, kay siya nakakita nga si Ammon makasabut sa iyang mga hunahuna; apan bisan pa niini, si hari Lamoni mibuka sa iyang ba-ba, ug miingon ngadto kaniya: Kinsa ikaw? Ikaw ba kanang Gamhanang Espiritu, kinsa nasayud sa tanan nga mga butang?",
                    "Si Ammon mitubag ug miingon ngadto kaniya: Ako dili mao.",
                    "Ug ang hari miingon: Giunsa nimo pagkasayud sa mga hunahuna sa akong kasingkasing? Ikaw mahimo nga mamulong sa walay kahadlok, ug mosulti kanako mahitungod niini nga mga butang; ug usab mosulti kanako pinaagi sa unsa nga gahum nga ikaw mipatay ug miputol sa mga bukton sa akong mga kaigsoonan nga mipatibulaag sa akong mga panon—",
                    "Ug karon, kon ikaw mosulti kanako mahitungod niini nga mga butang, bisan unsa nga ikaw magtinguha ako mohatag nganha kanimo; ug kon kini gikinahanglan, ako mopabantay kanimo sa akong mga kasundalohan; apan ako nasayud nga ikaw labaw pa ka gamhanan kay sa tanan kanila; bisan pa niana, bisan unsa nga ikaw motinguha ngari kanako ako mohatag niini nganha kanimo.",
                    "Karon si Ammon ingon nga maalamon, bisan pa niana dili mopasakit, siya miingon ngadto kang Lamoni: Mopatalinghug ba ikaw sa akong mga pulong, kon ako mosulti kanimo pinaagi sa unsa nga gahum ako mibuhat niini nga mga butang? Ug kini mao ang butang nga ako nagtinguha kanimo.",
                    "Ug ang hari mitubag kaniya, ug miingon: Oo, ako motuo sa tanan nimo nga mga pulong. Ug sa ingon siya nabitik sa laang.",
                    "Ug si Ammon misugod sa pagsulti ngadto kaniya sa walay kahadlok, ug miingon ngadto kaniya: Mituo ba ikaw nga adunay usa ka Dios?",
                    "Ug siya mitubag, ug miingon ngadto kaniya: Ako wala masayud unsa ang gipasabut niana.",
                    "Ug unya si Ammon miingon: Mituo ba ikaw nga adunay usa ka Gamhanang Espiritu?",
                    "Ug siya miingon, Oo.",
                    "Ug si Ammon miingon: Kini ang Dios. Ug si Ammon miingon ngadto kaniya pag-usab: Mituo ba ikaw nga kining Gamhanang Espiritu, kinsa mao ang Dios, naglalang sa tanan nga mga butang nga anaa sa langit ug diha sa yuta?",
                    "Ug siya miingon: Oo, ako mituo nga siya ang naglalang sa tanan nga mga butang nga ania dinhi sa yuta; apan ako wala masayud sa mga kalangitan.",
                    "Ug si Ammon miingon ngadto kaniya: Ang mga kalangitan mao ang usa ka dapit diin ang Dios nagpuyo ug tanan sa iyang balaan nga mga anghel.",
                    "Ug si hari Lamoni miingon: Kini ibabaw ba sa yuta?",
                    "Ug si Ammon miingon: Oo, ug siya nagtan-aw sa ubos diha sa tanan nga mga katawhan; ug siya nasayud sa tanan nga mga hunahuna ug mga tumong sa kasingkasing; kay pinaagi sa iyang kamot silang tanan gilalang gikan sa sinugdanan.",
                    "Ug si hari Lamoni miingon: Ako mituo sa tanan niini nga mga butang diin ikaw namulong. Ikaw gipadala ba gikan sa Dios?",
                    "Si Ammon miingon ngadto kaniya: Ako usa ka tawo; ug ang tawo sa sinugdanan gilalang sunod sa hitsura sa Dios, ug ako gitawag pinaagi sa iyang Balaang Espiritu aron sa pagtudlo niini nga mga butang ngadto niini nga mga katawhan, nga sila mahimo nga madala ngadto sa usa ka kahibalo niana diin makiangayon ug tinuod;",
                    "Ug ang usa ka bahin niana nga Espiritu mipuyo ngari kanako, diin naghatag kanako og kahibalo, ug usab gahum sumala sa akong hugot nga pagtuo ug mga tinguha diin anaa sa Dios.",
                    "Karon sa diha nga si Ammon nakasulti niini nga mga pulong, siya misugod gikan sa paglalang sa kalibutan, ug usab sa paglalang ni Adan, ug misulti kaniya sa tanan nga mga butang mahitungod sa pagkapukan sa tawo, ug misaysay pag-usab ug mipahiluna sa iyang atubangan sa mga talaan ug sa balaan nga mga kasulatan sa mga katawhan, nga gipamulong sa mga propeta, gani ngadto sa panahon nga ang ilang amahan, si Lehi, mibiya sa Jerusalem.",
                    "Ug siya usab misaysay pag-usab ngadto kanila (kay kini alang ngadto sa hari ug sa iyang mga sulugoon) sa tanan nga mga pagpanaw sa ilang mga amahan diha sa kamingawan, ug sa tanan nila nga mga pag-antus uban sa kagutom ug sa kauhaw, ug sa ilang kalisud, ug uban pa.",
                    "Ug siya usab misaysay pag-usab ngadto kanila mahitungod sa mga pagsukol ni Laman ug Lemuel, ug sa anak nga mga lalaki ni Ishmael, oo, tanan nila nga mga pagsukol siya misaysay ngadto kanila; ug siya mipatin-aw ngadto kanila sa tanan nga mga talaan ug sa mga kasulatan gikan sa panahon nga si Lehi mibiya sa Jerusalem hangtud niini nga panahon.",
                    "Apan dili kini mao ang tanan; kay siya mipatin-aw ngadto kanila sa laraw sa katubsanan, nga giandam gikan sa katukuran sa kalibutan; ug siya usab mipahibalo ngadto kanila mahitungod sa pag-anhi ni Kristo, ug sa tanan nga mga buhat sa Ginoo siya mipahibalo ngadto kanila.",
                    "Ug nahinabo nga human siya makasulti sa tanan niini nga mga butang, ug mipatin-aw kanila ngadto sa hari, nga ang hari mituo sa tanan niya nga mga pulong.",
                    "Ug siya misugod sa pagpangamuyo ngadto sa Ginoo, nag-ingon: O Ginoo, malooy ka; sumala sa imong tugob nga kalooy diin ikaw aduna diha sa mga katawhan ni Nephi, ngari kanako ug sa akong mga katawhan.",
                    "Ug karon, sa diha nga siya nakasulti niini, siya natumba ngadto sa yuta, ingon og siya patay.",
                    "Ug nahinabo nga siya gialsa sa iyang mga sulugoon ug siya gidala ngadto sa iyang asawa, ug gipahigda siya diha sa higdaanan; ug siya naghigda ingon og siya patay sulod sa duha ka mga adlaw ug duha ka mga gabii ug ang iyang asawa, ug ang iyang anak nga mga lalaki ug ang iyang anak nga mga babaye nagbangutan tungod kaniya, sunod sa nabatasan sa mga Lamanite, hilabihan ang pagbangutan sa iyang pagkamatay."
                ]
            },
            {
                "url": "https://www.lds.org/scriptures/bofm/alma/19?lang=ceb",
                "name": "Kapitulo 19",
                "summary": [
                    "Si Lamoni midawat sa kahayag sa kinabuhi nga walay katapusan ug nakakita sa Manunubos—Iyang mga sakop sa panimalay ingon og gialimungawan, ug daghan ang nakakita og mga anghel—Si Ammon gipanalipdan sa milagroso nga paagi—Siya nagbunyag sa daghan ug nagtukod og usa ka simbahan taliwala kanila. Mga 90 B.C."
                ],
                "verses": [
                    "Ug nahinabo nga human sa duha ka mga adlaw ug duha ka mga gabii sila modala na unta sa iyang lawas ug mopahimutang niini sulod sa usa ka lubnganan, diin sila mihimo alang sa  katuyoan sa paglubong sa ilang mga patay.",
                    "Karon ang rayna ingon nga nakadungog sa kabantugan ni Ammon, busa siya mipadala ug mitinguha nga siya moduol ngadto kaniya.",
                    "Ug nahinabo nga si Ammon mibuhat ingon nga siya gisugo, ug misulod ngadto sa rayna, ug mitinguha nga masayud unsa ang iyang buot nga kinahanglan nga iyang buhaton.",
                    "Ug siya miingon ngadto kaniya: Ang mga sulugoon sa akong bana nagpahibalo ngari kanako nga ikaw usa ka propeta sa balaan nga Dios, ug nga ikaw adunay gahum sa pagbuhat og daghan nga gamhanan nga mga buhat diha sa iyang ngalan;",
                    "Busa, kon kini mao, ako manghinaut nga ikaw kinahanglan mosulod ug motan-aw sa akong bana, kay siya gihaya na sa iyang higdaanan sulod sa duha ka mga adlaw ug duha ka mga gabii; ug ang uban miingon nga siya dili patay, apan ang uban miingon nga siya patay ug nga siya nabaho, ug nga siya angay na nga ibutang diha  sa lubnganan; apan alang kanako, siya dili baho.",
                    "Karon, kini mao ang gitinguha ni Ammon, kay siya nasayud nga si hari Lamoni anaa ubos sa gahum sa Dios; siya nasayud nga ang ngiub nga tabil sa pagkawalay pagtuo gisalikway gikan sa iyang hunahuna, ug ang kahayag nga nagdan-ag sa iyang hunahuna, nga mao ang kahayag sa himaya sa Dios, usa ka kahibulongan nga  kahayag sa iyang kaayo—oo, kini nga kahayag nakapatuhop niana nga hingpit nga kalipay sa sulod ngadto sa iyang kalag, ang panganod sa kangitngit ingon nga nawala, ug nga ang kahayag sa kinabuhi nga walay katapusan mihayag sulod sa iyang kalag, siya nasayud nga kini nakabuntog sa iyang kinaiyanhon nga bayanan, ug siya giagak ngadto sa Dios—",
                    "Busa, unsa ang gitinguha sa rayna kaniya mao lamang ang iyang gitinguha. Busa, siya misulod aron sa pagtan-aw sa hari sumala sa gitinguha sa rayna kaniya; ug siya nakakita sa hari, ug siya nasayud nga siya dili patay.",
                    "Ug siya miingon ngadto sa rayna: Siya dili patay, apan siya natulog diha sa Dios, ug sa pagkaugma siya mobangon pag-usab; busa ayaw siya og ilubong.",
                    "Ug si Ammon miingon ngadto kaniya: Motuo ba ikaw niini?  Ug siya miingon ngadto kaniya: Ako walay mga saksi gawas sa imong pulong, ug ang pulong sa among mga sulugoon; bisan pa niana ako motuo nga kini mahimo sumala sa imong gisulti.",
                    "Ug si Ammon miingon ngadto kaniya: Bulahan ikaw tungod sa imong naghingapin nga hugot nga pagtuo; ako moingon nganha kanimo, babaye, walay ingon pa niini ka dako nga hugot nga pagtuo taliwala sa tanan nga mga katawhan sa mga Nephite.",
                    "Ug nahinabo nga siya nagtukaw sa higdaanan sa iyang bana, gikan niana nga panahon gani hangtud niana nga panahon sa pagkaugma diin si Ammon nagtakda nga siya mobangon.",
                    "Ug nahinabo nga siya mibangon, sumala sa mga pulong ni Ammon; ug sa diha nga siya mibangon, siya mipatuy-od sa iyang kamot ngadto sa babaye, ug miingon: Bulahan ang ngalan sa Dios, ug bulahan ikaw.",
                    "Kay ingon ka tinuod nga ikaw buhi, tan-awa, ako nakakita sa akong Manunubos; ug siya moanhi, ug matawo sa usa ka babaye, ug siya motubos sa tanan nga mga katawhan kinsa motuo diha sa iyang ngalan. Karon, sa diha nga siya nakasulti niini nga mga pulong, ang iyang kasingkasing napuno, ug siya natumba pag-usab uban sa hingpit nga kalipay; ug ang rayna usab natumba, ingon nga gidaug pinaagi  sa Espiritu.",
                    "Karon si Ammon nga nakakita nga ang Espiritu sa Ginoo  gibu-bu sumala sa iyang mga pag-ampo diha sa mga Lamanite, nga iyang mga kaigsoonan, kinsa mao ang  hinungdan sa hilabihan nga pagbangutan taliwala sa mga Nephite, o taliwala sa tanan nga mga katawhan sa Dios tungod sa ilang mga kadautan ug sa ilang mga tradisyon, siya miluhod, ug misugod sa pagbu-bu sa iyang kalag diha sa pag-ampo ug pagpasalamat ngadto sa Dios alang sa unsay iyang nabuhat sa iyang mga kaigsoonan; ug siya usab gidaug uban sa hingpit nga kalipay; ug sa ingon tanan silang tulo natumba sa yuta.",
                    "Karon, sa diha nga ang  mga sulugoon sa hari nakakita nga sila nangatumba, sila usab misugod sa pagpangamuyo ngadto sa Dios, kay ang kahadlok sa Ginoo miabut diha kanila usab, kay kini mao sila kinsa ang mibarug atubangan sa hari ug nagpamatuod ngadto kaniya mahitungod sa dako nga gahum ni Ammon.",
                    "Ug nahinabo nga sila mitawag sa ngalan sa Ginoo, diha sa ilang tibuok kusog, gani hangtud nga silang tanan nangatumba ngadto sa yuta, gawas kini sa usa sa mga Lamanitish nga babaye kansang ngalan mao si Abish, siya ingon nga nakabig ngadto sa Ginoo sulod sa daghan nga mga tuig, tungod sa usa ka talagsaon nga panan-awon sa iyang amahan—",
                    "Sa ingon, ingon nga nakabig ngadto sa Ginoo, ug wala gayud kini ikapahibalo, busa, sa diha nga siya nakakita nga ang tanan nga mga sulugoon ni Lamoni nangatumba sa yuta, ug usab ang agalon nga babaye, ang rayna, ug ang hari, ug si Ammon naghapa diha sa yuta, siya nasayud nga kini mao ang gahum sa Dios; ug nagdahum nga kini nga higayon, pinaagi sa pagpahibalo ngadto sa mga katawhan unsa ang nahitabo taliwala kanila, nga pinaagi sa pagtan-aw niini nga talan-awon kini mohimo kanila sa pagtuo diha sa gahum sa Dios, busa siya midagan ngadto sa usa ka balay ug ngadto sa lain nga balay, nagpahibalo niini ngadto sa mga katawhan.",
                    "Ug sila misugod sa pagpundok sa ilang mga kaugalingon ngadto sa balay sa hari. Ug dihay miabut nga usa ka pundok sa mga katawhan, ug sa ilang katingala, sila nakakita sa hari, ug sa rayna, ug sa ilang mga sulugoon nga naghapa diha sa yuta, ug silang tanan nagbuy-od didto ingon og mga patay; ug sila usab nakakita kang Ammon, ug tan-awa, siya usa ka Nephite.",
                    "Ug karon ang mga katawhan misugod sa pagbagulbol sa ilang mga kaugalingon; ang uban nag-ingon nga kini usa ka dako nga dautan nga miabut nganha kanila, o nganha sa hari ug sa iyang balay, tungod kay siya mitugot nga ang Nephite magpabilin sa yuta.",
                    "Apan ang uban mibadlong kanila, nag-ingon: Ang hari nagdala niini nga dautan nganha sa iyang balay, tungod kay siya mipatay sa iyang mga sulugoon kinsa mihimo sa iyang mga panon nga magkatibulaag didto sa mga tubig sa Sebus.",
                    "Ug sila usab gibadlong niadto nga mga tawo kinsa mibarug didto sa mga tubig sa Sebus ug mipatibulaag sa mga panon nga gipanag-iya sa hari, kay sila nasuko ni Ammon tungod sa gidaghanon sa iyang gipamatay sa ilang mga kaigsoonan didto sa mga tubig sa Sebus, samtang nanalipod sa mga panon sa hari.",
                    "Karon, usa kanila, kansang igsoon nga lalaki gipatay ginamit uban sa espada ni Ammon, kay hilabihan ang iyang kasuko ni Ammon, miibut sa iyang espada ug miadto nga siya unta motigbas ni Ammon, aron pagpatay kaniya; ug sa iyang pag-isa sa iyang espada aron pagtigbas kaniya, tan-awa, siya namatay.",
                    "Karon kami nakakita nga si Ammon dili mapatay, kay ang Ginoo nag-ingon ngadto kang Mosiah, nga iyang amahan: Ako mopanalipod kaniya, ug kini mahimo ngadto kaniya sumala sa imong hugot nga pagtuo—busa, si Mosiah misalig kaniya ngadto sa Ginoo.",
                    "Ug nahinabo nga sa diha nga ang pundok sa mga katawhan nakakita nga ang tawo namatay, kinsa miisa sa espada aron pagpatay kang Ammon, ang kahadlok miabut kanilang tanan, ug sila wala mangahas sa pagbutang sa ilang mga kamot aron sa paghikap kaniya o bisan kinsa niadto kinsa nangatumba; ug sila misugod sa pagkahibulong pag-usab taliwala sa ilang mga kaugalingon kon unsa kaha ang hinungdan niining dako nga gahum, o unsa ang gipasabut niining tanan nga mga butang.",
                    "Ug nahinabo nga dihay daghan taliwala kanila kinsa miingon nga si Ammon mao ang Gamhanang Espiritu, ug ang uban miingon nga siya gipadala niana nga Gamhanang Espiritu;",
                    "Apan ang uban mibadlong kanilang tanan, nag-ingon nga siya usa ka mangtas, kinsa gipadala gikan sa mga Nephite aron sa paghasol kanila.",
                    "Ug dihay uban kinsa nag-ingon nga si Ammon gipadala niana nga Gamhanang Espiritu aron sa pagsakit kanila tungod sa ilang mga kadautan; ug nga kini nga Gamhanang Espiritu sa kanunay nagbantay sa mga Nephite, kinsa mao ang nagluwas kanila gikan sa ilang mga kamot; ug sila nag-ingon nga kini mao ang Gamhanang Espiritu kinsa naglaglag sa daghan sa ilang mga kaigsoonan, ang mga Lamanite.",
                    "Ug sa ingon ang panagbingkil nagsugod sa hilabihan ka tataw taliwala kanila. Ug samtang sila sa ingon nagkabingkil, ang sulugoon nga babaye kinsa nakahimo sa pundok sa mga katawhan sa pagtigum miabut, ug sa diha nga siya nakakita sa panagbingkil diha taliwala sa pundok sa mga katawhan siya sa hilabihan nagmasulub-on, gani hangtud sa paghilak.",
                    "Ug nahinabo nga siya miduol ug mikuha sa rayna pinaagi sa kamot, nga kaha siya unta makapatindog kaniya gikan sa yuta; ug sa diha nga siya nakahikap sa iyang kamot siya mibangon ug mibarug diha sa iyang mga tiil, ug misinggit sa usa ka makusog nga tingog, nag-ingon: O bulahan nga Jesus, kinsa miluwas kanako gikan sa usa ka makahahadlok nga impyerno!  O bulahan nga Dios, kaloy-i kini nga mga katawhan!",
                    "Ug sa diha nga siya nakasulti niini, siya mihakgum sa iyang mga kamot, kay napuno sa hingpit nga kalipay, namulong og daghan nga mga pulong diin dili masabut; ug sa diha nga siya nakahimo niini, siya mikuha ni hari Lamoni pinaagi sa kamot, ug tan-awa siya mibangon ug mibarug diha sa iyang mga tiil.",
                    "Ug siya, diha-diha, nga nakakita sa panagbingkil taliwala sa iyang mga katawhan, milakaw ug misugod sa pagbadlong kanila, ug sa pagtudlo kanila sa mga pulong diin siya nakadungog gikan sa ba-ba ni Ammon; ug ingon ka daghan sa nakadungog sa iyang mga pulong mituo, ug nakabig ngadto sa Ginoo.",
                    "Apan dihay daghan taliwala kanila kinsa dili mamati sa iyang mga pulong; busa sila nanglakaw.",
                    "Ug nahinabo nga sa diha nga si Ammon mibangon siya usab nangalagad ngadto kanila, ug usab ang tanan nga mga sulugoon ni Lamoni; ug silang tanan mipahayag  ngadto sa mga katawhan sa sama nga butang—nga ang ilang mga kasingkasing nausab; nga sila wala nay tinguha sa pagbuhat og dautan.",
                    "Ug tan-awa, daghan ang mipahayag ngadto sa mga katawhan nga sila nakakita og mga anghel ug nakigsulti uban kanila; ug sa ingon sila misulti kanila sa mga butang sa Dios, ug sa iyang pagkamatarung.",
                    "Ug nahinabo nga dihay daghan nga mituo sa ilang mga pulong; ug ingon ka daghan sa mituo nabunyagan; ug sila nahimo nga usa ka matarung nga mga katawhan, ug sila mitukod og simbahan taliwala kanila.",
                    "Ug sa ingon ang buluhaton sa Ginoo misugod taliwala sa mga Lamanite; sa ingon ang Ginoo misugod sa pagbu-bu sa iyang Espiritu diha kanila; ug kita makakita nga ang iyang bukton gipatuy-od ngadto sa tanan nga mga katawhan kinsa mohinulsol ug motuo sa iyang ngalan."
                ]
            },
            {
                "url": "https://www.lds.org/scriptures/bofm/alma/20?lang=ceb",
                "name": "Kapitulo 20",
                "summary": [
                    "Ang Ginoo mipadala kang Ammon ngadto sa Middoni aron pagluwas sa iyang binilanggo nga mga kaigsoonan—Si Ammon ug si Lamoni nagkakita og ang amahan ni Lamoni, kinsa mao ang hari sa tibuok yuta—Si Ammon mipugos sa tigulang nga hari sa pagtugot sa pagbuhi sa iyang mga kaigsoonan. Mga 90 B.C."
                ],
                "verses": [
                    "Ug nahinabo nga sa diha nga sila nakatukod og usa ka simbahan diha niana nga yuta, nga si hari Lamoni nagtinguha nga si Ammon mokuyog kaniya ngadto sa yuta sa Nephi, nga siya unta mopakita kaniya ngadto sa iyang amahan.",
                    "Ug ang tingog sa Ginoo miabut nganha kang Ammon,  nag-ingon: Dili ikaw moadto sa yuta sa Nephi, kay tan-awa, ang hari nagtinguha sa imong kinabuhi; apan ikaw moadto sa yuta sa Middoni; kay tan-awa, ang imong igsoon nga lalaki si Aaron, ug usab si Muloki ug si Ammah anaa sa bilanggoan.",
                    "Karon nahinabo nga si Ammon nakadungog niini, siya miingon ngadto kang Lamoni: Tan-awa, ang akong igsoon nga lalaki ug mga kaigsoonan anaa sa bilanggoan sa Middoni, ug ako moadto nga ako makahimo sa pagluwas kanila.",
                    "Karon si Lamoni miingon ngadto kang Ammon: Ako nasayud, diha sa gahum sa Ginoo ikaw makahimo sa tanan niini nga mga butang. Apan tan-awa, ako mokuyog kanimo ngadto sa yuta sa Middoni; kay ang hari sa yuta sa Middoni, kansang ngalan mao si Antiomno, usa ka higala ngari kanako; busa ako moadto sa yuta sa Middoni, nga ako mahimo nga moulog-ulog sa hari sa yuta, ug siya mobuhi sa imong mga kaigsoonan gikan sa bilanggoan. Karon si Lamoni miingon ngadto kaniya: Kinsa ang nagsulti kanimo nga ang imong mga kaigsoonan anaa sa bilanggoan?",
                    "Ug si Ammon miingon ngadto kaniya: Walay usa nga nagsulti kanako, gawas sa Dios; ug siya miingon ngari kanako—Lakaw ug luwasa ang imong mga kaigsoonan, kay sila anaa sa bilanggoan sa yuta diha sa Middoni.",
                    "Karon sa diha nga si Lamoni nakadungog niini siya nagsugo nga ang iyang mga sulugoon kinahanglan moandam sa iyang mga kabayo ug mga karwahe.",
                    "Ug siya miingon ngadto kang Ammon: Dali, ako mokuyog kanimo paingon ngadto sa yuta sa Middoni, ug didto ako mohangyo sa hari nga siya mobuhi sa imong mga kaigsoonan gikan sa bilanggoan.",
                    "Ug nahinabo nga samtang si Ammon ug si Lamoni nagpanaw didto, sila nagkakita og ang amahan ni Lamoni, kinsa mao ang hari sa tanan nga yuta.",
                    "Ug tan-awa, ang amahan ni Lamoni miingon ngadto kaniya: Ngano nga ikaw wala motambong sa kasaulogan nianang mahinungdanon nga adlaw sa diha nga ako mihimo og usa ka kasaulogan ngadto sa akong anak nga mga lalaki, ug ngadto sa akong mga katawhan?",
                    "Ug siya usab miingon: Asa ikaw padulong uban niini nga Nephite, kinsa usa sa mga anak sa usa ka bakakon?",
                    "Ug nahinabo nga si Lamoni misaysay ngadto kaniya kon asa siya padulong, kay siya nahadlok mopasilo kaniya.",
                    "Ug siya usab misulti kaniya sa tanan nga hinungdan sa iyang pagpabilin sa iyang kaugalingon nga gingharian, nga siya wala moadto ngadto sa iyang amahan sa kasaulogan diin siya miandam.",
                    "Ug karon sa diha nga si Lamoni nagsaysay ngadto kaniya sa tanan niini nga mga butang, tan-awa, sa iyang katingala, ang iyang amahan nasuko kaniya, ug miingon: Lamoni, ikaw moluwas niini nga mga Nephite, kinsa mao ang anak nga mga lalaki sa usa ka bakakon. Tan-awa, siya mitulis sa atong mga amahan; ug karon ang iyang mga anak usab moipon taliwala kanato nga sila makahimo, pinaagi sa ilang mga pagkamaliputon ug sa ilang mga pagpamakak, paglingla kanato, nga sila pag-usab mahimo nga motulis kanato sa atong kabtangan.",
                    "Karon ang amahan ni Lamoni misugo kaniya nga siya kinahanglan mopatay ni Ammon pinaagi sa espada. Ug siya usab misugo kaniya nga sila kinahanglan dili moadto sa yuta sa Middoni, apan nga siya kinahanglan mobalik uban kaniya ngadto sa yuta sa Ishmael.",
                    "Apan si Lamoni miingon ngadto kaniya: Ako dili mopatay ni Ammon, ni ako mobalik ngadto sa yuta sa Ishmael, apan ako moadto sa yuta sa Middoni nga ako mahimo nga mobuhi sa mga kaigsoonan ni Ammon, kay ako nasayud nga sila mga makiangayon nga mga tawo ug balaan nga mga propeta sa tinuod nga Dios.",
                    "Karon sa diha nga ang iyang amahan nakadungog niini nga mga pulong, siya nasuko kaniya, ug siya miibut sa iyang espada nga siya unta motigbas kaniya ngadto sa yuta.",
                    "Apan si Ammon mibarug ug miingon ngadto kaniya: Tan-awa, dili ikaw mopatay sa imong anak nga lalaki; bisan pa niana, maayo pa nga siya kinahanglan mapukan kay kanimo, kay tan-awa, siya nakahinulsol na sa iyang mga kasal-anan; apan kon ikaw ang mapukan karon nga panahon, diha sa imong kasuko, ang imong kalag dili gayud maluwas.",
                    "Ug usab, kini kinahanglan nga ikaw magpugong; kay kon ikaw mopatay sa imong anak, siya nga usa ka tawo nga walay sala, ang iyang dugo mangamuyo gikan sa yuta ngadto sa Ginoo nga iyang Dios, alang sa usa ka panimalos nga modangat nganha kanimo; ug tingali ikaw mawad-an sa imong kalag.",
                    "Karon sa diha nga si Ammon nakasulti niini nga mga pulong ngadto kaniya, siya mitubag kaniya, nag-ingon: Ako nasayud nga kon ako mopatay sa akong anak nga lalaki, nga ako mopaagas sa dugo sa walay sala; kay ikaw ang nagtinguha sa paglaglag kaniya.",
                    "Ug siya mipatuy-od sa iyang kamot aron patyon si Ammon. Apan si Ammon nakasanta sa iyang mga pagtigbas, ug usab mitigbas sa iyang bukton nga siya dili makagamit niini.",
                    "Karon sa diha nga ang hari nakakita nga si Ammon makapatay kaniya, siya misugod sa pagpakilooy kang Ammon nga siya moluwas sa iyang kinabuhi.",
                    "Apan si Ammon miisa sa iyang espada, ug miingon ngadto kaniya: Tan-awa, ako motigbas kanimo gawas kon ikaw motugyan ngari kanako nga ang akong mga kaigsoonan buhian gikan sa bilanggoan.",
                    "Karon ang hari, nahadlok nga mawad-an sa iyang kinabuhi, miingon: Kon ikaw moluwas kanako ako motugyan nganha kanimo bisan unsa ang imong pangayoon, bisan ang katunga sa akong gingharian.",
                    "Karon sa diha nga si Ammon nakakita nga siya nakahimo diha sa tigulang nga hari sumala sa iyang tinguha, siya miingon ngadto kaniya: Kon ikaw motugyan nga ang akong mga kaigsoonan mahimo nga buhian gikan sa bilanggoan, ug usab nga si Lamoni makapadayon sa pagpanag-iya sa iyang gingharian, ug nga ikaw dili masilo kaniya, apan motugot nga siya mahimo nga mobuhat sumala sa iyang kaugalingon nga mga tinguha sa bisan unsa nga butang nga siya makahunahuna, niana ako moluwas kanimo; kay kon dili ako motigbas kanimo ngadto sa yuta.",
                    "Karon sa diha nga si Ammon nakasulti niini nga mga pulong, ang hari misugod sa pagkalipay tungod sa iyang kinabuhi.",
                    "Ug sa diha nga siya nakakita nga si Ammon walay tinguha sa pagpatay kaniya, ug sa diha nga siya, usab nakakita sa dako nga gugma nga siya aduna alang sa iyang anak nga lalaki nga si Lamoni, siya natingala sa hilabihan, ug miingon: Tungod kay kini mao lamang ang imong gitinguha, nga ako mobuhi sa imong mga kaigsoonan, ug motugot nga ang akong anak nga lalaki nga si Lamoni magpadayon sa pagpanag-iya sa iyang gingharian, tan-awa, ako motugyan nganha kanimo nga ang akong anak nga lalaki makapadayon sa pagpanag-iya sa iyang gingharian gikan karon ug sa kahangturan; ug ako dili na magmando kaniya—",
                    "Ug ako usab motugyan nganha kanimo nga ang imong mga kaigsoonan mahimo nga buhian gikan sa bilanggoan, ug ikaw ug ang imong mga kaigsoonan mahimo nga moduol kanako, sa akong gingharian; kay ako dako og tinguha nga makigkita kanimo. Kay ang hari dako ang katingala sa mga pulong diin siya nakapamulong, ug usab sa mga pulong diin gipamulong sa iyang anak nga lalaki nga si Lamoni, busa siya matinguhaon nga makakat-on kanila.",
                    "Ug nahinabo nga si Ammon ug si Lamoni mipadayon sa ilang panaw paingon sa yuta sa Middoni. Ug si Lamoni nakabaton og maayo nga pagtagad sa mga mata sa hari sa yuta; busa ang mga kaigsoonan ni Ammon gibuhian gikan sa bilanggoan.",
                    "Ug sa diha nga si Ammon nakakita kanila siya hilabihan kasubo, kay tan-awa sila mga hubo, ug ang ilang mga panit nangasamad pag-ayo tungod sa paggapos sa mga lig-on nga mga pisi. Ug sila usab nag-antus sa kagutom, kauhaw, ug sa tanan nga matang sa mga kasakit; bisan pa niana sila nagmapailubon diha sa tanan nila nga mga pag-antus.",
                    "Ug, samtang kini nahitabo, kini mao ang ilang kapalaran nga mahulog ngadto sa mga kamot sa labaw pa ka tig-a ug labaw pa ka tikig og liog nga mga katawhan; busa sila dili mopatalinghug ngadto sa ilang mga pulong, ug sila misalikway kanila, ug mibunal kanila, ug miabug kanila gikan sa usa ka balay ngadto sa lain nga balay, ug gikan sa lain nga dapit ngadto sa lain nga dapit, gani hangtud nga sila miabut sa yuta sa Middoni; ug didto sila gidakop ug gibalhug ngadto sa bilanggoan, ug gigapos sa mga lig-on nga mga pisi, ug gibilanggo sulod sa daghan nga mga adlaw, ug giluwas pinaagi ni Lamoni ug ni Ammon."
                ]
            },
            {
                "url": "https://www.lds.org/scriptures/bofm/alma/21?lang=ceb",
                "name": "Kapitulo 21",
                "summary": [
                    "Si Aaron mitudlo sa mga Amalekite mahitungod ni Kristo ug sa iyang pag-ula—Si Aaron ug ang iyang mga kaigsoonan nabilanggo sa Middoni—Human sa ilang kaluwasan, sila nagtudlo diha sa mga sinagoga ug nakahimo og daghan nga mga kinabig—Si Lamoni mitugyan og kagawasan sa tinuohan ngadto sa mga katawhan diha sa yuta sa Ishmael. Mga 90–77 B.C."
                ],
                "verses": [
                    "Karon sa diha nga si Ammon ug ang iyang mga kaigsoonan nagkabulag sa ilang mga kaugalingon didto sa mga utlanan sa yuta sa mga Lamanite, tan-awa si Aaron mipanaw paingon sa yuta diin gitawag sa mga Lamanite, og Jerusalem, gitawag kini sunod sa yuta nga natawhan sa ilang mga amahan; ug kini layo gikan sa mga utlanan nga nagsumpay sa Mormon.",
                    "Karon ang mga Lamanite ug ang mga Amalekite ug ang mga katawhan sa Amulon nagtukod og usa ka dako nga dakbayan, diin gitawag og Jerusalem.",
                    "Karon ang mga Lamanite sa ilang mga kaugalingon igo na sa pagkagahi, apan ang mga Amalekite ug ang mga Amulonite labaw pa nga magahi; busa sila ang nakahimo sa mga Lamanite nga sila magpatig-a sa ilang mga kasingkasing, nga sila mag-anam ka lig-on sa pagkadautan ug sa ilang mga pagkasalawayon.",
                    "Ug nahinabo nga si Aaron miabut sa dakbayan sa Jerusalem, ug sa sinugdanan misugod sa pagsangyaw ngadto sa mga Amalekite. Ug siya misugod sa pagsangyaw ngadto kanila didto sa ilang mga sinagoga, kay sila nagtukod og mga sinagoga sunod sa kapunongan sa mga Nehor; kay daghan sa mga Amalekite ug sa mga Amulonite misunod sa kapunongan sa mga Nehor.",
                    "Busa, ingon sa pagsulod ni Aaron ngadto sa usa sa ilang mga sinagoga aron sa pagsangyaw ngadto sa mga katawhan, ug samtang siya namulong ngadto kanila, tan-awa dihay mibarug nga usa ka Amalekite ug misugod sa pakiglalis kaniya, nga nag-ingon: Unsa kana nga ikaw nagpamatuod?  Ikaw nakakita ba og usa ka anghel?  Ngano nga ang mga anghel dili mopakita ngari kanamo?  Tan-awa kini nga mga katawhan dili ba ingon ka maayo sama sa imong mga katawhan?",
                    "Ikaw usab nag-ingon, gawas kon kami maghinulsol kami mamatay. Sa unsa nga paagi nga ikaw nasayud sa hunahuna ug katuyoan sa among mga kasingkasing?  Sa unsa nga paagi nga ikaw  nasayud nga kami kinahanglan nga maghinulsol?  Sa unsa nga paagi nga ikaw nasayud nga kami dili matarung nga mga katawhan?  Tan-awa, kami mitukod og mga santuwaryo, ug kami mitigum sa among mga kaugalingon aron sa pagsimba sa Dios. Kami mituo nga ang Dios moluwas sa tanan nga mga tawo.",
                    "Karon si Aaron miingon ngadto kaniya: Motuo ba ikaw nga ang Anak sa Dios moanhi aron sa pagtubos sa katawhan gikan sa ilang mga sala?",
                    "Ug ang tawo miingon ngadto kaniya: Kami dili motuo nga ikaw nasayud sa bisan unsa sa ingon nga butang. Kami dili motuo niini nga binuang nga mga tradisyon. Kami dili motuo nga ikaw nasayud sa mga butang nga moabut, ni kami motuo nga ang inyong mga amahan ug usab nga ang among mga amahan nasayud mahitungod sa mga butang diin sila namulong, niana diin moabut.",
                    "Karon si Aaron misugod sa pagbukas sa mga kasulatan ngadto kanila mahitungod sa pag-anhi ni Kristo, ug usab mahitungod sa pagkabanhaw sa mga patay, ug nga walay katubsanan alang sa katawhan gawas kon kini pinaagi sa kamatayon ug mga pag-antus ni Kristo, ug sa pag-ula sa iyang dugo.",
                    "Ug nahinabo nga samtang siya misugod sa pagpasabut niini nga mga butang ngadto kanila sila nasuko kaniya, ug misugod sa pagbiay-biay kaniya; ug sila dili mamati sa mga pulong diin siya namulong.",
                    "Busa, sa diha nga siya nakakita nga sila dili mamati sa iyang mga pulong,  siya mibiya gikan sa ilang sinagoga, ug miabut sa usa ka balangay diin gitawag og Ani-Anti, ug didto siya nakakita ni Muloki nga nagsangyaw sa pulong ngadto kanila; ug usab kang Ammah ug sa iyang mga kaigsoonan. Ug sila nakiglalis uban sa daghan mahitungod sa pulong.",
                    "Ug nahinabo nga sila nakakita nga ang mga katawhan nagpatig-a sa ilang mga kasingkasing, busa sila mibiya ug miabut ngadto sa yuta sa Middoni. Ug sila misangyaw sa pulong ngadto sa daghan, ug diyutay  ang mituo sa mga pulong diin sila  mitudlo.",
                    "Bisan pa niana, si Aaron ug pipila sa iyang mga kaigsoonan gidakop ug gibalhug ngadto  sa bilanggoan, ug ang nahibilin kanila milayas gikan sa yuta sa Middoni ngadto sa mga rehiyon nga libut niini.",
                    "Ug kadto kinsa gibalhug sa bilanggoan nag-antus sa daghan nga mga butang, ug sila giluwas pinaagi sa kamot ni Lamoni ug ni Ammon, ug sila gipakaon ug gisul-uban og saput.",
                    "Ug sila milakaw pag-usab aron sa pagpahayag sa pulong, ug sa ingon sila naluwas sa unang higayon gikan sa bilanggoan; ug sa ingon sila nag-antus.",
                    "Ug sila miadto bisan diin sila gidala pinaagi sa Espiritu sa Ginoo, nagsangyaw sa pulong sa Dios sa matag sinagoga sa mga Amalekite, o diha sa matag tigumanan sa mga Lamanite diin sila mahimo nga dawaton.",
                    "Ug nahinabo nga ang Ginoo misugod sa pagpanalangin kanila, hangtud nga sila nakadala og daghan ngadto sa kahibalo sa kamatuoran; oo, sila nakadani og daghan mahitungod sa ilang mga sala, ug sa mga tradisyon sa ilang mga amahan, diin dili mga matarung.",
                    "Ug nahinabo nga si Ammon ug si Lamoni mibalik gikan sa yuta sa Middoni ngadto sa yuta sa Ishmael, nga mao ang yuta sa ilang kabilin.",
                    "Ug si hari Lamoni dili motugot nga si Ammon kinahanglan moalagad kaniya, o mahimo nga iyang sulugoon.",
                    "Apan siya misugo nga kinahanglan adunay mga sinagoga nga tukuron sa yuta sa Ishmael; ug siya misugo nga ang iyang mga katawhan, o ang mga katawhan kinsa ubos sa iyang pagmando, kinahanglan magpundok sa ilang mga kaugalingon.",
                    "Ug siya nalipay tungod kanila, ug siya mitudlo kanila sa daghan nga mga butang. Ug siya usab mipahayag ngadto kanila nga sila usa ka mga katawhan kinsa ubos kaniya, ug nga sila mga gawasnon nga mga katawhan, nga sila gawasnon  gikan sa mga pagpanglupig sa hari, nga iyang amahan; kay niana ang iyang amahan mitugyan ngadto kaniya nga siya unta magmando ibabaw sa mga katawhan kinsa tua sa yuta sa Ishmael, ug sa tanan nga yuta libut niini.",
                    "Ug siya usab mipahayag ngadto kanila nga sila unta makabaton og kalingkawasan sa pagsimba sa Ginoo nga ilang Dios sumala sa ilang mga tinguha, sa bisan diin nga dapit nga sila anaa, kon kini anaa sa yuta diin ubos sa pagmando ni hari Lamoni.",
                    "Ug si Ammon misangyaw ngadto sa mga katawhan ni hari Lamoni; ug nahinabo nga siya mitudlo kanila sa tanan nga mga butang mahitungod sa mga butang kabahin sa pagkamatarung. Ug siya miawhag kanila matag adlaw, uban ang pagkamakugihon; ug sila namati sa iyang pulong, ug sila madasigon sa paghupot sa mga sugo sa Dios."
                ]
            },
            {
                "url": "https://www.lds.org/scriptures/bofm/alma/22?lang=ceb",
                "name": "Kapitulo 22",
                "summary": [
                    "Si Aaron mitudlo sa amahan ni Lamoni mahitungod sa Paglalang, sa pagkapukan ni Adan, ug sa laraw sa katubsanan pinaagi ni Kristo—Ang hari ug ang tanan nga mga sakop sa iyang panimalay nakabig—Ang pagbahin sa yuta tali sa mga Nephite ug sa mga Lamanite gipasabut. Mga 90–77 B.C."
                ],
                "verses": [
                    "Karon, samtang si Ammon sa ingon nagtudlo sa mga katawhan ni Lamoni sa kanunay, kita mobalik sa asoy ni Aaron ug sa iyang mga kaigsoonan; kay human siya mobiya gikan sa yuta sa Middoni siya gidala pinaagi sa Espiritu ngadto sa yuta sa Nephi, gani ngadto sa balay sa hari nga mao ang labaw sa tanan nga yuta gawas kini sa yuta sa Ishmael; ug siya mao ang amahan ni Lamoni.",
                    "Ug nahinabo nga siya miadto ngadto kaniya sa sulod sa palasyo sa hari, uban sa iyang mga kaigsoonan, ug miyukbo sa iyang kaugalingon sa atubangan sa hari, ug miingon ngadto kaniya: Tan-awa, O hari, kami ang mga kaigsoonan ni Ammon, kinsa imong giluwas gikan sa bilanggoan.",
                    "Ug karon, O hari, kon ikaw moluwas sa among mga kinabuhi, kami mahimo nga imong mga sulugoon. Ug ang hari miingon ngadto kanila: Tindog, kay ako motugyan nganha kaninyo sa inyong mga kinabuhi, ug ako dili motugot nga kamo mahimo nga akong mga sulugoon; apan ako mosugo nga kamo mangalagad ngari kanako; kay ako nahimo og ingon nga nasamok sa hunahuna tungod sa pagkamaayo ug sa pagkamahinungdanon sa mga pulong sa inyong igsoon nga si Ammon; ug ako nagtinguha nga masayud sa hinungdan ngano nga siya wala mobiya sa Middoni uban kaninyo.",
                    "Ug si Aaron miingon ngadto sa hari: Tan-awa, ang Espiritu sa Ginoo mitawag kaniya sa lain nga agianan; siya mipaingon ngadto sa yuta sa Ishmael, aron tudloan ang mga katawhan ni Lamoni.",
                    "Karon ang hari miingon ngadto kanila: Unsa kini nga kamo nagsulti mahitungod sa Espiritu sa Ginoo?  Tan-awa, kini mao ang butang nga nakapasamok kanako.",
                    "Ug usab, unsa kini nga si Ammon miingon—Kon kamo maghinulsol kamo maluwas, ug kon kamo dili maghinulsol, kamo isalikway sa katapusan nga adlaw?",
                    "Ug si Aaron mitubag kaniya ug miingon ngadto kaniya: Motuo ba ikaw nga adunay Dios?  Ug ang hari miingon: Ako nasayud nga ang mga Amalekite miingon nga adunay Dios, ug ako mitugot kanila nga sila magtukod og mga santuwaryo, nga sila magkatigum sa ilang mga kaugalingon sa pagsimba kaniya. Ug kon karon ikaw moingon nga adunay Dios, tan-awa ako motuo.",
                    "Ug karon sa diha nga si Aaron nakadungog niini, ang iyang kasingkasing misugod sa pagkalipay, ug siya miingon: Tan-awa, sa walay pagduha-duha ingon nga ikaw buhi, O hari, adunay Dios.",
                    "Ug ang hari miingon: Ang Dios mao ba kanang Gamhanang Espiritu nga midala sa atong mga amahan gikan sa yuta sa Jerusalem?",
                    "Ug si Aaron miingon ngadto kaniya: Oo, siya mao ang Gamhanang Espiritu, ug siya ang milalang sa tanan nga mga butang sa langit ug sa yuta. Motuo ba ikaw niini?",
                    "Ug siya miingon: Oo, ako motuo nga ang Gamhanang Espiritu mao ang milalang sa tanan nga mga butang, ug ako nagtinguha nga ikaw mosulti kanako mahitungod sa tanan niini nga mga butang, ug ako motuo sa imong mga pulong.",
                    "Ug nahinabo nga sa diha nga si Aaron nakakita nga ang hari motuo sa iyang mga pulong, siya misugod gikan sa paglalang ni Adan, mibasa sa mga kasulatan ngadto sa hari—giunsa sa Dios paglalang ang tawo sunod sa iyang kaugalingon nga hitsura, ug nga ang Dios mihatag kaniya og mga sugo, ug nga tungod sa kalapasan, ang tawo napukan.",
                    "Ug si Aaron mipasabut ngadto kaniya sa mga kasulatan gikan sa paglalang ni Adan, naghan-ay sa pagkapukan sa tawo sa iyang atubangan, ug ang ilang kalibutanon nga kahimtang ug usab ang laraw sa katubsanan, diin giandam gikan sa katukuran sa kalibutan, pinaagi ni Kristo, alang sa tanan niadto kinsa motuo sa iyang ngalan.",
                    "Ug kay ang tawo napukan siya dili takus sa bisan unsa alang sa iyang kaugalingon; apan ang mga pag-antus ug kamatayon ni Kristo diin giula ang iyang dugo, motubos alang sa ilang mga sala, pinaagi sa hugot nga pagtuo ug paghinulsol, ug uban pa; ug nga siya mibugto sa mga higot sa kamatayon, aron ang lubnganan walay kadaugan, ug aron ang kahapdos sa kamatayon kinahanglan lamyon diha sa mga paglaum sa himaya; ug si Aaron mipasabut sa tanan niini nga mga butang ngadto sa hari.",
                    "Ug nahinabo nga human si Aaron nakapasabut niini nga mga butang ngadto kaniya, ang hari miingon: Unsa ang akong buhaton aron ako makaangkon niining kinabuhi nga dayon nga imong gipamulong?  Oo, unsa ang akong buhaton nga ako mahimo nga matawo sa Dios, nakaangkon niining dautan nga espiritu nga malangkat gikan sa akong dughan, ug makadawat sa iyang Espiritu, aron ako mapuno sa hingpit nga kalipay, aron ako dili isalikway sa katapusan nga adlaw?  Tan-awa, miingon siya, ako mobiya sa tanan nga ako nanag-iya, oo, ako mobiya sa akong gingharian, aron ako mahimo nga makadawat niining dako nga hingpit nga kalipay.",
                    "Apan si Aaron miingon ngadto kaniya: Kon ikaw nagtinguha niini nga butang, kon ikaw moyukbo sa atubangan sa Dios, oo, kon ikaw maghinulsol sa tanan nimo nga mga sala, ug moyukbo sa atubangan sa Dios, ug motawag sa iyang ngalan sa hugot nga pagtuo, matuohon nga ikaw makadawat, niana ikaw makadawat sa paglaum diin ikaw nagtinguha.",
                    "Ug nahinabo nga sa diha nga si Aaron nakasulti niini nga mga pulong, ang hari miyukbo sa atubangan sa Ginoo, nga nagluhod; oo, gani siya mihapa sa yuta, ug misinggit sa makusog, nag-ingon:",
                    "O Dios, si Aaron misulti kanako nga adunay Dios; ug kon adunay Dios, ug kon ikaw ang Dios, mahimo ba nga ikaw magpaila ngari kanako, ug ako mobiya sa tanan kong mga sala aron makaila kanimo, ug nga aron ako mahimo nga mabangon gikan sa mga patay, ug maluwas sa katapusan nga adlaw. Ug karon sa diha nga ang hari nakasulti niini nga mga pulong, siya nalup-og ingon og patay.",
                    "Ug nahinabo nga ang iyang mga sulugoon midagan ug misulti  sa rayna sa tanan nga nahitabo ngadto sa hari. Ug siya miduol ngadto sa hari; ug sa diha nga siya nakakita kaniya nga naghigda ingon og siya patay, ug usab si Aaron ug ang iyang mga kaigsoonan nga nagbarug ingon nga sila mao ang hinungdan sa iyang pagkatumba, siya nasuko kanila, ug misugo nga ang iyang mga sulugoon, o ang mga sulugoon sa hari, kinahanglan modakop kanila ug mopatay kanila.",
                    "Karon ang mga sulugoon nakakita sa hinungdan sa pagkatumba sa hari, busa sila wala mangahas sa pagbakyaw sa ilang mga kamot kang Aaron ug sa iyang mga kaigsoonan; ug sila mihangyo sa rayna  nag-ingon: Ngano nga nagsugo ikaw nga kami kinahanglan mopatay niini nga mga tawo, kay tan-awa usa kanila labaw pa nga gamhanan kay kanatong tanan?  Busa kita mangapukan sa atubangan kanila.",
                    "Karon sa diha nga ang rayna nakakita sa kahadlok sa mga sulugoon siya usab misugod sa pagkahadlok sa hilabihan, basin pa unya kon adunay dautan nga modangat nganha kaniya. Ug siya misugo sa iyang mga sulugoon nga sila kinahanglan molakaw ug motawag sa mga katawhan, aron sila mopatay kang Aaron ug sa iyang mga kaigsoonan.",
                    "Karon sa diha nga si Aaron nakakita sa hugot nga tinguha sa rayna, siya, usab nga nasayud sa katig-a sa mga kasingkasing sa mga katawhan, nahadlok basin pa unya nga ang pundok sa katawhan magkatigum, ug adunay dako nga panagbingkil ug kasamok taliwala kanila; busa siya mitunol sa iyang kamot ug mipatindog sa hari gikan sa yuta, ug miingon ngadto kaniya: Tindog. Ug siya mitindog, diha sa iyang mga tiil, nga naulian sa iyang kusog.",
                    "Karon kini nahitabo sa atubangan sa rayna ug sa daghan nga mga sulugoon. Ug sa diha nga sila nakakita niini sila nahibulong og dako, ug misugod sa pagkahadlok. Ug ang hari mibarug, ug misugod sa pagpangalagad ngadto kanila. Ug siya nangalagad ngadto kanila, hangtud nga ang tibuok niya nga panimalay nakabig ngadto sa Ginoo.",
                    "Karon dihay usa ka pundok sa katawhan nga nagkatigum tungod sa sugo sa rayna, ug dihay nagsugod nga dako nga mga pagbagulbol taliwala kanila tungod kang Aaron ug sa iyang mga kaigsoonan.",
                    "Apan ang hari mibarug taliwala kanila ug nangalagad ngadto kanila. Ug sila nahupay ngadto kang Aaron ug niadto kinsa uban kaniya.",
                    "Ug nahinabo nga sa diha nga ang hari nakakita nga ang mga katawhan nahupay, siya misugo nga si Aaron ug ang iyang mga kaigsoonan kinahanglan mobarug taliwala sa pundok sa katawhan, ug nga sila kinahanglan mosangyaw sa pulong ngadto kanila.",
                    "Ug nahinabo nga ang hari nagpadala og usa ka pahibalo sa tibuok yuta, taliwala sa tanan niya nga mga katawhan kinsa anaa sa tanan niya nga yuta, kinsa anaa sa tanan nga mga rehiyon libut niini, diin nag-utlanan gani hangtud sa dagat, diha sa silangan ug diha sa kasadpan, ug diin nabahin gikan sa yuta sa Zarahemla pinaagi sa usa ka higpit nga gilis sa kamingawan, diin milugway gikan sa dagat sa silangan gani hangtud sa dagat sa kasadpan, ug libut sa mga utlanan sa baybayon, ug sa mga utlanan sa kamingawan nga anaa sa amihanan nga dapit sa yuta sa Zarahemla, lahus sa mga utlanan sa Manti, dapit sa ulohan sa suba sa Sidon, milugway gikan sa silangan paingon sa kasadpan—ug sa ingon ang mga Lamanite ug mga Nephite nagkabahin.",
                    "Karon, ang labaw nga bahin sa tapulan nga mga Lamanite mipuyo sa kamingawan, ug mipuyo sa mga tolda; ug sila nagkatag  sa kamingawan dapit sa kasadpan, sa yuta sa Nephi; oo, ug usab sa kasadpan sa yuta sa Zarahemla, sa mga utlanan sa baybayon, ug didto sa kasadpan sa yuta sa Nephi, sa dapit sa unang kabilin sa ilang mga amahan, ug sa ingon nag-utlanan subay sa baybayon.",
                    "Ug usab dihay daghan nga mga Lamanite sa silangan nga bahin sa baybayon, bisan diin nga dapit nga ang mga Nephite miabug kanila. Ug sa ingon ang mga Nephite hapit maliyoki sa mga Lamanite; bisan pa niana ang mga Nephite nanag-iya sa tanan nga bahin sa amihanan nga yuta nga nag-utlanan diha sa kamingawan, sa ulohan sa suba sa Sidon, gikan sa silangan ngadto sa kasadpan, libut sa kamingawan nga bahin; didto sa amihanan, gani hangtud sila miabut sa yuta diin sila mitawag og Bountiful.",
                    "Ug kini giutlanan diha sa yuta diin sila mitawag og Desolation, kini ingon nga layo kaayo nga dapit sa amihanan nga kini miabut ngadto sa yuta diin gipuy-an ug gilaglag, kang kansang mga bukog atong gihisgutan, diin nakaplagan sa mga katawhan sa Zarahemla, kini ingon nga dapit sa ilang unang gidunggoan.",
                    "Ug sila gikan didto hangtud miabut sa habagatan sa kamingawan. Sa ingon ang yuta dapit sa amihanan nga bahin gitawag og Desolation, ug ang yuta dapit sa habagatan nga bahin gitawag og Bountiful, kini ingon nga mao ang kamingawan nga puno sa tanan nga matang sa mga ihalas nga mananap, sa matag matang, usa ka bahin nga gikan sa yuta sa amihanan nga bahin alang sa pagkaon.",
                    "Ug karon, ang gilay-on niini usa lamang ka adlaw ug tunga nga panaw alang sa usa ka Nephite, sa utlanan sa Bountiful ug sa yuta sa Desolation, gikan sa silangan ngadto sa kasadpan sa dagat;  ug sa ingon ang yuta sa Nephi ug ang yuta sa Zarahemla hapit maliyoki og tubig, diha ingon may usa ka gamay nga lawis sa yuta tali sa yuta sa amihanan nga bahin ug sa yuta sa habagatan nga bahin.",
                    "Ug nahinabo nga ang mga Nephite mipuyo sa yuta sa Bountiful, gani gikan sa silangan ngadto sa kasadpan sa dagat, ug sa ingon ang mga Nephite diha sa ilang kaalam, uban sa ilang mga magbalantay ug sa ilang mga kasundalohan, miliyok sa mga Lamanite sa habagatan, nga niana sila dili na makapanag-iya sa amihanan, nga aron sila dili na unta magkatag sa yuta sa amihanan nga bahin.",
                    "Busa ang mga Lamanite dili na makapanag-iya gawas diha sa yuta sa Nephi, ug sa kamingawan libut niini. Karon kini usa ka kaalam diha sa mga Nephite—kay ang mga Lamanite mga kaaway ngadto kanila, sila dili makatugot sa ilang mga kasakit sa matag higayon, ug usab aron nga sila unta makaangkon og usa ka nasud diin didto sila unta molayas, sumala sa ilang mga tinguha.",
                    "Ug karon ako, human makasulti niini, mobalik pag-usab ngadto sa asoy ni Ammon ug ni Aaron, Omner ug Himni, ug sa ilang mga kaigsoonan."
                ]
            },
            {
                "url": "https://www.lds.org/scriptures/bofm/alma/23?lang=ceb",
                "name": "Kapitulo 23",
                "summary": [
                    "Kagawasan sa tinuohan gipahibalo—Mga Lamanite sa pito ka mga yuta ug mga dakbayan nakabig—Sila mitawag sa ilang mga kaugalingon og Anti-Nephi-Lehi ug naluwas gikan sa tunglo—Mga Amalekite ug mga Amulonite misalikway sa kamatuoran. Mga 90–77 B.C."
                ],
                "verses": [
                    "Tan-awa, karon nahinabo nga ang hari sa mga Lamanite mipadala og usa ka pahibalo taliwala sa tanan niya nga mga katawhan, nga sila dili modapat sa ilang mga kamot diha ni Ammon, o ni Aaron, o ni Omner, o ni Himni, ni bisan hain sa ilang mga kaigsoonan kinsa kinahanglan molakaw sa pagsangyaw sa pulong sa Dios, sa bisan diin nga dapit nga sila anaa, sa bisan hain nga bahin sa ilang yuta.",
                    "Oo, siya mipadala og usa ka balaod taliwala kanila, nga sila kinahanglan dili modapat sa ilang mga kamot diha kanila aron sa paggapos kanila, o sa pagbalhug kanila sa bilanggoan; ni sila moluwa diha kanila, ni mobunal kanila, ni moabug kanila gikan sa ilang mga sinagoga, ni mosilot kanila; ni sila molabay og mga bato kanila, apan nga sila kinahanglan adunay kagawasan ngadto sa ilang mga panimalay, ug usab ngadto sa ilang mga templo, ug ngadto sa ilang mga santuwaryo.",
                    "Ug sa ingon sila unta makalakaw ug makasangyaw sa pulong sumala sa ilang mga tinguha, kay ang hari nakabig na ngadto sa Ginoo, ug ang tanan nga sakop sa iyang panimalay; busa siya mipadala sa iyang pahibalo sa tibuok yuta ngadto sa iyang mga katawhan, aron ang pulong sa Dios unta walay babag, apan nga kini masangyaw sa tibuok yuta, aron ang  iyang mga katawhan unta madani mahitungod sa dautan nga mga tradisyon sa ilang mga amahan, ug aron sila madani nga silang tanan mga igsoon, ug nga sila dili angay nga magbuno, ni manglungkab, ni mangawat, ni manapaw, ni magbuhat sa bisan unsa nga matang sa pagkadautan.",
                    "Ug karon nahinabo nga sa diha nga ang hari nakapadala na niini nga pahibalo, nga si Aaron ug ang iyang mga kaigsoonan milakaw gikan sa usa ka dakbayan ngadto sa lain nga dakbayan, ug gikan sa usa ka balay nga alampoan ngadto sa lain, nagtukod og mga simbahan, ug mitudlo og mga pari ug mga magtutudlo sa tibuok yuta taliwala sa mga Lamanite, aron sa pagsangyaw ug sa pagtudlo sa pulong sa Dios taliwala kanila; ug sa ingon sila nagsugod pag-angkon og dako nga kalampusan.",
                    "Ug mga kaliboan ang nadala ngadto sa kahibalo sa Ginoo, oo, mga kaliboan ang nadala ngadto sa pagtuo diha sa mga tradisyon sa mga Nephite; ug sila gitudloan sa mga talaan ug mga panagna nga gipanunod gani hangtud karon nga panahon.",
                    "Ug ingon ka tinuod nga ang Ginoo buhi, ingon ka tinuod ang gidaghanon sa mituo, o kutob sa nadala ngadto sa kahibalo sa kamatuoran, pinaagi sa pagsangyaw ni Ammon ug sa iyang mga kaigsoonan, sumala sa espiritu sa pagpadayag ug sa pagpanagna, ug sa gahum sa Dios nga nagbuhat og mga milagro diha kanila—oo, ako moingon nganha kaninyo, ingon nga ang Ginoo buhi, kutob sa mga Lamanite nga mituo sa ilang pagsangyaw, ug makabig ngadto sa Ginoo, wala gayud mobiya.",
                    "Kay sila nahimo nga usa ka matarung nga mga katawhan; sila mihunong sa paggamit sa mga hinagiban sa ilang pagsukol, nga sila wala na makig-away batok sa Dios, ni batok ni bisan kinsa sa ilang mga kaigsoonan.",
                    "Karon, mao kini sila kinsa nakabig ngadto sa Ginoo:",
                    "Ang mga katawhan sa mga Lamanite kinsa tua sa yuta sa Ishmael;",
                    "Ug usab ang mga katawhan sa mga Lamanite kinsa tua sa yuta sa Middoni;",
                    "Ug usab ang mga katawhan sa mga Lamanite kinsa tua sa dakbayan sa Nephi;",
                    "Ug usab ang mga katawhan sa mga Lamanite kinsa tua sa yuta sa Shilom, ug kinsa tua sa yuta sa Shemlon, ug sa dakbayan sa Lemuel, ug sa dakbayan sa Shimnilom.",
                    "Ug mao kini ang mga ngalan sa mga dakbayan sa mga Lamanite nga nakabig ngadto sa Ginoo; ug mao kini sila kinsa mihunong sa paggamit sa mga hinagiban sa ilang pagsukol, oo, ang tanan nila nga mga hinagiban sa gubat; ug silang tanan mga Lamanite.",
                    "Ug ang mga Amalekite wala makabig, gawas sa usa lamang; ni bisan kinsa sa mga Amulonite; apan sila nagpatig-a sa ilang mga kasingkasing, ug usab ang mga kasingkasing sa mga Lamanite diha sa bahin sa yuta diin sila nagpuyo, oo, ug ang tanan nila nga mga balangay ug tanan nila nga mga dakbayan.",
                    "Busa, kami nagngalan sa tanan nga mga dakbayan sa mga Lamanite diin sila naghinulsol ug miabut sa kahibalo sa kamatuoran, ug nakabig.",
                    "Ug karon nahinabo nga ang hari ug kadto kinsa mga nakabig mga matinguhaon nga sila unta makaangkon og usa ka ngalan, nga niana sila unta mailhan gikan sa ilang mga kaigsoonan; busa ang hari nagpakisayud uban kang Aaron ug daghan sa ilang mga pari, mahitungod sa ngalan nga sila modala diha kanila nga sila unta mailhan.",
                    "Ug nahinabo nga sila mitawag sa ilang mga ngalan og Anti-Nephi-Lehi; ug sila gitawag pinaagi niini nga ngalan ug wala na tawga nga mga Lamanite.",
                    "Ug sila misugod sa hilabihan ka pagkakugihan nga mga katawhan; oo, ug sila mahigalaon uban sa mga Nephite; busa, sila nagpasiugda og usa ka kauyonan uban kanila, ug ang tunglo sa Dios wala na mosunod kanila."
                ]
            },
            {
                "url": "https://www.lds.org/scriptures/bofm/alma/24?lang=ceb",
                "name": "Kapitulo 24",
                "summary": [
                    "Ang mga Lamanite misulong batok sa mga katawhan sa Dios—Ang mga Anti-Nephi-Lehi naglipay diha kang Kristo ug giduaw sa mga anghel—Sila mipili nga mag-antus sa kamatayon kay sa manalipod sa ilang mga kaugalingon—Daghan pa nga mga Lamanite ang nakabig. Mga 90–77 B.C."
                ],
                "verses": [
                    "Ug nahinabo nga ang mga Amalekite ug ang mga Amulonite ug ang mga Lamanite kinsa tua sa yuta sa Amulon, ug usab sa yuta sa Helam, ug kinsa tua sa yuta sa Jerusalem, ug sa katapusan, sa tibuok yuta sa libut niini, kinsa wala makabig ug wala magdala diha kanila sa ngalan nga Anti-Nephi-Lehi, gikutaw pinaagi sa mga Amalekite ug pinaagi sa mga Amulonite ngadto sa pagkasuko batok sa ilang mga kaigsoonan.",
                    "Ug ang ilang pagdumot nahimo nga labihan ka mapintas batok kanila, gani hangtud nga sila misugod sa pagsukol batok sa ilang hari, hangtud nga sila midumili nga siya ang mahimo nga ilang hari; busa, sila mialsa batok sa mga katawhan sa Anti-Nephi-Lehi.",
                    "Karon ang hari mitugyan sa gingharian ngadto sa iyang anak nga lalaki, ug siya mitawag sa iyang ngalan og Anti-Nephi-Lehi.",
                    "Ug ang hari namatay nianang mao nga tuig nga ang mga Lamanite misugod sa pagpangandam alang sa pakiggubat batok sa mga katawhan sa Dios.",
                    "Karon sa diha nga si Ammon ug ang iyang mga kaigsoonan ug tanan niadto kinsa miuban kaniya nakakita sa mga pagpangandam sa mga Lamanite aron sa paglaglag sa ilang mga kaigsoonan, sila miadto ngadto sa yuta sa Midian, ug didto si Ammon nakigkita sa tanan niya nga mga kaigsoonan; ug gikan dinhi sila miabut sa yuta sa Ishmael aron sila makahimo og usa ka panagtigum uban kang Lamoni ug usab uban sa iyang igsoon nga lalaki nga si Anti-Nephi-Lehi, unsa ang ilang buhaton aron sa pagpanalipod sa ilang mga kaugalingon batok sa mga Lamanite.",
                    "Karon walay usa ka kalag taliwala sa tanan nga mga katawhan kinsa nakabig ngadto sa Ginoo nga moalsa batok sa ilang mga kaigsoonan; dili, sila dili gani mohimo og bisan unsa nga mga pagpangandam alang sa gubat; oo, ug usab ang ilang hari misugo kanila nga dili gayud sila.",
                    "Karon, kini mao ang mga pulong diin siya misulti ngadto sa mga katawhan mahitungod sa hinungdan: Ako magpasalamat sa akong Dios, akong hinigugma nga mga katawhan, nga ang atong gamhanan nga Dios sa kaayo mipadala niining atong mga kaigsoonan, ang mga Nephite, ngari kanato aron pagsangyaw ngari kanato, ug sa pagpakita kanato sa mga tradisyon sa atong dautan nga mga amahan.",
                    "Ug tan-awa, ako magpasalamat sa akong gamhanan nga Dios nga siya mihatag kanato og usa ka bahin sa iyang Espiritu aron sa pagpahumok sa atong mga kasingkasing, nga kita nakapasiugda og usa ka kauyonan uban niini nga mga kaigsoonan, ang mga Nephite.",
                    "Ug tan-awa, ako usab magpasalamat sa akong Dios, nga pinaagi sa pagpasiugda niini nga kauyonan kita nakakita sa atong mga sala, ug daghan sa mga pagbuno diin kita nakabuhat.",
                    "Ug ako usab magpasalamat sa akong Dios, oo, ang akong gamhanan nga Dios, nga siya mihatag ngari kanato nga aron kita maghinulsol niini nga mga butang, ug usab nga siya mipasaylo kanato sa atong daghan nga mga sala ug mga pagbuno diin kita nakabuhat, ug mikuha sa mga kasaypanan gikan sa atong mga kasingkasing, pinaagi sa mga matarung nga buhat sa iyang Anak.",
                    "Ug karon tan-awa, akong mga kaigsoonan, tungod kini lamang ang tanan nga atong mahimo (ingon nga kita ang labing nawala sa tanan nga mga katawhan) aron maghinulsol sa tanan nato nga mga sala ug sa daghan nga mga pagbuno diin kita nakabuhat, ug sa pag-awhag sa Dios sa pagkuha kanila gikan sa atong mga kasingkasing, kay kini ang tanan nga atong mahimo aron makahinulsol sa igo sa atubangan sa Dios nga aron siya mokuha sa atong lama—",
                    "Karon, akong labing hinigugma nga mga kaigsoonan, tungod ang Dios mikuha sa atong mga lama, ug ang atong mga espada nahimo nga masinaw, busa dili na nato butangan og lama ang atong mga espada uban sa mga dugo sa atong mga kaigsoonan.",
                    "Tan-awa, ako moingon nganha kaninyo, Dili, atong huptan ang atong mga espada aron sila dili na malamaan uban sa mga dugo sa atong mga kaigsoonan; kay tingali, kon kita molama sa atong mga espada pag-usab sila dili na mahugasan nga mosinaw pinaagi sa dugo sa Anak sa atong gamhanan nga Dios, diin ipaagas alang sa pag-ula sa atong mga sala.",
                    "Ug ang gamhanan nga Dios adunay kalooy kanato, ug mihimo niini nga mga butang nga mahibaloan ngari kanato nga aron kita unta dili mamatay; oo, ug siya mihimo niini nga mga butang nga mahibaloan ngari kanato sa sinugdanan tungod kay siya naghigugma sa atong mga kalag ingon nga siya naghigugma sa atong mga anak; busa, diha sa iyang kalooy siya miduaw kanato pinaagi sa iyang mga anghel, nga aron ang laraw sa kaluwasan unta mahimo nga mahibaloan ngari kanato ingon usab ngadto sa umaabut nga mga kaliwatan.",
                    "O unsa ka maloloy-on ang atong Dios!  Ug karon tan-awa, tungod kini lamang ang atong mahimo nga makuha ang atong mga lama gikan kanato, ug ang atong mga espada mahimo nga masinaw, ato sila nga tagoan nga maampingan ang kasinaw, ingon nga usa ka pagpamatuod ngadto sa atong Dios sa katapusan nga adlaw, o niana nga adlaw nga kita pagadad-on aron mobarug sa iyang atubangan aron pagahukman, nga kita wala molama sa atong mga espada sa mga dugo sa atong mga kaigsoonan sukad nga siya mihatag sa iyang pulong ngari kanato ug mihimo kanato nga limpyo pinaagi niini.",
                    "Ug karon, akong mga kaigsoonan, kon ang atong mga kaigsoonan nagtinguha sa paglaglag kanato, tan-awa, kita motago sa atong mga espada, oo, gani kita molubong kanila sa ilawom sa yuta, aron maampingan ang kasinaw niini, ingon nga usa ka pagpamatuod nga kita wala gayud makagamit kanila, sa katapusan nga adlaw; ug kon ang atong mga kaigsoonan molaglag kanato, tan-awa, kita moadto sa atong Dios ug maluwas.",
                    "Ug karon nahinabo nga sa diha nga ang hari nakahimo og pagtapos niini nga mga panultihon, ug ang tanan nga mga katawhan nagkatigum, sila mikuha sa ilang mga espada, ug sa tanan nga mga hinagiban nga gamiton alang sa pagpaagas sa dugo sa tawo, ug  sila milubong kanila sa ilawom sa yuta.",
                    "Ug kini sila mibuhat, kini ingon sa ilang pagtan-aw nga usa ka pagpamatuod ngadto sa Dios, ug usab ngadto sa mga tawo, nga sila dili gayud mogamit og mga hinagiban pag-usab alang sa pagpaagas sa dugo sa tawo; ug kini sila mibuhat, nagsaad ug nagpakigsaad uban sa Dios, kay sa magpaagas sa dugo sa ilang mga kaigsoonan sila motugyan sa ilang kaugalingon nga mga kinabuhi; ug kay sa mokuha gikan sa usa ka igsoon nga lalaki sila mohatag ngadto kaniya; ug kay sa mogugol sa ilang mga adlaw diha sa katapulan sila maghago pag-ayo uban sa ilang mga kamot.",
                    "Ug sa ingon kita makakita nga, sa diha nga kini nga mga Lamanite gidala sa pagtuo ug sa pagkasayud sa kamatuoran, sila mga malig-on, ug gani mag-antus bisan hangtud sa kamatayon kay sa magpakasala; ug sa ingon kita makakita nga sila milubong sa ilang mga hinagiban sa kalinaw, o sila milubong sa mga hinagiban sa gubat, alang sa kalinaw.",
                    "Ug nahinabo nga ang ilang mga kaigsoonan, ang mga Lamanite, naghimo og mga pagpangandam alang sa gubat, ug misulong ngadto sa yuta sa Nephi alang sa katuyoan sa paglaglag sa hari, ug pagbutang og lain puli kaniya, ug usab sa paglaglag sa mga katawhan sa Anti-Nephi-Lehi gikan sa yuta.",
                    "Karon sa diha nga ang mga katawhan nakakita nga sila mipadulong na batok kanila sila migawas aron sa pagsugat kanila, ug mihapa sa ilang mga kaugalingon  sa ilang atubangan ngadto sa yuta, ug misugod pagtawag sa ngalan sa Ginoo; ug sa ingon sila diha niini nga pagkabutang sa diha nga ang mga Lamanite misugod sa pag-asdang nganha kanila, ug misugod sa pagpamatay kanila pinaagi sa espada.",
                    "Ug sa ingon nga wala makasugat og bisan unsa nga pagsukol, sila nakapatay og usa ka libo ug lima kanila; ug kita nasayud nga sila mga bulahan, kay sila miadto na aron sa pagpuyo uban sa ilang Dios.",
                    "Karon sa diha nga ang mga Lamanite nakakita nga ang ilang mga kaigsoonan dili molayas gikan sa ilang mga espada, ni sila molikay paingon sa tuo nga bahin o paingon sa wala, apan nga sila mihigda ug magpakamatay, ug midayeg sa Dios bisan diha sa akto sa kamatayon ubos sa espada—",
                    "Karon sa diha nga ang mga Lamanite nakakita niini sila nagpugong gikan sa pagpatay kanila; ug dihay daghan kansang mga kasingkasing nalooy alang niadto kinsa ilang mga kaigsoonan kinsa nangamatay ubos sa espada, kay sila mihinulsol sa mga butang nga ilang nabuhat.",
                    "Ug nahinabo nga sila milabay sa ilang mga hinagiban sa gubat, ug sila dili na modala kanila pag-usab, kay sila gisakitan sa mga pagbuno nga ilang nabuhat; ug sila mipaubos ingon sa ilang mga kaigsoonan, misalig  diha sa mga kalooy niadto kansang mga bukton gibakyaw aron sa pagpatay kanila.",
                    "Ug nahinabo nga ang mga katawhan sa Dios giubanan niana nga adlaw pinaagi sa labaw pa nga gidaghanon niadto kinsa gipamatay; ug kadto kinsa gipamatay mga matarung nga mga katawhan, busa kita walay katarungan sa pagduha-duha apan unsa nga sila naluwas.",
                    "Ug walay usa ka dautan nga tawo nga gipatay taliwala kanila; apan dihay labaw pa sa usa ka libo nga nadala sa kahibalo sa kamatuoran; sa ingon kita makaamgo nga ang Ginoo molihok sa daghan nga mga paagi alang sa kaluwasan sa iyang mga katawhan.",
                    "Karon ang labing daghan niadto nga mga Lamanite kinsa mipatay sa daghan kaayo sa ilang mga kaigsoonan mga Amalekite ug mga Amulonite, ang labing daghan mao kinsa mga sumusunod sa kapunongan sa mga Nehor.",
                    "Karon, taliwala niadto kinsa nagpasakop sa mga katawhan sa Ginoo, walay usa kinsa mga Amalekite o mga Amulonite, o kinsa mga sumusunod sa kapunongan sa mga Nehor, apan sila mga tinuod nga kaliwat ni Laman ug ni Lemuel.",
                    "Ug sa ingon kita sa yano makasabut, nga human ang usa ka mga katawhan malamdagan pinaagi sa Espiritu sa Dios, ug makaangkon og dako nga kahibalo sa mga butang kabahin sa pagkamatarung, ug unya mahisalaag ngadto sa pagpakasala ug paglapas, sila mahimo nga labaw pa nga magahi, ug sa ingon ang ilang kahimtang mahimo nga labaw ka dautan kay sa wala pa sila masayud niini nga mga butang."
                ]
            },
            {
                "url": "https://www.lds.org/scriptures/bofm/alma/25?lang=ceb",
                "name": "Kapitulo 25",
                "summary": [
                    "Mga pagpanulong sa Lamanite mikaylap—Ang binhi sa mga pari ni Noah nahanaw ingon nga si Abinadi nanagna—Daghan nga mga Lamanite ang nakabig ug miipon sa mga katawhan sa Anti-Nephi-Lehi—Sila mituo kang Kristo ug naghupot sa balaod ni Moises. Mga 90–77 B.C."
                ],
                "verses": [
                    "Ug tan-awa, karon nahinabo nga kadto nga mga Lamanite labaw pa nga nasuko tungod kay sila mipatay sa ilang mga kaigsoonan; busa sila nanumpa og panimalos ngadto sa mga Nephite; ug sila wala na mohimo og pagsulay sa pagpatay sa mga katawhan sa Anti-Nephi-Lehi niana nga panahon.",
                    "Apan sila midala sa ilang mga kasundalohan ug miadto lapas sa mga utlanan sa yuta sa Zarahemla ug miasdang nganha sa mga katawhan kinsa tua sa yuta sa Ammonihah ug milaglag kanila.",
                    "Ug human niana, sila adunay daghan nga mga panag-away uban sa mga Nephite, diin sila giabug ug gipatay.",
                    "Ug taliwala sa mga Lamanite kinsa gipamatay hapit tanan nga mga binhi ni Amulon ug sa iyang mga kaigsoonan, kinsa mga pari ni Noah, ug sila gipamatay pinaagi sa mga kamot sa mga Nephite;",
                    "Ug ang nahibilin, nga nakalayas ngadto sa silangan sa kamingawan, ug nga nakaagaw sa gahum ug katungod ibabaw sa mga Lamanite, mihimo nga daghan sa mga Lamanite kinahanglan mamatay pinaagi sa kalayo tungod sa ilang pagtuo—",
                    "Kay daghan kanila, human mag-antus sa dako nga kapildihan ug daghan kaayo nga mga kasakit, misugod sa pagkakutaw diha sa panumduman sa mga pulong diin si Aaron ug ang iyang mga kaigsoonan misangyaw ngadto kanila didto sa ilang yuta; busa sila misugod sa dili pagtuo sa mga tradisyon sa ilang mga amahan, ug sa pagtuo sa Ginoo, ug nga siya mihatag og dako nga gahum ngadto sa mga Nephite; ug sa ingon dihay daghan kanila nga nakabig didto sa kamingawan.",
                    "Ug nahinabo nga kadto nga mga magmamando kinsa mga salin sa mga kaliwatan ni Amulon misugo nga sila kinahanglan patyon, oo,  tanan kadto nga mituo niini nga mga butang.",
                    "Karon kini nga pagkamartir nakahimo og daghan sa ilang mga kaigsoonan nga kinahanglan makutaw ngadto sa kasuko; ug diha misugod ang panagbingkil sa kamingawan; ug ang mga Lamanite misugod sa pagpangita sa mga binhi ni Amulon ug sa iyang mga kaigsoonan ug misugod sa pagpamatay kanila; ug sila milayas ngadto sa silangan sa kamingawan.",
                    "Ug tan-awa sila gipangita niining adlawa sa mga Lamanite. Sa ingon ang mga pulong ni Abinadi napahinabo, diin siya miingon mahitungod sa binhi sa mga pari kinsa misugo nga siya kinahanglan mag-antus sa kamatayon pinaagi sa kalayo.",
                    "Kay siya miingon ngadto kanila: Unsa ang inyong buhaton ngari kanako mao ang sumbanan sa mga butang nga moabut.",
                    "Ug karon si Abinadi mao ang unang nag-antus sa kamatayon pinaagi sa kalayo tungod sa iyang pagtuo sa Dios; karon kini mao ang iyang gipasabut, nga daghan ang mag-antus sa kamatayon pinaagi sa kalayo, sumala nga siya nag-antus.",
                    "Ug  siya miingon ngadto sa mga pari ni Noah nga ang ilang mga binhi ang makaingon nga daghan ang ipapatay, sa mao nga paagi sama kaniya, ug nga sila pagakatagon sa bisan diin nga dapit ug pagapatyon, ingon sa usa ka karnero nga walay magbalantay abugon ug patyon pinaagi sa mga ihalas nga mananap; ug karon tan-awa, kini nga mga pulong namatud-an, kay sila giabug sa mga Lamanite, ug sila gipangita, ug sila gibunalan.",
                    "Ug nahinabo nga sa diha nga ang mga Lamanite nakakita nga sila dili makabuntog sa mga Nephite sila mibalik pag-usab sa ilang kaugalingon nga yuta; ug daghan kanila ang miadto aron mopuyo sa yuta sa Ishmael ug sa yuta sa Nephi, ug miipon sa ilang mga kaugalingon ngadto sa mga katawhan sa Dios, kinsa mao ang mga katawhan sa Anti-Nephi-Lehi.",
                    "Ug sila usab milubong sa ilang mga hinagiban sa gubat, sumala sa gipanag-iya sa ilang mga kaigsoonan, ug sila misugod sa pagkahimo nga matarung nga mga katawhan; ug sila milakaw diha sa mga pamaagi sa Ginoo, ug nagbantay sa paghupot sa iyang mga sugo ug sa iyang mga balaod.",
                    "Oo, ug sila naghupot sa balaod ni Moises; kay kini angay nga sila kinahanglan maghupot sa balaod ni Moises sa pagkakaron, kay kini wala pa matuman ang tanan. Apan bisan pa sa balaod ni Moises, sila naglantaw sa pag-anhi ni Kristo, kon hunahunaon nga ang balaod ni Moises mao ang usa ka naghulagway sa iyang pag-anhi, ug nagtuo nga sila kinahanglan maghupot niadto nga matan-aw nga mga tulumanon hangtud sa panahon nga siya kinahanglan ipadayag ngadto kanila.",
                    "Karon wala sila motuo nga ang kaluwasan miabut pinaagi sa balaod ni Moises; apan ang balaod ni Moises nagpasiugda aron sa paglig-on sa ilang hugot nga pagtuo diha kang Kristo; ug sa ingon sila mipabilin og usa ka paglaum pinaagi sa hugot nga pagtuo, ngadto sa kaluwasan sa kahangturan, misalig diha sa espiritu sa pagpanagna, diin namulong niadto nga mga butang nga moabut.",
                    "Ug karon tan-awa, si Ammon, ug si Aaron, ug si Omner, ug si Himni, ug ang ilang mga kaigsoonan naglipay sa hilabihan, tungod sa kalampusan nga sila nakaangkon taliwala sa mga Lamanite, nagtan-aw nga ang Ginoo mitugyan ngadto kanila sumala sa ilang mga pag-ampo, ug nga siya usab nagmatuod sa iyang pulong ngadto kanila sa matag higayon."
                ]
            },
            {
                "url": "https://www.lds.org/scriptures/bofm/alma/26?lang=ceb",
                "name": "Kapitulo 26",
                "summary": [
                    "Si Ammon naghimaya diha sa Ginoo—Ang matinud-anon lig-unon pinaagi sa Ginoo ug gihatagan og kahibalo—Pinaagi sa hugot nga pagtuo ang mga tawo nahimo nga makadala og kaliboan ka mga kalag ngadto sa paghinulsol—Ang Dios aduna sa tanan nga gahum ug makatugkad sa tanan nga mga butang. Mga 90–77 B.C."
                ],
                "verses": [
                    "Ug karon, kini mao ang mga pulong ni Ammon ngadto sa iyang mga kaigsoonan, nga miingon niini: Akong igsoon nga mga lalaki ug akong mga kaigsoonan, tan-awa ako moingon nganha kaninyo, unsa ka dako ang katarungan nga kita maglipay; kay kita nagdahum ba nga sa diha nga kita mibiya gikan sa yuta sa Zarahemla nga ang Dios motugyan ngari kanato sa ingon ka dako nga mga panalangin?",
                    "Ug karon, ako mangutana, unsa ka dako nga mga panalangin siya mitugyan ngari kanato?  Makasulti ba kamo?",
                    "Tan-awa, ako motubag alang kaninyo; kay ang atong mga kaigsoonan, ang mga Lamanite, diha sa kangitngit, oo, bisan sa labi nga mangitngit nga sulad, apan tan-awa, pila kanila ang nadala sa pagtan-aw sa kahibulongan nga kahayag sa Dios!  Ug kini mao ang panalangin nga gitugyan ngari kanato, nga kita nahimo nga mga himan diha sa mga kamot sa Dios aron sa pagpahinabo niining dako nga buluhaton.",
                    "Tan-awa, mga kaliboan kanila naglipay, ug nadala ngadto sa panon sa Dios.",
                    "Tan-awa, ang umahan hinog na, ug bulahan kamo, kay kamo miduso sa galab, ug miani uban sa inyong kusog, oo, sa tibuok adlaw kamo naghago; ug tan-awa ang gidaghanon sa inyong mga bugkos!  Ug sila pagapundukon ngadto sa kamalig, nga sila dili mausik.",
                    "Oo, sila dili mangapukan pinaagi sa unos sa katapusan nga adlaw; oo, ni sila maukay pinaagi sa mga alimpulos; apan kon ang unos moabut sila pagapundukon sa ilang dapit, nga ang unos dili makadulot ngadto kanila; oo, ni sila pagaabugon uban sa mapintas nga mga hangin bisan diin ang kaaway modala kanila.",
                    "Apan tan-awa, sila anaa sa mga kamot sa Ginoo sa pag-ani, ug sila iya; ug siya mobanhaw kanila sa katapusan nga adlaw.",
                    "Bulahan ang ngalan sa atong Dios; mag-awit kita sa pagdayeg kaniya, oo, magpasalamat kita sa iyang balaan nga ngalan, kay siya nagbuhat sa pagkamatarung sa kahangturan.",
                    "Kay kon kita wala pa mobiya gikan sa yuta sa Zarahemla, kining atong mga minahal nga hinigugma nga mga kaigsoonan, kinsa nagmahal uyamot kanato, gisakit pa unta uban sa pagdumot batok kanato, oo, ug sila unta usab wala makaila sa Dios.",
                    "Ug nahinabo nga sa diha nga si Ammon nakasulti niini nga mga pulong, ang iyang igsoon nga lalaki nga si Aaron mibadlong kaniya, miingon: Ammon, ako nahadlok nga ang imong hingpit nga kalipay modala kanimo ngadto sa pagpanghambog.",
                    "Apan si Ammon miingon ngadto kaniya: Ako wala manghambog sa akong kaugalingon nga kusog, ni sa akong kaugalingon nga kaalam; apan tan-awa, ang akong hingpit nga kalipay napuno, oo, ang akong kasingkasing tugob sa hingpit nga kalipay, ug ako maglipay diha sa akong Dios.",
                    "Oo, ako nasayud nga ako walay bili; ingon sa akong kusog ako mahuyang; busa ako dili manghambog sa akong kaugalingon, apan ako manghambog sa akong Dios, kay diha sa iyang kusog ako makahimo sa tanan nga mga butang; oo, tan-awa, daghan nga mga kahibulongan nga milagro ang atong nabuhat niini nga yuta, diin kita modayeg sa iyang ngalan sa kahangturan.",
                    "Tan-awa, pila ka libo sa atong mga kaigsoonan nga siya mibuhi gikan sa mga kasakit sa impyerno; ug sila gidala sa pag-awit sa matubsanon nga gugma, ug kini tungod sa gahum sa iyang pulong nga ania kanato, busa kita wala bay dako nga katarungan sa paglipay?",
                    "Oo, kita adunay katarungan sa pagdayeg kaniya sa kahangturan, kay siya mao ang Labing Halangdon nga Dios, ug mibuhi sa atong mga kaigsoonan gikan sa mga kadena sa impyerno.",
                    "Oo, sila giliyokan uban sa walay katapusan nga kangitngit ug kalaglagan; apan tan-awa, siya midala kanila ngadto sa iyang walay katapusan nga kahayag, oo, ngadto sa walay katapusan nga kaluwasan; ug sila giliyokan uban sa iyang dili hitupngan nga gasa sa paghigugma; oo, ug kita nahimo nga mga himan diha sa iyang mga kamot sa pagbuhat niining mahinungdanon ug kahibulongan nga buhat.",
                    "Busa, maghimaya kita, oo, maghimaya kita sa Ginoo; oo, kita maglipay, kay ang atong kalipay puno; oo, kita magdayeg sa atong Dios sa kahangturan. Tan-awa, kinsa ang makahimaya pag-ayo diha sa Ginoo?  Oo, kinsa ang makasulti pag-ayo diha sa iyang dako nga gahum, ug sa iyang kalooy, ug sa iyang pagkamainantuson ngadto sa mga katawhan?  Tan-awa, ako moingon nganha kaninyo, ako dili makasulti sa kinagamyan nga bahin sa akong gibati.",
                    "Kinsa kaha ang magdahum nga ang atong Dios magmaloloy-on kaayo ingon sa pagsakmit kanato gikan sa atong makahahadlok, makasasala, ug mahugaw nga kahimtang?",
                    "Tan-awa, kita nanglakaw bisan diha sa kasuko, uban ang gamhanan nga mga pagpanghulga sa paglaglag sa iyang simbahan.",
                    "O unya, ngano nga wala siya motugyan  kanato ngadto sa makahahadlok nga kalaglagan, oo, ngano nga wala siya motugot sa espada sa iyang kaangayan nga ipahamtang kanato, ug mosilot kanato ngadto sa mahangturon nga pagkawalay paglaum?",
                    "O, akong kalag, hapit na sa ingon niini, mahanaw sa paghunahuna. Tan-awa, siya wala mogamit sa iyang kaangayan ngari kanato, apan diha sa iyang dako nga kalooy midala kanato gikan niana nga walay katapusan nga bung-aw sa kamatayon ug pagkauyamot, ngadto sa kaluwasan sa atong mga kalag.",
                    "Ug karon tan-awa, akong mga kaigsoonan, unsa nga kinaiyanhon nga tawo ang nasayud niini nga mga butang?  Ako moingon nganha kaninyo, walay usa nga nasayud niini nga mga butang, gawas niadto nga mahinulsulon.",
                    "Oo, siya nga naghinulsol ug naggamit sa hugot nga pagtuo, ug nagpasiugda og mga maayo nga buhat, ug nag-ampo kanunay sa walay paghunong—ngadto sa ingon kini ihatag aron masayud sa mga misteryo sa Dios;  oo, ngadto sa ingon kini ihatag aron pagpadayag sa mga butang nga wala pa gayud ikapadayag; oo, ug kini ihatag ngadto sa ingon aron pagdala sa mga kaliboan ka mga kalag ngadto sa paghinulsol, ingon nga kini gikahatag ngari kanato aron sa pagdala niini nga atong mga kaigsoonan ngadto sa paghinulsol.",
                    "Karon kamo nahinumdom ba, akong mga kaigsoonan, nga kita miingon ngadto sa atong mga kaigsoonan didto sa yuta sa Zarahemla, kita motungas sa yuta sa Nephi, aron sa pagsangyaw ngadto sa atong mga kaigsoonan, ang mga Lamanite, ug sila nangatawa kanato aron pagbugal-bugal?",
                    "Kay sila miingon ngari kanato: Kamo nagdahum ba nga kamo makadala sa mga Lamanite ngadto sa kasayuran sa kamatuoran?  Kamo nagdahum ba nga kamo makapakita sa mga Lamanite sa kasaypanan sa mga tradisyon sa ilang mga amahan, ingon nga tikig og liog nga mga katawhan sama kanila; kansang mga kasingkasing nahimuot sa pagpaagas og dugo; kansang mga adlaw gigahin sa labing bug-at nga kadautan; kansang mga paagi mao ang mga paagi sa malapason gikan sa sinugdanan?  Karon akong mga kaigsoonan, kamo nahinumdom nga kini mao ang ilang pinulongan.",
                    "Ug dugang pa sila miingon: Gamiton nato ang hinagiban batok kanila, nga kita molaglag kanila ug sa ilang kadautan gikan sa yuta, basin pa unya sila mobuntog kanato ug molaglag kanato.",
                    "Apan tan-awa, akong hinigugma nga mga kaigsoonan, kita mianhi sa kamingawan dili uban ang katuyoan sa paglaglag sa atong mga kaigsoonan, apan uban ang katuyoan nga tingali kita unta makaluwas sa pipila sa ilang mga kalag.",
                    "Karon sa diha nga ang atong mga kasingkasing nasubo, kita hapit na unta  mobalik, tan-awa, ang Ginoo mihupay kanato, ug miingon: Lakaw taliwala sa inyong mga kaigsoonan, ang mga Lamanite, ug antusa uban sa pailub ang inyong mga kasakit, ug Ako mohatag nganha kaninyo sa kalampusan.",
                    "Ug karon tan-awa, kita miabut, ug nakigsagol taliwala kanila; ug kita nagmapailubon sa atong mga pag-antus, ug kita nag-antus sa matag pagkulang;  oo, kita mipanaw gikan sa usa ka balay ngadto sa lain nga balay, nagsalig diha sa mga kalooy sa kalibutan—dili diha sa mga kalooy sa kalibutan lamang apan ngadto sa mga kalooy sa Dios.",
                    "Ug kita misulod sa ilang mga balay ug mitudlo kanila, ug kita mitudlo kanila diha sa ilang mga kadalanan; oo, ug kita mitudlo kanila diha sa ilang mga bungtod; ug kita usab misulod sa ilang mga templo ug sa ilang mga sinagoga ug mitudlo kanila; ug kita gisalikway, ug gibiay-biay, ug gilud-an, ug gisagpa; ug kita gibato, ug gidakop ug gigapos uban sa malig-on nga mga pisi, ug gibalhug ngadto sa bilanggoan; ug pinaagi sa gahum ug kaalam sa Dios kita naluwas pag-usab.",
                    "Ug kita nag-antus sa tanan nga matang sa mga kasakit, ug tanan niini, nga tingali kita unta mahimo nga paagi sa pagluwas sa pipila ka mga kalag; ug kita nagdahum nga ang atong hingpit nga kalipay mahimo nga mahingpit kon tingali kita mahimo nga paagi sa pagluwas sa pipila.",
                    "Karon tan-awa, kita makatan-aw ug makakita sa mga bunga sa atong mga kahago; ug sila diyutay ba?  Ako moingon nganha kaninyo, Dili, sila daghan; oo, ug kita makasaksi sa ilang pagkatiunay, tungod sa ilang gugma ngadto sa ilang mga kaigsoonan ug usab ngari kanato.",
                    "Kay tan-awa, sila  buot pa nga magpakamatay kay sa mohunos sa kinabuhi sa ilang kaaway; ug sila milubong sa ilang mga hinagiban sa gubat ilawom sa yuta, tungod sa ilang paghigugma ngadto sa ilang mga kaigsoonan.",
                    "Ug karon tan-awa ako moingon nganha kaninyo, aduna pa bay labaw ka dako nga gugma sa tibuok kayutaan?  Tan-awa, ako moingon nganha kaninyo, Wala, wala pa, bisan taliwala sa mga Nephite.",
                    "Kay tan-awa, sila mogamit sa ilang hinagiban batok sa ilang mga kaigsoonan; sila dili motugot sa ilang mga kaugalingon nga patyon. Apan tan-awa pila niini ang mitugyan sa ilang mga kinabuhi; ug kita nasayud nga sila miadto na sa ilang Dios, tungod sa ilang gugma ug sa ilang pagdumot sa sala.",
                    "Karon kita wala bay katarungan nga maglipay?  Oo, ako moingon nganha kaninyo, wala pay mga tawo nga adunay dako kaayo nga katarungan sa paglipay sama kanato, sukad sa sinugdanan sa kalibutan; oo, ug ang akong hingpit nga kalipay nadala, gani ngadto sa pagpanghambog diha sa akong Dios; kay siya aduna sa tanan nga gahum, tanan nga kaalam, ug tanan nga salabutan; siya nakatugkad sa tanan nga mga butang, ug siya usa ka maloloy-on nga Binuhat, gani ngadto sa kaluwasan, ngadto kinsa mohinulsol ug motuo diha sa iyang ngalan.",
                    "Karon kon kini pagpanghambog, bisan pa niana ako manghambog; kay kini mao ang akong kinabuhi ug ang akong kahayag, ang akong hingpit nga kalipay ug ang akong kaluwasan, ug ang akong katubsanan gikan sa walay katapusan nga pagkaalaot. Oo, bulahan ang ngalan sa akong Dios, kinsa mahunahunaon niini nga mga katawhan, kinsa usa ka sanga sa kahoy sa Israel, ug nawala gikan sa iyang lawas diha sa usa ka katingalahan nga yuta; oo, ako moingon, bulahan ang ngalan sa akong Dios, kinsa mahunahunaon kanato, mga latagaw sa usa ka katingalahan nga yuta.",
                    "Karon akong mga kaigsoonan, atong makita nga ang Dios mahunahunaon sa matag katawhan, bisan asa nga yuta nga sila anaa; oo, siya nag-ihap sa iyang mga katawhan, ug ang iyang kasingkasing sa kalooy anaa sa tibuok yuta. Karon kini mao ang akong hingpit nga kalipay, ug ang akong dako nga pagpasalamat; oo, ug ako mohatag og mga pasalamat ngadto sa akong Dios sa kahangturan. Amen."
                ]
            },
            {
                "url": "https://www.lds.org/scriptures/bofm/alma/27?lang=ceb",
                "name": "Kapitulo 27",
                "summary": [
                    "Ang Ginoo misugo kang Ammon sa pagpangulo sa mga katawhan sa Anti-Nephi-Lehi ngadto sa kahilwasan—Diha sa pagkakita kang Alma, ang hingpit nga kalipay ni Ammon nakahurot sa iyang kusog—Mga Nephite mihatag sa mga Anti-Nephi-Lehi sa yuta sa Jershon—Sila gitawag og mga katawhan ni Ammon. Mga 90–77 B.C."
                ],
                "verses": [
                    "Karon nahinabo nga sa diha nga kadtong mga Lamanite kinsa nakig-away batok sa mga Nephite nakakita, human sa ilang daghan nga mga panglimbasug sa paglaglag kanila, nga kini kawang lamang ang pagtinguha sa ilang kalaglagan, sila mibalik pag-usab ngadto sa yuta sa Nephi.",
                    "Ug nahinabo nga ang mga Amalekite, tungod sa ilang kapildihan, nangasuko pag-ayo. Ug sa diha nga sila nakakita nga sila dili makaangkon og panimalos gikan sa mga Nephite, sila misugod sa pagkutaw sa mga katawhan sa pagkasuko batok sa ilang mga kaigsoonan, ang mga katawhan sa Anti-Nephi-Lehi; busa sila misugod pag-usab sa paglaglag kanila.",
                    "Karon kini nga mga katawhan pag-usab midumili paggamit sa ilang hinagiban, ug sila mitugot sa ilang mga kaugalingon aron patyon sumala sa mga tinguha sa ilang mga kaaway.",
                    "Karon sa diha nga si Ammon ug ang iyang mga kaigsoonan nakakita niini nga buhat sa kalaglagan taliwala niadto kinsa sila nagmahal uyamot, ug taliwala niadto kinsa nagmahal uyamot kanila—kay sila giisip nga ingon og mga anghel nga gipadala gikan sa Dios aron pagluwas kanila gikan sa walay katapusan nga kalaglagan—busa, sa diha nga si Ammon ug ang iyang mga kaigsoonan nakakita niining dako nga buhat sa kalaglagan, sila natandog uban sa kalooy, ug sila miingon ngadto sa hari:",
                    "Kita mopundok niini nga mga katawhan sa Ginoo, ug kita modulhog ngadto sa yuta sa Zarahemla ngadto sa atong mga kaigsoonan ang mga Nephite, ug molayas gikan sa mga kamot sa atong mga kaaway, aron kita dili malaglag.",
                    "Apan ang hari miingon ngadto kanila: Tan-awa, ang mga Nephite molaglag kanamo, tungod sa daghan nga mga pagbuno ug mga kasal-anan nga kami mibuhat batok kanila.",
                    "Ug si Ammon miingon: Ako molakaw ug mangutana sa Ginoo, ug kon siya moingon ngari kanato, dulhog ngadto sa atong mga kaigsoonan, ikaw moadto ba?",
                    "Ug ang hari miingon ngadto kaniya: Oo, kon ang Ginoo moingon ngari kanato lakaw, kami modulhog ngadto sa atong mga kaigsoonan, ug kami magpaulipon kanila hangtud nga kami makaalim ngadto kanila sa daghan nga mga pagbuno ug mga sala nga among nabuhat batok kanila.",
                    "Apan si Ammon miingon ngadto kaniya: Kini supak sa balaod sa among mga kaigsoonan, diin gitukod sa akong amahan, nga adunay mga ulipon taliwala kanila; busa kita manaog ug mosalig diha sa mga kalooy sa atong mga kaigsoonan.",
                    "Apan ang hari miingon ngadto kaniya: Pangutana sa Ginoo, ug kon siya moingon ngari kanato lakaw, kita manlakaw; kay kon dili kita mamatay sa yuta.",
                    "Ug nahinabo nga si Ammon milakaw ug nangutana sa Ginoo, ug ang Ginoo miingon ngadto kaniya:",
                    "Kuhaa kini nga mga katawhan gikan niini nga yuta, aron sila dili mamatay; kay si Satanas adunay dako nga gahum sa mga kasingkasing sa mga Amalekite, kinsa nagkutaw sa mga Lamanite sa kasuko batok sa ilang mga kaigsoonan aron sa pagpatay kanila; busa biya kamo gikan niini nga yuta; ug bulahan kini nga mga katawhan niini nga kaliwatan, kay Ako mopanalipod kanila.",
                    "Ug karon nahinabo nga si Ammon milakaw ug misulti sa hari sa tanan nga mga pulong nga ang Ginoo misulti ngadto kaniya.",
                    "Ug sila mipundok sa tanan nila nga mga katawhan, oo, ang tanan nga mga katawhan sa Ginoo, ug mipundok sa tanan nila nga mga panon ug mga kahayopan, ug mibiya gikan sa yuta, ug miabut ngadto sa kamingawan nga nagbahin sa yuta sa Nephi gikan sa yuta sa Zarahemla, ug miabut duol sa mga utlanan sa yuta.",
                    "Ug nahinabo nga si Ammon miingon ngadto kanila: Tan-awa, ako ug ang akong mga kaigsoonan moadto sa yuta sa Zarahemla, ug kamo magpabilin dinhi hangtud kami mobalik; ug kami mosulay sa mga kasingkasing sa among mga kaigsoonan, kon sila buot nga kamo moadto sa ilang yuta.",
                    "Ug nahinabo nga samtang si Ammon nagpaingon ngadto sa yuta, nga siya ug ang iyang mga kaigsoonan nakasugat ni Alma, didto sa dapit nga gikapamulong; ug tan-awa, kini usa ka malipayon nga panagkita.",
                    "Karon ang hingpit nga kalipay ni Ammon hilabihan ka dako nga siya napuno; oo, siya gilamoy diha sa hingpit nga kalipay sa iyang Dios, gani ngadto sa pagkahurot sa iyang kusog; ug siya natumba pag-usab ngadto sa yuta.",
                    "Karon dili ba kini hilabihan nga hingpit nga kalipay?  Tan-awa, kini ang hingpit nga kalipay nga walay lain nga makadawat gawas sa matinud-anon nga maghinulsol ug mapainubsanon nga nagpangita sa kalipay.",
                    "Karon ang hingpit nga kalipay ni Alma diha sa panagkita sa iyang mga kaigsoonan tinuod gayud nga dako, ug usab ang hingpit nga kalipay ni Aaron, ni Omner, ug ni Himni; apan tan-awa ang ilang hingpit nga kalipay dili ingon nga molabaw sa ilang kusog.",
                    "Ug karon nahinabo nga si Alma midala sa iyang mga kaigsoonan balik ngadto sa yuta sa Zarahemla; gani ngadto sa iyang kaugalingon nga balay. Ug sila milakaw ug misulti ngadto sa labaw nga maghuhukom sa tanan nga mga butang nga nahitabo kanila didto sa yuta sa Nephi, taliwala sa ilang mga kaigsoonan, ang mga Lamanite.",
                    "Ug nahinabo nga ang labaw nga maghuhukom mipadala og usa ka pahibalo sa tanan nga yuta, nagtinguha sa tingog sa mga katawhan mahitungod sa pagdawat sa ilang mga kaigsoonan, kinsa mao ang mga katawhan sa Anti-Nephi-Lehi.",
                    "Ug nahinabo nga ang tingog sa mga katawhan miabut, nga nag-ingon: Tan-awa, kita mohatag sa yuta sa Jershon, diin anaa sa silangan nga daplin sa dagat, nga nagsumpay sa yuta sa Bountiful, nga anaa sa habagatan nga dapit sa Bountiful; ug kini nga yuta nga Jershon mao ang yuta diin kita mohatag ngadto sa atong mga kaigsoonan alang sa usa ka kabilin.",
                    "Ug tan-awa, kita mobutang sa atong mga kasundalohan taliwala sa yuta sa Jershon ug sa yuta sa Nephi, aron kita makapanalipod sa atong mga kaigsoonan sa yuta sa Jershon; ug kini kita mobuhat alang sa atong mga kaigsoonan, tungod sa ilang kahadlok nga mogamit sa mga hinagiban batok sa ilang mga kaigsoonan basin pa unya sila makabuhat og sala; ug kini nga ilang dako nga kahadlok miabut tungod sa ilang mahapdos nga paghinulsol nga sila aduna, tungod sa ilang daghan nga mga pagbuno ug sa ilang makahahadlok nga pagkadautan.",
                    "Ug karon tan-awa, kini kita mobuhat ngadto sa atong mga kaigsoonan, aron sila makapanunod sa yuta sa Jershon; ug kita mobantay kanila gikan sa ilang mga kaaway uban sa atong mga kasundalohan, sa kasabutan nga sila mohatag kanato og bahin sa ilang kabtangan aron sa pagtabang kanato nga kita makaamuma sa atong mga kasundalohan.",
                    "Karon, nahinabo nga sa diha nga si Ammon nakadungog niini, siya mibalik ngadto sa mga katawhan sa Anti-Nephi-Lehi, ug usab si Alma miuban kaniya, ngadto sa kamingawan, diin sila mitukod sa ilang mga tolda, ug mipahibalo ngadto kanila sa tanan niini nga mga butang. Ug si Alma usab misaysay ngadto kanila sa iyang pagkakabig, uban kang Ammon ug ni Aaron, ug sa iyang mga kaigsoonan.",
                    "Ug nahinabo nga kini nakahimo og dako nga hingpit nga kalipay taliwala kanila. Ug sila midulhog ngadto sa yuta sa Jershon, ug nanag-iya sa yuta sa Jershon; ug sila gitawag sa mga Nephite nga mga katawhan ni Ammon; busa sila nailhan pinaagi niana nga ngalan sukad niana.",
                    "Ug sila diha taliwala sa mga katawhan ni Nephi, ug usab giihap taliwala sa mga katawhan sa simbahan sa Dios. Ug sila usab nailhan tungod sa ilang kasibut ngadto sa Dios, ug usab ngadto sa mga tawo; kay sila hingpit nga matinuoron ug matarung sa tanan nga mga butang; ug sila malig-on sa hugot nga pagtuo diha kang Kristo, gani hangtud sa katapusan.",
                    "Ug sila mitan-aw nganha sa pagpaagas sa dugo sa ilang mga kaigsoonan uban ang dakong kasilag; ug sila dili gayud madani sa paggamit sa ilang mga hinagiban batok sa ilang mga kaigsoonan; ug sila dili gayud motan-aw sa kamatayon uban sa bisan gamay nga matang sa kahadlok, tungod sa ilang paglaum ug mga pagtan-aw kang Kristo ug sa pagkabanhaw; busa, ang kamatayon nabuntog ngadto  kanila pinaagi sa kadaugan ni Kristo ibabaw niini.",
                    "Busa, sila makaantus sa kamatayon bisan sa labing masakit ug malisud nga paagi nga ikapahamtang sa ilang mga kaigsoonan, sa dili pa sila mogamit og espada o sundang aron sa pagtigbas kanila.",
                    "Ug sa ingon sila mga madasigon ug mahigugmaon nga mga katawhan, usa ka pinalabi nga mga katawhan sa Ginoo."
                ]
            },
            {
                "url": "https://www.lds.org/scriptures/bofm/alma/28?lang=ceb",
                "name": "Kapitulo 28",
                "summary": [
                    "Ang mga Lamanite nabuntog sa usa ka makalilisang nga panag-away—Mga napulo ka  kaliboan ang nangamatay—Mga dautan gitugyan ngadto sa usa ka kahimtang sa walay katapusan nga pagkaalaot; mga matarung makaangkon og walay katapusan nga kalipay. Mga 77–76 B.C."
                ],
                "verses": [
                    "Ug karon nahinabo nga human ang mga katawhan ni Ammon mahiluna sa yuta sa Jershon, ug usa ka simbahan usab gitukod sa yuta sa Jershon, ug ang mga kasundalohan sa mga Nephite gilibut sa yuta sa Jershon, oo, sa tanan nga mga utlanan libut sa yuta sa Zarahemla; tan-awa ang mga kasundalohan sa mga Lamanite misunod sa ilang mga kaigsoonan ngadto sa kamingawan.",
                    "Ug sa ingon dihay usa ka makalilisang nga panag-away; oo, bisan ingon sa usa nga wala pa mahibaloi taliwala sa tanan nga mga katawhan diha sa yuta gikan sa panahon nga si Lehi mibiya sa Jerusalem; oo, ug napulo ka kaliboan sa mga Lamanite ang gipamatay ug nagkatibulaag sa layo nga dapit.",
                    "Oo, ug usab dihay usa ka makalilisang nga kamatay taliwala sa mga katawhan ni Nephi; bisan pa niana, ang mga Lamanite giabug ug nagkatibulaag, ug ang mga katawhan ni Nephi mibalik pag-usab ngadto sa ilang yuta.",
                    "Ug karon kini mao ang panahon nga dihay dako nga pagbangutan ug kagul-anan nga nadungog sa tibuok yuta, taliwala sa tanan nga mga katawhan sa Nephi—",
                    "Oo, ang bakho sa mga biyuda nga nagbangutan alang sa ilang mga bana, ug usab sa mga amahan nga nagbangutan alang sa ilang anak nga mga lalaki, ug ang anak nga babaye alang sa igsoon nga lalaki, oo, ang igsoon nga lalaki alang sa amahan; ug sa ingon ang bakho sa nagbangutan nadungog taliwala kanilang tanan, nagbangutan alang sa ilang mga kaliwatan nga gipamatay.",
                    "Ug karon sa pagkatinuod kini usa ka masulub-on nga adlaw; oo, usa ka panahon nga mahinuklugon, ug usa ka panahon sa daghan nga pagpuasa ug pag-ampo.",
                    "Ug sa ingon natapos ang ikanapulo ug lima nga tuig sa pagmando sa mga maghuhukom ibabaw sa mga katawhan ni Nephi;",
                    "Ug kini mao ang asoy ni Ammon ug sa iyang mga kaigsoonan, ang ilang mga pagpanaw sa yuta sa Nephi, ang ilang mga pag-antus diha sa yuta, ang ilang mga kasubo, ug ang ilang mga kasakit, ug ang ilang dili matukib nga hingpit nga kalipay, ug ang pagdawat og kahilwasan sa mga kaigsoonan diha sa yuta sa Jershon. Ug karon hinaut nga ang Ginoo, ang Manunubos sa tanan nga mga tawo, mopanalangin sa ilang mga kalag sa kahangturan.",
                    "Ug kini mao ang asoy sa mga gubat ug mga panagbingkil taliwala sa mga Nephite, ug usab ang mga gubat tali sa mga Nephite ug sa mga Lamanite; ug ang ikanapulo ug lima nga tuig sa pagmando sa mga maghuhukom natapos.",
                    "Ug gikan sa unang tuig hangtud sa ikanapulo ug lima nakapahinabo sa pagkalaglag sa daghan nga mga kaliboan nga mga kinabuhi; oo, kini nakapahinabo sa usa ka makahahadlok nga talan-awon sa pagpaagas sa dugo.",
                    "Ug ang mga lawas sa daghan nga mga kaliboan gilubong sa yuta, samtang ang mga lawas sa daghan nga mga kaliboan nadunot nga nagtipun-og diha sa ibabaw sa yuta; oo, ug daghan nga mga kaliboan ang nagbangutan alang sa pagkawala sa ilang mga kaliwatan, tungod kay sila adunay katarungan nga mahadlok, sumala sa mga saad sa Ginoo, nga sila itugyan ngadto sa usa ka kahimtang sa walay katapusan nga pagkaalaot.",
                    "Samtang daghan sa mga kaliboan sa uban nga sa tinuod nagbangutan tungod sa pagkamatay sa ilang mga kaliwatan, apan sila nalipay ug naghimaya sa paglaum, ug gani nasayud, sumala sa mga saad sa Ginoo, nga sila pagabanhawon aron mopuyo diha sa tuo nga kamot sa Dios, sa usa ka kahimtang sa walay katapusan nga kalipay.",
                    "Ug sa ingon kita nakasabut unsa ka dako ang pagkadili managsama sa tawo tungod sa sala ug kalapasan, ug ang gahum sa yawa, nga moabut pinaagi sa maliputon nga mga laraw nga siya gimugna aron sa paglaang sa mga kasingkasing sa mga tawo.",
                    "Ug sa ingon kita nakasabut sa madasigon nga tawag sa kakugi sa mga tawo nga maghago sa mga ubasan sa Ginoo; ug sa ingon kita nakasabut sa dako nga katarungan sa kasubo, ug usab sa paglipay—kasubo tungod sa kamatayon ug kalaglagan taliwala sa mga tawo, ug hingpit nga kalipay tungod sa kahayag ni Kristo ngadto sa kinabuhi."
                ]
            },
            {
                "url": "https://www.lds.org/scriptures/bofm/alma/29?lang=ceb",
                "name": "Kapitulo 29",
                "summary": [
                    "Si Alma nagtinguha sa pagsangyaw og paghinulsol uban sa ingon og anghel nga kasibut—Ang Ginoo mihatag og mga magtutudlo alang sa tanan nga mga kanasuran—Si Alma naghimaya diha sa mga buhat sa Ginoo ug sa kalampusan ni Ammon ug sa iyang mga kaigsoonan. Mga 76 B.C."
                ],
                "verses": [
                    "O nga ako unta usa ka anghel, ug makaangkon sa pangandoy sa akong kasingkasing, nga ako makalakaw ug makasulti uban sa trumpeta sa Dios, uban sa tingog nga makapakurog sa yuta, ug mosinggit og paghinulsol ngadto  sa matag katawhan!",
                    "Oo, ako mopadayag ngadto sa matag kalag, ingon sa tingog sa dugdog, sa paghinulsol ug sa laraw sa katubsanan, nga sila kinahanglan maghinulsol ug moduol ngadto sa atong Dios, nga aron unta wala nay dugang pa nga kasubo diha sa ibabaw sa tibuok yuta.",
                    "Apan tan-awa, ako usa ka tawo, ug nakasala diha sa akong pangandoy; kay ako unta angay nga matagbaw sa mga butang diin ang Ginoo naghatag ngari kanako.",
                    "Ako dili unta angay nga mahasol sa akong mga tinguha, sa malig-on nga balaod sa usa ka makiangayon nga Dios, kay ako nasayud nga siya mohatag ngadto sa mga tawo sumala sa ilang gitinguha, kon kini ngadto ba sa kamatayon o ngadto ba sa kinabuhi; oo, ako nasayud nga siya mohatag ngadto sa mga tawo, oo, momando ngadto kanila sa mga mando nga dili mausab, sumala sa ilang mga kabubut-on, kon sila ngadto ba sa kaluwasan o ngadto ba sa kalaglagan.",
                    "Oo, ug ako nasayud nga ang maayo og dautan masinati sa tanan nga mga tawo; siya nga wala masayud sa maayo gikan sa dautan walay sala; apan siya nga nasayud sa maayo ug sa dautan, ngadto kaniya gihatag sumala sa iyang mga tinguha, kon siya ba magtinguha og maayo o dautan, kinabuhi o kamatayon, hingpit nga kalipay o pagbasol sa tanlag.",
                    "Karon, nagtan-aw nga ako nasayud niini nga mga butang, ngano nga ako magtinguha pa og dugang kay sa paghimo sa buluhaton diin ako gitawag?",
                    "Ngano nga ako magtinguha nga ako unta usa ka anghel, aron ako makasulti ngadto sa tanan nga lumulupyo sa yuta?",
                    "Kay tan-awa, ang Ginoo mitugot ngadto sa tanan nga mga kanasuran, sa ilang kaugalingon nga nasud ug pinulongan, sa pagtudlo sa iyang pulong, oo, diha sa kaalam, ang tanan nga siya nakakita nga angay nga sila kinahanglan makabaton; busa kita nakakita nga ang Ginoo nagtambag diha sa kaalam, sumala niana nga makiangayon ug tinuod.",
                    "Ako nasayud niana diin ang Ginoo nagsugo kanako, ug ako naghimaya niini. Ako wala maghimaya sa akong kaugalingon, apan ako naghimaya niana diin ang Ginoo nagsugo kanako; oo, ug kini mao ang akong himaya, nga tingali ako mahimo unta nga himan diha sa mga kamot sa Dios aron sa pagdala sa pipila ka mga kalag ngadto sa paghinulsol; ug kini mao ang akong hingpit nga kalipay.",
                    "Ug tan-awa, kon ako makakita og daghan sa akong mga kaigsoonan nga matinud-anon nga naghinulsol, ug moduol sa Ginoo nga ilang Dios, niana ang akong kalag mapuno uban sa hingpit nga kalipay; niana ako mahinumdom unsa ang nahimo sa Ginoo alang kanako, oo, gani nga siya mipatalinghug sa akong pag-ampo; oo, niana ako mahinumdom sa iyang maloloy-on nga kamot nga iyang gitunol ngari kanako.",
                    "Oo, ug ako usab nahinumdom sa pagkabihag sa akong mga amahan; kay ako sa pagkatinuod nasayud nga ang Ginoo miluwas kanila gikan sa pagkaulipon, ug pinaagi niini mitukod sa iyang simbahan; oo, ang Ginoong Dios, ang Dios ni Abraham, ang Dios ni Isaac, ug ang Dios ni Jacob, miluwas kanila gikan sa pagkaulipon.",
                    "Oo, ako sa kanunay nahinumdom sa pagkabihag sa akong mga amahan; ug kana nga mao gihapon nga Dios kinsa miluwas kanila gikan sa mga kamot sa mga Ehiptohanon miluwas kanila gikan sa pagkaulipon.",
                    "Oo, ug kana nga mao gihapon nga Dios mitukod sa iyang simbahan taliwala kanila; oo, ug kana nga mao gihapon nga Dios mitawag kanako pinaagi sa usa ka balaan nga pangatungdanan, sa pagsangyaw sa pulong ngadto niini nga mga katawhan, ug mihatag kanako og dako nga kalampusan, diin ang akong hingpit nga kalipay napuno.",
                    "Apan ako wala malipay sa akong kalampusan lamang, apan ang akong kalipay labaw nga napuno tungod sa kalampusan sa akong mga kaigsoonan, kinsa mitungas ngadto sa yuta sa Nephi.",
                    "Tan-awa, sila naghago sa hilabihan, ug nagdala og daghan nga bunga; ug unsa ka dako ang ilang ganti!",
                    "Karon, kon ako maghunahuna sa kalampusan niini nga akong mga kaigsoonan ang akong kalag pagabayawon, gani ngadto sa pagkabulag niini gikan sa lawas, sa ingon niini, hilabihan ka dako sa akong hingpit nga kalipay.",
                    "Ug karon hinaut nga ang Dios motugot ngadto niini, akong mga kaigsoonan, nga sila molingkod sa gingharian sa Dios; oo, ug usab tanan kadto kinsa mga bunga sa ilang mga kahago nga sila dili na mobiya, apan nga sila modayeg kaniya sa kahangturan. Ug hinaut nga ang Dios motugot nga kini mahimo sumala sa akong mga pulong, gani sa akong gipamulong. Amen."
                ]
            },
            {
                "url": "https://www.lds.org/scriptures/bofm/alma/30?lang=ceb",
                "name": "Kapitulo 30",
                "summary": [
                    "Si Korihor, ang anti-Kristo, mibiay-biay kang Kristo, sa Pag-ula, ug sa espiritu sa panagna—Siya nagtudlo nga walay Dios, walay pagkapukan sa tawo, walay silot alang sa sala, ug walay Kristo—Si Alma nagpamatuod nga si Kristo moabut ug nga ang tanan nga mga butang nagpasabut nga adunay  usa ka Dios—Si Korihor nangayo og usa ka timailhan ug naamang—Ang yawa nagpakita kang Korihor ingon nga usa ka anghel ug mitudlo kaniya unsa ang isulti—Si Korihor gitunob-tunoban ug namatay. Mga 76–74 B.C."
                ],
                "verses": [
                    "Tan-awa, karon nahinabo nga human ang mga katawhan ni Ammon mapahiluna diha sa yuta sa Jershon, oo, ug usab human ang mga Lamanite maabug gikan sa yuta, ug ang ilang mga patay gilubong sa mga katawhan sa yuta—",
                    "Karon ang ilang mga patay wala maihap tungod sa hilabihan sa ilang kadaghan; ni ang mga patay sa mga Nephite maihap—apan nahinabo nga human sila makalubong sa ilang mga patay, ug usab human sa mga adlaw sa puasa, ug pagbangutan, ug pag-ampo, (ug kini sa ikanapulo ug unom nga tuig sa pagmando sa mga maghuhukom ibabaw sa mga katawhan ni Nephi) dihay nagsugod nga kanunay nga kalinaw sa tibuok yuta.",
                    "Oo, ug ang tanan nga mga katawhan nagsunod sa paghupot sa mga sugo sa Ginoo; ug sila higpit sa pagsunod sa mga ordinansa sa Dios, sumala sa balaod ni Moises; kay sila gitudloan sa paghupot sa balaod ni Moises hangtud nga kini matuman.",
                    "Ug sa ingon ang mga katawhan walay kasamok sa tanan nga ikanapulo ug unom nga tuig sa pagmando sa mga maghuhukom ibabaw sa mga katawhan ni Nephi.",
                    "Ug nahinabo nga sa pagsugod sa ikanapulo ug pito nga tuig sa pagmando sa mga maghuhukom, dihay kanunay nga kalinaw.",
                    "Apan nahinabo nga sa kaulahian nga bahin sa ikanapulo ug pito nga tuig, dihay miabut nga usa ka tawo didto sa yuta sa Zarahemla, ug siya Anti-Kristo, kay siya misugod sa pagsangyaw ngadto sa mga katawhan batok sa mga panagna nga gikasulti pinaagi sa mga propeta, mahitungod sa pag-anhi ni Kristo.",
                    "Karon walay balaod batok sa usa ka tinuohan sa tawo; kay kini higpit nga supak sa mga sugo sa Dios nga adunay usa ka balaod nga kinahanglan modala sa tawo ngadto sa dili managsama nga mga baruganan.",
                    "Kay sa ingon nag-ingon sa kasulatan: Pagpili kamo niining adlawa, kang kinsa kamo  moalagad.",
                    "Karon kon ang tawo nagtinguha sa pag-alagad sa Dios, kini iyang kahigayunan; o kaha, kon siya motuo sa Dios kini iyang kahigayunan sa pag-alagad kaniya; apan kon siya dili motuo diha kaniya walay balaod nga mosilot kaniya.",
                    "Apan kon siya magbuno siya silotan ngadto sa kamatayon; ug kon siya manulis siya usab silotan; ug kon siya mangawat siya usab silotan; ug kon siya manapaw siya usab silotan; oo, alang sa tanan niini nga pagkadautan sila silotan.",
                    "Kay dihay usa ka balaod nga ang mga tawo pagahukman sumala sa ilang mga kalapasan. Bisan pa niana, walay balaod batok sa tinuohan sa usa ka tawo; busa, ang usa ka tawo silotan lamang alang sa mga kalapasan diin siya nakabuhat; busa ang tanan nga mga tawo anaa sa sama nga mga baruganan.",
                    "Ug kini nga Anti-Kristo, kansang ngalan mao si Korihor, (ug ang balaod dili makapugong kaniya) misugod sa pagtudlo ngadto sa mga katawhan nga kinahanglan walay Kristo. Ug sunod niini nga paagi siya misangyaw, nag-ingon:",
                    "O kamo nga gihigtan ubos sa usa ka binuang ug kawang nga paglaum, ngano nga kamo nagyugo sa inyong mga kaugalingon uban sa ingon mga binuang nga mga butang?  Ngano nga nangita kamo og usa ka Kristo?  Kay walay tawo nga nasayud sa bisan unsa nga moabut.",
                    "Tan-awa, kini nga mga butang nga inyong gitawag og mga panagna, diin kamo nag-ingon nga gihatag pinaagi sa balaan nga mga propeta, tan-awa, sila mga binuang nga mga tradisyon sa inyong mga amahan.",
                    "Giunsa ninyo pagkasayud sa ilang pagkatinuod?  Tan-awa, kamo dili masayud sa mga butang nga kamo dili makakita; busa kamo dili masayud nga adunay usa ka Kristo.",
                    "Kamo naglantaw ug nag-ingon nga kamo nakakita og usa ka kapasayloan sa inyong mga sala. Apan tan-awa, kini mao ang sangputanan sa usa ka nagsalimoang nga hunahuna; ug kini nga pagkabuang sa inyong mga hunahuna moabut tungod sa mga tradisyon sa inyong mga amahan, nga midala kaninyo ngadto sa usa ka tinuohan sa mga butang nga dili mao.",
                    "Ug daghan pa sa ingon nga mga butang siya misulti ngadto kanila, nagsulti kanila nga walay pag-ula nga gihimo alang sa mga sala sa mga tawo, apan ang matag tawo makasinati niini nga kinabuhi sumala sa panglihok sa tawo; busa matag tawo mouswag sumala sa iyang kinaadman, ug nga ang matag tawo makadaug sumala sa iyang kusog; ug bisan unsa ang buhaton sa tawo dili kalapasan.",
                    "Ug sa ingon siya misangyaw ngadto kanila, naglingla sa mga kasingkasing sa daghan, nakahimo kanila sa pagpagarbo diha sa ilang pagkadautan, oo, naglingla sa daghan nga mga babaye, ug usab sa mga lalaki, aron sa pagbuhat og malaw-ay nga mga buhat—misulti kanila nga kon ang usa ka tawo mamatay, mao na kana ang katapusan niana.",
                    "Karon kini nga tawo miadto usab didto sa yuta sa Jershon, aron sa pagsangyaw niini nga mga butang taliwala sa mga katawhan ni Ammon, kinsa usa ka higayon mga katawhan sa mga Lamanite.",
                    "Apan tan-awa sila labaw pa nga maalamon kay sa kadaghanan sa mga Nephite; kay sila midakop kaniya, ug migapos kaniya, ug midala kaniya sa atubangan ni Ammon, kinsa usa ka halangdon nga pari ibabaw niana nga mga katawhan.",
                    "Ug nahinabo nga siya misugo nga siya kinahanglan dad-on gawas sa yuta. Ug siya miadto sa yuta sa Gideon, ug nagsugod sa pagsangyaw ngadto kanila usab; ug dinhi siya wala makaangkon og daghan nga kalampusan, kay siya gidakop ug gigapos ug gidala sa atubangan sa halangdon nga pari, ug usab sa labaw nga maghuhukom ibabaw sa yuta.",
                    "Ug nahinabo nga ang halangdon nga pari miingon ngadto kaniya: Ngano nga ikaw naglibut-libut aron sa pagtuis sa mga paagi sa Ginoo?  Ngano nga ikaw nagtudlo niini nga mga katawhan nga walay Kristo, aron sa pagsumpo sa ilang mga kalipay?  Ngano nga ikaw nagsulti batok sa tanan nga mga panagna sa balaan nga mga propeta?",
                    "Karon ang ngalan sa halangdon nga pari mao si Giddonah. Ug si Korihor miingon ngadto kaniya: Tungod kay ako wala magtudlo sa binuang nga mga tradisyon sa inyong mga amahan, ug tungod kay wala ako magtudlo niini nga mga katawhan sa paggapos sa ilang mga kaugalingon ubos sa mga binuang nga mga ordinansa ug mga tulumanon diin gipahimutang pinaagi sa karaan nga mga pari, aron sa pagpahimulos sa gahum ug katungod ibabaw kanila, aron sa pagpabilin kanila diha sa pagkawalay alamag, nga sila dili mopataas sa ilang mga ulo, apan ipaubos sumala sa inyong mga pulong.",
                    "Kamo miingon nga kini nga mga katawhan gawasnon nga mga katawhan. Tan-awa, ako moingon sila anaa sa pagkaulipon. Kamo nag-ingon nga kadto nga karaan nga mga panagna mga tinuod. Tan-awa, ako moingon nga kamo wala masayud nga sila mga tinuod.",
                    "Kamo miingon nga kini nga mga katawhan usa ka masalaypon ug usa ka makasasala nga mga katawhan, tungod sa kalapasan sa usa ka ginikanan. Tan-awa, ako moingon nga ang usa ka bata dili masalaypon tungod sa mga ginikanan niini.",
                    "Ug kamo usab miingon nga si Kristo moabut. Apan tan-awa, ako moingon nga wala kamo masayud nga aduna bay Kristo. Ug kamo usab miingon nga siya pagapatyon alang sa mga sala sa kalibutan—",
                    "Ug sa ingon kamo midani niini nga mga katawhan sunod sa binuang nga mga tradisyon sa inyong mga amahan, ug sumala sa inyong kaugalingon nga mga tinguha; ug kamo midala kanila sa ubos, ingon nga kini anaa sa pagkaulipon, nga kamo magpatagbaw sa inyong mga kaugalingon uban sa mga kahago sa ilang mga kamot, nga sila dili mangahas sa pagtan-aw uban ang kaisug, ug nga aron sila dili mangahas sa paggamit sa ilang mga katungod ug mga kahigayunan.",
                    "Oo, sila dili mangahas sa paggamit niana nga ilang kaugalingon basin pa unya sila makapasilo sa ilang mga pari, kinsa miyugo kanila sumala sa ilang mga tinguha, ug midala kanila sa pagtuo, pinaagi sa ilang mga tradisyon ug sa ilang mga damgo ug sa ilang mga kapritso ug sa ilang mga panan-awon ug sa ilang mga tinumo-tumo nga mga misteryo, nga sila gayud, kon sila dili magbuhat sumala sa ilang mga pulong, makasilo og binuhat nga wala mailhi, kinsa sila miingon nga mao ang Dios—usa ka binuhat kinsa wala pa gayud makita o mailhi, kinsa wala pa mahitabo sukad ni mahitabo sa umaabut.",
                    "Karon sa diha nga ang halangdon nga pari ug labaw nga maghuhukom nakakita sa katig-a sa iyang kasingkasing, oo, sa diha nga sila nakakita nga siya mibiay-biay gani batok sa Dios, sila dili mohimo og bisan unsa nga tubag sa iyang mga pulong; apan sila misugo nga kinahanglan siya gapuson; ug sila mitugyan kaniya ngadto sa mga kamot sa mga opisyal, ug mipadala kaniya ngadto sa yuta sa Zarahemla, nga siya unta dad-on sa atubangan ni Alma, ug sa labaw nga maghuhukom kinsa mao ang gobernador sa tanan nga yuta.",
                    "Ug nahinabo nga sa diha nga siya gidala sa atubangan ni Alma ug sa labaw nga maghuhukom, siya mipadayon sa sama nga paagi ingon nga siya mibuhat sa yuta sa Gideon; oo, siya mipadayon sa pagpanamastamas.",
                    "Ug siya mibarug sa pagsulti sa hilabihan ka lanog nga mga pulong sa atubangan ni Alma, ug mibiay-biay batok sa mga pari ug sa mga magtutudlo, nagpasangil kanila sa pagdani sa mga katawhan sunod sa mga binuang nga mga tradisyon sa ilang mga amahan, tungod lamang sa pagpatagbaw diha sa mga paghago sa mga katawhan.",
                    "Karon si Alma miingon ngadto kaniya: Ikaw nasayud nga kami wala magpatagbaw sa among mga kaugalingon diha sa mga kahago niini nga mga katawhan; kay tan-awa ako naghago gani gikan sa pagsugod sa pagmando sa mga maghuhukom hangtud karon, uban sa akong kaugalingon nga mga kamot alang sa akong panginabuhi, bisan pa sa akong daghan nga mga pagpanaw libut sa yuta aron pagpadayag sa pulong sa Dios ngadto sa akong mga katawhan.",
                    "Ug bisan pa sa daghan nga mga paghago diin ako mibuhat sa simbahan, ako wala gayud makadawat og ingon ka dako bisan usa ka senine alang sa akong kahago; ni bisan kinsa sa akong mga kaigsoonan, gawas kon kini anaa sa hukmanan; ug diha kami nakadawat lamang sumala sa balaod alang sa among panahon.",
                    "Ug karon, kon kami dili makadawat bisan unsa alang sa among kahago diha sa simbahan, unsa ang among makuha sa paghago diha sa simbahan gawas sa pagpadayag sa kamatuoran, nga kami makaangkon og pagmaya diha sa hingpit nga kalipay sa among mga kaigsoonan?",
                    "Busa ngano nga miingon ikaw nga kami nagsangyaw ngadto niini nga mga katawhan aron makaangkon og bahandi, nga ikaw, sa imong kaugalingon, nasayud nga kami wala makadawat og bahandi?  Ug karon, motuo ba ikaw nga kami naglimbong niini nga mga katawhan, nga nakahimo og ingon nga hingpit nga kalipay sa ilang mga kasingkasing?",
                    "Ug si Korihor mitubag kaniya, Oo.",
                    "Ug unya si Alma miingon ngadto kaniya: Motuo ba ikaw nga adunay usa ka Dios?",
                    "Ug siya mitubag, Dili.",
                    "Karon si Alma miingon ngadto kaniya: Molimud ba ikaw pag-usab nga adunay usa ka Dios, ug usab molimud ni Kristo?  Kay tan-awa, ako moingon nganha kanimo, ako nasayud nga adunay usa ka Dios, ug usab nga si Kristo moanhi.",
                    "Ug karon unsa ang imong katin-awan nga walay Dios, o nga si Kristo dili moanhi?  Ako moingon nganha kanimo nga ikaw wala, gawas sa imong pulong lamang.",
                    "Apan, tan-awa, ako aduna sa tanan nga mga butang ingon nga usa ka pagpamatuod nganha kanimo nga sila mga tinuod; ug ikaw aduna usab niining tanan nga mga butang ingon nga usa ka pagpamatuod nganha kanimo nga sila mga tinuod; ug ikaw molimud ba kanila?  Motuo ba ikaw nga kini nga mga butang mga tinuod?",
                    "Tan-awa, ako nasayud nga ikaw mituo, apan ikaw gipuy-an uban sa usa ka bakakon nga espiritu, ug ikaw misalikway sa Espiritu sa Dios nga kini mahimo nga walay luna diha kanimo; apan ang yawa adunay gahum ibabaw kanimo, ug siya midala kanimo sa bisan diin, mibuhat og mga paagi nga siya mahimo nga molaglag sa mga anak sa Dios.",
                    "Ug karon si Korihor miingon ngadto kang Alma: Kon ikaw mopakita kanako og usa ka timailhan, nga aron ako madani nga adunay usa ka Dios, oo, ipakita ngari kanako nga siya adunay gahum, ug diha ako madani sa kamatuoran sa imong mga pulong.",
                    "Apan si Alma miingon ngadto kaniya: Ikaw aduna nay igo nga mga timailhan; Ikaw mosulay ba sa imong Dios?  Ikaw moingon ba, Ipakita ngari kanako ang usa ka timailhan, nga ikaw aduna sa pagpamatuod sa tanan niini nga imong mga kaigsoonan, ug usab sa tanan nga balaan nga mga propeta?  Ang mga kasulatan gibukhad sa imong atubangan, oo, ug ang tanan nga mga butang nagpakita nga adunay Dios; oo, bisan ang yuta, ug ang tanan nga mga butang nga anaa sa ibabaw niini, oo, ug ang paglihok niini, oo, ug usab ang tanan nga mga planeta diin naglihok sa ilang naandan nga paagi nagsaksi nga adunay Makagagahum nga Tiglalang.",
                    "Ug gani ikaw ba naglibut-libut, sa paglingla sa mga kasingkasing niini nga mga katawhan, pagpamatuod ngadto kanila nga walay Dios?  Ug gani ikaw molimud ba batok sa tanan niini nga mga saksi?  Ug siya miingon: Oo, ako molimud, gawas kon ikaw mopakita kanako og usa ka timailhan.",
                    "Ug karon nahinabo nga si Alma miingon ngadto kaniya: Tan-awa, ako nagsubo tungod sa katig-a sa imong kasingkasing, oo, nga ikaw mosalikway gihapon sa espiritu sa kamatuoran, aron ang imong kalag malaglag.",
                    "Apan tan-awa, kini maayo pa nga ang imong kalag mao ang malaglag kay sa ikaw mao ang paagi sa pagdala sa daghan nga mga kalag ubos ngadto sa kalaglagan, pinaagi sa imong bakak ug pinaagi sa imong mga pulong sa pag-ulog-ulog; busa kon ikaw molimud pag-usab, tan-awa ang Dios mohampak kanimo, nga ikaw mahimo nga amang, nga ikaw dili na makabuka sa imong ba-ba bisan kanus-a, nga ikaw dili na makalimbong niini nga mga katawhan bisan kanus-a.",
                    "Karon si Korihor miingon ngadto kaniya: Ako dili molimud sa pagkaanaa sa usa ka Dios, apan ako dili motuo nga adunay usa ka Dios; ug ako moingon usab, nga ikaw wala masayud nga adunay Dios; ug gawas kon ikaw mopakita kanako og usa ka timailhan, ako dili motuo.",
                    "Karon si Alma miingon ngadto kaniya: Kini ako mohatag kanimo alang sa usa ka timailhan, nga ikaw maamang, sumala sa akong mga pulong; ug ako moingon, nga sa ngalan sa Dios, ikaw maamang, nga ikaw dili na makasulti.",
                    "Karon sa diha nga si Alma misulti niini nga mga pulong, si Korihor naamang, nga siya dili na makasulti, sumala sa mga pulong ni Alma.",
                    "Ug karon sa diha nga ang labaw nga maghuhukom nakakita niini, siya mipahiluna sa iyang kamot ug misulat ngadto kang Korihor, nag-ingon: Ikaw nadani ba sa gahum sa Dios?  Diha kang kinsa ikaw nagtinguha nga si Alma mopakita sa iyang timailhan?  Buot ba ikaw nga siya mosakit sa uban, aron sa pagpakita nganha kanimo sa usa ka timailhan?  Tan-awa, siya nakapakita nganha kanimo sa usa ka timailhan; ug karon ikaw molalis pa ba?",
                    "Ug si Korihor mipahiluna sa iyang kamot ug misulat, nag-ingon: Ako nasayud nga ako amang, kay ako dili makasulti; ug ako nasayud nga walay lain gawas sa gahum sa Dios ang makadala niini ngari kanako; oo, ug ako sa kanunay nasayud nga adunay Dios.",
                    "Apan tan-awa, ang yawa naglimbong kanako; kay siya mipakita ngari kanako diha sa dagway sa usa ka anghel, ug miingon ngari kanako: Lakaw ug kuhaa pagbalik kini nga mga katawhan, kay silang tanan nahisalaag sunod sa usa ka wala mailhi nga Dios. Ug siya miingon ngari kanako: Walay Dios; oo, ug siya mitudlo kanako niana nga akong kinahanglan isulti. Ug ako mitudlo sa iyang mga pulong; ug ako mitudlo kanila tungod kay sila nakapahimuot ngadto sa kalibutanon nga hunahuna; ug ako mitudlo kanila, gani hangtud nga ako nakahimo og daghan nga kalampusan, hangtud nga ako sa pagkatinuod mituo nga sila mga tinuod; ug tungod niini nga hinungdan ako nakasanta sa kamatuoran, gani hangtud ako nakadala niining dako nga tunglo ngari kanako.",
                    "Karon sa diha nga siya misulti niini, siya nagpakilooy nga si Alma moampo ngadto sa Dios, nga ang tunglo unta kuhaon gikan kaniya.",
                    "Apan si Alma miingon ngadto kaniya: Kon kini nga tunglo kuhaon gikan kanimo ikaw mousab sa pagpalayo sa mga kasingkasing niini nga mga katawhan; busa, kini magpabilin nganha kanimo ingon sa kabubut-on sa Ginoo.",
                    "Ug nahinabo nga ang tunglo wala makuha gikan kang Korihor; apan siya gisalikway, ug naglibut-libut gikan sa usa ka balay ngadto sa lain nga balay aron sa pagpangayo alang sa iyang pagkaon.",
                    "Karon ang kahibalo sa unsay nahitabo ngadto kang Korihor namantala diha-diha dayon sa tanan nga yuta; oo, ang pahibalo gipadala pinaagi sa labaw nga maghuhukom sa tanan nga mga katawhan diha sa yuta, nagpahayag ngadto niadto kinsa mituo sa mga pulong ni Korihor, nga sila kinahanglan diha-diha maghinulsol, basin pa unya og ang sama nga mga paghukom modangat nganha kanila.",
                    "Ug nahinabo nga silang tanan nadani sa pagkadautan ni Korihor; busa silang tanan nakabig pag-usab ngadto sa Ginoo; ug kini nagbutang og katapusan sa kadautan subay sa paagi ni Korihor. Ug si Korihor naglibut-libut gikan sa usa ka balay ngadto sa lain nga balay, nangayo og pagkaon alang sa iyang kabuhian.",
                    "Ug nahinabo nga samtang siya naglakaw taliwala sa mga katawhan, oo, taliwala sa usa ka mga katawhan kinsa mibulag sa ilang mga kaugalingon gikan sa mga Nephite ug mitawag sa ilang mga kaugalingon ingon nga mga Zoramite; ingon nga gipangulohan pinaagi sa usa ka tawo kansang ngalan mao si Zoram—ug samtang siya naglakaw taliwala kanila, tan-awa, siya gidasmagan ug gitunob-tunoban, gani hangtud nga siya namatay.",
                    "Ug sa ingon kita makakita sa katapusan kaniya kinsa mituis sa mga paagi sa Ginoo; ug sa ingon kita makakita nga ang yawa dili mobulig sa iyang mga anak sa katapusan nga adlaw, apan diha-diha moguroy kanila ngadto sa impyerno."
                ]
            },
            {
                "url": "https://www.lds.org/scriptures/bofm/alma/31?lang=ceb",
                "name": "Kapitulo 31",
                "summary": [
                    "Si Alma nangulo og usa ka misyon sa pagkuha og balik sa hingpit nga mibiya sa kamatuoran nga mga Zoramite—Mga Zoramite milimud kang Kristo, mituo sa sayop nga hunahuna sa pagpili, ug misimba uban ang giandam nga mga pag-ampo—Ang mga misyonaryo napuno uban sa Balaang Espiritu—Ilang mga kasakit pagabuntugon diha sa hingpit nga kalipay ni Kristo. Mga 74 B.C."
                ],
                "verses": [
                    "Karon nahinabo nga human sa pagkamatay ni Korihor, si Alma ingon nga nakadawat og mga balita nga ang mga Zoramite mituis sa mga paagi sa Ginoo, ug nga si Zoram, kinsa mao ang ilang pangulo, nangulo sa mga kasingkasing sa mga katawhan sa pagyukbo sa mga amang nga dios-dios, ang iyang kasingkasing pag-usab misugod sa pagkasakit tungod sa pagkadautan sa mga katawhan.",
                    "Kay kini ang hinungdan sa dako nga kasubo ni Alma nga masayud sa kadautan taliwala sa iyang mga katawhan; busa ang iyang kasingkasing hilabihan ka masulub-on tungod sa pagkabulag sa mga Zoramite gikan sa mga Nephite.",
                    "Karon ang mga Zoramite nagkapundok sa ilang mga kaugalingon sa usa ka yuta nga sila mitawag og Antionum, diin anaa sa silangan sa yuta sa Zarahemla, diin nahimutang hapit duol sa utlanan sa baybayon, diin anaa sa habagatan sa yuta sa Jershon, diin usab nag-utlanan  sa kamingawan sa habagatan, diin nga kamingawan napuno sa mga Lamanite.",
                    "Karon ang mga Nephite nahadlok og dako nga ang mga Zoramite mosulod ngadto sa usa ka kasabutan uban sa mga Lamanite, ug nga kini mahimo nga paagi sa dako nga kapildihan bahin sa mga Nephite.",
                    "Ug karon, kay ang pagsangyaw sa pulong adunay dako nga kalagmitan sa pagdala sa mga katawhan sa pagbuhat niana nga diin makiangayon—oo, kini adunay labaw nga gamhanan nga sangputanan diha sa mga hunahuna sa mga katawhan kay sa espada, o sa bisan unsa pa, diin nahitabo ngadto kanila—busa si Alma naghunahuna nga kini angay nga sila kinahanglan mosulay sa hiyas sa pulong sa Dios.",
                    "Busa siya midala ni Ammon, ug ni Aaron, ug ni Omner; ug si Himni iyang gibilin diha sa simbahan sa Zarahemla; apan ang nahauna nga tulo iyang gidala uban kaniya, ug usab si Amulek ug si Zeezrom, kinsa tua sa Melek; ug siya usab midala sa duha sa iyang anak nga mga lalaki.",
                    "Karon ang kamagulangan sa iyang anak nga mga lalaki siya wala modala uban kaniya, ug ang iyang ngalan mao si Helaman; apan ang mga ngalan niadto kinsa siya midala uban kaniya mao si Shiblon ug si Corianton; ug kini mao ang mga ngalan niadto kinsa miuban kaniya taliwala sa mga Zoramite, aron sa pagsangyaw ngadto kanila sa pulong.",
                    "Karon ang mga Zoramite mga mibulag gikan sa mga Nephite; busa sila aduna na sa pulong sa Dios nga gisangyaw ngadto kanila.",
                    "Apan sila nahulog ngadto sa dako nga mga kasaypanan, kay sila dili mosunod sa paghupot sa mga sugo sa Dios, ug sa iyang mga balaod, sumala sa balaod ni Moises.",
                    "Ni sila mosunod sa mga tulumanon sa simbahan, sa pagpadayon diha sa pag-ampo ug pangaliya sa Dios matag adlaw, nga sila dili unta mahulog sa pagsulay.",
                    "Oo, ug sa katapusan, sila mituis sa mga paagi sa Ginoo sa daghan nga mga higayon; busa, alang niini nga hinungdan, si Alma ug ang iyang mga kaigsoonan miadto ngadto sa yuta aron sa pagsangyaw sa pulong ngadto kanila.",
                    "Karon, sa diha nga sila miabut ngadto sa yuta, tan-awa, sa ilang katingala sila nakakita nga ang mga Zoramite mitukod og mga sinagoga, ug nga sila magpundok sa ilang mga kaugalingon sa usa ka adlaw matag semana, diin nga adlaw sila mitawag og adlaw sa Ginoo; ug sila misimba sunod sa paagi diin si Alma ug ang iyang mga kaigsoonan wala pa gayud makakita;",
                    "Kay sila adunay usa ka dapit nga gitukod sa tunga sa ilang sinagoga, usa ka dapit nga tinduganan, nga lapas sa ulo ang gitas-on; ug sa ibabaw niana makasulod lamang ang usa ka tawo.",
                    "Busa, kinsa kadto nga nagtinguha sa pagsimba kinahanglan moadto ug motindog diha sa ibabaw niini, ug ipatuy-od ang iyang mga kamot paingon sa langit, ug mosinggit uban sa usa ka makusog nga tingog, mag-ingon:",
                    "Balaan, balaan nga Dios; kami nagtuo nga ikaw ang Dios, ug kami nagtuo nga ikaw balaan, ug nga ikaw kanhi usa ka espiritu, ug nga ikaw usa ka espiritu, ug nga ikaw magpabilin nga usa ka espiritu sa kahangturan.",
                    "Balaan nga Dios, kami nagtuo nga ikaw ang mibulag kanamo gikan sa among mga kaigsoonan; ug kami dili motuo sa tradisyon sa among mga kaigsoonan, diin gihatag ngadto kanila pinaagi sa pagkabinata sa ilang mga amahan; apan kami nagtuo nga ikaw ang mipili kanamo nga mahimo nga imong balaan nga mga anak; ug usab ikaw ang naghimo niini nga mahibaloan ngari kanamo nga walay Kristo.",
                    "Apan ikaw mao kagahapon, karon, ug sa kahangturan; ug ikaw ang mipili kanamo nga kami maluwas, samtang ang tanan sa among palibut gipili aron isalikway pinaagi sa imong kasuko ubos ngadto sa impyerno; kay hain nga pagkabalaan, O Dios, kami magpasalamat kanimo; ug kami usab magpasalamat kanimo nga ikaw mipili kanamo, nga kami dili malingla sunod sa binuang nga mga tradisyon sa among mga kaigsoonan, diin naghigot kanila ubos sa usa ka pagtuo kang Kristo, nga mao ang migiya sa ilang mga kasingkasing sa pagkahisalaag sa layo gikan kanimo, among Dios.",
                    "Ug pag-usab kami magpasalamat kanimo, O Dios, nga kami usa ka pinili ug usa ka balaan nga mga katawhan. Amen.",
                    "Karon nahinabo nga human si Alma ug ang iyang mga kaigsoonan ug iyang anak nga mga lalaki makadungog niini nga mga pangadyeon, sila natingala sa dili masukod.",
                    "Kay tan-awa, matag tawo moadto ug mohalad niini nga mao gihapon nga mga pangadyeon.",
                    "Karon ang dapit ilang gitawag og Rameumptom, diin, kon hubaron, ang balaan nga tinduganan.",
                    "Karon, gikan niini nga tinduganan sila mohalad, matag tawo, sa mao gihapon nga pag-ampo ngadto sa Dios, nagpasalamat sa ilang Dios nga sila iyang mga pinili, ug nga siya wala molingla kanila sunod sa tradisyon sa ilang mga kaigsoonan, ug nga ang ilang mga kasingkasing wala maluibi sa pagtuo sa mga butang nga moabut, diin sila walay nahibaloan.",
                    "Karon, human ang tanan nga mga katawhan makahalad sa mga pasalamat sunod niini nga paagi, sila mamauli sa ilang  panimalay, dili na gayud maghisgot sa ilang Dios pag-usab hangtud nga sila magkatigum sa ilang mga kaugalingon pag-usab ngadto sa balaan nga tinduganan, sa paghalad og mga pasalamat sunod sa ilang paagi.",
                    "Karon sa diha nga si Alma nakakita niini ang iyang kasingkasing nagsubo; kay siya nakakita nga sila mga dautan ug hiwi nga mga katawhan; oo, siya nakakita nga ang ilang mga kasingkasing gipahiluna diha sa bulawan, ug diha sa pilak, ug diha sa tanan nga matang sa maanindot nga mga butang.",
                    "Oo, ug siya usab nakakita nga ang ilang mga kasingkasing gibayaw ngadto sa dako nga pagpanghambog, diha sa ilang garbo.",
                    "Ug siya mipatugbaw sa iyang tingog ngadto sa langit, ug nangamuyo, nag-ingon: O, unsa ka dugay, O Ginoo, nga ikaw motugot nga ang imong mga sulugoon mopuyo dinhi sa ubos diha sa ilang unod, aron sa pagtan-aw sa ingon ka bug-at nga pagkadautan taliwala sa mga katawhan?",
                    "Tan-awa, O Dios, sila nangamuyo nganha kanimo, ug bisan pa niana ang ilang mga kasingkasing gibuntog diha sa ilang garbo. Tan-awa, O Dios, sila nangamuyo nganha kanimo uban sa ilang mga ba-ba, samtang sila nagmapagarbuhon, gani sa hilabihan kaayo, uban sa mga kawang nga butang sa kalibutan.",
                    "Tan-awa, O akong Dios, ang ilang mahalon nga mga saput, ug ang ilang mga gagmay nga singsing, ug ang ilang mga pulseras, ug ang ilang mga dayan-dayan nga bulawan, ug ang ilang tanan nga mga bililhon nga butang nga sila nagdayan-dayan niana; ug tan-awa, ang ilang mga kasingkasing gipahiluna diha kanila, ug bisan pa niana sila nangamuyo nganha kanimo ug miingon—Kami magpasalamat kanimo, O Dios, kay kami mga pinili nga mga katawhan nganha kanimo, samtang ang uban mamatay.",
                    "Oo, ug sila miingon nga ikaw naghimo niini nga mahibaloan ngadto kanila nga walay Kristo.",
                    "O Ginoong Dios, unsa ka dugay nga ikaw motugot nga ang ingon nga pagkadautan ug pagkamaluibon maanaa taliwala niini nga mga katawhan?  O Ginoo, ikaw mohatag ba kanako og kusog, nga ako unta makaantus uban sa akong mga kahuyang. Kay ako mahuyang, ug ang ingon nga pagkadautan taliwala niini nga mga katawhan nagsakit sa akong kalag.",
                    "O Ginoo, ang akong kasingkasing hilabihan ka masulub-on; ikaw mohupay ba sa akong kalag diha kang Kristo. O Ginoo, ikaw mohatag ba ngari kanako nga ako mahimo nga makaangkon og kusog, aron ako makaantus uban ang pailub niini nga mga kasakit nga moabut ngari kanako, tungod sa pagkadautan niini nga mga katawhan.",
                    "O Ginoo, ikaw mohupay ba sa akong kalag, ug mohatag ngari kanako og kalampusan, ug usab ang akong mga kauban sa buhat kinsa uban kanako—oo, si Ammon, ug si Aaron, ug si Omner, ug usab si Amulek ug si Zeezrom, ug usab ang akong duha ka anak nga mga lalaki—oo, bisan tanan sila ikaw mohupay, O Ginoo. Oo, ikaw mohupay sa ilang mga kalag diha kang Kristo.",
                    "Ikaw mohatag ba ngadto kanila nga sila mahimo nga makaangkon og kusog, aron sila makasagubang sa ilang mga kasakit diin moabut diha kanila tungod sa kadautan niini nga mga katawhan.",
                    "O Ginoo, ikaw mohatag ba ngari kanamo nga kami mahimo nga makaangkon og kalampusan sa pagdala kanila pagbalik nganha kanimo diha kang Kristo.",
                    "Tan-awa, O Ginoo, ang ilang mga kalag mga bililhon, ug daghan kanila among mga kaigsoonan; busa, ihatag ngari kanamo, O Ginoo, gahum ug kaalam nga kami mahimo nga modala niini, among mga kaigsoonan, pagbalik nganha kanimo.",
                    "Karon nahinabo nga sa pagsulti ni Alma niini nga mga pulong, nga siya mipandong sa iyang mga kamot diha sa tanan kanila kinsa uban kaniya. Ug tan-awa, sa diha nga siya mipandong sa iyang mga kamot diha kanila, sila napuno uban sa Balaang Espiritu.",
                    "Ug human niana sila nagbulag-bulag sa ilang mga kaugalingon ang usa gikan sa lain, wala maghunahuna sa ilang mga kaugalingon unsa ang ilang kan-on, o unsa ang ilang imnon, o unsa ang ilang isul-ob.",
                    "Ug ang Ginoo nagsangkap alang kanila nga sila dili gutumon, ni sila uhawon; oo, ug siya mihatag usab ngadto kanila og kusog, nga sila dili mag-antus sa bisan unsa nga matang sa mga kasakit, kay kini mabuntog diha sa hingpit nga kalipay ni Kristo. Karon kini sumala sa pag-ampo ni Alma; ug kini tungod kay siya nag-ampo diha sa hugot nga pagtuo."
                ]
            },
            {
                "url": "https://www.lds.org/scriptures/bofm/alma/32?lang=ceb",
                "name": "Kapitulo 32",
                "summary": [
                    "Si Alma nagtudlo sa mga kabus kansang mga kasakit mao ang nakahimo kanila nga mapainubsanon—Ang hugot nga pagtuo mao ang usa ka paglaum niana nga dili makita diin tinuod—Si Alma nagpamatuod nga ang mga anghel nangalagad sa mga lalaki, sa mga babaye, ug sa mga bata—Si Alma nagtandi sa pulong ngadto sa usa ka binhi—Kini kinahanglan gayud itanom ug alimahan—Unya kini motubo ngadto sa usa ka kahoy gikan diin ang bunga sa kinabuhi nga dayon pagapu-puon. Mga 74 B.C."
                ],
                "verses": [
                    "Ug nahinabo nga sila nanglakaw, ug misugod sa pagsangyaw sa pulong sa Dios ngadto sa mga katawhan, misulod ngadto sa ilang mga sinagoga, ug ngadto sa ilang mga balay; oo, ug gani sila misangyaw sa pulong diha sa ilang mga dalan.",
                    "Ug nahinabo nga human sa ilang daghan nga paghago taliwala kanila, sila misugod sa pag-angkon og kalampusan taliwala sa kabus nga hut-ong sa mga katawhan; kay tan-awa, sila gisalikway gikan sa mga sinagoga tungod sa ka kabus sa ilang panaput—",
                    "Busa sila wala tugoti sa pagsulod sa ilang mga sinagoga aron sa pagsimba sa Dios, ingon nga giisip nga kahugawan; busa sila mga kabus, oo, sila giisip sa ilang kaigsoonan nga sama sa lawog; busa sila mga kabus sa mga butang nga kalibutanon; ug usab sila mga kabus sa kasingkasing.",
                    "Karon, samtang si Alma nagtudlo ug namulong ngadto sa mga katawhan diha sa bungtod sa Onidah, dihay miabut nga dako nga pundok sa mga katawhan ngadto kaniya, kinsa mao sila nga atong gihisgutan, kinsa mga kabus sa kasingkasing, tungod sa ilang kawad-on sa mga butang sa kalibutan.",
                    "Ug sila miduol ngadto kang Alma; ug ang usa kinsa ang nag-una taliwala kanila miingon ngadto kaniya: Tan-awa, unsa ang buhaton niining akong mga kaigsoonan, kay sila tinamay sa tanan nga mga tawo tungod sa ilang kawad-on, oo, ug labi na sa among mga pari; kay sila misalikway kanamo gikan sa among mga sinagoga diin kami naghago pag-ayo sa pagtukod uban sa among mga kaugalingon nga mga kamot; ug sila misalikway kanamo tungod sa among hilabihan nga ka kabus; ug kami walay dapit sa pagsimba sa among Dios; ug tan-awa, unsa ang among buhaton?",
                    "Ug karon sa diha nga si Alma nakadungog niini, siya mipaatubang kaniya, ang iyang nawong diha gayud sa atubangan kaniya; ug siya nakakita sa dako nga hingpit nga kalipay; kay siya nakakita nga ang ilang mga kasakit sa tinuod nakapahimo nga mapainubsanon kanila, ug nga sila diha sa pagpangandam sa pagpamati sa pulong.",
                    "Busa siya wala na modugang og sulti ngadto sa uban nga pundok sa mga katawhan; apan siya mipatuy-od sa iyang kamot, ug misinggit ngadto kanila kinsa siya nakakita, kinsa tinuod nga mahinulsulon, ug miingon ngadto kanila:",
                    "Ako nakakita nga kamo mga mapainubsanon sa kasingkasing; ug kon mao mga bulahan kamo.",
                    "Tan-awa ang inyong igsoon miingon, Unsa ang among buhaton?—kay kami gisalikway gikan sa among mga sinagoga, nga kami dili makasimba sa among Dios.",
                    "Tan-awa ako moingon nganha kaninyo, kamo nagdahum ba nga kamo dili makasimba sa Dios gawas kini sa inyong mga sinagoga lamang?",
                    "Ug dugang pa, ako mangutana, kamo nagdahum ba nga kamo kinahanglan mosimba sa Dios sa makausa lamang sa usa ka semana?",
                    "Ako moingon nganha kaninyo, kini maayo pa nga kamo isalikway sa inyong mga sinagoga, nga kamo mahimo nga mapainubsanon, ug nga kamo makakat-on og kaalam; kay kini gikinahanglan nga kamo kinahanglan makakat-on og kaalam; kay tungod kamo gisalikway, nga kamo gibiay-biay sa inyong mga kaigsoonan tungod sa inyong hilabihan ka kabus, nga kamo gidala sa pagpaubos sa kasingkasing; tungod kay kamo gikinahanglan madala aron magpaubos.",
                    "Ug karon, tungod kay kamo napugos sa pagpaubos, bulahan kamo; kay ang tawo usahay, kon siya mapugos sa pagpaubos, modangop sa paghinulsol; ug karon sa pagkatinuod, si bisan kinsa ang maghinulsol makakaplag sa kalooy; ug siya nga makakaplag sa kalooy ug molahutay sa katapusan ang mao maluwas.",
                    "Ug karon, ingon nga ako miingon nganha kaninyo, nga tungod kay kamo napugos sa pagpaubos mga bulahan kamo, wala ba kamo magdahum nga sila labaw pa nga bulahan kinsa tinuod nga nagpaubos sa ilang mga kaugalingon tungod sa pulong?",
                    "Oo, siya nga tinuod nga nagpaubos sa iyang kaugalingon, ug naghinulsol sa iyang mga sala, ug molahutay hangtud sa katapusan, ang mao pagapanalanginan—oo, labaw nga mapanalanginan kay kanila kinsa napugos sa pagpaubos tungod sa hilabihan nga ka kabus.",
                    "Busa, bulahan sila kinsa magpaubos sa ilang mga kaugalingon nga wala pugsa sa pagpaubos; o hinoon, sa lain nga pagkasulti, bulahan siya nga mituo sa pulong sa Dios, ug gibunyagan nga walay kagahi sa kasingkasing, oo, wala madala sa kasayuran sa pulong, o gani wala pugsa nga masayud, sa wala pa sila motuo.",
                    "Oo, adunay daghan kinsa miingon: Kon ikaw mopakita kanamo og usa ka timailhan gikan sa langit, dan kami mahibalo sa tinuod; human niana kami motuo.",
                    "Karon ako mangutana, mao ba kini ang hugot nga pagtuo? Tan-awa, ako moingon nganha kaninyo, Dili; kay kon ang usa ka tawo nasayud sa usa ka butang siya dili kinahanglan nga motuo, kay siya nasayud niini.",
                    "Ug karon, unsa ka labaw nga tinunglo siya nga nasayud sa kabubut-on sa Dios ug wala mosunod niini, kay kaniya nga mituo lamang, o lamang adunay hinungdan sa  pagtuo, ug nahulog ngadto sa kalapasan?",
                    "Karon niini nga butang kamo gayud mohukom. Tan-awa, ako moingon nganha kaninyo, nga anaa sa usa ka kamot ingon man nga anaa sa lain; ug kini mao ngadto sa matag tawo sumala sa iyang buhat.",
                    "Ug karon ingon nga ako miingon mahitungod sa hugot nga pagtuo—ang hugot nga pagtuo dili ang pagbaton sa hingpit nga kasayuran sa mga butang; busa kon kamo adunay hugot nga pagtuo kamo molaum sa mga butang diin dili makita, diin mga tinuod.",
                    "Ug karon, tan-awa, ako moingon nganha kaninyo, ug ako manghinaut nga kamo kinahanglan mahinumdom, nga ang Dios maloloy-on ngadto sa tanan kinsa mituo diha sa iyang ngalan; busa siya nagtinguha, sa unang bahin, nga kamo kinahanglan motuo, oo, bisan sa iyang pulong.",
                    "Ug karon, siya mihatag sa iyang pulong pinaagi sa mga anghel ngadto sa mga tawo, oo, dili lamang ngadto sa mga lalaki apan sa mga babaye usab. Karon kini dili mao ang tanan; mga gagmay nga bata usab adunay mga pulong nga gihatag ngadto kanila sa daghan nga mga higayon, diin milibug sa mga maalamon ug sa mga makinaadmanon.",
                    "Ug karon, akong hinigugma nga mga kaigsoonan, ingon nga kamo nagtinguha nga masayud kanako unsa ang inyong buhaton tungod kay kamo gisakit ug gisalikway—karon ako wala magtinguha nga kamo magdahum nga ako nagpasabut nga mohukom lamang kaninyo sumala niana hain ang tinuod—",
                    "Kay ako wala magpasabut nga kamong tanan napugos sa pagpaubos sa inyong mga kaugalingon; kay ako sa pagkatinuod motuo nga adunay uban taliwala kaninyo nga mopaubos sa ilang mga kaugalingon, pahimoa sila diha sa bisan unsa nga kahimtang nga sila makahimo.",
                    "Karon, ingon nga ako miingon mahitungod sa hugot nga pagtuo—nga kini dili usa ka hingpit nga kasayuran—bisan ingon sa akong mga pulong. Kamo dili masayud sa ilang ka tinuod sa sinugdanan, ngadto sa kahingpitan, bisan unsa nga molabaw pa kay sa hugot nga pagtuo mao ang usa ka hingpit nga kasayuran.",
                    "Apan tan-awa, kon kamo mopukaw ug modasig sa inyong mga galamhan, bisan ngadto sa pagsulay sa akong mga pulong, ug pagbansay sa usa ka tipik sa hugot nga pagtuo, oo, bisan kamo kutob ra sa pagtinguha sa pagtuo, tugoti kini nga tinguha nga molihok diha kaninyo, gani hangtud kamo motuo sa paagi nga kamo makahatag og luna alang sa usa ka bahin sa akong mga pulong.",
                    "Karon, kita motandi sa pulong ngadto sa usa ka binhi. Karon, kon kamo mohatag og luna, nga ang usa ka binhi mahimo nga matanom diha sa inyong kasingkasing, tan-awa, kon kini usa ka tinuod nga binhi, o usa ka maayo nga binhi, kon kamo dili molabay niini pinaagi sa inyong pagkawalay pagtuo, nga kamo mobatok sa Espiritu sa Ginoo, tan-awa, kini mosugod sa pagtubo diha sulod sa inyong mga dughan; ug kon kamo makamatikod niining nagtubo nga mga tinguha, kamo magsugod pag-ingon diha sa inyong kaugalingon—Kini kinahanglan nga usa ka maayo nga binhi, o nga ang pulong maayo, kay kini misugod pagpadako sa akong kalag; oo, kini misugod sa pagdan-ag sa akong salabutan, oo, kini misugod sa pagkaanindot ngari kanako.",
                    "Karon tan-awa, dili ba kini makadugang sa inyong hugot nga pagtuo? Ako moingon nganha kaninyo, Oo; bisan pa niana wala kini molambo ngadto sa hingpit nga kasayuran.",
                    "Apan tan-awa, samtang ang binhi mibukad, ug migitib, ug misugod sa pagtubo, niana kamo makaingon nga ang binhi maayo; kay tan-awa kini mibukad, ug migitib, ug misugod sa pagtubo. Ug karon, tan-awa, dili ba kini makapalig-on sa inyong hugot nga pagtuo? Oo, kini makapalig-on sa inyong hugot nga pagtuo: Kay kamo makaingon nga ako nasayud nga kini usa ka maayo nga binhi; kay tan-awa kini migitib ug misugod pagtubo.",
                    "Ug karon, tan-awa, kamo makasiguro ba nga kini usa ka maayo nga binhi? Ako moingon nganha kaninyo, Oo; kay matag binhi mamunga ngadto sa iyang kaugalingon nga panagway.",
                    "Busa, kon ang usa ka binhi motubo kini maayo, apan kon kini dili motubo, tan-awa kini dili maayo, busa kini ilabay.",
                    "Ug karon, tan-awa, tungod kay kamo nakasulay sa pagsusi, ug mitanom sa binhi, ug kini mibukad ug migitib, ug misugod pagtubo, kamo kinahanglan nga masayud nga ang binhi maayo.",
                    "Ug karon, tan-awa, hingpit ba ang inyong kasayuran? Oo, ang inyong kasayuran hingpit niana nga butang, ug ang inyong hugot nga pagtuo nahikatulog; ug kini tungod kay kamo nasayud, kay kamo nasayud nga ang pulong mipadako sa inyong mga kalag, ug kamo usab nasayud nga kini migitib na, nga ang inyong pagsabut misugod na pagdan-ag, ug ang inyong salabutan misugod paglambo.",
                    "O unya, dili ba kini matuod? Ako moingon nganha kaninyo, Oo, tungod kay kini mao ang kahayag; ug kon unsa ang may kahayag, kini maayo, tungod kay kini masabtan, busa kamo kinahanglan masayud nga kini maayo; ug karon tan-awa, human kamo makatagamtam niini nga kahayag ang inyong kasayuran hingpit na ba?",
                    "Tan-awa ako moingon nganha kaninyo, Dili; ni kamo mobiya sa inyong hugot nga pagtuo, kay kamo lamang mibansay sa inyong hugot nga pagtuo diha sa pagtanom sa binhi nga kamo unta mosulay sa pag-usisa aron masayud kon ang binhi maayo.",
                    "Ug tan-awa, samtang ang kahoy misugod na pagtubo, kamo moingon: Kita moalima niini uban ang dako nga pag-amping, nga kini mogamot, nga kini motubo, ug mohatag og bunga ngari kanato. Ug karon tan-awa, kon kamo moalima niini uban ang dako nga pag-amping kini mogamot, ug motubo, ug modala og bunga.",
                    "Apan kon kamo mopasagad sa kahoy, ug dili maghunahuna sa iyang pag-alima, tan-awa kini dili mogamot; ug kon ang kainit sa adlaw moabut ug mosunog niini, tungod kay kini walay gamut kini malawos, ug kamo moibut niini ug molabay.",
                    "Karon, kini dili tungod kay ang binhi dili maayo, ni tungod kay ang bunga niini dili maayo; apan kini tungod kay ang inyong yuta pansil, ug kamo dili moalima sa kahoy, busa kamo dili makapanag-iya sa bunga niini.",
                    "Ug sa ingon, kon kamo dili moalima sa pulong, naglantaw uban ang mata sa hugot nga pagtuo sa bunga niini, kamo dili makapu-pu sa bunga sa kahoy sa kinabuhi.",
                    "Apan kon kamo moalima sa pulong, oo, moalima sa kahoy samtang kini misugod pagtubo, pinaagi sa inyong hugot nga pagtuo uban sa dako nga kakugi, ug uban sa pailub, naglantaw sa bunga niini, kini mogamot, ug tan-awa kini mahimo nga usa ka kahoy magtubo ngadto sa kinabuhi nga walay katapusan.",
                    "Ug tungod sa inyong kakugi ug sa inyong hugot nga pagtuo ug sa inyong pailub uban ang pulong sa pag-alima niini, nga kini mogamot diha kaninyo, tan-awa, dili madugay kamo mopu-pu sa bunga niini, diin bililhon kaayo, diin tam-is labaw sa tanan nga tam-is, ug diin puti labaw sa tanan nga puti, oo, ug putli labaw sa tanan nga putli; ug kamo mokaon sa bunga niini gani hangtud kamo mabusog, nga kamo dili na gutumon, ni kamo uhawon.",
                    "Busa, akong mga kaigsoonan, kamo moani sa mga ganti sa inyong hugot nga pagtuo, ug sa inyong kakugi, ug sa pailub, ug sa pagkamainantuson, magpaabut sa kahoy nga mamunga nganha kaninyo."
                ]
            },
            {
                "url": "https://www.lds.org/scriptures/bofm/alma/33?lang=ceb",
                "name": "Kapitulo 33",
                "summary": [
                    "Si Zenos mitudlo nga ang mga tawo kinahanglan moampo ug mosimba sa tanan nga mga dapit, ug nga ang mga paghukom gihunong tungod sa Anak—Si Zenock mitudlo nga ang kalooy ihatag tungod sa Anak—Si Moises mipabarug diha sa kamingawan og usa ka matang sa Anak sa Dios. Mga 74 B.C."
                ],
                "verses": [
                    "Karon human si Alma makasulti niini nga mga pulong, sila mipadala ngadto kaniya nagtinguha nga masayud kon sila motuo ba sa usa ka Dios, nga sila unta makaangkon niini nga bunga diin iyang gipamulong, o unsaon nila pagtanom ang binhi, o ang pulong diin iyang gipamulong diin siya miingon nga kinahanglan itanom sa ilang mga kasingkasing; o sa unsa nga paagi sila kinahanglan mosugod sa pagbansay sa ilang hugot nga pagtuo.",
                    "Ug si Alma miingon ngadto kanila: Tan-awa, kamo miingon nga kamo dili makasimba sa inyong Dios tungod kay kamo gisalikway gikan sa inyong mga sinagoga. Apan tan-awa, ako moingon nganha kaninyo, kon kamo nagdahum nga kamo dili makasimba sa Dios, kamo nakahimo og dako nga kasaypanan, ug kamo kinahanglan nga mosiksik sa mga kasulatan; kon kamo magdahum nga sila mitudlo kaninyo niini, kamo wala makasabut kanila.",
                    "Kamo nahinumdom ba nga nakabasa og unsa ang gisulti ni Zenos, ang propeta sa karaan, mahitungod sa pag-ampo o pagsimba?",
                    "Kay siya miingon: Ikaw maloloy-on, O Dios, kay ikaw nakadungog sa akong pag-ampo, bisan kon ako tua sa kamingawan; oo, ikaw maloloy-on sa diha nga ako nag-ampo mahitungod niadto kinsa akong mga kaaway, ug ikaw mitugyan kanila ngari kanako.",
                    "Oo, O Dios, ug ikaw maloloy-on ngari kanako sa akong pagpangamuyo nganha kanimo diha sa akong umahan; sa akong pagpangamuyo nganha kanimo diha sa akong pag-ampo, ug ikaw nakadungog kanako.",
                    "Ug usab, O Dios, sa akong pagpauli sa akong balay ikaw nakadungog kanako diha sa akong pag-ampo.",
                    "Ug sa diha nga ako misulod sa akong alampoan, O Ginoo, ug nag-ampo nganha kanimo, ikaw nakadungog kanako.",
                    "Oo, ikaw maloloy-on ngadto sa imong mga anak kon sila mangamuyo nganha kanimo, aron madungog kanimo ug dili sa mga tawo, ug ikaw gayud makadungog kanila.",
                    "Oo, O Dios, ikaw maloloy-on ngari kanako, ug gidungog ang akong mga pangamuyo sa taliwala sa imong mga katiguman.",
                    "Oo, ug ikaw usab nakadungog kanako sa diha nga ako gisalikway ug gibiay-biay pinaagi sa akong mga kaaway; oo, ikaw nakadungog sa akong mga pangamuyo, ug nasuko sa akong mga kaaway, ug ikaw miduaw kanila sa imong kasuko uban ang dali nga kalaglagan.",
                    "Ug ikaw nakadungog kanako tungod sa akong mga kasakitan ug sa akong pagkamatinud-anon; ug kini tungod sa imong Anak nga ikaw ingon niini ka maloloy-on ngari kanako, busa, ako mangamuyo nganha kanimo sa tanan kong mga kasakit, kay diha kanimo mao ang akong hingpit nga kalipay; kay ikaw milikay sa imong mga paghukom gikan kanako, tungod sa imong Anak.",
                    "Ug karon si Alma miingon ngadto kanila: Motuo ba kamo niadto nga mga kasulatan nga gisulat pinaagi kanila sa karaan?",
                    "Tan-awa, kon kamo mobuhat niini, kamo kinahanglan motuo unsa ang gisulti ni Zenos; kay, tan-awa siya nag-ingon: Ikaw milikay sa imong mga paghukom tungod sa imong Anak.",
                    "Karon tan-awa, akong mga kaigsoonan, mangutana ako kon kamo nakabasa ba sa mga kasulatan?  Kon kamo nakabuhat niini, ngano nga kamo dili motuo sa Anak sa Dios?",
                    "Kay kini wala masulat nga si Zenos lamang ang nagsulti niini nga mga butang, apan si Zenock usab nagsulti niini nga mga butang—",
                    "Kay tan-awa, siya nag-ingon: Ikaw nasuko, O Ginoo, niini nga mga katawhan, tungod kay sila dili makasabut sa imong mga kalooy nga ikaw mitugyan nganha kanila tungod sa imong Anak.",
                    "Ug karon, akong mga kaigsoonan, kamo nakakita nga ang ikaduha nga propeta sa karaan nagpamatuod sa Anak sa Dios, ug tungod kay ang mga katawhan dili makasabut sa iyang mga pulong sila mibato kaniya ngadto sa kamatayon.",
                    "Apan tan-awa, dili pa kini mao ang tanan; kini dili lamang mao ang nagsulti mahitungod sa Anak sa Dios.",
                    "Tan-awa, siya gihisgutan ni Moises; oo, ug tan-awa ang usa ka hulagway gibayaw didto sa kamingawan, nga si kinsa kadto nga motan-aw niana mabuhi. Ug daghan ang mitan-aw ug nabuhi.",
                    "Apan diyutay ra ang nakasabut niadto nga mga butang, ug kini tungod sa pagkatig-a sa ilang mga kasingkasing. Apan dihay daghan kinsa mga tig-a kaayo nga sila dili motan-aw, busa sila namatay. Karon ang katarungan nga sila dili motan-aw tungod kay sila dili motuo nga kini makaayo kanila.",
                    "O akong mga kaigsoonan, kon kamo mamaayo pinaagi lamang sa pagpunting sa inyong mga mata aron kamo mamaayo, dili ba kamo motan-aw diha-diha, o kamo magpatig-a lamang sa inyong mga kasingkasing diha sa walay pagtuo, ug magtinapulan, nga dili ninyo ipunting ang inyong mga mata, nga kamo mamatay?",
                    "Kon mao, kaalaot sa inyong dangatan; apan kon dili mao, diha niana ipunting ang inyong mga mata ug sugdi ang pagtuo sa Anak sa Dios, nga siya moanhi sa pag-ula sa iyang dugo alang sa iyang mga katawhan, ug nga siya mag-antus ug mamatay aron sa pagtubos sa ilang mga sala; ug nga siya mobangon pag-usab gikan sa mga patay, nga mao ang magpahinabo sa pagkabanhaw, nga ang tanan nga mga tawo mobarug sa iyang atubangan, aron pagahukman sa katapusan ug sa adlaw sa paghukom, sumala sa ilang mga buhat.",
                    "Ug karon, akong mga kaigsoonan, ako nagtinguha nga inyong itanom kini nga pulong sa inyong mga kasingkasing, ug samtang kini magsugod na sa pagtubo bisan pa niana alimahi kini pinaagi sa inyong hugot nga pagtuo. Ug tan-awa, kini mahimo nga usa ka kahoy, magtubo diha kaninyo ngadto sa kinabuhi nga walay katapusan. Ug hinaut pa unta nga ang Dios maghatag nganha kaninyo nga ang inyong mga kabudlay mahimo nga magaan, pinaagi sa hingpit nga kalipay sa iyang Anak. Ug gani kining tanan kamo makabuhat kon kamo buot. Amen."
                ]
            },
            {
                "url": "https://www.lds.org/scriptures/bofm/alma/34?lang=ceb",
                "name": "Kapitulo 34",
                "summary": [
                    "Si Amulek nagpamatuod nga ang pulong anaa kang Kristo ngadto sa kaluwasan—Gawas kon ang usa ka pag-ula pagahimoon, tanan nga mga katawhan kinahanglan mamatay—Ang tibuok balaod ni Moises mitudlo ngadto sa sakripisyo sa Anak sa Dios—Ang walay katapusan nga laraw sa katubsanan gipasikad sa hugot nga pagtuo ug paghinulsol—Pag-ampo alang sa temporal ug espirituhanon nga mga panalangin—Kini nga kinabuhi mao ang panahon alang sa mga tawo pag-andam sa pagsugat sa Dios—Buhata ang imong kaluwasan uban ang balaanon nga pagtahud sa atubangan sa Dios. Mga 74 B.C."
                ],
                "verses": [
                    "Ug nahinabo nga human makapamulong si Alma niini nga mga pulong ngadto kanila, siya milingkod sa yuta, ug si Amulek mitindog ug misugod sa pagtudlo kanila, nag-ingon:",
                    "Akong mga kaigsoonan, ako naghunahuna nga dili mahimo nga kamo walay kaalam sa mga butang nga gikasulti mahitungod sa pag-anhi ni Kristo, kinsa gitudlo pinaagi kanamo nga Anak sa Dios; oo, ako nasayud nga kini nga mga butang gikatudlo nganha kaninyo sa makadaghan sa wala pa kamo mobiya gikan kanamo.",
                    "Ug ingon nga kamo nagtinguha sa akong pinalangga nga igsoon nga siya kinahanglan mopahayag nganha kaninyo unsa ang inyong kinahanglan nga buhaton, tungod sa inyong mga kasakit; ug siya nakapamulong og ingon nganha kaninyo sa pag-andam sa inyong mga hunahuna; oo, ug siya nag-awhag kaninyo ngadto sa hugot nga pagtuo ug sa pagpailub—",
                    "Oo, bisan nga kamo adunay dako nga hugot nga pagtuo gani ingon sa pagtanom sa pulong diha sa inyong mga kasingkasing, nga kamo mahimo sa pagsulay sa pagsusi sa  iyang kaayo.",
                    "Ug kami nakakita nga ang mahinungdanon nga pangutana diin anaa sa inyong mga hunahuna mao kon ang pulong anaa ba sa Anak sa Dios, o, kon wala bay Kristo.",
                    "Ug kamo usab nakakita nga ang akong igsoon nakapamatuod nganha kaninyo, sa daghan nga mga higayon, nga ang pulong anaa kang Kristo ngadto sa kaluwasan.",
                    "Ang akong igsoon naghisgot sa mga pulong ni Zenos, nga ang katubsanan modangat pinaagi sa Anak sa Dios, ug usab diha sa mga pulong ni Zenock; ug usab siya mihangyo kang Moises, sa pagpamatuod nga kini nga mga butang tinuod.",
                    "Ug karon, tan-awa, ako magpamatuod nganha kaninyo sa akong kaugalingon nga kini nga mga butang mga tinuod. Tan-awa, ako moingon nganha kaninyo, nga ako nasayud nga si Kristo moanhi taliwala sa mga katawhan, aron sa pagdala diha kaniya  sa mga kalapasan sa iyang mga katawhan, ug nga siya moula sa iyang dugo alang sa mga sala sa kalibutan; kay ang Ginoong Dios namulong niini.",
                    "Kay kini kinahanglan nga ang pag-ula pagahimoon; kay sumala sa mahinungdanon nga laraw sa Dios sa kahangturan kinahanglan gayud nga adunay pag-ula nga pagahimoon, o kon dili ang tanan nga mga katawhan dili makalikay nga mamatay; oo, ang tanan matig-a; oo, ang tanan napukan ug nahisalaag, ug kinahanglan gayud nga mamatay gawas kon kini pinaagi sa pag-ula diin kini kinahanglan nga pagahimoon.",
                    "Kay kini kinahanglan nga adunay usa ka mahinungdanon ug katapusan nga sakripisyo; oo, dili usa ka sakripisyo sa tawo, ni mananap, ni bisan unsa nga matang sa langgam; kay kini dili usa ka tawhanon nga sakripisyo; apan kini kinahanglan nga usa ka walay kinutuban ug walay katapusan nga sakripisyo.",
                    "Karon walay usa ka tawo nga makahimo sa pagsakripisyo sa pag-ula sa iyang kaugalingon nga dugo alang sa mga sala sa uban. Karon, kon usa ka tawo makapatay, tan-awa ang atong balaod, nga makiangayon, mokuha ba sa kinabuhi sa iyang igsoon? Ako moingon nganha kaninyo, Dili.",
                    "Apan ang balaod nagkinahanglan sa kinabuhi kaniya kinsa nakapatay; busa walay bisan unsa diin kubos sa walay kinutuban nga pag-ula nga igo sa mga sala sa kalibutan.",
                    "Busa, kini kinahanglan nga adunay usa ka mahinungdanon ug katapusan nga sakripisyo, ug niana kinahanglan adunay mahitabo, o kini angay nga mahitabo, usa ka paghunong sa pagpaagas sa dugo; niana ang balaod ni Moises matuman; oo, kini mahimo nga ang tanan matuman, bisan unsa ug matag tulbok, ug walay bisan usa nga dili matuman.",
                    "Ug tan-awa, kini ang kinatibuk-an nga kahulugan sa balaod, matag tipik nagtudlo ngadto niana nga mahinungdanon ug katapusan nga sakripisyo; ug kana nga mahinungdanon ug katapusan nga sakripisyo mao ang Anak sa Dios, oo, walay kinutuban ug walay katapusan.",
                    "Ug sa ingon siya modala sa kaluwasan ngadto sa tanan kinsa motuo diha sa iyang ngalan; kini ingon mao ang katuyoan sa katapusan nga sakripisyo, aron sa pagpagawas sa mga kasingkasing sa kalooy, diin mobuntog sa kaangayan, ug modala og mga kahigayunan ngadto sa mga tawo nga sila mahimo nga makabaton og hugot nga pagtuo ngadto sa paghinulsol.",
                    "Ug sa ingon ang kalooy motagbaw sa mga gipangayo sa kaangayan, ug gakson sila diha sa mga bukton sa kaluwasan, samtang siya nga walay hugot nga pagtuo ngadto sa paghinulsol walay panalipod sa tibuok balaod nga gipangayo sa kaangayan; busa ngadto lamang kaniya nga adunay hugot nga pagtuo sa paghinulsol mapahinabo ang mahinungdanon ug walay katapusan nga laraw sa katubsanan.",
                    "Busa hinaut unta ang Dios motugot nganha kaninyo, akong mga kaigsoonan, nga kamo magsugod pagbansay sa inyong hugot nga pagtuo ngadto sa paghinulsol, nga kamo mosugod pagtawag diha sa iyang balaan nga ngalan, nga siya malooy diha kaninyo;",
                    "Oo, pangamuyo ngadto kaniya alang sa kalooy; kay siya gamhanan sa pagluwas.",
                    "Oo, pagpaubos sa inyong mga kaugalingon, ug padayon sa pag-ampo ngadto kaniya.",
                    "Pangamuyo ngadto kaniya samtang kamo anaa sa inyong mga umahan, oo, sa tanan ninyo nga mga panon.",
                    "Pangamuyo ngadto kaniya sa inyong mga balay, oo, sa tanan nga sulod sa inyong panimalay, sa buntag, sa udto, ug sa gabii.",
                    "Oo, pangamuyo ngadto kaniya batok sa gahum sa inyong mga kaaway.",
                    "Oo, pangamuyo ngadto kaniya batok sa yawa, kinsa ang kaaway sa tanan nga pagkamatarung.",
                    "Pangamuyo ngadto kaniya alang sa mga abut sa inyong mga umahan, nga kamo mouswag diha.",
                    "Pangamuyo alang sa inyong mga panon sa umahan, nga sila mosanay.",
                    "Apan dili kini ang tanan; kamo kinahanglan mobu-bu sa inyong mga kalag diha sa inyong mga lawak alampoan, ug diha sa inyong wala hibaloi nga mga dapit, ug diha sa inyong kamingawan.",
                    "Oo, ug kon kamo dili mangamuyo ngadto sa Ginoo, himoa nga ang inyong mga kasingkasing puno, magpadayon sa pag-ampo ngadto kaniya sa kanunay alang sa inyong kaayohan, ug usab alang sa kaayohan niadto kinsa naglibut kaninyo.",
                    "Ug karon tan-awa, akong hinigugma nga mga kaigsoonan, ako moingon nganha kaninyo, ayaw pagdahum nga mao kini ang tanan; kay human ninyo mahimo kining tanan nga mga butang, kon kamo mosalikway sa timawa, ug sa hubo, ug dili moduaw sa masakiton ug sa may balatian, ug mohatag sa inyong kabtangan, kon kamo aduna, ngadto sa nanginahanglan—ako moingon nganha kaninyo, kon kamo dili mobuhat sa bisan hain niini nga mga butang, tan-awa, ang inyong pag-ampo makawang, ug dili ninyo mapahimuslan, ug kamo ingon sa mga nagpakaaron-ingnon kinsa naglimud sa hugot nga pagtuo.",
                    "Busa, kon kamo dili mahinumdom sa pagkamanggihatagon, kamo ingon sa lawog, diin ang maglulunsay misalikway, (kini ingon nga walay bili) ug pagatumban sa tiil sa mga tawo.",
                    "Ug karon, akong mga kaigsoonan, ako buot nga, human kamo makadawat og daghan nga mga saksi, nakakita nga ang balaan nga mga kasulatan nagpamatuod niini nga mga butang, kamo moduol ug modala og bunga ngadto sa paghinulsol.",
                    "Oo, ako buot nga kamo moduol ug dili magpatig-a sa inyong mga kasingkasing; kay tan-awa, karon mao ang takna ug adlaw sa inyong kaluwasan; ug busa, kon kamo maghinulsol ug dili na magpatig-a sa inyong mga kasingkasing, diha-diha ang mahinungdanon nga laraw sa katubsanan mapadangat nganha kaninyo.",
                    "Kay tan-awa, kini nga kinabuhi mao ang panahon alang sa mga tawo sa pagpangandam sa pagsugat sa Dios; oo, tan-awa ang adlaw niini nga kinabuhi mao ang adlaw alang sa mga tawo sa paghimo sa ilang mga buluhaton.",
                    "Ug karon, ingon nga ako miingon nganha kaninyo kaniadto, ingon nga kamo daghan og mga saksi, busa, ako mohangyo kaninyo nga kamo dili maglangay sa adlaw sa inyong paghinulsol hangtud sa katapusan; kay human niini nga panahon sa kinabuhi, diin gihatag kanato aron pagpangandam alang sa kahangturan, tan-awa, kon kita dili mopauswag sa atong panahon samtang ania pa niini nga kinabuhi, human niana moabut ang gabii sa kangitngit diin wala nay buluhaton nga mahimo.",
                    "Kamo dili makaingon, kon kamo dad-on ngadto niana nga makalilisang nga kalisdanan, nga ako mohinulsol, nga ako mobalik sa akong Dios. Dili, kamo dili makaingon niini; kay ang mao nga espiritu nga miangkon sa inyong mga lawas sa panahon nga kamo mobiya niini nga kinabuhi, kanang mao nga espiritu adunay gahum sa pag-angkon sa inyong lawas didto niana nga walay katapusan nga kalibutan.",
                    "Kay tan-awa, kon kamo maglangay sa adlaw sa inyong paghinulsol gani hangtud sa kamatayon, tan-awa, kamo mahimo nga maulipon ngadto sa espiritu sa yawa, ug siya mopatik kaninyo nga iya; busa, ang Espiritu sa Ginoo mobiya kaninyo, ug walay luna diha kaninyo, ug ang yawa makabaton sa tanan nga gahum ibabaw kaninyo; ug kini mao ang katapusan nga kahimtang sa mga dautan.",
                    "Ug kini ako nasayud, tungod kay ang Ginoo miingon nga siya dili mopuyo sa mga dili balaan nga mga templo, apan diha sa mga kasingkasing sa mga matarung siya mopuyo; oo, ug siya usab miingon nga ang mga matarung molingkod diha sa iyang gingharian, dili na gayud mogula; apan ang ilang mga saput kinahanglan himoon nga puti pinaagi sa dugo sa Karnero.",
                    "Ug karon, akong hinigugma nga mga kaigsoonan, ako nagtinguha nga kamo kinahanglan mahinumdom niini nga mga butang, ug nga kamo kinahanglan mohimo sa inyong kaluwasan uban ang balaan nga pagtahud sa Dios, ug nga kamo kinahanglan dili na molimud sa pag-anhi ni Kristo;",
                    "Nga kamo dili na makigbisog batok sa Espiritu Santo, apan nga kamo modawat niini, ug modala diha kaninyo sa ngalan ni Kristo; nga kamo mopaubos sa inyong mga kaugalingon bisan ngadto sa abug, ug mosimba sa Dios, sa bisan diin nga dapit kamo anaa, sa espiritu ug sa kamatuoran; ug nga kamo mopuyo sa pagkamapasalamaton matag adlaw, alang sa daghan nga mga kalooy ug mga panalangin diin siya mitugyan nganha kaninyo.",
                    "Oo, ug ako usab moawhag kaninyo, akong mga kaigsoonan, nga kamo magmabinantayon ngadto sa pag-ampo kanunay, nga kamo dili unta madala sa mga pagtintal sa yawa, nga siya unta dili makabuntog kaninyo, nga kamo unta dili mahimo nga iyang mga ulipon sa katapusan nga adlaw; kay tan-awa, siya moganti kaninyo sa dili maayo nga butang.",
                    "Ug karon akong hinigugma nga mga kaigsoonan, ako moawhag kaninyo sa pagbaton sa pailub, ug nga kamo moantus sa tanan nga mga matang sa kasakit; nga kamo dili mobiay-biay batok kanila kinsa mosalikway kaninyo tungod sa inyong hilabihan ka kabus, tingali unya kamo mahimo nga mga makasasala sama kanila;",
                    "Apan nga kamo magbaton og pailub, ug moantus niadto nga mga kasakit, uban ang usa ka malig-on nga paglaum nga kamo usa ka adlaw makapahulay gikan sa tanan ninyo nga mga kasakitan."
                ]
            },
            {
                "url": "https://www.lds.org/scriptures/bofm/alma/35?lang=ceb",
                "name": "Kapitulo 35",
                "summary": [
                    "Ang pagsangyaw sa pulong milaglag sa pagkamaliputon sa mga Zoramite—Sila mipapahawa sa mga kinabig, kinsa miipon sa mga katawhan ni Ammon sa Jershon—Si Alma nagsubo tungod sa pagkadautan sa mga katawhan. Mga 74 B.C."
                ],
                "verses": [
                    "Karon nahinabo nga human si Amulek makatapos niini nga mga pulong, sila mipalayo sa ilang mga kaugalingon gikan sa pundok sa mga katawhan ug miadto sa yuta sa Jershon.",
                    "Oo, ug ang uban sa mga kaigsoonan, human sila makasangyaw sa pulong ngadto sa mga Zoramite, usab miadto sa yuta sa Jershon.",
                    "Ug nahinabo nga human ang labaw nga inila nga bahin sa mga Zoramite magpakitambag og dungan mahitungod sa mga pulong nga gisangyaw ngadto kanila, sila nasuko tungod sa pulong, kay kini mipahunong sa ilang panglipot; busa sila dili  mopatalinghug ngadto sa mga pulong.",
                    "Ug sila mipadala ug mipundok pagtingub sa tibuok yuta sa tanan nga mga katawhan, ug nagpakitambag uban kanila mahitungod sa mga pulong nga gipamulong.",
                    "Karon ang ilang mga pangulo ug ang ilang mga pari ug ang ilang mga magtutudlo wala motugot sa mga katawhan nga masayud mahitungod sa ilang mga tinguha; busa sila nasayud sa hilum sa mga pagtuo sa tanan nga mga katawhan.",
                    "Ug nahinabo nga human sila masayud sa mga pagtuo sa tanan nga mga katawhan, kadto kinsa midapig sa mga pulong nga gipamulong ni Alma ug sa iyang mga kaigsoonan gisalikway gikan sa yuta; ug sila daghan; ug sila miadto usab didto sa yuta sa Jershon.",
                    "Ug nahinabo nga si Alma ug ang iyang mga kaigsoonan nangalagad ngadto kanila.",
                    "Karon ang mga katawhan sa Zoramite nasuko sa mga katawhan ni Ammon kinsa tua sa Jershon, ug ang labaw nga magmamando sa mga Zoramite, ingon nga usa ka dautan kaayo nga tawo, mipadala ngadto sa mga katawhan ni Ammon nagtinguha kanila nga sila kinahanglan mosalikway gikan sa ilang yuta sa tanan niadto kinsa mibiya kanila padulong ngadto sa ilang yuta.",
                    "Ug siya militok og daghan nga mga panghulga batok kanila. Ug karon ang mga katawhan ni Ammon wala mahadlok sa ilang mga pulong; busa sila wala mosalikway kanila, apan sila midawat sa tanan nga mga kabus sa mga Zoramite nga miduol ngadto kanila; ug sila miamuma kanila, ug nagsaput kanila, ug mihatag ngadto kanila og mga yuta alang sa ilang kabilin; ug sila mialagad ngadto kanila sumala sa ilang mga panginahanglan.",
                    "Karon kini nakapakutaw sa mga Zoramite nga masuko batok sa mga katawhan ni Ammon, ug sila misugod sa pakigsagol uban sa mga Lamanite ug aron sa pagkutaw kanila usab nga masuko batok kanila.",
                    "Ug sa ingon ang mga Zoramite ug ang mga Lamanite misugod sa paghimo og mga pagpangandam alang sa gubat batok sa mga katawhan ni Ammon, ug usab batok sa mga Nephite.",
                    "Ug sa ingon natapos ang ikanapulo ug pito nga tuig sa pagmando sa mga maghuhukom ibabaw sa mga katawhan ni Nephi.",
                    "Ug ang mga katawhan ni Ammon mibiya gikan sa yuta sa Jershon, ug miadto sa yuta sa Melek, ug mihatag og luna sa yuta sa Jershon alang sa mga kasundalohan sa mga Nephite, nga sila unta makig-away sa mga kasundalohan sa mga Lamanite ug sa mga kasundalohan sa mga Zoramite; ug sa ingon misugod ang usa ka gubat tali sa mga Lamanite ug sa mga Nephite, sa ikanapulo ug walo nga tuig sa pagmando sa mga maghuhukom; ug usa ka asoy sa ilang mga gubat ihatag human niini.",
                    "Ug si Alma, ug si Ammon, ug ang ilang mga kaigsoonan, ug usab ang duha ka anak nga mga lalaki ni Alma mibalik ngadto sa yuta sa Zarahemla, human mahimo nga mga himan sa mga kamot sa Dios sa pagdala sa daghan nga mga Zoramite ngadto sa paghinulsol; ug ingon ka daghan sa nadala sa paghinulsol gipapahawa gikan sa ilang yuta; apan sila adunay mga yuta alang sa ilang kabilin diha sa yuta sa Jershon, ug sila nangandam og mga hinagiban aron sa pagpanalipod sa ilang mga kaugalingon, ug sa ilang mga asawa, ug sa mga anak, ug sa ilang mga yuta.",
                    "Karon si Alma, ingon nga magul-anon tungod sa kadautan sa iyang mga katawhan, oo tungod sa mga gubat, ug mga pagpaagas sa dugo, ug sa mga panagbingkil diin anaa taliwala kanila; ug nakasangyaw na sa pulong, o gipadala aron sa pagsangyaw sa pulong, taliwala sa tanan nga mga katawhan sa matag dakbayan; ug nagtan-aw nga ang mga kasingkasing sa mga katawhan misugod sa pagkatig-a, ug nga sila misugod sa pagkasilo tungod sa pagkahigpit sa pulong, ang iyang kasingkasing hilabihan ka masulub-on.",
                    "Busa, siya misugo nga ang iyang anak nga mga lalaki kinahanglan magkapundok, nga unta siya makahatag ngadto kanila matag usa sa iyang katungdanan sa tinagsa-tagsa, mahitungod sa mga butang kabahin ngadto sa pagkamatarung. Ug kami adunay usa ka asoy sa iyang mga sugo, diin siya mihatag ngadto kanila sumala sa iyang kaugalingon nga talaan."
                ]
            },
            {
                "url": "https://www.lds.org/scriptures/bofm/alma/36?lang=ceb",
                "name": "Kapitulo 36",
                "summary": [
                    "Si Alma mipamatuod ngadto kang Helaman sa iyang pagkakabig human makakita og usa ka anghel—Siya nag-antus sa mga kasakit sa usa ka gipanghimaraut nga kalag; siya misangpit diha sa ngalan ni Jesus, ug diha niana natawo sa Dios—Matam-is nga hingpit nga kalipay mipuno sa iyang kalag—Siya nakakita og mga katiguman sa mga anghel nga nagdayeg sa Dios—Daghan nga mga kinabig nakatilaw ug nakakita sama nga siya nakatilaw ug nakakita. Mga 74 B.C."
                ],
                "verses": [
                    "Akong anak, pamati sa akong mga pulong; kay ako manumpa nganha kanimo, nga tungod kay ikaw mihupot sa mga sugo sa Dios ikaw mouswag diha sa yuta.",
                    "Ako manghinaut nga ikaw mobuhat ingon nga ako mibuhat, sa paghinumdom sa pagkabihag sa atong mga amahan; kay sila diha sa pagkaulipon, ug walay makaluwas kanila gawas sa Dios ni Abraham, ug sa Dios ni Isaac, ug sa Dios ni Jacob; ug siya sa pagkamatuod miluwas kanila diha sa ilang mga kasakitan.",
                    "Ug karon, O Helaman, tan-awa, ikaw diha sa imong kabatan-on, ug busa, ako mangamuyo diha kanimo nga ikaw mamati sa akong mga pulong ug pagkat-on kanako; kay ako nasayud nga kinsa ang mobutang sa ilang pagsalig diha sa Dios pagabuligan sa ilang mga pagsulay ug sa ilang mga kasamok, ug sa ilang mga kasakit, ug pagabayawon sa katapusan nga adlaw.",
                    "Ug ako dili buot nga ikaw maghunahuna nga ako nasayud sa akong kaugalingon—dili sa temporal apan sa espirituhanon, dili sa kalibutanon nga hunahuna apan sa Dios.",
                    "Karon, tan-awa, ako moingon nganha kanimo, kon ako wala pa matawo sa Dios ako wala unta masayud niini nga mga butang; apan ang Dios mihimo, pinaagi sa ba-ba sa iyang balaan nga anghel, pagbuhat niini nga mga butang nga mapahibalo ngari kanako, dili sa bisan unsa nga katakus sa akong kaugalingon;",
                    "Kay ako milibut uban sa anak nga mga lalaki ni Mosiah, nagtinguha sa paglaglag sa simbahan sa Dios; apan tan-awa, ang Dios mipadala sa iyang balaan nga anghel aron sa pagsanta kanamo sa among agianan.",
                    "Ug tan-awa, siya misulti ngari kanamo, ingon kini sa tingog sa dugdog, ug ang tibuok yuta mikurog ilawom sa among mga tiil; ug kaming tanan nangatumba sa yuta, kay ang kahadlok sa Ginoo miabut diha kanamo.",
                    "Apan tan-awa, ang tingog miingon ngari kanako: Bangon. Ug ako mibangon ug mitindog, ug nakita ang anghel.",
                    "Ug siya miingon ngari kanako: Kon ikaw dili buot nga ang imong kaugalingon malaglag, ayaw na pagtinguha sa paglaglag sa simbahan sa Dios.",
                    "Ug nahinabo nga ako natumba sa yuta; ug kini sulod sa tulo ka mga adlaw ug tulo ka mga gabii nga ako dili makabuka sa akong ba-ba, ni ako makagamit sa mga bahin sa akong lawas.",
                    "Ug ang anghel misulti og dugang mga butang ngari kanako, diin nabati sa akong mga kaigsoonan, apan ako wala makabati kanila; kay sa diha nga ako nakabati sa mga pulong—Kon ikaw dili buot nga ang imong kaugalingon malaglag, ayaw na pagtinguha sa paglaglag sa simbahan sa Dios—ako giabut og dako nga kahadlok ug katingala basin pa unya og ako pagalaglagon, nga ako natumba sa yuta ug ako dili na makabati.",
                    "Apan ako gisakit uban sa walay katapusan nga kahasol, kay ang akong kalag gisamok ngadto sa katapusan nga sukod ug gisakit uban sa tanan kong mga sala.",
                    "Oo, ako nahinumdom sa tanan kong mga sala ug mga kadautan, diin ako gihasol uban sa mga kasakit sa impyerno; oo, ako nakakita nga ako misukol batok sa akong Dios, ug nga ako wala maghupot sa iyang mga balaan nga mga sugo.",
                    "Oo, ug ako nakabuno sa daghan niya nga mga anak, o sa ingon naglingla kanila ngadto sa kalaglagan; oo, ug sa katapusan hilabihan ka dako sa akong mga kadautan, nga ang mao nga paghunahuna sa pagsulod ngadto sa atubangan sa akong Dios misakit sa akong kalag uban ang dili matukib nga kahadlok.",
                    "O, naghunahuna ako, nga ako mahimo nga hinginlan ug dili na igkita lakip ang kalag ug lawas, nga ako unta dili dad-on aron mobarug sa atubangan sa akong Dios, aron hukman sa akong mga buhat.",
                    "Ug karon, sulod sa tulo ka mga adlaw ug tulo ka mga gabii ako gisakit, gani uban sa mga kasakit sa usa ka gipanghimaraut nga kalag.",
                    "Ug nahinabo nga samtang ako sa ingon gisakit uban sa kahasol, samtang ako gisamok sa panumduman sa akong daghan nga mga sala, tan-awa, ako nahinumdom usab nga nakabati sa akong amahan nga nanagna ngadto sa mga katawhan mahitungod sa pag-anhi sa usa ka Jesukristo, usa ka anak sa Dios, aron sa pag-ula sa iyang dugo alang sa mga sala sa kalibutan.",
                    "Karon, samtang ang akong hunahuna naghinuktok niini nga panumduman, ako nangamuyo sulod sa akong kasingkasing: O Jesus, ikaw nga Anak sa Dios, malooy ka kanako, kinsa ania sa apdo sa kapaitan, ug ako giliyokan sa walay katapusan nga mga kadena sa kamatayon.",
                    "Ug karon, tan-awa, sa diha nga ako naghunahuna niini, ako wala na mahinumdom sa akong mga kasakit; oo, ako wala na samoka sa panumduman sa akong mga sala.",
                    "Ug, unsa nga hingpit nga kalipay, ug unsa ka kahibulongan nga kahayag ang akong nakita; oo, ang akong kalag napuno sa hingpit nga kalipay labaw sa akong kasakit!",
                    "Oo, ako moingon nganha kanimo, akong anak, nga wala nay labaw ka hapdos ug labaw ka pait ingon sa akong mga kasakit. Oo, ug usab ako moingon nganha kanimo, akong anak, nga sa lain nga bahin, wala nay labaw ka talagsaon ug makapahimuot ingon sa akong hingpit nga kalipay.",
                    "Oo, gipakaingon ko og ako nakakita, gani ingon ang atong amahan si Lehi nakakita, sa Dios nga naglingkod diha sa iyang trono, gialirongan uban sa dili maihap nga mga katiguman sa mga anghel, sa kahimtang nga nanag-awit ug nanagdayeg sa ilang Dios; oo, ug ang akong kalag naghandum nga makaadto didto.",
                    "Apan tan-awa, ang mga bahin sa akong lawas gibalikan sa ilang kusog pag-usab, ug ako mibarug pinaagi sa akong mga tiil, ug mipakita ngadto sa mga katawhan nga ako natawo sa Dios.",
                    "Oo, ug sukad niana nga panahon gani hangtud karon, ako naghago sa walay paghunong, nga ako makakabig og mga kalag ngadto sa paghinulsol; nga ako makadala kanila sa pagtilaw sa hilabihan nga kalipay diin ako mitilaw; nga sila unta usab matawo sa Dios, ug mapuno sa Espiritu Santo.",
                    "Oo, ug karon tan-awa, O akong anak, ang Ginoo mihatag kanako og hilabihan ka dako nga hingpit nga kalipay diha sa bunga sa akong mga kahago;",
                    "Kay tungod sa pulong diin siya mihatag ngari kanako, tan-awa, daghan ang natawo sa Dios, ug nakatilaw ingon nga ako nakatilaw, ug nakakita ingon nga ako nakakita; busa sila nasayud niini nga mga butang diin ako nakasulti, ingon nga ako nasayud; ug ang kahibalo diin ako aduna gikan sa Dios.",
                    "Ug ako gibuligan ubos sa mga pagsulay ug mga kasamok sa matag matang, oo ug diha sa tanan nga matang sa mga kasakit; oo, ang Dios miluwas kanako gikan sa bilanggoan, ug gikan sa mga gapos, ug gikan sa kamatayon; oo, ug ako mibutang sa akong pagsalig diha kaniya, ug siya sa gihapon moluwas kanako.",
                    "Ug ako nasayud nga siya mobayaw kanako sa katapusan nga adlaw, aron mopuyo uban kaniya diha sa himaya; oo, ug ako modayeg kaniya sa kahangturan, kay siya midala sa atong mga amahan gikan sa Ehipto, ug siya milubong sa mga Ehiptohanon didto sa Pulang Dagat; ug siya miagak kanila pinaagi sa iyang gahum ngadto sa yuta sa saad; oo, ug siya miluwas kanila gikan sa pagkaulipon ug pagkabihag matag karon ug unya.",
                    "Oo, ug siya usab ang midala sa atong mga amahan gikan sa yuta sa Jerusalem; ug siya usab, pinaagi sa iyang walay katapusan nga gahum, miluwas kanila gikan sa pagkaulipon ug pagkabihag, matag karon ug unya gani hangtud karon nga mga adlaw; ug ako kanunay nagbaton og panumduman sa ilang pagkabihag; oo, ug ikaw usab angay magbaton og panumduman, ingon nga ako mihimo, sa ilang pagkabihag.",
                    "Apan tan-awa, akong anak, kini dili mao ang tanan; kay ikaw angay masayud ingon sa akong nasayran, nga tungod kay ikaw maghupot sa mga sugo sa Dios ikaw  mouswag dinhi sa yuta; ug ikaw angay nga masayud usab, nga tungod kay ikaw wala maghupot sa mga sugo sa Dios ikaw isalikway gikan sa iyang atubangan. Karon kini sumala sa iyang pulong."
                ]
            },
            {
                "url": "https://www.lds.org/scriptures/bofm/alma/37?lang=ceb",
                "name": "Kapitulo 37",
                "summary": [
                    "Ang mga palid nga tumbaga ug ang uban nga mga kasulatan gitipigan aron sa pagdala og mga kalag ngadto sa kaluwasan—Ang mga Jaredite gilaglag tungod sa ilang pagkadautan—Ilang mga tinago nga mga panumpa ug mga pakigsaad kinahanglan itago gikan sa mga katawhan—Pagpakitambag uban sa Ginoo sa tanan nga imong buhaton—Ingon nga ang Liahona miagak sa mga Nephite, mao usab ang pulong ni Kristo moagak sa mga tawo ngadto sa kinabuhi nga dayon. Mga 74 B.C."
                ],
                "verses": [
                    "Ug karon, akong anak Helaman, ako magsugo kanimo nga ikaw modala sa mga talaan diin gipiyal ngari kanako;",
                    "Ug ako usab mosugo kanimo nga ikaw mosulat og usa ka talaan niini nga mga katawhan, sumala sa akong gibuhat, nganha sa mga palid ni Nephi, ug ampingi kining tanan nga mga butang nga sagrado nga ako miamping gani sama sa akong pag-amping kanila; kay alang kini sa usa ka maalamon nga katuyoan nga sila giampingan.",
                    "Ug kini nga mga palid nga tumbaga, diin naglakip niini nga mga kinulit, diin adunay talaan sa balaan nga mga kasulatan diha kanila, diin adunay kasaysayan sa kagikanan sa atong mga katigulangan, gani gikan sa sinugdanan—",
                    "Tan-awa, kini gipanagna na sa atong mga amahan, nga sila kinahanglan ampingan ug ihatag gikan sa usa ka kaliwatan ngadto sa lain, ug ampingan ug tipigan pinaagi sa kamot sa Ginoo hangtud sila motungha ngadto sa matag kanasuran, kaliwatan, pinulongan, ug mga katawhan, aron sila masayud sa mga misteryo nga nalakip diha niini.",
                    "Ug karon tan-awa, kon sila maampingan sila kinahanglan magpabilin sa ilang kahayag; oo, ug sila mobilin sa ilang kahayag: oo, ug usab ang tanan nga mga palid diin naglakip niana nga balaan nga sinulat.",
                    "Karon ikaw mahimo nga magdahum nga kini binuang ngari kanako; apan tan-awa ako moingon nganha kanimo, nga pinaagi sa gagmay ug yano nga mga butang ang mga dagko nga butang ipahinabo; ug gagmay nga mga kahimoan sa daghan nga mga higayon molibug sa maalamon.",
                    "Ug ang Ginoong Dios mibuhat sa pamaagi aron sa pagmugna sa iyang mahinungdanon ug walay katapusan nga mga katuyoan; ug pinaagi sa gagmay nga mga pamaagi ang Ginoo molibug sa maalamon ug mopahigayon sa kaluwasan sa daghan nga mga kalag.",
                    "Ug karon, kini hangtud karon kaalam diha sa Dios nga kini nga mga butang kinahanglan mapadayon; kay tan-awa, sila mipatubo sa panumduman niini nga mga katawhan, oo, ug mipatuo sa daghan sa sayop sa ilang mga paagi, ug midala kanila ngadto sa kasayuran sa ilang Dios ngadto sa kaluwasan sa ilang mga kalag.",
                    "Oo, ako moingon nganha kaninyo, kon dili pa niini nga mga butang nga kini nga mga talaan naglakip, diin anaa niini nga mga palid, si Ammon ug ang iyang mga kaigsoonan dili unta makadani sa daghan kaayo nga mga kaliboan nga mga Lamanite sa sayop nga tradisyon sa ilang mga amahan; oo, kini nga mga talaan ug ang ilang mga pulong mao ang midala kanila ngadto sa paghinulsol; mao nga, sila midala kanila sa kasayuran sa Ginoo nga ilang Dios, ug sa pagmaya diha kang Jesukristo nga ilang Manunubos.",
                    "Ug apan kinsa ang nasayud nga sila mao ang mahimo nga pamaagi sa pagdala sa daghan nga mga kaliboan kanila, oo, ug usab daghan nga mga kaliboan sa atong tikig og liog nga mga kaigsoonan, ang mga Nephite, kinsa karon mipatig-a sa ilang mga kasingkasing diha sa sala ug mga kadautan, ngadto sa kasayuran sa ilang Manunubos?",
                    "Karon kini nga mga misteryo wala pa sa hingpit ipahibalo ngari kanako; busa ako magpugong.",
                    "Ug kini igo na kon ako lamang moingon nga sila giampingan tungod sa usa ka maalamon nga katuyoan, diin nga katuyoan nasayran ngadto sa Dios; kay siya nagtambag diha sa kaalam sa tanan niya nga mga buhat, ug ang iyang mga dalan higpit, ug ang iyang padulngan usa ka walay katapusan nga paglibut.",
                    "O hinumdumi, hinumdumi, akong anak Helaman, unsa ka higpit ang mga sugo sa Dios. Ug siya miingon: Kon ikaw maghupot sa akong mga sugo ikaw gayud mouswag dinhi sa yuta—apan kon ikaw dili maghupot sa iyang mga sugo ikaw isalikway gikan sa iyang atubangan.",
                    "Ug karon hinumdumi, akong anak, nga ang Dios mitugyan kanimo uban niini nga mga butang, diin mga sagrado, diin siya miamping nga sagrado, ug usab diin siya moamping ug mopatunhay alang sa usa ka maalamon nga katuyoan diha kaniya, nga siya makapakita sa iyang gahum ngadto sa umaabut nga mga kaliwatan.",
                    "Ug karon tan-awa, ako mosulti kanimo pinaagi sa espiritu sa pagpanagna, nga kon ikaw molapas sa mga sugo sa Dios, tan-awa, kini nga mga butang diin mga sagrado pagakuhaon gikan kanimo pinaagi sa gahum sa Dios, ug ikaw itugyan ngadto ni Satanas, nga siya moayag kanimo ingon sa tahup tungod sa kakusog sa hangin.",
                    "Apan kon ikaw mohupot sa mga sugo sa Dios, ug mobuhat uban niini nga mga butang diin mga sagrado sumala niana diin ang Ginoo misugo kanimo, (kay ikaw kinahanglan mangaliya ngadto sa Ginoo alang sa tanan nga mga butang nga imong pagabuhaton kanila) tan-awa, walay gahum sa yuta o sa impyerno nga makakuha kanila gikan kanimo, kay ang Dios gamhanan sa pagpatuman sa tanan niya nga mga pulong.",
                    "Kay siya motuman sa tanan niya nga mga saad diin siya mihimo nganha kanimo, kay siya mituman sa iyang mga saad diin siya mihimo ngadto sa atong mga amahan.",
                    "Kay siya misaad ngadto kanila nga siya moamping niini nga mga butang alang sa usa ka maalamon nga katuyoan diha kaniya, nga siya  unta makapakita sa iyang gahum ngadto sa umaabut nga mga kaliwatan.",
                    "Ug karon tan-awa, usa ka katuyoan ang iyang natuman, gani ngadto sa pagpahiuli sa daghan nga mga kaliboan sa mga Lamanite ngadto sa kasayuran sa kamatuoran; ug siya mipakita sa iyang gahum diha kanila, ug siya usab mopakita gihapon sa iyang gahum dinha kanila ngadto sa umaabut nga mga kaliwatan; busa kinahanglan nga sila mopadayon.",
                    "Busa ako mosugo kanimo, akong anak Helaman, nga ikaw magkugi sa pagtuman sa tanan kong mga pulong, ug nga ikaw magkugi sa paghupot sa mga sugo sa Dios ingon nga sila nasulat.",
                    "Ug karon, ako mamulong nganha kanimo mahitungod niadto nga kawhaan ug upat ka mga palid, nga ikaw moamping kanila, nga ang mga misteryo ug ang mga buhat sa kangitngit, ug ang ilang tinago nga mga buhat, o ang tinago nga mga buhat niadto nga mga katawhan kinsa nangalaglag, mahimo unta nga ikapakita ngadto niini nga mga katawhan; oo, ang tanan nila nga mga pagbuno, ug mga panulis, ug ang ilang mga panglungkab, ug ang tanan nila nga mga pagkadautan ug mga pagkasalawayon, mahimo unta nga ikapakita ngadto niini nga mga katawhan; oo, ug nga ikaw moamping niini nga mga tighubad.",
                    "Kay tan-awa, ang Ginoo nakakita nga ang iyang mga katawhan misugod sa pagbuhat diha sa kangitngit, oo, mibuhat og mga tinago nga mga pagbuno ug mga pagkasalawayon; busa ang Ginoo miingon, kon sila dili maghinulsol sila pagalaglagon gikan sa ibabaw sa yuta.",
                    "Ug ang Ginoo miingon: Ako mag-andam alang sa akong sulugoon si Gazelem, og usa ka bato, diin mohayag diha sa kangitngit ngadto sa kahayag, nga Ako makapakita ngadto sa akong mga katawhan kinsa mialagad kanako, nga Ako makapakita ngadto kanila sa mga buhat sa ilang mga kaigsoonan, oo, ang ilang tinago nga mga buhat, ang ilang mga buhat sa kangitngit, ug ang ilang mga pagkadautan ug mga pagkasalawayon.",
                    "Ug karon, akong anak, kini nga mga tighubad giandam aron ang pulong sa Dios unta matuman, diin siya namulong, nga miingon:",
                    "Ako mopagula gikan sa kangitngit ngadto sa kahayag sa tanan nila nga tinago nga mga buhat ug sa ilang mga pagkasalawayon; ug gawas kon sila maghinulsol Ako molaglag kanila gikan sa ibabaw sa yuta; ug Ako modala ngadto sa kahayag sa tanan nila nga mga tinagoan ug mga pagkasalawayon, ngadto sa matag nasud nga sukad dinhi manag-iya sa yuta.",
                    "Ug karon, akong anak, kita nakakita nga sila wala maghinulsol; busa sila gilaglag, ug hangtud dinhi ang pulong sa Dios natuman; oo, ang ilang tinago nga mga pagkasalawayon gipagawas gikan sa kangitngit ug gipahibalo ngari kanato.",
                    "Ug karon, akong anak, ako mosugo kanimo nga ikaw mopabilin sa tanan nila nga mga panumpa, ug sa ilang mga pakigsaad, ug sa ilang mga kauyonan diha sa ilang tinago nga mga pagkasalawayon; oo, ug ang tanan nila nga mga timailhan ug ang ilang mga kahibulongan ikaw motago gikan niini nga mga katawhan, nga sila dili masayud kanila, basin pa unya sila mahulog ngadto sa kangitngit usab ug malaglag.",
                    "Kay tan-awa, adunay tunglo dinhi sa tibuok niini nga yuta, nga ang kalaglagan moabut diha sa tanan niadto nga mga tigbuhat diha sa kangitngit, sumala sa gahum sa Dios, kon sila hingpit na sa kahinog; busa ako nagtinguha nga kini nga mga katawhan dili unta malaglag.",
                    "Busa ikaw motago niini nga tinago nga mga laraw sa ilang mga panumpa ug sa ilang mga pakigsaad gikan niini nga mga katawhan, ug lamang ang ilang mga pagkadautan ug ang ilang mga pagbuno ug ang ilang mga pagkasalawayon ikaw mobutyag ngadto kanila; ug ikaw motudlo kanila sa pagdumot sa ingon niana nga mga pagkadautan ug mga pagkasalawayon ug mga pagbuno; ug ikaw usab motudlo kanila nga kini nga mga katawhan gilaglag tungod sa ilang mga pagkadautan ug mga pagkasalawayon ug sa ilang mga pagbuno.",
                    "Kay tan-awa, sila mibuno sa tanan nga mga propeta sa Ginoo kinsa miadto taliwala kanila aron sa pagpahayag ngadto kanila mahitungod sa ilang mga kadautan; ug ang dugo niadto kinsa sila mibuno nangamuyo ngadto sa Ginoo nga ilang Dios alang sa pagpanimalos diha niadto kinsa ilang mga mamumuno; ug sa ingon ang mga paghukom sa Dios miabut nganha niini nga mga tigbuhat diha sa kangitngit ug tinago nga mga kalihokan.",
                    "Oo, ug tunglo ang yuta hangtud sa kahangturan niadto nga mga tigbuhat diha sa kangitngit ug tinago nga mga kalihokan, gani ngadto sa kalaglagan, gawas kon sila maghinulsol sa dili pa sila hingpit sa kahinog.",
                    "Ug karon, akong anak, hinumdumi ang mga pulong diin ako namulong nganha kanimo; ayaw isalig kadto nga tinago nga mga laraw ngadto niini nga mga katawhan, apan tudloi sila sa usa ka walay katapusan nga pagdumot batok sa sala ug kadautan.",
                    "Isangyaw ngadto kanila ang paghinulsol, ug hugot nga pagtuo diha sa Ginoong Jesukristo; tudloi sila sa pagpaubos sa ilang mga kaugalingon ug sa pagkamaaghup ug pagkamapainubsanon sa kasingkasing; tudloi sila sa pagsalikway sa matag pagtintal sa yawa, uban ang ilang hugot nga pagtuo diha sa Ginoong Jesukristo.",
                    "Tudloi sila nga dili gayud magluya sa maayo nga mga buhat, apan nga magmaaghup ug magmapainubsanon sa kasingkasing; kay ang ingon makakaplag og kapahulayan sa ilang mga kalag.",
                    "O, hinumdumi, akong anak, ug pagkat-on og kaalam diha sa imong kabatan-on; oo, pagkat-on diha sa imong kabatan-on sa paghupot sa mga sugo sa Dios.",
                    "Oo, ug pangamuyo ngadto sa Dios alang sa tanan nimo nga kabuhian; oo, himoa nga ang tanan nimo nga mga buluhaton himoon ngadto sa Ginoo, ug bisan asa ikaw padulong himoa kini diha sa Ginoo; oo, himoa nga ang tanan nimo nga mga hunahuna ipunting ngadto sa Ginoo; oo, himoa nga ang tanan nga mga pagbati sa imong kasingkasing ibutang diha sa Ginoo sa kahangturan.",
                    "Pagpakigtambag uban sa Ginoo sa tanan nimo nga buhaton, ug siya moagak kanimo alang sa kaayohan; oo, kon ikaw mohigda sa gabii higda ngadto sa Ginoo, nga siya mobantay diha kanimo sa imong pagkatulog; ug kon ikaw mobangon sa buntag himoa nga ang imong kasingkasing puno sa mga pasalamat ngadto sa Dios; ug kon ikaw mobuhat niini nga mga butang, ikaw pagabayawon sa katapusan nga adlaw.",
                    "Ug karon, akong anak, ako adunay isulti mahitungod sa butang diin ang atong mga amahan mitawag og bola, o tigtultol—o ang atong mga amahan mitawag niini og Liahona, diin mao, kon hubaron, usa ka kompas; ug ang Ginoo miandam niini.",
                    "Ug tan-awa, walay tawo nga makabuhat sunod sa matang sa talagsaon nga pagkabuhat. Ug tan-awa, kini giandam aron sa pagpakita ngadto sa atong mga amahan sa dalan diin sila kinahanglan mopanaw diha sa kamingawan.",
                    "Ug kini milihok alang kanila sumala sa ilang hugot nga pagtuo diha sa Dios; busa, kon sila adunay hugot nga pagtuo nga ang Dios makahimo nga kadto nga mga buburan kinahanglan motudlo sa agianan nga sila kinahanglan mopanaw, tan-awa, kini mahimo; busa sila aduna niini nga milagro, ug usab daghang uban nga mga milagro nga nahimo pinaagi sa gahum sa Dios, sa matag adlaw.",
                    "Bisan pa niana, tungod kay kadto nga mga milagro gibuhat pinaagi sa gagmay nga mga kahimoan kini mipakita ngadto kanila og mga kahibulongan nga mga buhat. Sila mga tapulan, ug nakalimot sa pagbansay sa ilang hugot nga pagtuo ug kakugi ug niana kadto nga mga kahibulongan nga mga buhat mihunong, ug sila wala mouswag diha sa ilang panaw;",
                    "Busa, sila nalangay diha sa kamingawan, o wala mopanaw sa usa ka linaktod nga agianan, ug gisakit uban sa kagutom ug kauhaw, tungod sa ilang mga kalapasan.",
                    "Ug karon, akong anak, ako manghinaut nga ikaw kinahanglan mosabut nga kini nga mga butang dili mahimo nga walay usa ka anino; kay ingon nga ang atong mga amahan mga tapulan sa pagsunod niini nga kompas (karon kini nga mga butang mga temporal) sila wala mouswag; bisan ingon sa mga butang nga espirituhanon.",
                    "Kay tan-awa, kini ingon ka sayon sa pagpamati sa pulong ni Kristo, diin motudlo kanimo sa usa ka tul-id nga agianan paingon sa walay katapusan nga kalipay, ingon kini sa atong mga amahan sa pagsunod niini nga kompas, diin motudlo ngadto kanila sa usa ka tul-id nga agianan paingon sa yuta sa saad.",
                    "Ug karon ako moingon, wala bay naghulagway niini nga butang?  Kay ingon ka tinuod nga kini nga tigtultol midala sa atong mga amahan, pinaagi sa pagsunod sa agianan niini, paingon sa yuta sa saad, ang mga pulong ni Kristo, kon kita mosunod sa ilang agianan, modala kanato lahus niini nga walog sa kasubo ngadto sa usa ka labaw nga maayo nga yuta sa saad.",
                    "O akong anak, ayaw itugot kanato nga magtinapulan tungod sa kasayon sa agianan; kay mao kini ingon sa atong mga amahan; kay mao kini ingon nga giandam alang kanila, nga kon sila motan-aw sila unta mabuhi; ingon usab kini uban kanato. Ang agianan giandam na, ug kon kita motan-aw kita mahimo nga mabuhi sa kahangturan.",
                    "Ug karon, akong anak, tan-awa nga ikaw moamping niini nga sagrado nga mga butang, oo, tan-awa nga ikaw mohangad ngadto sa Dios ug magpakabuhi. Lakaw ngadto niini nga mga katawhan ug ipadayag ang pulong, ug pagmaligdong. Akong anak, maayo nga paglakaw."
                ]
            },
            {
                "url": "https://www.lds.org/scriptures/bofm/alma/38?lang=ceb",
                "name": "Kapitulo 38",
                "summary": [
                    "Si Shiblon gigukod tungod sa pagkamatarung—Ang kaluwasan anaa kang Kristo, kinsa mao ang kinabuhi ug kahayag sa kalibutan—Pugngi ang tanan nimo nga mga mainit nga pagbati. Mga 74 B.C."
                ],
                "verses": [
                    "Akong anak, paminawa ang akong mga pulong, kay ako moingon nganha kanimo, gani ingon nga ako misulti ngadto kang Helaman, nga tungod kay ikaw naghupot sa mga sugo sa Dios ikaw mouswag dinhi sa yuta; ug kon ikaw dili maghupot sa mga sugo sa Dios ikaw ipahimulag gikan sa iyang atubangan.",
                    "Ug karon, akong anak, ako nagsalig nga ako makaangkon og dako nga hingpit nga kalipay diha kanimo, tungod sa imong pagkamakanunayon ug sa imong pagkamatinud-anon ngadto sa Dios; kay ingon nga ikaw misugod diha sa imong kabatan-on sa paghangad ngadto sa Ginoo nga imong Dios, bisan pa niana ako manghinaut nga ikaw magpadayon diha sa paghupot sa iyang mga sugo; kay bulahan siya nga makalahutay ngadto sa katapusan.",
                    "Moingon ako nganha kanimo, akong anak, nga ako nakaangkon na og dako nga hingpit nga kalipay diha kanimo, tungod sa imong pagkamatinud-anon ug sa imong pagkamakugihon, ug sa imong pagkamapailubon ug sa imong pagkamainantuson taliwala sa mga katawhan sa mga Zoramite.",
                    "Kay ako nasayud nga ikaw diha sa mga gapos; oo, ug ako usab nasayud nga ikaw gibato tungod sa pulong; ug ikaw miantus tanan niini nga mga butang uban sa pagkamapailubon tungod kay ang Ginoo nag-uban kanimo; ug karon ikaw nasayud nga ang Ginoo miluwas kanimo.",
                    "Ug karon akong anak, Shiblon, ako manghinaut nga ikaw kinahanglan mahinumdom, nga tungod kay ikaw mibutang sa imong pagsalig diha sa Dios mao usab nga ikaw pagaluwason gikan sa imong mga pagsulay, ug sa imong mga kasamok, ug sa imong mga kasakit, ug ikaw pagabayawon sa katapusan nga adlaw.",
                    "Karon, akong anak, ako dili buot nga ikaw maghunahuna nga ako nasayud niini nga mga butang sa akong kaugalingon, apan kini mao ang Espiritu sa Dios diin ania kanako nga naghimo niini nga mga butang nga ipahibalo ngari kanako; kay kon ako wala pa matawo sa Dios ako wala unta masayud niini nga mga butang.",
                    "Apan tan-awa, ang Ginoo diha sa iyang dako nga kalooy mipadala sa iyang anghel aron sa pagpahayag ngari kanako nga ako kinahanglan gayud nga mopahunong sa buhat sa kalaglagan taliwala sa iyang mga katawhan; oo, ug ako nakakita og anghel nawong sa nawong, ug siya nakigsulti uban kanako, ug ang iyang tingog ingon og dugdog, ug kini nakapakurog sa tibuok yuta.",
                    "Ug nahinabo nga ako sa tulo ka adlaw ug tulo ka gabii diha sa labing mapait nga kasakit ug kaguol sa kalag; ug wala gayud, hangtud nga ako nangamuyo ngadto sa Ginoong Jesukristo alang sa kalooy, nga ako nakadawat og kapasayloan sa akong mga sala. Apan tan-awa, ako nangamuyo ngadto kaniya ug ako nakakaplag og kalinaw sa akong kalag.",
                    "Ug karon, akong anak, ako nakasulti na kanimo nga ikaw mahimo nga makakat-on og kaalam, nga ikaw mahimo nga makakat-on bahin kanako nga walay lain nga paagi o mga pamaagi diin ang tawo maluwas, diha lamang ug pinaagi ni Kristo. Tan-awa, siya mao ang kinabuhi ug ang kahayag sa kalibutan. Tan-awa, siya mao ang pulong sa kamatuoran ug pagkamatarung.",
                    "Ug karon, ingon nga ikaw misugod sa pagtudlo sa pulong gani ako manghinaut nga ikaw magpadayon sa pagtudlo; ug ako manghinaut nga ikaw magkugi ug magmapugnganon sa tanan nga mga butang.",
                    "Pagmatngon nga ikaw dili madala ngadto sa garbo; oo, pagmatngon nga ikaw dili manghambog sa imong kaugalingon nga kaalam, ni sa imong igong kusog.",
                    "Gamita ang imong kaisug, apan dili ang pagpalabi-labi; ug pagmatngon usab nga ikaw makapugong sa tanan nimo nga mga mainit nga pagbati, nga ikaw mapuno uban sa paghigugma; pagmatngon nga ikaw makapugong gikan sa pagtinapulan.",
                    "Ayaw pag-ampo sama sa gibuhat sa mga Zoramite, kay ikaw nakakita nga sila nag-ampo aron mabati sa mga tawo, ug aron daygon tungod sa ilang kaalam.",
                    "Ayaw pag-ingon: O Dios, ako magpasalamat kanimo nga kami labaw nga maayo kay sa among mga kaigsoonan; apan hinoon pag-ingon: O Ginoo, pasayloa ang akong pagkadili takus, ug hinumdumi ang akong mga kaigsoonan diha sa kalooy—oo, angkuna ang imong pagkadili takus sa atubangan sa Dios sa tanan nga higayon.",
                    "Ug hinaut pa unta nga ang Ginoo mopanalangin sa imong kalag, ug modawat kanimo sa katapusan nga adlaw ngadto sa iyang gingharian, aron paglingkod sa kalinaw. Karon lakaw, akong anak, ug itudlo ang pulong ngadto niini nga mga katawhan. Pagmaligdong. Akong anak, maayo nga paglakaw."
                ]
            },
            {
                "url": "https://www.lds.org/scriptures/bofm/alma/39?lang=ceb",
                "name": "Kapitulo 39",
                "summary": [
                    "Sala sa pagpanghilawas usa ka salawayon—Ang mga sala ni Corianton nakapugong sa mga Zoramite sa pagdawat sa pulong—Ang katubsanan ni Kristo molakip sa pagluwas sa mga matinud-anon kinsa nahiuna pa niini. Mga 74 B.C."
                ],
                "verses": [
                    "Ug karon, akong anak, ako ingon og aduna pay daghan nga isulti nganha kanimo kay sa unsay akong gisulti ngadto sa imong igsoon nga lalaki; kay tan-awa, wala ba ikaw makapaniid sa pagkamakanunayon sa imong igsoon nga lalaki, ang iyang pagkamatinud-anon, ug ang iyang kakugi sa paghupot sa mga sugo sa Dios? Tan-awa, siya wala ba magpakita og maayo nga panig-ingnan alang kanimo?",
                    "Kay ikaw wala makahatag sa igo nga pagtagad ngadto sa akong mga pulong ingon sa gihimo sa imong igsoon nga lalaki, taliwala sa mga katawhan sa mga Zoramite. Karon kini mao nga ako aduna batok kanimo; ikaw nagpadayon ngadto sa pagpanghambog diha sa imong gahum ug sa imong kaalam.",
                    "Ug dili pa kini ang tanan, akong anak. Ikaw mibuhat niana diin makapayugot ngari kanako; kay ikaw mibiya sa pagpangalagad, ug miadto sa yuta sa Siron taliwala sa mga utlanan sa mga Lamanite, pagsunod sa babaye nga nagbaligya sa iyang dungog nga si Isabel.",
                    "Oo, siya mibihag sa mga kasingkasing sa daghan; apan kini dili ang balibad alang kanimo, akong anak. Ikaw kinahanglan unta nga moatiman ngadto sa pagpangalagad diin ikaw gitugyanan.",
                    "Wala ba ikaw masayud, akong anak, nga kini nga mga butang salawayon diha sa panan-aw sa Ginoo; oo, labing salawayon labaw sa tanan nga mga sala gawas sa pagpaagas sa dugo sa mga walay sala o sa paglimud sa Espiritu Santo?",
                    "Kay tan-awa, kon ikaw molimud sa Espiritu Santo sa diha nga sa makausa may luna diha kanimo, ug ikaw nasayud nga ikaw milimud niini, tan-awa, kini usa ka sala diin dili mapasaylo; oo, ug si bisan kinsa nga magpatay batok sa kahayag ug kasayuran sa Dios, kini dili masayon alang kaniya sa pag-angkon og kapasayloan, oo, ako moingon nganha kanimo akong anak, nga kini dili masayon alang kaniya sa pag-angkon og usa ka kapasayloan.",
                    "Ug karon, akong anak, ako manghinaut ngadto sa Dios nga ikaw wala untay kasaypanan sa usa ka hilabihan ka dako nga sala. Ako dili mopadayon paghisgot sa imong mga sala, aron sa paghasol sa imong kalag, kon kini dili alang sa imong kaayohan.",
                    "Apan tan-awa, ikaw dili makatago sa imong mga sala gikan sa Dios; ug gawas nga kon ikaw maghinulsol kini mobarug ingon nga usa ka pagpamatuod batok kanimo sa katapusan nga adlaw.",
                    "Karon akong anak, ako manghinaut nga ikaw kinahanglan mohinulsol ug mobiya sa imong mga sala, ug ayaw na pagsunod sa mga tinguha nga dautan sa imong mga mata, apan wad-a diha sa imong kaugalingon kini nga mga butang; kay gawas nga ikaw mohimo niini, ikaw dili gayud makapanunod sa gingharian sa Dios. O, hinumdumi, ug dad-a diha kanimo, ug wad-a sa imong kaugalingon kini nga mga butang.",
                    "Ug ako mosugo kanimo nga ikaw modala diha kanimo sa pagpakigtambag uban sa imong mga magulang nga igsoon nga mga lalaki sa imong mga buluhaton; kay tan-awa, ikaw anaa sa imong pagkabatan-on, ug ikaw nagkinahanglan nga maamumahan sa imong igsoon nga mga lalaki. Ug pamati sa ilang mga tambag.",
                    "Ayaw itugot ang imong kaugalingon nga malingla sa bisan unsa nga kawang ug binuang nga butang; ayaw itugot nga ang yawa molingla sa imong kasingkasing pag-usab sa pagsunod niadto nga dautan nga mga babaye nga nagbaligya sa dungog. Tan-awa, o akong anak, unsa ka dako sa kadaot nga ikaw midala diha sa mga Zoramite; kay sa diha nga sila nakakita sa imong mga lihok sila dili motuo sa akong mga pulong.",
                    "Ug karon ang Espiritu sa Ginoo miingon ngari kanako: Sugoa ang imong mga anak sa pagbuhat og maayo, tingali unya og sila modala sa mga kasingkasing sa daghan nga mga katawhan ngadto sa kalaglagan; busa ako mosugo kanimo, akong anak, agi og pagtahud sa Dios, nga ikaw makapugong gikan sa imong mga kadautan.",
                    "Nga ikaw mobalik sa Ginoo uban sa tibuok nimo nga hunahuna, gahum, ug kusog; nga ikaw dili na modala sa mga kasingkasing sa pagbuhat og dautan; apan hinoon mobalik ngadto kanila, ug moangkon sa imong mga sayop ug kana nga kalapasan nga ikaw nakabuhat.",
                    "Ayaw pangitaa ang mga katigayunan ni ang mga kawang nga mga butang niini nga kalibutan; kay tan-awa, ikaw dili makadala kanila uban kanimo.",
                    "Ug karon, akong anak, ako moingon nganha kanimo mahitungod sa pag-anhi ni Kristo. Tan-awa, ako moingon nganha kanimo, nga siya mao sa pagkatinuod ang moanhi aron sa pagkuha sa mga sala sa kalibutan; oo, siya moanhi aron pagpahayag sa malipayon nga mga balita sa kaluwasan ngadto sa iyang mga katawhan.",
                    "Ug karon, akong anak, kini mao ang pagpangalagad diin ikaw gitawag, sa pagpahayag niini nga malipayon nga mga balita ngadto sa mga katawhan, sa pag-andam sa ilang mga hunahuna; o hinoon nga ang kaluwasan modangat unta ngadto kanila, nga sila mahimo nga mangandam sa mga hunahuna sa ilang mga anak sa pagpamati sa pulong sa takna sa iyang pag-anhi.",
                    "Ug karon ako mohupay sa imong hunahuna niini nga hilisgutan. Tan-awa, ikaw natingala ngano nga kini nga mga butang kinahanglan masayran sa layo pa nga mahitabo. Tan-awa, ako moingon nganha kanimo, dili ba ang usa ka kalag niini nga panahon bililhon ngadto sa Dios ingon sa usa ka kalag sa panahon sa iyang pag-anhi?",
                    "Dili ba ingon ka mahinungdanon nga ang laraw sa katubsanan kinahanglan masayran ngadto niini nga mga katawhan ug ingon man ngadto sa ilang mga kaliwatan?",
                    "Dili ba ingon kasayon niini nga panahon alang sa Ginoo sa pagpadala sa iyang anghel sa pagpahayag niini nga malipayon nga mga balita ngari kanato ingon man ngadto sa atong mga kaliwatan, o ingon man human sa panahon sa iyang pag-anhi?"
                ]
            },
            {
                "url": "https://www.lds.org/scriptures/bofm/alma/40?lang=ceb",
                "name": "Kapitulo 40",
                "summary": [
                    "Si Kristo mopadangat sa pagkabanhaw sa tanan nga mga tawo—Ang matarung nga patay moadto sa paraiso ug ang dautan ngadto sa kawanangan sa kangitngit aron sa paghulat sa adlaw sa ilang pagkabanhaw—Tanan nga mga butang ipahiuli ngadto sa tukma ug hingpit nga bayanan sa Pagkabanhaw. Mga 74 B.C."
                ],
                "verses": [
                    "Karon akong anak, aniay dugang pa nga ako mosulti nganha kanimo; kay ako nakasabut nga ang imong hunahuna nabalaka mahitungod sa pagkabanhaw sa mga patay.",
                    "Tan-awa, ako moingon nganha kanimo, nga walay pagkabanhaw—o, ako moingon, sa lain nga pagkasulti, kini nga mortal dili mosul-ob sa pagka-imortal, kini nga madunuton dili mosul-ob sa walay pagkadunot—hangtud human sa pag-anhi ni Kristo.",
                    "Tan-awa, siya ang mopahinabo sa pagkabanhaw sa mga patay. Apan tan-awa, akong anak, ang pagkabanhaw wala pa. Karon, ako mopadayag nganha kanimo og usa ka misteryo; bisan pa niana, daghan pa kaayo nga mga misteryo ang gitipigan, nga walay usa nga nasayud gawas sa Dios lamang. Apan ako mopakita nganha kanimo og usa ka butang diin ako nangutana sa kakugi ngadto sa Dios nga ako unta masayud—kana mao ang mahitungod sa pagkabanhaw.",
                    "Tan-awa, adunay panahon nga gitakda nga ang tanan mobangon gikan sa mga patay. Karon kon kini nga panahon moabut walay usa nga nasayud; apan ang Dios nasayud sa panahon nga gikatakda.",
                    "Karon, kon adunay usa ka panahon, o ikaduha nga panahon, o ikatulo nga panahon, nga ang mga tawo mobangon gikan sa mga patay, kini dili igsapayan; kay ang Dios nasayud sa tanan niini nga mga butang; ug kini igo na kanako nga masayud nga kini mao ang mahitabo—nga adunay usa ka panahon nga gitakda nga ang tanan mabanhaw gikan sa mga patay.",
                    "Karon kinahanglan gayud nga adunay usa ka gintang sa panahon sa kamatayon ug sa panahon sa pagkabanhaw.",
                    "Ug karon ako mangutana unsa ang dangatan sa mga kalag sa mga tawo gikan sa panahon sa kamatayon hangtud sa panahon nga gitakda alang sa pagkabanhaw?",
                    "Karon bisan kon adunay labaw pa sa usa ka panahon nga gitakda alang sa mga tawo sa pagkabanhaw kini dili igsapayan; kay ang tanan dili magdungan sa pagkamatay, ug kini dili igsapayan; ang tanan ingon og usa ka adlaw sa Dios, ug ang panahon sinukod lamang nganha sa mga tawo.",
                    "Busa, adunay usa ka panahon nga gitakda ngadto sa mga tawo nga sila mabanhaw gikan sa mga patay; ug adunay usa ka gintang sa panahon sa kamatayon ug sa pagkabanhaw. Ug karon, mahitungod niini nga gintang sa panahon, unsa ang dangatan sa mga kalag sa mga tawo mao ang butang diin ako nangutana sa kakugi ngadto sa Ginoo aron masayud; ug mao kini ang butang diin ako nasayud.",
                    "Ug kon moabut na ang panahon nga ang tanan pagabanhawon, diha niana sila masayud nga ang Dios nasayud sa tanan nga mga panahon nga gitakda ngadto sa tawo.",
                    "Karon, mahitungod sa kahimtang sa kalag tali sa kamatayon ug sa pagkabanhaw—Tan-awa, kini gipahibalo ngari kanako pinaagi sa usa ka anghel, nga ang mga espiritu sa tanan nga mga tawo, sa diha-diha nga sila mobiya gikan niining mortal nga lawas, oo, ang mga espiritu sa tanan nga mga tawo, bisan sila maayo o dautan, dad-on sa panimalay ngadto niana nga Dios kinsa mihatag kanila sa kinabuhi.",
                    "Ug unya mahinabo, nga ang mga espiritu niadto kinsa mga matarung pagadawaton ngadto sa kahimtang sa kalipay, diin gitawag og paraiso,usa ka kahimtang sa kapahulayan, usa ka kahimtang sa kalinaw, diin sila mopahulay gikan sa tanan nila nga mga kasamok ug tanan nga kabalaka, ug kasubo.",
                    "Ug unya mahinabo, nga ang mga espiritu sa mga dautan, oo, kinsa mga dautan—kay tan-awa, sila walay bahin ni tipik sa Espiritu sa Ginoo; kay tan-awa, sila mipili sa mga dautan nga mga buhat kay sa maayo; busa ang espiritu sa yawa misulod nganha kanila, ug mipanag-iya sa ilang balay—ug kini ilabay sa kawanangan sa kangitngit; adunay paghilak, ug pagdangoyngoy, ug pagpangagot sa mga ngipon, ug kini tungod sa ilang kaugalingon nga kadautan, ingon nga nagpabihag sa kabubut-on sa yawa.",
                    "Karon kini mao ang kahimtang sa mga kalag sa dautan, oo, sa kangitngit, ug usa ka kahimtang sa makalilisang, makahahadlok nga talan-awon kay ang nagdilaab nga kaligutgot sa Dios anaa kanila; sa ingon sila nagpabilin niini nga kahimtang, ingon man sa mga matarung didto sa paraiso, hangtud sa panahon sa ilang pagkabanhaw.",
                    "Karon, adunay uban nga nakasabut nga kini nga kahimtang sa kalipay ug kini nga kahimtang sa kasakit sa kalag, sa wala pa ang pagkabanhaw, mao ang unang pagkabanhaw. Oo, ako moangkon niini nga mahimo nga pagatawgon og usa ka pagkabanhaw, ang pagkabanhaw sa espiritu o sa kalag ug ang ilang paghatud ngadto sa kalipay o kasakit, sumala sa mga pulong diin gikapamulong na.",
                    "Ug tan-awa, pag-usab kini gikapamulong na, nga adunay usa ka unang pagkabanhaw, usa ka pagkabanhaw sa tanan niadto kinsa diha, o kinsa karon ania, o kinsa mao unya, ngadto sa pagkabanhaw ni Kristo gikan sa mga patay.",
                    "Karon, kita wala magdahum nga kini nga unang pagkabanhaw, diin gikapamulong niini nga paagi, mahimo nga ang pagkabanhaw sa mga kalag ug ang paghatud kanila ngadto sa kalipay o kasakit. Kamo dili magdahum nga kini mao ang gipasabut.",
                    "Tan-awa, ako moingon nganha kanimo, Dili; apan kini nagpasabut sa panaghiusa sa kalag uban sa lawas, kanila gikan sa mga adlaw ni Adan ngadto sa pagkabanhaw ni Kristo.",
                    "Karon, kon ang mga kalag ug ang mga lawas niadto nga gipamulong pagahiusahon pagdungan, ang dautan ingon man ang matarung, ako dili moingon; pasagdi nga igo na kini, nga ako moingon nga silang tanan mobangon; o sa lain nga pagkasulti, ang ilang pagkabanhaw moabut sa dili pa ang pagkabanhaw niadto kinsa namatay human sa pagkabanhaw ni Kristo.",
                    "Karon, akong anak, ako dili moingon nga ang ilang pagkabanhaw moabut sa pagkabanhaw ni Kristo; apan tan-awa, ako mihatag niini ingon nga akong pagtuo, nga ang mga kalag ug ang mga lawas pagahiusahon, sa mga matarung, diha sa pagkabanhaw ni Kristo,  diha ug sa iyang pagkayab ngadto sa langit.",
                    "Apan kon kini diha sa iyang pagkabanhaw o sa pagkahuman, ako dili moingon; apan kini ako mosulti, nga adunay usa ka gintang tali sa kamatayon ug sa pagkabanhaw sa lawas, ug ang kahimtang sa kalag diha sa kalipay o sa kasakit hangtud ang panahon nga gitakda sa Dios nga ang mga patay mobangon, ug pagahiusahon, kalag ug lawas, ug pagadad-on aron mobarug sa atubangan sa Dios, ug pagahukman sumala sa ilang mga buhat.",
                    "Oo, kini mopadangat sa pagpahiuli niadto nga mga butang diin gikapamulong pinaagi sa mga ba-ba sa mga propeta.",
                    "Ang kalag ipahiuli ngadto sa lawas, ug ang lawas ngadto sa kalag; oo, ug matag bahin sa lawas ug lutahan ipahiuli ngadto sa iyang lawas; oo, gani bisan buhok sa ulo dili mawala; apan ang tanan nga butang ipahiuli ngadto sa ilang tukma ug hingpit nga bayanan.",
                    "Ug karon, akong anak, kini mao ang pagpahiuli nga gikapamulong pinaagi sa mga ba-ba sa mga propeta—",
                    "Ug unya ang mga matarung mosidlak diha sa gingharian sa Dios.",
                    "Apan tan-awa, usa ka makalilisang nga kamatayon modangat diha sa mga dautan; kay sila mamatay ingon sa mga butang kabahin sa mga butang sa pagkamatarung; kay sila mga mahugaw, ug walay mahugaw nga butang nga makapanunod sa gingharian sa Dios; apan sila isalikway, ug ihatud sa pag-ambit sa mga bunga sa ilang mga kahago o sa ilang mga buhat, diin mga dautan; ug sila moinom sa mga lawog sa usa ka mapait nga kopa."
                ]
            },
            {
                "url": "https://www.lds.org/scriptures/bofm/alma/41?lang=ceb",
                "name": "Kapitulo 41",
                "summary": [
                    "Sa Pagkabanhaw ang mga tawo mobangon ngadto sa usa ka kahimtang sa walay katapusan nga kalipay o walay katapusan nga kasakit—Ang pagkadautan dili mahitabo nga kalipay—Kalibutanon nga mga tawo mga walay Dios dinhi sa kalibutan—Matag tawo modawat pag-usab diha sa pagpahiuli sa mga kinaiya ug mga hiyas nga naangkon sa pagka-mortal. Mga 74 B.C."
                ],
                "verses": [
                    "Ug karon, akong anak, ako mosulti mahitungod sa pagpahiuli diin gikapamulong na; kay tan-awa, ang uban nagtuis sa mga kasulatan, ug nahisalaag sa layo tungod niini nga butang. Ug ako nakasabut nga ang imong hunahuna nahasol usab mahitungod niini nga butang. Apan tan-awa, ako mopasabut niini nganha kanimo.",
                    "Ako moingon nganha kanimo, akong anak, nga ang laraw sa pagpahiuli gikinahanglan uban sa kaangayan sa Dios; kay kini kinahanglan nga ang tanan nga mga butang ipahiuli sa ilang tukma nga pagkahan-ay. Tan-awa, kini gikinahanglan ug  makiangayon, sumala sa gahum ug pagkabanhaw ni Kristo, nga ang kalag sa tawo kinahanglan ipahiuli ngadto sa iyang lawas, ug nga ang matag bahin sa lawas ipahiuli ngadto sa iyang kaugalingon.",
                    "Ug kini gikinahanglan uban sa kaangayan sa Dios nga ang mga tawo kinahanglan pagahukman sumala sa ilang mga buhat; ug kon ang ilang mga buhat matarung niini nga kinabuhi, ug ang mga tinguha sa ilang mga kasingkasing mga matarung, nga sila kinahanglan usab, sa katapusan nga adlaw, ipahiuli ngadto niana diin matarung.",
                    "Ug kon ang ilang mga buhat mga dautan sila ipahiuli ngadto kanila nga dautan. Busa, ang tanan nga mga butang ipahiuli ngadto sa ilang tukma nga pagkahan-ay, matag butang ngadto sa iyang kinaiyanhon nga bayanan—pagka-mortal ngadto sa pagka-imortal, madunuton ngadto sa dili pagkamadunuton—gibanhaw ngadto sa walay katapusan nga kalipay sa pagpanunod sa gingharian sa Dios, o ngadto sa walay katapusan nga pagkauyamot sa pagpanunod sa gingharian sa yawa, ang usa sa usa ka bahin, ang lain ngadto sa lain—",
                    "Ang usa gibanhaw sa kalipay sumala sa iyang mga tinguha sa kalipay, o matarung sumala sa iyang mga tinguha sa pagkamatarung; ug ang uban ngadto sa dautan sumala sa iyang mga tinguha sa pagkadautan; kay ingon nga siya nagtinguha sa pagbuhat sa dautan sa tanan nga adlaw gani mao nga maangkon niya ang iyang ganti sa pagkadautan kon ang kagabhion moabut.",
                    "Ug busa kini mao sa lain nga bahin. Kon siya naghinulsol sa iyang mga sala, ug nagtinguha sa pagkamatarung hangtud sa katapusan sa iyang mga adlaw, bisan pa siya pagagantihan ngadto sa pagkamatarung.",
                    "Kini mao sila ang mga tinubos sa Ginoo; oo, kini mao sila ang mga kinuha, nga mga linuwas gikan niana nga walay katapusan nga gabii sa kangitngit; ug sa ingon sila mobarug o mapukan; kay tan-awa, sila mao ang ilang kaugalingon nga mga maghuhukom kon mobuhat ba sa maayo o mobuhat ba sa dautan.",
                    "Karon, ang mga balaod sa Dios dili mausab; busa, ang agianan giandam na nga bisan kinsa ang motinguha mahimo nga molakaw diha niana ug maluwas.",
                    "Ug karon tan-awa, akong anak, ayaw pagpangahas og usa pa ka pagsupak batok sa imong Dios diha niana nga mga katuyoan sa doktrina, diin ikaw hangtud karon nangahas sa pagpakasala.",
                    "Ayaw pagdahum, tungod kay gikapamulong na ang mahitungod sa pagpahiuli, nga ikaw ipahiuli gikan sa sala ngadto sa kalipay. Tan-awa, ako moingon nganha kanimo, ang pagkadautan dili mahitabo nga kalipay.",
                    "Ug karon, akong anak, ang tanan nga mga tawo nga anaa sa kahimtang sa kinaiyanhon, o ako moingon, sa kalibutanon nga kahimtang, anaa sa apdo sa kapaitan ug sa gapos sa kadautan; sila walay Dios dinhi sa kalibutan, ug sila nahisupak sa kinaiyahan sa Dios; busa, sila anaa sa kahimtang nga sukwahi sa kinaiyahan sa kalipay.",
                    "Ug karon tan-awa, ang kahulugan ba sa pulong pagpahiuli pagkuha sa usa ka butang sa kinaiyanhon nga kahimtang ug ipahimutang kini sa dili kinaiyanhon nga kahimtang, o sa pagpahimutang niini sa usa ka kahimtang nga sukwahi sa iyang kinaiyahan?",
                    "O, akong anak, kini dili mao ang mahitabo; apan ang kahulugan sa pulong pagpahiuli mao ang pagdala pagbalik pag-usab sa dautan alang sa dautan, o kalibutanon alang sa kalibutanon, o yawan-on alang sa yawan-on—maayo alang niana diin maayo; matarung alang niana diin matarung; makiangayon alang niana diin makiangayon; maloloy-on alang niana diin maloloy-on.",
                    "Busa, akong anak, tan-awa nga ikaw maloloy-on ngadto sa imong mga kaigsoonan; pakigsabut nga makiangayon, paghukom nga makatarunganon, ug pagbuhat og maayo sa kanunay; ug kon ikaw mobuhat sa tanan niini nga mga butang niana ikaw makadawat sa ganti; oo, ikaw makaangkon sa kalooy nga ipahiuli nganha kanimo pag-usab; ikaw makaangkon sa kaangayan nga ipahiuli nganha kanimo pag-usab; ug ikaw makaangkon og matarung nga paghukom nga ipahiuli nganha kanimo pag-usab; ug ikaw makaangkon og maayo nga ganti nganha kanimo pag-usab.",
                    "Kay niana diin ikaw mipadala ngadto mobalik nganha kanimo pag-usab, ug mapahiuli; busa, ang pulong nga pagpahiuli sa labing hingpit mohukom sa makasasala, ug dili gayud mohatag og kaangayan kaniya."
                ]
            },
            {
                "url": "https://www.lds.org/scriptures/bofm/alma/42?lang=ceb",
                "name": "Kapitulo 42",
                "summary": [
                    "Ang pagka-mortal mao ang panahon sa pagsulay aron sa paghatag og kahigayunan sa tawo sa paghinulsol ug pag-alagad sa Dios—Ang Pagkapukan nagdala sa temporal ug espirituhanon nga kamatayon sa tanan nga mga katawhan—Ang katubsanan moabut pinaagi sa paghinulsol—Ang Dios sa iyang kaugalingon mitubos alang sa mga sala sa kalibutan—Ang kalooy alang niadto nga maghinulsol—Tanan ug uban pa ubos sa kaangayan sa Dios—Ang kalooy modangat tungod sa Pag-ula—Kadto lamang tinuod nga mahinulsulon ang maluwas. Mga 74 B.C."
                ],
                "verses": [
                    "Ug karon, akong anak, ako nakasabut nga ingon og aduna pay nakahasol sa imong hunahuna, diin ikaw dili makasabut—diin mahitungod sa kaangayan sa Dios diha sa pagsilot sa makasasala; kay ikaw misulay sa pagtuo nga kini dili makiangayon nga ang makasasala kinahanglan itugyan ngadto sa usa ka kahimtang sa pagkauyamot.",
                    "Karon tan-awa, akong anak, ako mopasabut niini nga butang nganha kanimo. Kay tan-awa, human ang Ginoong Dios mihingilin sa atong unang mga ginikanan gikan sa tanaman sa Eden, aron sa pagtikad sa yuta, gikan diin sila gikuha—oo, siya mikuha sa lalaki, ug siya mibutang sa silangan nga dapit sa tanaman sa Eden, usa ka kerubim, ug usa ka nagdilaab nga espada nga diin nagtuyok sa matag padulnganan, sa pagbantay sa kahoy sa kinabuhi—",
                    "Karon, kita nakasabut nga ang lalaki mahimo ingon nga Dios, nasayud sa maayo ug sa dautan; ug tingali unya og siya mokab-ut sa iyang kamot, ug mokuha usab sa kahoy sa kinabuhi, ug mokaon ug mabuhi sa kahangturan, ang Ginoong Dios mibutang sa kerubim ug sa nagdilaab nga espada, nga siya dili mokaon sa bunga—",
                    "Ug sa ingon kita nakasabut, nga dihay usa ka panahon nga gihatag ngadto sa katawhan sa paghinulsol, oo, usa ka panahon sa pagsulay, usa ka panahon sa paghinulsol ug pag-alagad sa Dios.",
                    "Kay tan-awa, kon si Adan mikuha diha-diha, ug mikaon sa kahoy sa kinabuhi, siya unta mabuhi sa kahangturan, sumala sa pulong sa Dios, walay higayon sa paghinulsol; oo, ug usab ang pulong sa Dios mahimo unta nga walay kapuslanan, ug ang mahinungdanon nga laraw sa kaluwasan mahimo unta nga makawang.",
                    "Apan tan-awa, kini gikatakda ngadto sa katawhan nga mamatay—busa, samtang sila gipahimulag gikan sa kahoy sa kinabuhi sila kinahanglan ipahimulag gikan sa ibabaw sa yuta—ug ang katawhan mahimo nga saag sa kahangturan, oo, sila mahimo nga makasasala nga mga katawhan.",
                    "Ug karon, ikaw nakasabut pinaagi niini nga ang atong unang mga ginikanan nahimulag sa temporal ug espirituhanon nga paagi gikan sa atubangan sa Ginoo; ug sa ingon kita nakasabut nga sila nahimo nga ubos sa pagsunod sa ilang kaugalingon nga kabubut-on.",
                    "Karon tan-awa, dili kinahanglan nga ang tawo bawion gikan niini nga temporal nga kamatayon, kay kana moguba sa mahinungdanon nga laraw sa kalipay.",
                    "Busa, ingon nga ang kalag dili mamatay, ug ang pagkapukan midala diha sa tanan nga katawhan sa usa ka espirituhanon nga kamatayon ingon usab sa usa ka temporal, nga mao, nga sila gipahimulag gikan sa atubangan sa Ginoo, kini kinahanglan nga ang katawhan pagabawion gikan niini nga espirituhanon nga kamatayon.",
                    "Busa, ingon nga sila nahimo nga kalibutanon, mahilayon, ug yawan-on, pinaagi sa kinaiyahan, kini nga kahimtang sa pagsulay nahimo nga usa ka kahimtang alang kanila sa pag-andam; kini nahimo nga usa ka pagpangandam nga kahimtang.",
                    "Ug karon hinumdumi, akong anak, kon dili pa sa laraw sa katubsanan, (dili kini ilabut) diha-diha nga sila mamatay ang ilang mga kalag mahimo nga mga uyamot, ingon nga gipahimulag gikan sa atubangan sa Ginoo.",
                    "Ug karon, walay paagi sa pagbawi sa mga tawo gikan niini nga kahimtang sa pagkapukan, diin ang tawo midala nganha sa iyang kaugalingon tungod sa iyang kaugalingon nga pagkamasinupakon;",
                    "Busa, sumala sa kaangayan, ang laraw sa katubsanan dili mapadangat, gawas lamang sa mga gikasabutan nga paghinulsol sa mga tawo dinhi niini nga kahimtang sa pagsulay, oo, kini nga kahimtang sa pagsulay; kay gawas niini nga mga gikasabutan, ang kalooy walay mahimo gawas sa pagguba sa buhat sa kaangayan. Karon ang buhat sa kaangayan dili maguba; kon mao, ang Dios mohunong sa pagka-Dios.",
                    "Ug sa ingon kita makasabut nga ang tanan nga mga katawhan mapukan, ug sila anaa ubos sa gahum sa kaangayan; oo, ang kaangayan sa Dios, nga maghatud kanila sa kahangturan nga pahimulag gikan sa iyang atubangan.",
                    "Ug karon, ang laraw sa kalooy dili mapadangat gawas nga usa ka pag-ula kinahanglan pagahimoon; busa ang Dios sa iyang kaugalingon miula sa iyang dugo alang sa mga sala sa kalibutan, aron pagpadangat sa laraw sa kalooy, pagtagbaw sa mga gipangayo sa kaangayan, nga ang Dios unta mahimo nga usa ka mahingpit, makiangayon nga Dios, ug usa ka maloloy-on nga Dios usab.",
                    "Karon, ang paghinulsol dili modangat ngadto sa mga tawo gawas kon adunay silot, diin usab walay katapusan ingon sa kinabuhi sa kalag nga kinahanglan maingon, gipauban tugbang niana nga laraw sa kalipay, diin ingon ka walay katapusan usab sa kinabuhi sa kalag.",
                    "Karon, unsaon sa katawhan paghinulsol gawas nga siya magpakasala? Unsaon niya pagpakasala kon walay balaod? Unsaon pagkaadunay balaod kon walay usa ka pagsilot?",
                    "Karon, dihay usa ka silot nga gipauban, ug usa ka makiangayon nga balaod gihatag, diin midala og pagbasol sa tanlag ngadto sa katawhan.",
                    "Karon, kon wala pay balaod nga gihatag—kon ang usa ka tawo makabuno siya kinahanglan nga mamatay—siya mahadlok ba nga mamatay kon siya gayud makabuno?",
                    "Ug usab, kon wala pay balaod nga gihatag batok sa sala ang mga tawo dili mahadlok sa pagpakasala.",
                    "Ug kon wala pay balaod nga gihatag, kon ang mga tawo makasala unsa ang mahimo sa kaangayan, o sa kalooy, kay sila walay pag-angkon diha sa binuhat?",
                    "Apan adunay balaod nga gihatag, ug silot nga gipauban, ug paghinulsol gitugutan; diin nga paghinulsol, ang kalooy miangkon; kon dili pa, ang kaangayan moangkon sa binuhat ug mopatuman sa balaod, ug ang balaod mopahamtang sa silot; kay kon dili, ang mga buhat sa kaangayan maguba, ug ang Dios mohunong sa pagka-Dios.",
                    "Apan ang Dios dili mohunong sa pagka-Dios, ug ang kalooy moangkon sa mahinulsulon, ug ang kalooy modangat tungod sa pag-ula; ug ang pag-ula magdala sa kahimoan sa pagkabanhaw sa patay; ug ang pagkabanhaw sa patay magdala pagbalik sa mga tawo ngadto sa atubangan sa Dios; ug sa ingon sila ipahiuli sa iyang atubangan, aron pagahukman sumala sa ilang mga buhat, sumala sa balaod ug sa kaangayan.",
                    "Kay tan-awa, ang kaangayan mopatuman sa tanan niya nga mga gipangayo, ug usab ang kalooy moangkon sa tanan diin iyang kaugalingon; ug sa ingon, walay lain kon dili ang tinuod nga mahinulsulon mao ang maluwas.",
                    "Unsa, ikaw nagtuo ba nga ang kalooy mohikaw sa kaangayan? Ako moingon nganha kanimo, Dili; bisan usa ka tipik. Kon mao, ang Dios mohunong sa pagka-Dios.",
                    "Ug sa ingon ang Dios mopadangat sa iyang mahinungdanon ug walay katapusan nga mga katuyoan, diin giandam gikan sa katukuran sa kalibutan. Ug sa ingon modangat ang kaluwasan ug ang katubsanan sa mga tawo, ug usab ang ilang pagkalaglag ug pagkauyamot.",
                    "Busa, O akong anak, bisan kinsa ang moduol mahimo nga moduol ug moinom sa tubig sa kinabuhi nga gawasnon; ug bisan kinsa ang dili moduol ang mao dili pugson sa pagpaduol; apan sa katapusan nga adlaw kini ipahiuli ngadto kaniya sumala sa iyang mga buhat.",
                    "Kon siya nagtinguha sa pagbuhat sa dautan, ug wala makahinulsol sa iyang mga adlaw, tan-awa, ang dautan pagahimoon ngadto kaniya, sumala sa pagpahiuli sa Dios.",
                    "Ug karon, akong anak, ako nagtinguha nga ikaw kinahanglan dili motugot niini nga mga butang nga mohasol pa kanimo, ug himoa nga ang imong mga sala mosamok kanimo, uban niana nga paghasol diin modala kanimo ngadto sa paghinulsol.",
                    "O akong anak, ako nagtinguha nga ikaw dili na molimud sa kaangayan sa Dios. Ayaw paningkamot sa pagpamalibad sa imong kaugalingon sa kinagamyan nga bahin tungod sa imong mga sala, pinaagi sa paglimud sa kaangayan sa Dios; apan pasagdi ang kaangayan sa Dios, ug ang iyang kalooy, ug ang iyang pagkamainantuson nga adunay hingpit nga luna diha sa imong kasingkasing; ug himoa nga modala kanimo ngadto sa abug sa pagpaubos.",
                    "Ug karon, O akong anak, ikaw tinawag sa Dios sa pagsangyaw sa pulong ngadto niini nga mga katawhan. Ug karon, akong anak, lakaw sa imong dalan, ipadayag ang pulong uban ang kamatuoran ug kaligdong, nga ikaw makahimo sa pagdala og mga kalag ngadto sa paghinulsol, nga ang mahinungdanon nga laraw sa kalooy mahimo nga adunay pag-angkon diha kanila. Ug hinaut nga ang Dios motugyan nganha kanimo gani sumala sa akong mga pulong. Amen."
                ]
            },
            {
                "url": "https://www.lds.org/scriptures/bofm/alma/43?lang=ceb",
                "name": "Kapitulo 43",
                "summary": [
                    "Si Alma ug ang iyang anak nga mga lalaki nagsangyaw sa pulong—Mga Zoramite ug uban nga mga masupilon nga Nephite nahimo nga mga Lamanite—Mga Lamanite misulong batok sa mga Nephite sa gubat—Si Moroni misangkap sa mga Nephite sa kalasag sa pagpanalipod—Ang Ginoo mipadayag ngadto kang Alma sa taktika sa mga Lamanite—Mga Nephite nanalipod sa ilang mga panimalay, kagawasan, mga kalingkawasan, mga banay, ug tinuohan—Ang mga kasundalohan ni Moroni ug Lehi miliyok sa mga Lamanite. Mga 74 B.C."
                ],
                "verses": [
                    "Ug karon nahinabo nga ang anak nga mga lalaki ni Alma miadto taliwala sa mga katawhan, aron sa pagpahayag sa pulong ngadto kanila. Ug si Alma, usab, sa iyang kaugalingon, dili makapahulay, ug siya usab miadto.",
                    "Karon kita dili na mosulti mahitungod sa ilang pagsangyaw, gawas nga sila nagsangyaw sa pulong, ug sa kamatuoran, sumala sa espiritu sa pagpanagna ug pagpadayag; ug sila nagsangyaw subay sa balaan nga kapunongan sa Dios diin sila gitawag.",
                    "Ug karon ako mobalik sa asoy sa mga gubat tali sa mga Nephite ug sa mga Lamanite, sa ikanapulo ug walo nga tuig sa pagmando sa mga maghuhukom.",
                    "Kay tan-awa, nahinabo nga ang mga Zoramite nahimo nga mga Lamanite; busa, sa pagsugod sa ikanapulo ug walo nga tuig ang mga katawhan sa mga Nephite nakakita nga ang mga Lamanite misulong diha kanila; busa sila naghimo og mga pangandam alang sa gubat; oo, sila mipundok sa ilang mga kasundalohan didto sa yuta sa Jershon.",
                    "Ug nahinabo nga ang mga Lamanite misulong uban sa ilang mga kaliboan; ug sila miabut sa yuta sa Antionum, diin mao ang yuta sa mga Zoramite; ug usa ka tawo nga ginganlan og Zerahemnah mao ang ilang pangulo.",
                    "Ug karon, ingon nga ang mga Amalekite usa pa ka labaw nga dautan ug mabunuon og kinaiya kay sa mga Lamanite, diha ug sa ilang mga kaugalingon, busa, si Zerahemnah mitudlo og labaw nga mga kapitan ibabaw sa mga Lamanite, ug silang tanan mga Amalekite ug mga Zoramite.",
                    "Karon kini siya mibuhat nga siya makapadayon sa ilang pagdumot ngadto sa mga Nephite, nga siya makadala kanila ngadto sa pagkaulipon sa katumanan sa iyang mga laraw.",
                    "Kay tan-awa, ang iyang mga laraw mao ang pagkutaw sa mga Lamanite nga masuko batok sa mga Nephite; kini siya mibuhat nga siya unta makaangkon sa dako nga gahum ibabaw kanila, ug usab nga siya unta makakuha og gahum ibabaw sa mga Nephite pinaagi sa pagdala kanila ngadto sa pagkaulipon.",
                    "Ug karon ang mga laraw sa mga Nephite mao ang pagbulig sa ilang mga yuta, ug sa ilang mga balay, ug sa ilang mga asawa, ug sa ilang mga anak, nga sila makapanalipod kanila gikan sa mga kamot sa ilang mga kaaway; ug nga usab sila makapanalipod sa ilang mga katungod ug mga kahigayunan, oo, ug usab sa ilang kalingkawasan, nga sila makasimba sa Dios sumala sa ilang mga tinguha.",
                    "Kay sila nasayud nga kon sila mahulog ngadto sa mga kamot sa mga Lamanite, nga bisan kinsa ang mosimba sa Dios diha sa espiritu ug diha sa kamatuoran, ang tinuod ug buhi nga Dios, ang mga Lamanite molaglag.",
                    "Oo, ug sila usab nasayud sa hilabihan nga pagdumot sa mga Lamanite ngadto sa ilang mga kaigsoonan, kinsa mao ang mga katawhan sa Anti-Nephi-Lehi, kinsa gitawag og mga katawhan ni Ammon—ug sila dili makig-away, oo, sila misulod ngadto sa usa ka pakigsaad ug sila dili molapas niini—busa, kon sila mahulog ngadto sa mga kamot sa mga Lamanite sila pagalaglagon.",
                    "Ug ang mga Nephite dili makatugot nga sila pagalaglagon; busa sila mihatag kanila og mga yuta alang sa ilang kabilin.",
                    "Ug ang mga katawhan ni Ammon mihatag ngadto sa mga Nephite og usa ka dako nga bahin sa ilang kabtangan aron sa pagbulig sa ilang mga kasundalohan; ug sa ingon ang mga Nephite napugos, nga nag-inusara, sa pagsukol batok sa mga Lamanite, kinsa mga tinipon ni Laman ug Lemuel, ug ang anak nga mga lalaki ni Ishmael, ug tanan kadto nga mibiya gikan sa mga Nephite, kinsa mga Amalekite ug mga Zoramite, ug ang mga kaliwat sa mga pari ni Noah.",
                    "Karon kadto nga mga kaliwat daghan, hapit, maingon sa mga Nephite; ug sa ingon ang mga Nephite napugos sa pagpakig-away sa ilang mga kaigsoonan, gani ngadto sa pagpaagas sa dugo.",
                    "Ug nahinabo nga samtang ang mga kasundalohan sa mga Lamanite nagkatigum didto sa yuta sa Antionum, tan-awa, ang mga kasundalohan sa mga Nephite andam na sa pakigsangka kanila diha sa yuta sa Jershon.",
                    "Karon, ang pangulo sa mga Nephite, o ang tawo kinsa natudlo nga mahimo nga labaw nga kapitan ibabaw sa mga Nephite—karon ang labaw nga kapitan mao ang nangulo sa tanan nga mga kasundalohan sa mga Nephite—ug ang iyang ngalan mao si Moroni;",
                    "Ug si Moroni nangulo sa tanan nga kamandoan, ug sa palakaw sa ilang mga gubat. Ug siya kawhaan ug lima pa lamang ang panuigon sa diha nga siya natudlo nga labaw nga kapitan ibabaw sa mga kasundalohan sa mga Nephite.",
                    "Ug nahinabo nga siya nakasugat sa mga Lamanite diha sa mga utlanan sa Jershon, ug ang iyang mga katawhan gisangkapan og mga espada, ug mga sundang, ug tanan nga matang sa mga hinagiban sa gubat.",
                    "Ug sa diha nga ang mga kasundalohan sa mga Lamanite nakakita nga ang mga katawhan ni Nephi, o nga si Moroni, miandam sa iyang mga katawhan uban sa mga taming sa lawas ug mga panagang sa bukton, oo, ug usab panagang aron sa pagpanalipod sa ilang mga ulo, ug usab sila nagsul-ob og bagâ nga saput—",
                    "Karon ang kasundalohan ni Zerahemnah dili andam sa bisan hain niini nga butang; sila aduna lamang sa ilang mga espada ug sa ilang mga sundang, sa ilang mga gapasan ug sa ilang mga panâ, sa ilang mga bato ug sa ilang mga saplong; ug sila mga hubo, gawas sa panit nga gibakus sa ilang mga bat-ang; oo, ang tanan mga hubo, gawas sa mga Zoramite ug sa mga Amalekite;",
                    "Apan sila wala sangkapi uban sa mga taming sa lawas, ni sa mga panagang—busa, sila hilabihan ka hadlok sa mga kasundalohan sa mga Nephite tungod sa ilang mga panalipod, bisan pa og ang ilang gidaghanon ingon og labaw pa ka daghan kay sa mga Nephite.",
                    "Tan-awa, karon nahinabo nga sila wala mangahas sa pagsulong batok sa mga Nephite diha sa mga utlanan sa Jershon; busa sila mibiya gikan sa yuta sa Antionum paingon ngadto sa kamingawan, ug sila miagi libut sa kamingawan, ngadto duol sa ulo sa suba sa Sidon, nga sila unta makaadto sa yuta sa Manti ug manag-iya sa yuta; kay sila wala magdahum nga ang mga kasundalohan ni Moroni masayud diin sila paingon.",
                    "Apan nahinabo, nga diha dayon sa ilang pagbiya paingon sa kamingawan si Moroni mipadala og mga espiya ngadto sa kamingawan aron sa pagpaniid sa ilang pundok sa mga sundalo; ug si Moroni, usab, nga nasayud sa mga panagna ni Alma, mipadala og mga pipila ka tawo ngadto kaniya, nagtinguha nga siya magpakisayud sa Ginoo kon ang mga kasundalohan sa mga Nephite kinahanglan ba nga molakaw aron sa pagpanalipod sa ilang mga kaugalingon batok sa mga Lamanite.",
                    "Ug nahinabo nga ang pulong sa Ginoo midangat ngadto kang Alma, ug si Alma mipahibalo sa mga sinugo ni Moroni, nga ang mga kasundalohan sa mga Lamanite nagmartsa libut sa kamingawan, nga sila tingali makatabok didto sa yuta sa Manti, nga sila tingali makasugod sa pagsulong sa mahuyang nga bahin sa katawhan. Ug kadto nga mga sinugo milakaw ug mihatud sa mensahe ngadto kang Moroni.",
                    "Karon si Moroni, nga nagbilin og bahin sa iyang kasundalohan didto sa yuta sa Jershon, basin pa unya kon sa unsa nga paagi usa ka bahin sa mga Lamanite mosulong sulod ngadto niana nga yuta ug manag-iya sa dakbayan, midala sa nahibilin nga bahin sa iyang kasundalohan ug mimartsa ngadto sa yuta sa Manti.",
                    "Ug siya misugo nga ang tanan nga mga katawhan diha niana nga dapit sa yuta kinahanglan magpundok sa ilang mga kaugalingon aron makig-away batok sa mga Lamanite, aron sa pagpanalipod sa ilang mga yuta ug sa ilang nasud, sa ilang mga katungod ug sa ilang mga kalingkawasan; busa sila andam batok sa panahon sa pag-abut sa mga Lamanite.",
                    "Ug nahinabo nga si Moroni misugo nga ang iyang kasundalohan kinahanglan motago diha sa walog diin duol sa daplin sa suba sa Sidon, diin  anaa sa kasadpan sa suba sa Sidon diha sa kamingawan.",
                    "Ug si Moroni mibutang og mga espiya sa palibut, nga siya unta masayud kanus-a ang pundok sa mga sundalo sa mga Lamanite moabut.",
                    "Ug karon, ingon nga si Moroni nasayud sa katuyoan sa mga Lamanite, nga ang ilang katuyoan mao ang paglaglag sa ilang mga kaigsoonan, o sa pagmando kanila ug pagdala kanila ngadto sa pagkaulipon nga sila unta makatukod og usa ka gingharian ngadto sa ilang mga kaugalingon sa tibuok yuta;",
                    "Ug siya usab nga nasayud nga mao lamang ang tinguha sa mga Nephite ang pagpanalipod sa ilang mga yuta, ug sa ilang kalingkawasan, ug sa ilang simbahan, busa siya naghunahuna nga dili kini sala nga siya manalipod kanila pinaagi sa laang; busa, siya nakakita pinaagi sa iyang mga espiya diin nga dapit ang mga Lamanite moagi.",
                    "Busa, siya mibahin sa iyang kasundalohan ug midala og usa ka bahin ngadto sa walog, ug mitago kanila sa silangan, ug sa habagatan sa bungtod sa Riplah;",
                    "Ug ang nahibilin siya mitago sa kasadpan sa walog, sa kasadpan sa suba sa Sidon, ug ubos ngadto sa mga utlanan sa yuta sa Manti.",
                    "Ug sa ingon nga nakapahimutang na sa iyang kasundalohan sumala sa iyang tinguha, siya andam na sa pakig-away kanila.",
                    "Ug nahinabo nga ang mga Lamanite misulong sa amihanan sa bungtod, diin ang usa ka bahin sa kasundalohan ni Moroni nagtago.",
                    "Ug samtang ang mga Lamanite milabay sa bungtod sa Riplah, ug milugsong ngadto sa walog, ug mitabok sa suba sa Sidon, ang kasundalohan nga nagtago sa habagatan sa bungtod, diin gipangulohan pinaagi sa usa ka tawo kansang ngalan mao si Lehi, ug siya nangulo sa iyang kasundalohan ug miliyok sa mga Lamanite diha sa silangan sa ilang luyo.",
                    "Ug nahinabo nga ang mga Lamanite, sa diha nga sila nakakita sa mga Nephite nga nagpaingon nganha kanila diha sa ilang luyo, miatubang ngadto kanila ug misugod sa pagpakig-away batok sa kasundalohan ni Lehi.",
                    "Ug ang kalihokan sa kamatayon nagsugod sa duha ka mga pundok, apan kini labaw nga makahahadlok sa bahin sa mga Lamanite, kay ang ilang pagkahubo bantang sa hilabihan ka kusog nga mga bunal sa mga Nephite uban sa ilang mga espada ug sa ilang mga sundang, diin midala sa kamatayon sa hapit tanan nga pagbunal.",
                    "Samtang sa lain nga bahin, diha sa matag karon ug unya usa ka tawo nga mamatay diha sa mga Nephite, pinaagi sa ilang mga espada ug sa kawad-on sa dugo, sila ingon nga napanalipdan sa ilang mga mahinungdanon nga bahin sa lawas, o ang labaw pa nga mahinungdanon nga mga bahin sa lawas nga gipanalipdan gikan sa mga pagbunal sa mga Lamanite, pinaagi sa mga taming sa ilang lawas, ug sa ilang mga panagang sa bukton, ug sa ilang mga panagang sa ulo; ug sa ingon ang mga Nephite nagpahigayon sa kalihokan sa kamatayon diha sa mga Lamanite.",
                    "Ug nahinabo nga ang mga Lamanite nahadlok, tungod sa dako nga kalaglagan taliwala kanila, gani hangtud nga sila misugod sa pagpanglayas paingon sa suba sa Sidon.",
                    "Ug sila gigukod ni Lehi ug sa iyang mga tawo; ug sila giabug ni Lehi paingon sa mga tubig sa Sidon, ug sila mitabok sa mga tubig sa Sidon. Ug si Lehi mipugong sa iyang mga kasundalohan diha sa daplin sa suba sa Sidon nga sila dili kinahanglan motabok.",
                    "Ug nahinabo nga si Moroni ug ang iyang kasundalohan nakig-away sa mga Lamanite diha sa walog, sa pikas nga bahin sa suba sa Sidon, ug misugod sa pagsulong diha kanila ug sa pagpatay kanila.",
                    "Ug ang mga Lamanite milayas pag-usab gikan sa ilang atubangan, paingon sa yuta sa Manti; ug sila nakig-away pag-usab sa mga kasundalohan ni Moroni.",
                    "Karon niini nga hitabo ang mga Lamanite nakig-away sa hilabihan; oo, wala pa sukad ang mga Lamanite mahibaloi nga nakig-away uban sa tumang kalig-on ug kaisug, wala, wala bisan sukad sa sinugdanan.",
                    "Ug sila nadasig pinaagi sa mga Zoramite ug sa mga Amalekite, kinsa mao ang ilang labaw nga mga kapitan ug mga pangulo, ug pinaagi ni Zerahemnah, kinsa mao ang ilang labaw nga kapitan, o ang ilang labaw nga pangulo ug kumandante; oo, sila nakig-away sama sa mga dragon, ug daghan sa mga Nephite gipatay pinaagi sa ilang mga kamot, oo, kay sila mitigbas ngadto sa duha ka bahin sa daghan sa ilang mga panagang sa ulo, ug sila milagbas sa daghan sa ilang panagang sa lawas, ug sila mitigbas sa daghan sa ilang mga bukton; ug sa ingon ang mga Lamanite mitigbas diha sa ilang mabangis nga kasuko.",
                    "Bisan pa niana, ang mga Nephite nadasig pinaagi sa usa ka maayo nga katuyoan, kay sila wala makig-away alang sa usa ka monarkiya ni sa gahum apan sila nakig-away alang sa ilang mga panimalay ug sa ilang mga kalingkawasan, sa ilang mga asawa ug sa ilang mga anak, ug sa ilang tanan, oo, alang sa ilang mga tulumanon sa pagsimba ug sa ilang simbahan.",
                    "Ug sila mibuhat niana diin sila mibati nga mao ang katungdanan diin sila nakautang ngadto sa ilang Dios; kay ang Ginoo miingon ngadto kanila, ug usab ngadto sa ilang mga amahan, nga: Tungod kay kamo wala magpakasala sa unang sala, ni sa ikaduha, kamo dili motugot sa inyong nga kaugalingon nga patyon pinaagi sa mga kamot sa inyong mga kaaway.",
                    "Ug usab, ang Ginoo miingon nga: Kamo mopanalipod sa inyong mga banay bisan ngadto sa pagpaagas sa dugo. Busa tungod niini nga hinungdan ang mga Nephite nakig-away sa mga Lamanite, aron sa pagpanalipod sa ilang mga kaugalingon, ug sa ilang mga banay, ug sa ilang mga yuta, sa ilang nasud, ug sa ilang mga katungod, ug sa ilang tinuohan.",
                    "Ug nahinabo nga sa diha nga ang mga tawo ni Moroni nakakita sa kabangis ug sa kasuko sa mga Lamanite, sila hapit na unta mokulo ug molayas gikan kanila. Ug si Moroni, nga nakasabut sa ilang tuyo, mipadala ug midasig sa ilang mga kasingkasing uban niini nga mga hunahuna—oo, ang mga hunahuna sa ilang mga yuta, sa ilang kalingkawasan, oo, sa ilang kagawasan gikan sa pagkaulipon.",
                    "Ug nahinabo nga sila miatubang ngadto sa mga Lamanite, ug sila nangamuyo uban sa hiniusa nga tingog ngadto sa Ginoo nga ilang Dios, alang sa ilang kalingkawasan ug sa ilang kagawasan gikan sa pagkaulipon.",
                    "Ug sila misugod sa pagbarug batok sa mga Lamanite uban sa gahum; ug niana nga mao gihapon nga takna nga sila nangamuyo ngadto sa Ginoo alang sa ilang kagawasan, ang mga Lamanite misugod sa pagpanglayas gikan sa ilang atubangan; ug sila milayas gani ngadto sa mga tubig sa Sidon.",
                    "Karon, ang mga Lamanite labaw pa ka daghan, oo, tingali labaw pa kon kaduhaon ang gidaghanon kay sa mga Nephite; bisan pa niana, sila giabug hangtud nga sila natingub sa usa ka  pundok sa walog, diha sa daplin sa suba sa Sidon.",
                    "Busa ang mga kasundalohan ni Moroni miliyok kanila, oo, bisan sa matag kilid sa suba, kay tan-awa, diha sa silangan ang mga tawo ni Lehi.",
                    "Busa sa diha nga si Zerahemnah nakakita sa mga tawo ni Lehi diha sa silangan sa suba sa Sidon, ug ang mga kasundalohan ni Moroni sa kasadpan sa suba sa Sidon, nga sila giliyokan sa mga Nephite, sila giabut og kalisang.",
                    "Karon si Moroni, sa diha nga siya nakakita sa ilang kalisang, misugo sa iyang mga tawo nga sila kinahanglan mohunong sa pagpaagas sa ilang dugo."
                ]
            },
            {
                "url": "https://www.lds.org/scriptures/bofm/alma/44?lang=ceb",
                "name": "Kapitulo 44",
                "summary": [
                    "Si Moroni misugo sa mga Lamanite sa paghimo og usa ka pakigsaad sa kalinaw o pagalaglagon—Si Zerahemnah misalikway sa tanyag, ug ang pakig-away nagpadayon—Mga kasundalohan ni Moroni mibuntog sa mga Lamanite. Mga 74–73 B.C."
                ],
                "verses": [
                    "Ug nahinabo nga sila mihunong ug misibug og usa ka lakang gikan kanila. Ug si Moroni miingon ngadto kang Zerahemnah: Tan-awa, Zerahemnah, kami wala magtinguha nga mahimo nga mga tawo sa dugo. Ikaw nasayud nga ikaw anaa sa among mga kamot, apan kami wala magtinguha sa pagpatay kanimo.",
                    "Tan-awa, kami wala moanhi aron sa pagpakig-away batok kaninyo nga kami unta makapaagas sa inyong dugo alang sa gahum; ni kami nagtinguha sa pagdala ni bisan kinsa ngadto sa yugo sa pagkaulipon. Apan kini mao gayud ang hinungdan diin kamo misulong batok kanamo; oo, ug kamo nasuko kanamo tungod sa among tinuohan.",
                    "Apan karon, kamo nakakita nga ang Ginoo nag-uban kanamo; ug kamo nakakita nga siya mitugyan kaninyo sa among mga kamot. Ug karon ako manghinaut nga kamo kinahanglan mosabut nga kini gibuhat ngari kanamo tungod sa among tinuohan ug sa among hugot nga pagtuo kang Kristo. Ug karon kamo nakakita nga kamo dili makalaglag niining among hugot nga pagtuo.",
                    "Karon kamo nakakita nga kini mao ang tinuod nga hugot nga pagtuo sa Dios; oo, kamo nakakita nga ang Dios mobulig, ug moamping, ug mopanalipod kanamo, samtang kami matinud-anon ngadto kaniya, ug ngadto sa among hugot nga pagtuo, ug sa among tinuohan, ug dili gayud ang Ginoo motugot nga kami malaglag gawas kon kami mahulog ngadto sa kalapasan ug molimud sa among hugot nga pagtuo.",
                    "Ug karon, Zerahemnah, ako magsugo kanimo, sa ngalan niana nga makagagahum kaayo nga Dios, kinsa naglig-on sa among mga bukton nga kami nakaangkon og gahum ibabaw kaninyo, pinaagi sa among hugot nga pagtuo, pinaagi sa among tinuohan, ug pinaagi sa among mga tulumanon sa pagsimba, ug pinaagi sa among simbahan, ug pinaagi sa among sagrado nga pagbulig diin utang kanamo sa among mga asawa ug sa among mga anak, pinaagi niana nga kalingkawasan nga naghigot kanamo ngadto sa among mga yuta ug sa among nasud; oo, ug usab pinaagi sa paghupot sa sagrado nga pulong sa Dios, diin kami nakautang sa tanan nga among mga kalipay; ug pinaagi sa tanan nga labing mahal ngari kanamo—",
                    "Oo, ug dili pa kini ang tanan; ako magsugo kanimo pinaagi sa tanan nga mga tinguha nga kamo  aduna alang sa kinabuhi, nga kamo motugyan sa inyong mga hinagiban sa gubat ngari kanamo, ug kami dili magtinguha sa inyong dugo, apan kami moluwas sa inyong mga kinabuhi, kon kamo molakaw sa inyong dalan ug dili na mobalik pag-usab aron sa pakiggubat batok kanamo.",
                    "Ug karon, kon kamo dili mobuhat niini, tan-awa, kamo ania sa among mga kamot, ug ako mosugo sa akong mga tawo nga sila mosulong diha kaninyo, ug modapat sa mga samad sa kamatayon diha sa inyong mga lawas, nga kamo mamatay; ug unya kita makaila kinsa ang makaangkon og gahum ibabaw niini nga mga katawhan; oo, kita makaila kinsa ang mahimo nga ulipon.",
                    "Ug karon nahinabo nga sa diha nga si Zerahemnah nakadungog niini nga mga panultihon siya miduol ug mitugyan sa iyang espada ug sa iyang sundang, ug sa iyang gapasan ngadto sa mga kamot ni Moroni, ug miingon ngadto kaniya: Tan-awa, ania ang among mga hinagiban sa gubat; kami motugyan diha kanimo, apan kami dili motugot sa among mga kaugalingon nga manumpa nganha kanimo, diin kami nasayud nga kami molapas, ug usab ang among mga anak; apan dawata ang among mga hinagiban sa gubat, ug tugoti nga kami mobiya ngadto sa kamingawan; o kon dili kami mohupot sa among mga espada, ug kami mamatay o modaug.",
                    "Tan-awa, kami dili sa inyong tinuohan; kami dili motuo nga ang Dios mao ang nagtugyan kanamo ngadto sa inyong mga kamot; apan kami mituo nga ang inyong pagkamaliputon ang mipanalipod kaninyo gikan sa among mga espada. Tan-awa, ang inyong mga panagang sa lawas ug ang inyong mga panagang mao ang mipanalipod kaninyo.",
                    "Ug karon sa diha nga si Zerahemnah nakahuman sa pagsulti niini nga mga pulong, si Moroni miuli sa espada ug sa mga hinagiban sa gubat, diin siya midawat, ngadto kang Zerahemnah, miingon: Tan-awa, kita motapos sa panagbangi.",
                    "Karon ako dili makabakwi sa mga pulong diin ako misulti, busa ingon nga ang Ginoo buhi, kamo dili mobiya gawas kon kamo mobiya uban ang panumpa nga kamo dili mobalik pag-usab sa pakiggubat batok kanamo. Karon kay kamo ania sa among mga kamot kami mopaagas sa inyong dugo nganha sa yuta, o kamo mosunod sa mga kasabutan diin ako misugyot.",
                    "Ug karon sa diha nga si Moroni nakasulti niini nga mga pulong, si Zerahemnah mihupot sa iyang espada, ug siya nasuko kang Moroni, ug siya midasmag nga siya unta mopatay kang Moroni; apan sa diha nga siya mibakyaw sa iyang espada, tan-awa, usa sa mga sundalo ni Moroni mihampak niini gani paingon ngadto sa yuta, ug kini nabuak diha sa may puloan; ug siya usab mihampak kang Zerahemnah nga ang panit sa iyang bagulbagol natangtang ug kini nahulog sa yuta. Ug si Zerahemnah mipalayo gikan kanila ngadto sa taliwala sa iyang mga kasundalohan.",
                    "Ug nahinabo nga ang sundalo nga nagtindog sa duol, kinsa mao ang nakatangtang sa panit sa bagulbagol ni Zerahemnah, mipunit sa bagulbagol gikan sa yuta pinaagi sa buhok, ug gipahiluna kini sa tumoy sa iyang espada, ug gipataas kini ngadto kanila, miingon ngadto kanila uban sa usa ka makusog nga tingog:",
                    "Gani sama niining panit sa bagulbagol nga nahulog sa yuta, nga mao ang bagulbagol sa inyong pangulo, mao usab kamo mapukan ngadto sa yuta gawas kon kamo motugyan sa inyong mga hinagiban sa gubat ug mobiya uban ang pakigsaad sa kalinaw.",
                    "Karon dihay daghan, sa diha nga sila nakabati niini nga mga pulong ug nakakita sa panit sa bagulbagol nga diha sa espada, nga giabut og kahadlok; ug daghan ang miduol ug milabay sa ilang mga hinagiban sa gubat sa tiilan ni Moroni, ug misulod ngadto sa pakigsaad sa kalinaw. Ug ingon sa kadaghan nga misulod ngadto sa usa ka pakigsaad sila gitugutan sa pagbiya ngadto sa kamingawan.",
                    "Karon nahinabo nga si Zerahemnah hilabihan kasuko, ug siya mikutaw sa nahibilin sa iyang mga kasundalohan nga masuko, aron makig-away nga labaw pa ka gamhanan batok sa mga Nephite.",
                    "Ug karon si Moroni nasuko, tungod sa pagkagahi og ulo sa mga Lamanite; busa siya misugo sa iyang mga katawhan nga sila kinahanglan mosulong kanila ug mopatay kanila. Ug nahinabo nga sila misugod sa pagpamatay kanila; oo, ug ang mga Lamanite nakig-away uban sa ilang mga espada ug sa ilang kusog.",
                    "Apan tan-awa, ang ilang hubo nga mga panit ug ang ilang walay purong nga mga ulo nabantang sa mga hait nga espada sa mga Nephite; oo, tan-awa sila giduslak ug gitigbas, oo, ug napukan og dali sa mga espada sa mga Nephite; ug sila nagsugod sa pagkamatay, gani ingon sa gipanagna sa sundalo ni Moroni.",
                    "Karon si Zerahemnah, sa diha nga siya nakakita nga silang tanan hapit na malaglag, misinggit og kusog ngadto ni Moroni, misaad nga siya mohimo og pakigsaad ug usab ang iyang mga katawhan uban kanila, kon sila moluwas sa nahibilin nila nga mga kinabuhi, nga sila dili na gayud makiggubat pag-usab batok kanila.",
                    "Ug nahinabo nga si Moroni misugo nga ang kalihokan sa kamatayon kinahanglan hunungon pag-usab taliwala sa mga katawhan. Ug siya mikuha sa mga hinagiban sa gubat gikan sa mga Lamanite; ug human sila makasulod ngadto sa usa ka pakigsaad uban kaniya sa kalinaw sila gitugutan sa pagbiya ngadto sa kamingawan.",
                    "Karon ang gidaghanon sa ilang mga patay wala maihap tungod sa hilabihan nga ka daghan; oo, ang gidaghanon sa ilang mga patay hilabihan ka dako, lakip sa mga Nephite ug sa mga Lamanite.",
                    "Ug nahinabo nga sila mihulog sa ilang mga patay ngadto sa mga tubig sa Sidon, ug sila nangaanud ug nalubong sa kinahiladman sa dagat.",
                    "Ug ang mga kasundalohan sa mga Nephite, o kang Moroni, mibalik ug miabut sa ilang mga balay ug sa ilang mga yuta.",
                    "Ug sa ingon natapos ang ikanapulo ug walo nga tuig sa pagmando sa mga maghuhukom ibabaw sa mga katawhan ni Nephi. Ug sa ingon natapos ang talaan ni Alma, diin nasulat diha sa mga palid ni Nephi."
                ]
            },
            {
                "url": "https://www.lds.org/scriptures/bofm/alma/45?lang=ceb",
                "name": "Kapitulo 45",
                "summary": [
                    "Si Helaman mituo sa mga pulong ni Alma—Si Alma nanagna sa pagkalaglag sa mga Nephite—Siya mipanalangin ug mitunglo sa yuta—Si Alma tingali gibayaw pinaagi sa Espiritu, sama kang Moises—Panagsumpaki mitubo diha sa Simbahan. Mga 73 B.C."
                ],
                "verses": [
                    "Tan-awa, karon nahinabo nga ang mga katawhan ni Nephi hilabihan sa pagmaya, tungod kay ang Ginoo miluwas kanila pag-usab gikan sa mga kamot sa ilang mga kaaway; busa sila mihatag og mga pasalamat ngadto sa Ginoo nga ilang Dios; oo, ug sila nagpuasa pag-ayo ug nag-ampo pag-ayo, ug sila nagsimba sa Dios uban ang hilabihan kaayo nga hingpit nga kalipay.",
                    "Ug nahinabo sa ikanapulo ug siyam nga tuig sa pagmando sa mga maghuhukom ibabaw sa mga katawhan ni Nephi, nga si Alma miduol ngadto sa iyang anak nga lalaki nga si Helaman ug miingon ngadto kaniya: Motuo ba ikaw sa mga pulong diin ako misulti kanimo mahitungod niadto nga mga talaan diin gitipigan?",
                    "Ug si Helaman miingon ngadto kaniya: Oo, ako motuo.",
                    "Ug si Alma miingon pag-usab: Motuo ba ikaw kang Jesukristo, kinsa moanhi?",
                    "Ug siya miingon: Oo, ako motuo sa tanan nga mga pulong diin ikaw namulong.",
                    "Ug si Alma miingon ngadto kaniya pag-usab: Ikaw mohupot ba sa akong mga sugo?",
                    "Ug siya miingon: Oo, ako mohupot sa imong mga sugo sa tibuok kong kasingkasing.",
                    "Unya si Alma miingon ngadto kaniya: Bulahan ikaw; ug ang Ginoo mopauswag kanimo dinhi niini nga yuta.",
                    "Apan tan-awa, ako adunay ingon og ipanagna nganha kanimo; apan unsa ang akong ipanagna nganha kanimo dili ipahibalo; oo, unsa ang akong ipanagna nganha kanimo dili ipahibalo, bisan hangtud nga ang pagpanagna matuman; busa isulat ang mga pulong diin ako mosulti.",
                    "Ug kini mao ang mga pulong: Tan-awa, ako mibati nga kini gayud nga mga katawhan, ang mga Nephite, sumala sa espiritu sa pagpadayag diin ania kanako, nga sulod sa upat ka gatus ka tuig sukad sa panahon nga si Jesukristo magpakita sa iyang kaugalingon ngadto kanila, mokunhod tungod sa pagkawalay pagtuo.",
                    "Oo, ug unya sila makatagamtam og mga gubat ug pagdagsang sa mga kamatay, oo, mga kagutom ug pagpaagas sa dugo, gani hangtud nga ang mga katawhan ni Nephi mahanaw—",
                    "Oo, ug kini tungod kay sila mokunhod tungod sa pagkawalay pagtuo ug mahulog ngadto sa mga buluhaton sa kangitngit, ug pagkamaulagon, ug sa tanan nga matang sa kadautan; oo, ako moingon nganha kanimo, nga tungod kay sila nakasala batok nianang mabug-at nga kahayag ug kasayuran, oo, ako moingon nganha kanimo, nga sukad niana nga adlaw, bisan ang ikaupat nga kaliwatan dili tanan mahinabo sa dili pa kining dako nga kadautan moabut.",
                    "Ug kon kana nga mahinungdanon nga adlaw moabut, tan-awa, ang panahon moabut dayon nga kadto kinsa mao karon, o ang mga binhi niadto kinsa karon giisip nga mga katawhan ni Nephi, dili na pagaiphon nga mga katawhan ni Nephi.",
                    "Apan kinsa kadto nga magpabilin, ug dili malaglag niana nga mahinungdanon ug makalilisang nga adlaw, pagaiphon taliwala sa mga Lamanite, ug mahimo nga sama ngadto kanila, tanan, gawas sa pipila nga pagatawgon nga mga tinun-an sa Ginoo; ug sila pagagukdon sa mga Lamanite gani hangtud nga sila mahimo nga mahanaw. Ug karon, tungod sa kadautan, kini nga panagna matuman.",
                    "Ug karon nahinabo nga human si Alma makasulti niini nga mga butang ngadto kang Helaman, siya mipanalangin kaniya, ug usab sa uban niya nga anak nga mga lalaki; ug siya usab mipanalangin sa yuta alang sa mga matarung.",
                    "Ug siya miingon: Sa ingon miingon ang Ginoong Dios—Tungluhon ang yuta, oo, kini nga yuta, ngadto sa matag kanasuran, kaliwatan, pinulongan, ug katawhan, ngadto sa kalaglagan, diin nagbuhat og dautan, kon sila hinog na sa hingpit; ug ingon nga Ako misulti busa kini matuman; kay kini mao ang pagtunglo ug ang pagpanalangin sa Dios dinhi sa yuta, kay ang Ginoo dili makatan-aw sa sala uban sa labing gamay nga matang sa pagtugot.",
                    "Ug karon, sa diha nga si Alma nakasulti niini nga mga pulong siya mipanalangin sa simbahan, oo, tanan kadto kinsa kinahanglan mobarug nga lig-on diha sa hugot nga pagtuo sukad niana nga panahon hangtud sa hangtud.",
                    "Ug sa diha nga si Alma nakabuhat niini siya mibiya gikan sa yuta sa Zarahemla, ingon og mopaingon ngadto sa yuta sa Melek. Ug nahinabo nga siya wala na gayud igdungog; kabahin sa iyang kamatayon o paglubong wala kami masayud.",
                    "Tan-awa, kini kami nasayud, nga siya usa ka matarung nga tawo; ug ang panultihon mikanap gikan sa simbahan nga siya gibayaw sa Espiritu, o gilubong pinaagi sa kamot sa Ginoo, gani ingon kang Moises. Apan tan-awa, ang mga kasulatan miingon nga ang Ginoo midala kang Moises ngadto sa iyang kaugalingon; ug kami nagtuo nga siya usab midawat kang Alma diha sa espiritu, ngadto sa iyang kaugalingon; busa, tungod niini nga hinungdan kami walay kasayuran mahitungod sa iyang kamatayon ug paglubong.",
                    "Ug karon nahinabo nga sa pagsugod sa ikanapulo ug siyam nga tuig sa pagmando sa mga maghuhukom ibabaw sa mga katawhan ni Nephi, nga si Helaman milakaw taliwala sa mga katawhan aron sa pagsangyaw sa pulong ngadto kanila.",
                    "Kay tan-awa, tungod sa ilang mga gubat uban sa mga Lamanite ug sa daghan nga ginagmay nga mga panagsumpaki ug mga kasamok diin anaa taliwala sa mga katawhan, kini nahimo nga kinahanglan nga ang pulong sa Dios ipadayag taliwala kanila, oo, ug nga usa ka husay nga pamalaod kinahanglan himoon sa tibuok simbahan.",
                    "Busa, si Helaman ug ang iyang mga kaigsoonan milakaw aron sa pagtukod sa simbahan pag-usab sa tanan nga yuta, oo, sa matag dakbayan sa tibuok yuta diin gipanag-iya sa mga katawhan ni Nephi. Ug nahinabo nga sila nagtudlo og mga pari ug mga magtutudlo sa tibuok nga mga yuta, ibabaw sa tanan nga mga simbahan.",
                    "Ug karon nahinabo nga human si Helaman ug ang iyang mga kaigsoonan makatudlo og mga pari ug mga magtutudlo ibabaw sa mga simbahan nga dihay mitungha nga usa ka panagsumpaki taliwala kanila, ug sila dili mamati sa mga pulong ni Helaman ug sa iyang mga kaigsoonan;",
                    "Apan sila mitubo sa pagkamapagarbuhon, nga gibayaw diha sa ilang mga kasingkasing, tungod sa ilang hilabihan ka daghan nga mga katigayunan; busa sila mitubo nga adunahan diha sa ilang kaugalingon nga panan-aw, ug dili mamati sa ilang mga pulong, sa paglakaw nga matarung atubangan sa Dios."
                ]
            },
            {
                "url": "https://www.lds.org/scriptures/bofm/alma/46?lang=ceb",
                "name": "Kapitulo 46",
                "summary": [
                    "Si Amalickiah naglaraw nga mahimo nga hari—Si Moroni mipataas sa bandila sa kalingkawasan—Siya mitigum sa mga katawhan sa pagpanalipod sa ilang tinuohan—Mga tinuod nga mituo gitawag og mga Kristyanos—Salin ni Jose panalipdan—Si Amalickiah ug ang mga masupilon milayas ngadto sa yuta sa Nephi—Kadto kinsa dili mobulig sa lihok sa kagawasan pahamtangan sa kamatayon. Mga 73–72 B.C."
                ],
                "verses": [
                    "Ug nahinabo nga kutob sa dili mopatalinghug sa mga pulong ni Helaman ug sa iyang mga kaigsoonan nagkapundok batok sa ilang mga kaigsoonan.",
                    "Ug karon tan-awa, sila nasuko kaayo, hangtud nga sila nakahukom sa pagpatay kanila.",
                    "Karon ang pangulo niadto kinsa nasuko batok sa ilang mga kaigsoonan mao ang usa ka dako ug kusgan nga tawo; ug ang iyang ngalan mao si Amalickiah.",
                    "Ug si Amalickiah matinguhaon nga mahimo nga hari; ug kadto nga mga katawhan kinsa nasuko mga matinguhaon usab nga siya kinahanglan mahimo nga ilang hari; ug sila mao ang labaw nga daghan nga bahin kanila nga mga ubos nga mga maghuhukom sa yuta, ug sila nagpangita og gahum.",
                    "Ug sila nalingla pinaagi sa mga ulog-ulog ni Amalickiah, nga kon sila mobulig kaniya ug mopalingkod kaniya nga ilang hari siya mohimo kanila nga mga pangulo ibabaw sa mga katawhan.",
                    "Sa ingon sila nadala ni Amalickiah ngadto sa mga pagbiya, bisan pa sa pagsangyaw ni Helaman ug sa iyang mga kaigsoonan, oo, bisan pa sa ilang tumang pag-amuma ibabaw sa simbahan, kay sila mga halangdon nga mga pari ibabaw sa simbahan.",
                    "Ug dihay daghan sulod sa simbahan kinsa mituo sa mga pulong nga ulog-ulog ni Amalickiah, busa sila mibiya bisan sa simbahan; ug sa ingon ang mga kalihokan sa mga katawhan ni Nephi hilabihan sa pagkawalay katinoan ug sa pagkamakuyaw, bisan pa sa ilang dako nga kadaugan diin sila nakaangkon ibabaw sa mga Lamanite, ug ang ilang dako nga paglipay diin sila nakaangkon tungod sa ilang kaluwasan pinaagi sa kamot sa Ginoo.",
                    "Sa ingon kita makakita unsa ka dali ang anak sa mga katawhan makalimot sa Ginoo nga ilang Dios, oo, unsa ka dali nga makabuhat og dautan, ug malingla pinaagi sa usa nga dautan.",
                    "Oo, ug kita usab makakita sa dako nga pagkadautan nga ang usa ka hilabihan ka dautan nga tawo makahimo pagpahinabo diha sa mga anak sa mga katawhan.",
                    "Oo, kita makakita nga si Amalickiah, tungod kay siya usa ka tawo nga maliputon og pamaagi ug usa ka tawo nga daghan og mga pulong sa pang-ulog-ulog, nga siya nakalingla sa mga kasingkasing sa daghan nga mga katawhan sa pagbuhat og dautan; oo, ug nagtinguha sa paglaglag sa simbahan sa Dios, ug sa paglaglag sa katukuran sa kalingkawasan diin ang Dios mitugyan ngadto kanila, o diin nga panalangin ang Dios mipadala diha sa ibabaw sa yuta alang sa mga matarung.",
                    "Ug karon nahinabo nga sa diha nga si Moroni, kinsa mao ang labaw nga kumandante sa mga kasundalohan sa mga Nephite, nakadungog niini nga mga pagbiya, siya nasuko kang Amalickiah.",
                    "Ug nahinabo nga siya migisi sa iyang kupo; ug siya mikuha sa usa ka piraso niini, ug misulat diha niini—Agi og paghinumdom sa atong Dios, sa atong tinuohan, ug kagawasan, ug sa atong kalinaw, sa atong mga asawa, ug sa atong mga anak—ug siya mihigot niini sa tumoy sa usa ka tukon.",
                    "Ug siya mihigot sa panagang sa iyang ulo ug sa taming sa iyang lawas, ug sa iyang mga panagang, ug gibakus ang iyang kalasag sa iyang bat-ang; ug siya mikuha sa tukon, diin anaa sa tumoy niini ang iyang gisi nga kupo, (ug siya mitawag niini og ang bandila sa kalingkawasan) ug siya miyukbo sa iyang kaugalingon sa yuta, ug siya nag-ampo nga mainiton ngadto sa iyang Dios alang sa mga panalangin sa kalingkawasan nga modangat nganha sa iyang mga kaigsoonan, kutob nga adunay panon sa mga Kristyanos nga mahibilin aron pagpanag-iya sa yuta—",
                    "Kay ingon niana ang tanan nga mga tinuod nga mituo kang Kristo, kinsa mga sakop sa simbahan sa Dios, gitawag niadto kinsa dili sakop sa simbahan.",
                    "Ug kadto kinsa nasakop sa simbahan mga matinud-anon; oo, tanan kadto kinsa mga tinuod nga mituo kang Kristo midala nganha kanila, sa kalipay, sa ngalan ni Kristo, o mga Kristyanos ingon nga sila gitawag, tungod sa ilang pagtuo diha kang Kristo kinsa moanhi.",
                    "Ug busa, niini nga higayon, si Moroni nag-ampo nga ang kalihokan sa mga Kristyanos, ug ang kagawasan sa yuta kahatagan unta og pagbulig.",
                    "Ug nahinabo nga sa diha nga siya mibu-bu sa iyang kalag ngadto sa Dios, siya mihingalan sa tanan nga yuta nga anaa sa habagatan nga dapit sa yuta sa Desolation, oo, ug sa katapusan, ang tanan nga yuta, lakip sa amihanan ug sa habagatan—Usa ka pinili nga yuta, ug ang yuta sa kalingkawasan.",
                    "Ug siya miingon: Sa pagkatinuod ang Dios dili motugot nga kita, kinsa mga tinamay tungod kay kita midala sa atong mga kaugalingon sa ngalan ni Kristo, pagatunob-tunoban ug pagalaglagon, hangtud kita modala ngari kanato pinaagi sa atong kaugalingon nga mga kalapasan.",
                    "Ug sa diha nga si Moroni nakasulti niini nga mga pulong, siya miadto taliwala sa mga katawhan, mipakayab sa gisi nga bahin sa iyang saput sa kahanginan, nga ang tanan unta makakita sa sinulat diin siya misulat diha sa gisi nga bahin, ug misinggit uban sa makusog nga tingog, nag-ingon:",
                    "Tan-awa, si kinsa kadto nga maghupot niini nga katungod dinhi sa yuta, himoa nga sila moduol diha sa gahum sa Ginoo, ug mosulod ngadto sa usa ka pakigsaad nga sila mohupot sa ilang mga katungod, ug sa ilang tinuohan, nga ang Ginoong Dios mopanalangin kanila.",
                    "Ug nahinabo nga sa diha nga si Moroni nakapadayag niini nga mga pulong, tan-awa, ang mga katawhan miabut nga nagdagan og dungan uban ang ilang panagang nga gibakus sa ilang mga bat-ang migisi sa ilang mga saput agi og timaan, o ingon og usa ka pakigsaad, nga sila dili mobiya sa Ginoo nga ilang Dios; o, sa lain nga pagkasulti, kon sila molapas sa mga sugo sa Dios, o mahulog ngadto sa kalapasan, ug maulaw sa pagdala nganha kanila sa ngalan ni Kristo, ang Ginoo mogisi kanila gani ingon nga sila migisi sa ilang mga saput.",
                    "Karon kini mao ang pakigsaad nga sila mihimo, ug sila milabay sa ilang mga saput sa tiilan ni Moroni, nag-ingon: Kami mopakigsaad uban sa among Dios, nga kami pagalaglagon, gani ingon sa among mga kaigsoonan sa yuta sa amihanan nga bahin, kon kami mahulog ngadto sa kalapasan; oo, siya mahimo nga molabay kanamo diha sa tiilan sa among mga kaaway, gani ingon nga kami milabay sa among mga saput sa imong tiilan aron tunob-tunoban sa tiil, kon kami mahulog ngadto sa kalapasan.",
                    "Si Moroni miingon ngadto kanila: Tan-awa, kita mga salin sa binhi ni Jacob; oo, kita mga salin sa binhi ni Jose, kansang kupo gigisi sa iyang igsoon nga mga lalaki ngadto sa daghan nga mga piraso; oo, ug karon tan-awa, himoon nato ang paghinumdom sa paghupot sa mga sugo sa Dios, o ang atong mga saput pagagision sa atong mga kaigsoonan, ug kita ibalhug sa bilanggoan, o ibaligya, o patyon.",
                    "Oo, kita mopanalipod sa atong kalingkawasan ingon nga mga salin ni Jose; oo, kita mohinumdom sa mga pulong ni Jacob, sa wala pa siya mamatay, kay tan-awa, siya nakakita nga usa ka bahin sa salin sa kupo ni Jose gitipigan ug wala madunot. Ug siya miingon—Bisan kini nga salin sa saput sa akong anak nga lalaki gitipigan, mao usab ang salin sa binhi sa akong anak nga lalaki panalipdan pinaagi sa kamot sa Dios, ug pagadad-on ngadto kaniya, samtang ang salin sa binhi ni Jose mamatay, gani ingon sa salin sa iyang saput.",
                    "Karon tan-awa, kini nakahatag og kasubo sa akong kalag; bisan pa niana, ang akong kalag adunay hingpit nga kalipay sa akong anak nga lalaki, tungod niana nga bahin sa iyang binhi diin pagadad-on ngadto sa Dios.",
                    "Karon tan-awa, mao kini ang pinulongan ni Jacob.",
                    "Ug karon kinsa ang nasayud apan ang salin sa binhi ni Jose, nga mamatay ingon sa iyang saput, kadto mao kinsa mibiya gikan kanato?  Oo, gani kini mahimo sa atong kaugalingon kon kita dili magmakanunayon diha sa hugot nga pagtuo kang Kristo.",
                    "Ug karon nahinabo nga sa diha nga si Moroni nakasulti niini nga mga pulong siya milakaw, ug usab mipadala sa tanan nga dapit sa yuta diin adunay mga pagbiya, ug gitigum ang tanan nga mga katawhan kinsa mga matinguhaon sa paghupot sa ilang kalingkawasan, sa pagbarug batok ni Amalickiah ug niadto kinsa mibiya, kinsa gitawag og mga Amalickiahite.",
                    "Ug nahinabo nga sa diha nga si Amalickiah nakakita nga ang mga katawhan ni Moroni labaw ka daghan kay sa mga Amalickiahite—ug usab siya nakakita nga ang iyang mga katawhan mga madudahon mahitungod sa kaangayan sa kalihokan diin sila mipahigayon—busa, nahadlok nga siya dili makakuha sa tumong, siya midala niadto nga iyang mga katawhan kinsa buot ug mibiya ngadto sa yuta sa Nephi.",
                    "Karon si Moroni nagtuo nga dili kinahanglan nga ang mga Lamanite makaangkon pa og labaw nga kusog; busa siya nakahunahuna sa pagpugong sa mga katawhan ni Amalickiah, o sa pagkuha kanila ug pagdala kanila pagbalik, ug pahamtangan sa kamatayon si Amalickiah; oo, kay siya nasayud nga siya mokutaw sa mga Lamanite ngadto sa pagkasuko batok kanila, ug makahimo kanila sa pakiggubat batok kanila; kini siya nasayud nga si Amalickiah mobuhat nga unta siya makaangkon sa iyang mga katuyoan.",
                    "Busa si Moroni naghunahuna nga kini angay nga siya kinahanglan modala sa iyang mga kasundalohan, kinsa nagkapundok sa ilang mga kaugalingon, ug nagsangkap sa ilang mga kaugalingon, ug misulod ngadto sa usa ka pakigsaad sa pagpatunhay og kalinaw—ug nahinabo nga siya midala sa iyang kasundalohan ug mimartsa uban sa iyang mga tolda paingon sa kamingawan, aron pugngan ang pag-agi ni Amalickiah didto sa kamingawan.",
                    "Ug nahinabo nga siya mibuhat sumala sa iyang mga tinguha, ug mimartsa paingon sa kamingawan, ug gisanta ang mga kasundalohan ni Amalickiah.",
                    "Ug nahinabo nga si Amalickiah milayas uban sa gamay nga pundok sa iyang mga tawo, ug ang nahibilin gihatud ngadto sa mga kamot ni Moroni ug gidala pagbalik ngadto sa yuta sa Zarahemla.",
                    "Karon, si Moroni ingon nga usa ka tawo kinsa gitudlo sa labaw nga mga maghuhukom ug sa tingog sa mga katawhan, busa siya adunay gahum sumala sa iyang kabubut-on uban sa mga kasundalohan sa mga Nephite, sa pagtukod ug sa pagbansay sa pagtugot ibabaw kanila.",
                    "Ug nahinabo nga si kinsa kadto nga mga Amalickiahite nga dili mosulod ngadto sa usa ka pakigsaad sa pagbulig sa lihok sa kagawasan, nga sila unta makahupot og usa ka gawasnon nga panggamhanan, siya misugo sa pagpahamtang sa kamatayon; ug dihay pipila lamang kinsa midumili sa pakigsaad sa kagawasan.",
                    "Ug nahinabo usab, nga siya misugo nga ang bandila sa kalingkawasan ipakayab sa matag tore nga anaa sa tanan nga yuta, diin gipanag-iya sa mga Nephite; ug sa ingon si Moroni mitukod sa sumbanan sa kalingkawasan taliwala sa mga Nephite.",
                    "Ug sila nagsugod sa pag-angkon og kalinaw pag-usab diha sa yuta; ug sa ingon sila naghupot og kalinaw diha sa yuta hangtud hapit moabut sa katapusan sa ikanapulo ug siyam nga tuig sa pagmando sa mga maghuhukom.",
                    "Ug si Helaman ug ang halangdon nga mga pari naghupot usab og kahusay diha sa simbahan; oo, gani sulod sa upat ka mga tuig nga sila nakaangkon og dako nga kalinaw ug kalipay diha sa simbahan.",
                    "Ug nahinabo nga dihay daghan nga namatay, hugot nga nagtuo nga ang ilang mga kalag gitubos pinaagi sa Ginoong Jesukristo; sa ingon sila mibiya sa kalibutan nga malipayon.",
                    "Ug dihay uban nga namatay tungod sa mga hilanat, nga sa uban nga mga panahon sa tuig kanunay diha sa yuta—apan dili kaayo daghan tungod sa mga hilanat, tungod sa pagkamaayo sa mga matang sa daghan nga mga tanom ug mga gamut diin ang Dios miandam aron pagkuha sa hinungdan sa mga sakit, ngadto diin ang tawo ulipon sa kinaiya sa klima—",
                    "Apan dihay daghan nga namatay tungod sa katigulangon; ug kadto kinsa namatay diha sa hugot nga pagtuo kang Kristo malipayon diha kaniya, ingon nga kita kinahanglan magdahum."
                ]
            },
            {
                "url": "https://www.lds.org/scriptures/bofm/alma/47?lang=ceb",
                "name": "Kapitulo 47",
                "summary": [
                    "Si Amalickiah migamit og panglipot, pagbuno, ug kunsabo aron mahimo nga hari sa mga Lamanite—Ang mga Nephite nga mga masupilon labaw pa nga dautan ug mabangis kay sa mga Lamanite. Mga 72 B.C."
                ],
                "verses": [
                    "Karon kita mobalik sa atong talaan ni Amalickiah ug kadto kinsa milayas uban kaniya ngadto sa kamingawan; kay tan-awa, siya midala niadto kinsa mikuyog kaniya, ug mitungas sa yuta sa Nephi taliwala sa mga Lamanite, ug gikutaw ang mga Lamanite ngadto sa kasuko batok sa mga katawhan ni Nephi, hangtud nga ang hari sa mga Lamanite mipadala og usa ka pahibalo sa tibuok niya nga mga yuta, taliwala sa tanan niya nga mga katawhan, nga sila kinahanglan magtigum sa ilang mga kaugalingon pag-usab aron sa pagpakig-away batok sa mga Nephite.",
                    "Ug nahinabo nga sa diha nga ang pahibalo midangat diha kanila sila hilabihan sa kahadlok; oo, sila nahadlok nga masilo ang hari, ug sila usab nahadlok sa pagpakig-away batok sa mga Nephite basin pa unya nga sila mamatay. Ug nahinabo nga sila dili, o ang kadaghanan kanila dili, motuman sa mga sugo sa hari.",
                    "Ug karon nahinabo nga ang hari nasuko tungod sa ilang pagkamasinupakon; busa siya mihatag kang Amalickiah og kamandoan nianang bahin sa iyang kasundalohan nga masulundon sa iyang mga sugo, ug nagmando kaniya nga siya kinahanglan molakaw ug mopugos kanila sa pakig-away.",
                    "Karon tan-awa, mao kini ang tinguha ni Amalickiah; kay siya ingon nga usa ka tawo nga maliputon kaayo sa pagbuhat og dautan busa siya mipahiluna sa laraw diha sa iyang kasingkasing aron sa pagpapahawa sa trono sa hari sa mga Lamanite.",
                    "Ug karon siya nakakuha na sa kamandoan niadto nga mga bahin sa mga Lamanite kinsa uyon sa hari; ug siya nangita nga makadawat og pag-uyon niadto nga dili mga masulundon; busa siya miadto sa unahan ngadto sa dapit nga gitawag og Onidah, kay didto ang tanan nga mga Lamanite milayas; kay sila nakakaplag sa mga kasundalohan nga umaabut, ug, nagtuo nga sila umaabut aron sa paglaglag kanila, busa sila milayas ngadto sa Onidah, sa dapit sa pakig-away.",
                    "Ug sila mitudlo og usa ka tawo nga mahimo nga usa ka hari ug pangulo ibabaw kanila, nga napiho sa ilang mga hunahuna uban ang usa ka hugot nga pagbuot nga sila dili mandoan sa pakiggubat batok sa mga Nephite.",
                    "Ug nahinabo nga sila nagkatigum sa ilang mga kaugalingon diha ibabaw sa bungtod diin gitawag og Antipas, sa pagpangandam sa pagpakig-away.",
                    "Karon dili tuyo ni Amalickiah ang pagpakig-away kanila sumala sa mga sugo sa hari; apan tan-awa, mao ang iyang tuyo nga makaangkon og pagbulig uban sa mga kasundalohan sa mga Lamanite, nga siya unta makapahimutang sa iyang kaugalingon diha sa ilang pangunahan ug papahawaon sa trono ang hari ug makapanag-iya sa gingharian.",
                    "Ug tan-awa, nahinabo nga siya misugo sa iyang kasundalohan sa pag-ugbok sa ilang mga tolda diha sa walog diin duol sa bungtod sa Antipas.",
                    "Ug nahinabo nga sa diha nga gabii na mipadala siya og usa ka tinago nga embahada ngadto sa bungtod sa Antipas, nagtinguha nga ang pangulo niadto kinsa anaa diha sa bungtod, kansang ngalan mao si Lehonti, nga siya kinahanglan molugsong sa bungtod, kay siya nagtinguha nga makigsulti uban kaniya.",
                    "Ug nahinabo nga sa pagkadawat ni Lehonti sa mensahe siya wala mangahas sa paglugsong sa bungtod. Ug nahinabo nga si Amalickiah mipadala pag-usab sa ikaduha nga higayon, nagtinguha nga siya manaog. Ug nahinabo nga si Lehonti dili gayud; ug siya mipadala pag-usab sa ikatulo nga higayon.",
                    "Ug nahinabo nga sa diha nga si Amalickiah nakakita nga siya dili makapalugsong ni Lehonti gikan sa bungtod, siya mitungas ngadto sa bungtod, duol sa kampo ni Lehonti; ug siya mipadala pag-usab sa ikaupat nga higayon sa iyang mensahe ngadto kang Lehonti, nagtinguha nga siya mulugsong, ug nga siya magdala sa iyang mga magbalantay uban kaniya.",
                    "Ug nahinabo nga sa diha nga si Lehonti milugsong uban sa iyang mga magbalantay ngadto kang Amalickiah, nga si Amalickiah mitinguha kaniya nga molugsong uban sa iyang kasundalohan sa panahon sa gabii, ug moliyok niadto nga mga tawo sa ilang mga kampo kang kinsa ang hari mihatag kaniya og kamandoan, ug nga siya motugyan kanila ngadto sa mga kamot ni Lehonti, kon siya mohimo kaniya (si Amalickiah) nga sunod nga pangulo sa tibuok nga kasundalohan.",
                    "Ug nahinabo nga si Lehonti milugsong uban sa iyang mga tawo ug miliyok sa mga tawo ni Amalickiah, aron nga sa dili pa sila momata sa kaadlawon sila giliyokan na pinaagi sa mga kasundalohan ni Lehonti.",
                    "Ug nahinabo nga sa diha nga sila nakakita nga sila giliyokan na, sila nagpakilooy kang Amalickiah nga siya motugot kanila nga moipon uban sa ilang mga kaigsoonan, nga sila unta dili pagalaglagon. Karon kini mao gayud ang butang nga gitinguha ni Amalickiah.",
                    "Ug nahinabo nga siya mitugyan sa iyang mga tawo, supak sa kamandoan sa hari. Karon kini mao ang butang nga si Amalickiah mitinguha, nga siya makatuman sa iyang mga laraw sa pagpapahawa sa trono sa hari.",
                    "Karon mao ang nabatasan taliwala sa mga Lamanite, kon ang ilang labaw nga pangulo mamatay, sa pagtudlo sa ikaduha nga pangulo nga mahimo nga ilang labaw nga pangulo.",
                    "Ug nahinabo nga si Amalickiah misugo nga usa sa iyang mga sulugoon mohatag og hilo sa hinay-hinay ngadto kang Lehonti, nga siya namatay.",
                    "Karon, sa diha nga si Lehonti namatay, ang mga Lamanite mitudlo kang Amalickiah aron mahimo nga ilang pangulo ug labaw nga kumandante.",
                    "Ug nahinabo nga si Amalickiah mimartsa uban sa iyang mga kasundalohan (kay milampos na ang iyang mga tinguha) ngadto sa yuta sa Nephi, ngadto sa dakbayan sa Nephi, diin mao ang labing mahinungdanon nga dakbayan.",
                    "Ug ang hari migawas sa pagsugat kaniya uban sa iyang mga magbalantay, kay siya mituo nga si Amalickiah mituman sa iyang mga pagmando, ug nga si Amalickiah mipundok sa daghan kaayo nga kasundalohan aron mosulong batok sa mga Nephite sa pakig-away.",
                    "Apan tan-awa, samtang ang hari migawas aron sa pagsugat kaniya si Amalickiah misugo sa iyang mga sulugoon sa paglakaw aron pagsugat sa hari. Ug sila milakaw ug miyukbo sa ilang mga kaugalingon atubangan sa hari, ingon og mitahud kaniya tungod sa iyang pagkagamhanan.",
                    "Ug nahinabo nga ang hari mituy-od sa iyang kamot aron sa pagpatindog kanila, ingon sa nabatasan sa mga Lamanite, agi og ilhanan sa kalinaw, diin nga nabatasan sila nakakuha gikan sa mga Nephite.",
                    "Ug nahinabo nga sa diha nga siya nakapatindog sa nahauna gikan sa yuta, tan-awa siya midunggab sa hari sa kasingkasing; ug siya natumba sa yuta.",
                    "Karon ang mga sulugoon sa hari milayas; ug ang mga sulugoon ni Amalickiah misinggit, nag-ingon:",
                    "Tan-awa, ang mga sulugoon sa hari midunggab kaniya sa kasingkasing, ug siya namatay ug sila milayas; tan-awa, dali sud-onga.",
                    "Ug nahinabo nga si Amalickiah mimando nga ang iyang mga kasundalohan kinahanglan momartsa ngadto ug motan-aw unsa ang nahitabo sa hari; ug sa diha nga sila miabut sa dapit, ug nakakita sa hari nga naghigda diha sa iyang samad, si Amalickiah nagpakaaron-ingnon nga nasuko, ug miingon: Kinsa kadto nga nahigugma sa hari, paadtoa, ug ipagukod ang iyang mga sulugoon aron sila patyon.",
                    "Ug nahinabo nga tanan sila kinsa nahigugma sa hari, sa diha nga sila nakabati niini nga mga pulong, miduol ug migukod sunod sa mga sulugoon sa hari.",
                    "Karon sa diha nga ang mga sulugoon sa hari nakakita og kasundalohan nga migukod kanila, sila nahadlok pag-usab, ug milayas paingon sa kamingawan, ug miabut didto sa yuta sa Zarahemla ug mitipon sa mga katawhan ni Ammon.",
                    "Ug ang kasundalohan nga migukod kanila mipauli, human migukod kanila nga napakyas; ug sa ingon si Amalickiah, pinaagi sa iyang panglimbong, nakaangkon sa mga kasingkasing sa mga katawhan.",
                    "Ug nahinabo nga sa pagkaugma siya misulod sa dakbayan sa Nephi uban sa iyang mga kasundalohan, ug nanag-iya sa dakbayan.",
                    "Ug karon nahinabo nga ang rayna, sa diha nga siya nakabati nga ang hari gipatay—kay si Amalickiah mipadala og embahada ngadto sa rayna nga nagpahibalo kaniya nga ang hari gipatay sa iyang mga sulugoon, nga siya migukod kanila uban sa iyang kasundalohan, apan kini nakawang, ug sila nakahimo sa ilang pag-ikyas—",
                    "Busa, sa pagkadawat sa rayna niini nga mensahe siya nagpasugo ngadto kang Amalickiah, nagtinguha kaniya nga siya unta malooy sa mga katawhan sa dakbayan; ug siya usab nagtinguha kaniya nga siya moduaw ngadto kaniya; ug siya usab nagtinguha kaniya nga siya magdala og mga saksi uban kaniya aron magpamatuod mahitungod sa kamatayon sa hari.",
                    "Ug nahinabo nga si Amalickiah midala sa mao nga sulugoon nga mipatay sa hari, ug tanan sila kinsa uban kaniya, ug miduaw ngadto sa rayna, ngadto sa dapit diin siya naglingkod; ug silang tanan mipamatuod ngadto kaniya nga ang hari gipatay sa iyang kaugalingon nga mga sulugoon; ug sila miingon usab: Sila milayas; dili ba kini ang pagpamatuod batok kanila?  Ug sa ingon sila nakapatagbaw sa rayna mahitungod sa kamatayon sa hari.",
                    "Ug nahinabo nga si Amalickiah nangita og pag-uyon sa rayna, ug midala kaniya ngadto kaniya aron pangasaw-on; ug sa ingon pinaagi sa iyang panlimbong, ug pinaagi sa pagbulig sa iyang maliputon nga mga sulugoon, siya nakaangkon sa gingharian; oo, siya giila nga hari sa tibuok nga yuta, taliwala sa tanan nga mga katawhan sa mga Lamanite, kinsa ginsakupan sa mga Lamanite ug mga Lemuelite ug sa mga Ishmaelite, ug sa tanan nga mga masupilon sa mga Nephite, sukad sa pagmando ni Nephi hangtud karon nga panahon.",
                    "Karon kini nga mga masupilon, nga nakadawat og sama nga panudlo ug sama nga kasayuran sa mga Nephite, oo, nga natudloan diha sa sama nga kasayuran sa Ginoo, bisan pa niana, kini katingalahan nga isaysay, wala madugay human sa ilang mga pagbiya sila nahimo nga labaw pa nga tig-a ug dili mahinulsulon, ug labaw pa nga luog, dautan ug mabangis kay sa mga Lamanite—nag-inom diha uban sa mga tradisyon sa mga Lamanite; naghatag og agianan sa katapulan, ug sa tanan nga matang sa pagkamaulagon; oo, sa hingpit gikalimtan ang Ginoo nga ilang Dios."
                ]
            },
            {
                "url": "https://www.lds.org/scriptures/bofm/alma/48?lang=ceb",
                "name": "Kapitulo 48",
                "summary": [
                    "Si Amalickiah mihulhog sa mga Lamanite batok sa mga Nephite—Si Moroni miandam sa iyang mga katawhan sa pagpanalipod sa tumong sa mga Kristyanos—Siya naglipay diha sa kalingkawasan ug kagawasan ug usa ka gamhanan nga tawo sa Dios. Mga 72 B.C."
                ],
                "verses": [
                    "Ug karon nahinabo nga sa diha-diha nga si Amalickiah nakakuha sa gingharian siya misugod sa pagdasig sa mga kasingkasing sa mga Lamanite batok sa mga katawhan ni Nephi; oo, siya mitudlo og mga tawo aron makigsulti ngadto sa mga Lamanite gikan sa ilang mga tore, batok sa mga Nephite.",
                    "Ug sa ingon siya midasig sa ilang mga kasingkasing batok sa mga Nephite, hangtud nga sa ulahi nga bahin sa katapusan sa ikanapulo ug siyam nga tuig sa pagmando sa mga maghuhukom, siya nga nakatuman sa iyang mga laraw kutob dinhi, oo, nga nahimo na nga hari ibabaw sa mga Lamanite, siya naninguha usab sa pagmando ibabaw sa tibuok yuta, oo, ug sa tanan nga mga katawhan kinsa anaa sa yuta, sa mga Nephite ug sa mga Lamanite.",
                    "Busa siya nakatuman sa iyang laraw, kay siya nakapatig-a sa mga kasingkasing sa mga Lamanite ug nakabuta sa ilang mga hunahuna, ug nakakutaw kanila ngadto sa kasuko, hangtud nga siya nakatigum og daghan nga mga kasundalohan aron sa pagpakig-away batok sa mga Nephite.",
                    "Kay siya hugot sa iyang tuyo, tungod sa pagkadaghan sa iyang mga katawhan, sa pagbuntog sa mga Nephite ug pagdala kanila ngadto sa pagkaulipon.",
                    "Ug sa ingon siya mitudlo og labaw nga mga kapitan sa mga Zoramite, sila nga mao ang labing nasayud sa kalig-on sa mga Nephite, ug ang ilang mga dapit nga kadangpan, ug ang labing mahuyang nga mga bahin sa ilang mga dakbayan; busa siya mitudlo kanila nga mahimo nga labaw nga mga kapitan ibabaw sa iyang mga kasundalohan.",
                    "Ug nahinabo nga sila midala sa ilang pundok sa mga sundalo, ug mibalhin paingon sa yuta sa Zarahemla diha sa kamingawan.",
                    "Karon nahinabo nga samtang si Amalickiah sa ingon nagpahigayon sa pag-angkon og gahum pinaagi sa limbong ug lipot, si Moroni, sa lain nga bahin, miandam sa mga hunahuna sa mga katawhan nga magmatinud-anon ngadto sa Ginoo nga ilang Dios.",
                    "Oo, siya mipalig-on sa mga kasundalohan sa mga Nephite, ug mitukod og mga gagmay nga kota, o mga dapit nga kadangpan; mibutang og mga bungdo sa yuta sa libut aron kapanalipdan ang iyang mga kasundalohan, ug usab mitukod og mga paril nga mga bato aron moliyok kanila sa palibut, libut sa ilang mga dakbayan ug sa mga utlanan sa ilang mga yuta; oo, tanan libut sa yuta.",
                    "Ug sa ilang mahuyang nga mga kota siya mibutang og labaw nga gidaghanon sa mga tawo; ug sa ingon siya mipanalipod ug milig-on sa yuta diin gipanag-iya sa mga Nephite.",
                    "Ug sa ingon siya nangandam sa pagpatunhay sa ilang kalingkawasan, sa ilang mga yuta, sa ilang mga asawa, ug sa ilang mga anak, ug sa ilang kalinaw, ug nga sila unta magpuyo ngadto sa Ginoo nga ilang Dios, ug nga sila unta makapadayon niana diin gitawag sa ilang mga kaaway og tumong sa mga Kristyanos.",
                    "Ug si Moroni usa ka kusgan ug gamhanan nga tawo; siya usa ka tawo nga hingpit ang salabutan; oo, usa ka tawo nga dili mahimuot sa pagpaagas sa dugo; usa ka tawo kansang kalag hingpit ang kalipay sa kalingkawasan ug sa kagawasan sa iyang nasud, ug sa iyang mga kaigsoonan gikan sa pagkabihag ug pagkaulipon;",
                    "Oo, usa ka tawo kansang kasingkasing modako uban ang pagpasalamat ngadto sa iyang Dios, tungod sa kadaghan sa mga kahigayunan ug mga panalangin diin siya mihatag ngadto sa iyang mga katawhan; usa ka tawo kinsa naghago sa hilabihan alang sa kaayohan ug kahilwasan sa iyang mga katawhan.",
                    "Oo, ug siya usa ka tawo nga malig-on diha sa hugot nga pagtuo kang Kristo, ug siya nanumpa nga manalipod sa iyang mga katawhan, sa iyang mga katungod, ug sa iyang nasud, ug sa iyang tinuohan, bisan ngadto sa pagkawala sa iyang dugo.",
                    "Karon ang mga Nephite gitudloan sa pagpanalipod sa ilang mga kaugalingon batok sa ilang mga kaaway, bisan sa pagpaagas sa dugo kon kini gikinahanglan; oo, ug sila usab gitudloan sa dili gayud pagsulong og una, oo, ug dili mogamit sa espada gawas kon kini batok sa kaaway, gawas kon kini mopanalipod sa ilang mga kinabuhi.",
                    "Ug kini mao ang ilang hugot nga pagtuo, nga paagi sa pagbuhat niini ang Dios mopauswag kanila dinhi sa yuta, o sa lain nga pagkasulti, kon sila matinud-anon sa paghupot sa mga sugo sa Dios nga siya mopauswag kanila dinhi sa yuta; oo, magpahimangno kanila sa paglayas, o sa pagpangandam sa gubat, sumala sa ilang kakuyaw;",
                    "Ug usab, nga ang Dios mopahibalo ngadto kanila asa sila kinahanglan mopadulong aron sa pagpanalipod sa ilang mga kaugalingon batok sa ilang mga kaaway, ug pinaagi sa pagbuhat niini, ang Ginoo moluwas kanila; ug kini mao ang hugot nga pagtuo ni Moroni, ug ang iyang kasingkasing mihimaya niini; dili diha sa pagpaagas sa dugo apan diha sa pagbuhat og maayo, sa pagpanalipod sa iyang mga katawhan, oo, sa paghupot sa mga sugo sa Dios, oo, ug pagbatok sa dautan.",
                    "Oo, sa pagkatinuod, sa pagkatinuod ako moingon nganha kaninyo, kon ang tanan nga mga tawo maingon, ug naingon, ug maingon bisan kanus-a, sama ngadto kang Moroni, tan-awa, ang mga gahum gayud sa impyerno nauyog na unta sa kahangturan; oo, ang yawa wala untay gahum ibabaw sa mga kasingkasing sa mga katawhan.",
                    "Tan-awa, siya usa ka tawo nga sama ngadto ni Ammon, ang anak nga lalaki ni Mosiah, oo, ug bisan sa uban nga anak nga mga lalaki ni Mosiah, oo, ug usab kang Alma ug sa iyang anak nga mga lalaki, kay silang tanan mga tawo sa Dios.",
                    "Karon tan-awa, si Helaman ug ang iyang mga kaigsoonan sama sa pagkamaalagaron ngadto sa mga katawhan ingon kang Moroni; kay sila misangyaw sa pulong sa Dios, ug sila mibunyag ngadto sa paghinulsol sa tanan nga mga tawo bisan si kinsa nga mopatalinghug ngadto sa ilang mga pulong.",
                    "Ug sa ingon sila milakaw, ug ang mga katawhan mipaubos sa ilang mga kaugalingon tungod sa ilang mga pulong, hangtud nga sila gipalabi pag-ayo sa Ginoo, ug sa ingon sila luwas gikan sa mga gubat ug sa mga panagbingkil sa ilang mga kaugalingon, oo, gani sulod sa upat ka mga tuig.",
                    "Apan, ingon nga ako misulti, sa ulahi nga bahin sa ikanapulo ug siyam nga tuig, oo, bisan pa sa kalinaw diha taliwala sa ilang mga kaugalingon, sila napugos bisan dili buot nga makig-away sa ilang mga kaigsoonan, ang mga Lamanite.",
                    "Oo, ug sa katapusan, ang ilang mga gubat walay paghunong sulod sa daghan nga mga tuig uban sa mga Lamanite, bisan pa sa ilang dako nga pagdumili.",
                    "Karon, sila nagsubo nga nangandam sa mga hinagiban batok sa mga Lamanite, tungod kay sila wala mahimuot diha sa pagpaagas sa dugo; oo, ug dili pa kini ang tanan—sila nagsubo nga nahimo nga paagi sa pagpadala sa daghan kaayo sa ilang mga kaigsoonan gikan niini nga kalibutan ngadto sa walay katapusan nga kalibutan, nga wala makapangandam sa pagsugat sa ilang Dios.",
                    "Bisan pa niana, sila dili makatugot sa pagsakripisyo sa ilang mga kinabuhi, nga ang ilang mga asawa ug mga anak kinahanglan pamatyon pinaagi sa linuog nga kabangis niadto kinsa kanhiay ilang mga kaigsoonan, oo, ug mibiya gikan sa ilang simbahan, ug mibiya kanila ug naglaraw sa paglaglag kanila pinaagi sa pag-ipon sa mga Lamanite.",
                    "Oo, sila dili makaantus nga ang ilang mga kaigsoonan magmaya tungod sa dugo sa mga Nephite, samtang adunay bisan usa nga maghupot gayud sa mga sugo sa Dios, kay ang saad sa Ginoo mao, kon sila maghupot sa iyang mga sugo sila mouswag dinhi sa yuta."
                ]
            },
            {
                "url": "https://www.lds.org/scriptures/bofm/alma/49?lang=ceb",
                "name": "Kapitulo 49",
                "summary": [
                    "Ang misulong nga mga Lamanite wala makakuha sa gilig-on nga mga dakbayan sa Ammonihah ug sa Noah—Si Amalickiah mitunglo sa Dios ug nanumpa nga moinom sa dugo ni Moroni—Si Helaman ug ang iyang mga kaigsoonan nagpadayon sa paglig-on sa Simbahan. Mga 72 B.C."
                ],
                "verses": [
                    "Ug karon nahinabo sa ikanapulo ug usa nga bulan sa ikanapulo ug siyam nga tuig, sa ikanapulo nga adlaw sa bulan, ang mga kasundalohan sa mga Lamanite nakit-an nga nagpaingon padulong sa yuta sa Ammonihah.",
                    "Ug tan-awa, ang dakbayan gitukod pag-usab, ug si Moroni mibutang og kasundalohan diha sa mga utlanan sa dakbayan, ug sila milibut og yuta aron pagpanalipod kanila gikan sa mga panâ ug mga bato sa mga Lamanite; kay tan-awa, sila nakig-away uban sa mga bato ug uban sa mga panâ.",
                    "Tan-awa, ako miingon nga ang dakbayan sa Ammonihah gitukod pag-usab. Ako moingon nganha kaninyo, oo, nga kini sa usa ka bahin gitukod pag-usab; ug tungod kay ang mga Lamanite milaglag niini kanhiay tungod sa kadautan sa mga katawhan, sila nagtuo nga kini pag-usab mahimo nga masayon sa pagbihag alang kanila.",
                    "Apan tan-awa, unsa ka dako sa ilang pagkahigawad; kay tan-awa, ang mga Nephite mikalot og yuta aron himoon og bungtod libut kanila, diin hilabihan ka taas nga ang mga Lamanite dili makalabay sa ilang mga bato ug sa ilang mga panâ ngadto kanila aron sila maigo, ni sila makaduol ngadto kanila gawas kon kini pinaagi sa ilang ganghaan.",
                    "Karon niini nga higayon ang labaw nga mga kapitan sa mga Lamanite nahibulong sa hilabihan, tungod sa kaalam sa mga Nephite sa pag-andam sa ilang mga dapit nga tagoanan.",
                    "Karon ang mga pangulo sa mga Lamanite nagtuo, tungod sa kadaghan sa ilang gidaghanon, oo, sila nagtuo nga sila kinahanglan may kahigayunan sa pagsulong diha kanila ingon nga sila hangtud karon nagbuhat; oo, ug sila usab nangandam sa ilang mga kaugalingon uban sa mga panagang, ug uban sa mga taming; ug sila usab nangandam sa ilang mga kaugalingon uban sa mga saput nga panit, oo, bagâ kaayo nga mga saput aron pagtabon sa ilang pagkahubo.",
                    "Ug busa ingon nga andam sila nagtuo nga sila sayon nga makabuntog ug makapasakop sa ilang mga kaigsoonan sa yugo sa pagkaulipon, o sa pagpatay ug pagbuno kanila sumala sa ilang kahimuot.",
                    "Apan tan-awa, sa ilang tumang katingala, sila andam alang kanila, sa pamaagi nga wala pa gayud mahibaloi taliwala sa mga kaliwatan ni Lehi. Karon sila andam alang sa mga Lamanite, sa pagpakig-away subay sa mga pamaagi sa panudlo ni Moroni.",
                    "Ug nahinabo nga ang mga Lamanite, o ang mga Amalickiahite, hilabihan ka tingala sa ilang pamaagi sa pagpangandam alang sa gubat.",
                    "Karon, kon si hari Amalickiah midasdas gikan sa yuta sa Nephi, sa ulohan sa iyang kasundalohan, tingali siya makapahimo sa mga Lamanite sa pagsulong sa mga Nephite sa dakbayan sa Ammonihah; kay tan-awa, siya wala manumbaling sa dugo sa iyang mga katawhan.",
                    "Apan tan-awa, si Amalickiah wala molugsong sa iyang kaugalingon aron makig-away. Ug tan-awa, ang iyang labaw nga mga kapitan wala mangahas sa pagsulong sa mga Nephite diha sa dakbayan sa Ammonihah, kay si Moroni miusab sa pagdumala sa mga kalihokan taliwala sa mga Nephite, hangtud nga ang mga Lamanite nahigawad sa ilang mga dapit nga dangpanan ug sila dili makasulong ngadto kanila.",
                    "Busa sila midangop didto sa kamingawan, ug midala sa ilang pundok sa mga sundalo ug mimartsa paingon sa yuta sa Noah, nagtuo nga kana mao ang sunod nga labing maayo nga dapit alang kanila sa pagsulong batok sa mga Nephite.",
                    "Kay sila wala masayud nga si Moroni milig-on, o mitukod og mga kota nga katagoan, alang sa matag dakbayan libut sa tibuok yuta; busa, sila mimartsa sa unahan paingon sa yuta sa Noah uban ang hugot nga katuyoan; oo, ang ilang mga labaw nga kapitan mibarug ug naghimo og usa ka panumpa nga sila molaglag sa mga katawhan niana nga dakbayan.",
                    "Apan tan-awa, sa ilang katingala, ang dakbayan sa Noah, nga hangtud karon usa ka mahuyang nga dapit, pagkakaron, tungod sa mga pamaagi ni Moroni, nahimo nga lig-on, oo, gani molabaw pa sa kalig-on sa dakbayan sa Ammonihah.",
                    "Ug karon, tan-awa, kini kaalam ni Moroni; kay siya nagtuo nga sila mahadlok sa dakbayan sa Ammonihah; ug ingon nga ang dakbayan sa Noah hangtud karon mao ang mahuyang nga dapit sa yuta, busa sila momartsa didto sa pagpakig-away; ug ingon kini sumala sa iyang mga tinguha.",
                    "Ug tan-awa, si Moroni mitudlo kang Lehi nga mahimo nga labaw nga kapitan ibabaw sa mga tawo niana nga dakbayan; ug kini mao ang Lehi kinsa nakig-away sa mga Lamanite didto sa walog sa silangan sa suba sa Sidon.",
                    "Ug karon tan-awa nahinabo, nga sa diha nga ang mga Lamanite nakakita nga si Lehi mimando sa dakbayan sila nahigawad pag-usab, kay sila nahadlok kaayo ni Lehi; bisan pa niana ang ilang labaw nga mga kapitan nakapanumpa sa usa ka panumpa sa pagsulong sa dakbayan; busa, sila misulong uban ang ilang mga kasundalohan.",
                    "Karon tan-awa, ang mga Lamanite dili makasulod sa ilang mga kota nga dangpanan sa bisan unsa nga paagi gawas sa ganghaan, tungod sa pagkataas sa bungdo nga gibutang, ug sa kalawom sa kanal nga gikalot sa libut, gawas kini sa may ganghaan.",
                    "Ug ingon niana ka andam ang mga Nephite sa paglaglag sa tanan nga mangahas sa pagkatkat aron mosulod sa kota sa bisan unsa nga paagi, pinaagi sa paglabay og mga bato ug mga panâ ngadto kanila.",
                    "Sa ingon sila nakaandam, oo, usa ka pundok sa ilang labing kusgan nga mga tawo, uban sa ilang mga espada ug sa ilang mga saplong, sa pagtigbas sa tanan kinsa mangahas sa pagsulod ngadto sa ilang dapit nga dangpanan pinaagi sa ganghaan; ug sa ingon sila andam sa pagpanalipod sa ilang mga kaugalingon batok sa mga Lamanite.",
                    "Ug nahinabo nga ang mga kapitan sa mga Lamanite midala sa ilang mga kasundalohan sa atubangan sa ganghaan, ug misugod sa pagpakig-away sa mga Nephite, aron makasulod sa ilang dapit nga dangpanan; apan tan-awa, sila giabug matag karon ug unya, hangtud nga sila gipamatay uban sa hilabihan nga pamatay.",
                    "Karon sa diha nga sila nakakita nga sila dili makaangkon og gahum ibabaw sa mga Nephite pinaagi sa agianan, sila misugod sa pagkalot sa ilang mga bungdo sa yuta nga sila unta makaangkon og usa ka agianan sa ilang mga kasundalohan, nga sila unta makaangkon og sama nga kahigayunan sa pakig-away; apan tan-awa, niini nga mga pagsulay sila namatay sa mga bato ug sa mga panâ nga gilabay nganha kanila; ug kay sa mapuno ang ilang mga kanal pinaagi sa pagguba sa mga bungdo sa yuta, sila napuno sa gidaghanon sa ilang mga patay ug mga samaran nga lawas.",
                    "Sa ingon ang mga Nephite aduna sa tanan nga gahum ibabaw sa ilang mga kaaway; ug sa ingon ang mga Lamanite misulay sa paglaglag sa mga Nephite hangtud nga ang labaw nga mga kapitan tanan namatay; oo, ug labaw sa usa ka libo sa mga Lamanite ang namatay; samtang, sa lain nga bahin, walay bisan usa ka kalag sa mga Nephite ang namatay.",
                    "Dihay mga kalim-an kinsa mga samaran, kinsa nabantang sa mga panâ sa mga Lamanite pinaagi sa agianan, apan sila napanalipdan sa ilang mga panagang, ug sa ilang mga taming, ug sa ilang mga sagang sa ulo, hangtud nga ang ilang mga samad diha sa ilang mga bitiis, daghan diin mga grabe.",
                    "Ug nahinabo, nga sa diha nga ang mga Lamanite nakakita nga ang ilang labaw nga mga kapitan tanan namatay sila milayas ngadto sa kamingawan. Ug nahinabo nga sila mibalik ngadto sa yuta sa Nephi, aron sa pagpahibalo sa ilang hari, si Amalickiah, kinsa usa ka Nephite sa pagkatawo, mahitungod sa ilang dako nga kapildihan.",
                    "Ug nahinabo nga siya hilabihan sa kasuko sa iyang mga katawhan, tungod kay siya wala makaangkon sa iyang tinguha ibabaw sa mga Nephite; siya wala makapasakop kanila sa yugo sa pagkaulipon.",
                    "Oo, siya hilabihan sa kasuko, ug siya mitunglo sa Dios, ug usab ni Moroni, nanumpa uban sa panumpa nga siya moinom sa iyang dugo; ug kini tungod kay si Moroni naghupot sa mga sugo sa Dios sa pagpangandam alang sa kahilwasan sa iyang mga katawhan.",
                    "Ug nahinabo, nga sa lain nga bahin, ang mga katawhan ni Nephi mipasalamat sa Ginoo nga ilang Dios, tungod sa iyang dili hitupngan nga gahum sa pagluwas kanila gikan sa mga kamot sa ilang mga kaaway.",
                    "Ug sa ingon natapos ang ikanapulo ug siyam nga tuig sa pagmando sa mga maghuhukom ibabaw sa mga katawhan ni Nephi.",
                    "Oo, ug dihay makanunayon nga kalinaw taliwala kanila, ug hilabihan ka dako nga kauswagan diha sa simbahan tungod sa ilang pagsunod ug kakugi diin sila mihatag ngadto sa pulong sa Dios, diin gipadayag ngadto kanila pinaagi ni Helaman, ug ni Shiblon, ug ni Corianton, ug ni Ammon ug sa iyang mga kaigsoonan, oo, ug pinaagi niadtong tanan kinsa gi-orden pinaagi sa balaan nga kapunongan sa Dios, ingon nga gibunyagan ngadto sa paghinulsol, ug gipadala aron sa pagsangyaw taliwala sa mga katawhan."
                ]
            },
            {
                "url": "https://www.lds.org/scriptures/bofm/alma/50?lang=ceb",
                "name": "Kapitulo 50",
                "summary": [
                    "Si Moroni milig-on sa mga yuta sa mga Nephite—Sila mitukod og daghan nga bag-o nga mga dakbayan—Mga gubat ug mga kalaglagan nahiaguman sa mga Nephite sa mga adlaw sa ilang mga pagkadautan ug mga pagkasalawayon—Si Morianton ug iyang mga masupilon gibuntog ni Teancum—Si Nephihah namatay, ug ang iyang anak nga lalaki nga si Pahoran mipuli sa hukmanan. Mga 72–67 B.C."
                ],
                "verses": [
                    "Ug karon nahinabo nga si Moroni wala mohunong sa paghimo og mga pagpangandam alang sa gubat, o sa pagpanalipod sa iyang mga katawhan batok sa mga Lamanite; kay siya misugo nga ang iyang mga kasundalohan magsugod diha sa sinugdanan sa ikakawhaan nga tuig sa pagmando sa mga maghuhukom, nga sila magsugod sa pagkalot og mga pundok sa yuta libut sa tanan nga mga dakbayan, sa tibuok nga mga yuta diin gipanag-iya sa mga Nephite.",
                    "Ug sa ibabaw niini nga mga pangpang sa yuta siya mipabutang og mga troso, oo, mga tinukod nga troso nga gitukod tupong sa gitas-on sa usa ka tawo, libut sa mga dakbayan.",
                    "Ug siya misugo nga diha niana nga mga tinukod nga troso kinahanglan adunay bayanan sa mga talinis nga kahoy nga iliyok sa mga troso; ug sila mga lig-on ug tag-as.",
                    "Ug siya misugo nga mga tore pagatukuron nga magdung-aw niadto nga mga tinukod nga talinis nga kahoy, ug siya misugo nga mga dapit nga dangpanan pagatukuron diha sa mga tore, nga ang mga bato ug ang mga panâ sa mga Lamanite dili makasamad kanila.",
                    "Ug sila andam nga sila makalabay og mga bato gikan sa itaas niini, sumala sa ilang kahimuot ug sa ilang kusog, ug mopatay kaniya kinsa mosulay sa pagduol sa mga paril sa dakbayan.",
                    "Sa ingon si Moroni miandam og mga kota batok sa pag-abut sa ilang mga kaaway, libut sa matag dakbayan sa tanan nga yuta.",
                    "Ug nahinabo nga si Moroni misugo nga ang iyang mga kasundalohan kinahanglan moadto ngadto sa silangan sa kamingawan; oo, ug sila miadto ug miabug sa tanan nga mga Lamanite kinsa anaa sa silangan sa kamingawan ngadto sa ilang kaugalingon nga mga yuta, diin habagatan sa yuta sa Zarahemla.",
                    "Ug ang yuta sa Nephi mikatay sa usa ka tul-id nga agianan gikan sa silangan nga dagat paingon sa kasadpan.",
                    "Ug nahinabo nga sa diha nga si Moroni miabug sa tanan nga mga Lamanite gikan sa silangan sa kamingawan, diin anaa sa amihanan sa mga yuta diin ilang kaugalingon nga gipanag-iya, siya misugo nga ang mga lumulupyo kinsa tua sa yuta sa Zarahemla ug sa naglibut nga yuta kinahanglan moadto didto sa silangan sa kamingawan, gani sa mga utlanan daplin sa baybayon, ug manag-iya sa yuta.",
                    "Ug siya usab mibutang og mga kasundalohan sa habagatan, sa mga utlanan sa ilang mga gipanag-iya, ug misugo kanila sa pagtukod og mga kota aron sila makapanalipod sa ilang mga kasundalohan ug sa ilang mga katawhan gikan sa mga kamot sa ilang mga kaaway.",
                    "Ug sa ingon siya miguba sa tanan nga mga kota sa mga Lamanite sa silangan sa kamingawan, oo, ug usab sa kasadpan, naglig-on sa utlanan taliwala sa mga Nephite ug sa mga Lamanite, taliwala sa yuta sa Zarahemla ug sa yuta sa Nephi, gikan sa kasadpan nga dagat, subay sa ulohan sa suba sa Sidon—ang mga Nephite nga nakapanag-iya sa tanan nga yuta paingon sa amihanan, oo, gani ang tanan nga yuta diin paingon sa amihanan sa yuta sa Bountiful, sumala sa ilang kahimuot.",
                    "Sa ingon si Moroni, uban sa iyang mga kasundalohan, diin nagkadaghan matag adlaw tungod sa pasalig sa panalipod diin ang iyang mga buhat gipadayag ngadto kanila, nangita nga lumpagon ang kalig-on ug gahum sa mga Lamanite gikan sa mga yuta diin sila nanag-iya, nga sila kinahanglan walay gahum diha sa mga yuta nga ilang gipanag-iya.",
                    "Ug nahinabo nga ang mga Nephite misugod sa katukuran sa dakbayan, ug sila mitawag sa ngalan sa dakbayan og Moroni; ug kini diha buyon sa silangan sa dagat; ug kini diha buyon sa habagatan sa utlanan nga gipanag-iya sa mga Lamanite.",
                    "Ug sila usab misugod sa usa ka katukuran alang sa usa ka dakbayan taliwala sa dakbayan sa Moroni ug sa dakbayan sa Aaron, nagsumpay sa mga utlanan sa Aaron ug sa Moroni; ug sila mitawag sa ngalan sa dakbayan, o sa yuta, nga Nephihah.",
                    "Ug sila usab misugod nianang mao nga tuig sa pagtukod og daghan nga mga dakbayan didto sa amihanan, ang usa sa tinuyo nga pamaagi diin sila mitawag og Lehi, diin anaa sa amihanan buyon sa mga utlanan sa baybayon.",
                    "Ug sa ingon natapos ang ikakawhaan nga tuig.",
                    "Ug dinhi niini nga mauswagon nga pagkabutang ang mga katawhan ni Nephi sa pagsugod sa ikakawhaan ug usa nga tuig sa pagmando sa mga maghuhukom ibabaw sa mga katawhan ni Nephi.",
                    "Ug sila miuswag sa hilabihan, ug sila nahimo nga hilabihan ka adunahan; oo, ug sila midaghan ug nag-anam ka lig-on dinhi sa yuta.",
                    "Ug sa ingon kita nakakita unsa ka maloloy-on ug makiangayon ang tanan nga mga kahimoan sa Ginoo, sa pagpatuman sa tanan niya nga mga pulong ngadto sa mga katawhan; oo, kita makakita nga ang iyang mga pulong gipamatud-an, bisan karon nga panahon, diin siya misulti ngadto kang Lehi, nga nag-ingon:",
                    "Bulahan ikaw ug ang imong mga anak; ug sila panalanginan, tungod kay sila naghupot sa akong mga sugo sila mouswag dinhi sa yuta. Apan hinumdumi, tungod kay sila wala maghupot sa akong mga sugo sila isalikway gikan sa atubangan sa Ginoo.",
                    "Ug kita nakakita nga kini nga mga saad napamatud-an ngadto sa mga katawhan ni Nephi; kay kini tungod sa ilang mga panag-away ug sa ilang mga panagbingkil, oo, sa ilang mga pagbuno, ug sa ilang mga panglungkab, sa ilang pagsimba og mga dios-dios, sa ilang mga malaw-ay nga mga buhat, ug sa ilang mga pagkasalawayon, diin anaa taliwala sa ilang mga kaugalingon, diin nagdala diha kanila sa ilang mga gubat ug sa ilang mga kalaglagan.",
                    "Ug kadto kinsa matinud-anon diha sa paghupot sa mga sugo sa Ginoo giluwas sa tanan nga mga panahon, samtang kaliboan sa ilang dautan nga mga kaigsoonan napahimutang sa pagkaulipon, o nahanaw pinaagi sa espada, o mikunhod tungod sa pagkawalay pagtuo, ug mitipon uban sa mga Lamanite.",
                    "Apan tan-awa wala pay labaw nga malipayon nga panahon taliwala sa mga katawhan ni Nephi, sukad sa mga adlaw ni Nephi, kay sa mga adlaw ni Moroni, oo, bisan karon nga panahon, sa ikakawhaan ug usa nga tuig sa pagmando sa mga maghuhukom.",
                    "Ug nahinabo nga ang ikakawhaan ug duha nga tuig sa pagmando sa mga maghuhukom usab natapos sa kalinaw; oo, ug usab ang ikakawhaan ug tulo nga tuig.",
                    "Ug nahinabo nga diha sa pagsugod sa ikakawhaan ug upat nga tuig sa pagmando sa mga maghuhukom, diha na usab unta ang kalinaw taliwala sa mga katawhan ni Nephi kon dili pa unta sa panagbingkil taliwala kanila mahitungod sa yuta sa Lehi, ug sa yuta sa Morianton, diin misumpay diha sa mga utlanan sa Lehi; ang duha diin anaa sa mga utlanan buyon sa baybayon.",
                    "Kay tan-awa, ang mga katawhan kinsa nanag-iya sa yuta sa Morianton miangkon og usa ka bahin sa yuta sa Lehi; busa diha misugod ang mainiton nga panagbingkil tali kanila, hangtud nga ang mga katawhan ni Morianton miandam sa mga hinagiban batok sa ilang mga kaigsoonan, ug sila hugot ang tinguha pinaagi sa espada sa pagpatay kanila.",
                    "Apan tan-awa, ang mga katawhan nga mipanag-iya sa yuta sa Lehi milayas ngadto sa kampo ni Moroni, ug mihangyo ngadto kaniya og panabang; kay tan-awa sila wala sa kalapasan.",
                    "Ug nahinabo nga sa diha nga ang mga katawhan ni Morianton, kinsa gipangulohan sa usa ka tawo kansang ngalan mao si Morianton, nakakita nga ang mga katawhan sa Lehi milayas ngadto sa kampo ni Moroni, sila hilabihan ka hadlok basin pa unya og ang kasundalohan ni Moroni mosulong nganha kanila ug molaglag kanila.",
                    "Busa, si Morianton mibutang niini sulod sa ilang mga kasingkasing nga sila kinahanglan molayas ngadto sa yuta dapit sa amihanan nga bahin, diin nalukop sa dagko nga mga katubigan ug mipanag-iya sa yuta diin anaa sa amihanan nga bahin.",
                    "Ug tan-awa, sila unta mopatuman niini nga laraw, (nga mao unta ang hinungdan nga mahimo nga kasub-anan) apan tan-awa, si Morianton ingon nga usa ka tawo nga hilabihan ang kapintas, busa siya nasuko sa usa sa iyang mga sulugoon nga babaye, ug siya midasmag ngadto kaniya ug mibunal kaniya pag-ayo.",
                    "Ug nahinabo nga siya milayas, ug miadto sa kampo ni Moroni, ug misulti kang Moroni sa tanan nga mga butang mahitungod sa nahitabo, ug usab mahitungod sa ilang mga tumong sa paglayas ngadto sa yuta dapit sa amihanan nga bahin.",
                    "Karon tan-awa, ang mga katawhan kinsa tua sa yuta sa Bountiful, o sa Moroni, nahadlok nga sila mopatalinghug sa mga pulong ni Morianton ug motipon uban sa iyang mga katawhan, ug sa ingon siya mopanag-iya niadto nga mga bahin sa yuta, diin mopahiluna og katukuran alang sa makuyaw nga mga sangputanan taliwala sa mga katawhan ni Nephi, oo, diin nga mga sangputanan mosangput sa pagkapukan sa ilang kalingkawasan.",
                    "Busa si Moroni mipadala og kasundalohan, uban sa ilang kampo, sa pagsanta sa mga katawhan ni Morianton, sa paghunong sa ilang panaw ngadto sa yuta sa amihanan nga bahin.",
                    "Ug nahinabo nga sila wala makasanta kanila hangtud sila miabut sa mga utlanan sa yuta sa Desolation; ug didto sila nakasanta kanila, dapit sa may pig-ot nga agianan diin misubay sa dagat ngadto sa yuta sa amihanan nga bahin, oo, subay sa dagat, diha sa kasadpan ug diha sa silangan.",
                    "Ug nahinabo nga ang kasundalohan nga gipadala ni Moroni, diin gipangulohan sa usa ka tawo kansang ngalan mao si Teancum, misugat sa mga katawhan ni Morianton; ug hilabihan ka gahi og ulo sa mga katawhan ni Morianton, (ingon nga nadasig pinaagi sa iyang pagkadautan ug sa iyang ulog-ulog nga mga pulong) nga usa ka panag-away nagsugod tali kanila, diin si Teancum mipatay kang Morianton ug mibuntog sa iyang kasundalohan, ug midala kanila nga mga binilanggo, ug mibalik sa kampo ni Moroni. Ug sa ingon natapos ang ikakawhaan ug upat nga tuig sa pagmando sa mga maghuhukom ibabaw sa mga katawhan ni Nephi.",
                    "Ug sa ingon ang mga katawhan ni Morianton gidala pagbalik. Ug diha sa ilang pakigsaad sa pagpatunhay sa kalinaw sila gipahiuli ngadto sa yuta sa Morianton, ug usa ka paghiusa nahitabo tali kanila ug sa mga katawhan ni Lehi; ug sila usab gipahiuli ngadto sa ilang mga yuta.",
                    "Ug nahinabo nga diha sa sama nga tuig nga ang mga katawhan ni Nephi adunay kalinaw nga gipahiuli nganha kanila, nga si Nephihah, ang ikaduha nga labaw nga maghuhukom, namatay, ingon nga nakalingkod sa hukmanan uban sa hingpit nga katarung sa atubangan sa Dios.",
                    "Bisan pa niana, siya mibalibad kang Alma sa pagpanag-iya niadto nga mga talaan ug niadto nga mga butang diin gitamud ni Alma ug sa iyang mga amahan nga labing sagrado; busa si Alma mitugyan kanila diha sa iyang anak nga lalaki, si Helaman.",
                    "Tan-awa, nahinabo nga ang anak nga lalaki ni Nephihah gitudlo nga molingkod sa hukmanan, puli sa iyang amahan; oo, siya gitudlo nga labaw nga maghuhukom ug gobernador ibabaw sa mga katawhan, uban ang panumpa ug sagrado nga ordinansa sa paghukom sa pagkamatarung, ug sa pagpatunhay sa kalinaw ug kagawasan sa mga katawhan, ug sa paghatag ngadto kanila sa ilang sagrado nga mga kahigayunan sa pagsimba sa Ginoo nga ilang Dios, oo, sa pagbulig ug sa pagpatunhay sa baruganan sa Dios sa tanan niya nga mga adlaw, ug sa pagdala sa mga dautan ngadto sa kaangayan sumala sa ilang kalapasan.",
                    "Karon tan-awa, ang iyang ngalan mao si Pahoran. Ug si Pahoran mipuli sa katungdanan sa iyang amahan, ug misugod sa iyang pagmando sa katapusan sa ikakawhaan ug upat nga tuig, ibabaw sa mga katawhan ni Nephi."
                ]
            },
            {
                "url": "https://www.lds.org/scriptures/bofm/alma/51?lang=ceb",
                "name": "Kapitulo 51",
                "summary": [
                    "Mga tawo nga makihari mitinguha sa pag-usab sa balaod ug mibutang og usa ka hari—Si Pahoran ug ang mga tawo nga gawasnon gibuligan pinaagi sa tingog sa mga katawhan—Si Moroni mipugos sa mga tawo nga makihari sa pagpanalipod sa ilang nasud o pahamtangan sa kamatayon—Si Amalickiah ug ang mga Lamanite nakailog og daghan nga mga lig-on nga dakbayan—Si Teancum mipasibug sa pagsulong sa Lamanite ug mipatay kang Amalickiah sulod sa iyang tolda. Mga 67–66 B.C."
                ],
                "verses": [
                    "Ug karon nahinabo diha sa pagsugod sa ikakawhaan ug lima nga tuig sa pagmando sa mga maghuhukom ibabaw sa mga katawhan ni Nephi, sila ingon nga nakapatunhay og kalinaw tali sa mga katawhan ni Lehi ug sa mga katawhan ni Morianton mahitungod sa ilang mga yuta, ug ingon nga nasugdan ang ikakawhaan ug lima nga tuig diha sa kalinaw;",
                    "Bisan pa niana, sila wala madugay sa pagpatunhay og tibuok nga kalinaw diha sa yuta, kay dihay misugod nga panagbingkil taliwala sa mga katawhan mahitungod sa labaw nga maghuhukom nga si Pahoran; kay tan-awa, dihay usa ka bahin sa mga katawhan kinsa mitinguha nga pipila sa mga talagsaon nga punto sa balaod kinahanglan usbon.",
                    "Apan tan-awa, si Pahoran dili mousab ni motugot nga ang balaod usbon; busa, wala siya mopatalinghug niadto kinsa mipadala sa ilang mga tingog uban ang ilang mga hangyo mahitungod sa pagpausab sa balaod.",
                    "Busa, kadto kinsa matinguhaon nga ang balaod kinahanglan usbon nasuko kaniya, ug mitinguha nga siya kinahanglan dili na mahimo nga labaw nga maghuhukom ibabaw sa yuta; busa dihay miturok nga usa ka mainiton nga panaglalis mahitungod sa hitabo, apan dili ngadto sa pagpaagas sa dugo.",
                    "Ug nahinabo nga kadto kinsa matinguhaon nga si Pahoran kinahanglan papahawaon gikan sa hukmanan gitawag og mga tawo nga makihari, kay sila matinguhaon nga ang balaod kinahanglan usbon sa usa ka paagi aron sa pagpukan sa gawasnon nga panggamhanan ug sa pagpabarug og usa ka hari ibabaw sa yuta.",
                    "Ug kadto kinsa matinguhaon nga si Pahoran kinahanglan magpabilin nga labaw nga maghuhukom ibabaw sa yuta midala diha kanila sa ngalan nga mga tawo nga gawasnon; ug sa ingon niana ang pagkabahin taliwala kanila, kay ang mga tawo nga gawasnon nanumpa o mipakigsaad sa pagpatunhay sa ilang mga katungod ug sa mga kahigayunan sa ilang tinuohan pinaagi sa usa ka gawasnon nga panggamhanan.",
                    "Ug nahinabo nga kini nga hitabo sa ilang mga panagbingkil gihusay pinaagi sa tingog sa mga katawhan. Ug nahinabo nga ang tingog sa mga katawhan miabut dapig sa mga tawo nga gawasnon, ug si Pahoran mipabilin sa hukmanan, diin nakahimo og dako nga kalipay diha sa mga kaigsoonan ni Pahoran ug usab daghan sa mga katawhan sa kalingkawasan, kinsa usab mibutang sa mga tawo nga makihari sa paghilum, nga sila wala mangahas sa pagsupak apan napugos sa pagpatunhay sa tumong sa kagawasan.",
                    "Karon kadto kinsa midapig sa mga hari mao kadto nga mga halangdon, ug sila mitinguha nga mahimo nga hari; ug sila gibuligan pinaagi niadto kinsa mitinguha og gahum ug pagtugot ibabaw sa mga katawhan.",
                    "Apan tan-awa, kini usa ka makuyaw nga panahon sa ingon nga mga panagbingkil dinha taliwala sa mga katawhan ni Nephi; kay tan-awa, si Amalickiah mikutaw pag-usab sa mga kasingkasing sa mga katawhan sa mga Lamanite batok sa mga katawhan sa mga Nephite, ug siya mipundok sa mga sundalo gikan sa tanan nga mga bahin sa iyang yuta, ug gisangkapan sila, ug miandam alang sa gubat uban ang tanan nga kakugi; kay siya nakapanumpa sa pag-inom sa dugo ni Moroni.",
                    "Apan tan-awa, kita makakita nga ang iyang saad diin siya mihimo dinalidali; bisan pa niana, siya miandam sa iyang kaugalingon ug sa iyang mga kasundalohan sa pagsulong aron makig-away batok sa mga Nephite.",
                    "Karon ang iyang mga kasundalohan dili kaayo daghan sama kanila kaniadto, tungod sa daghan nga mga kaliboan kinsa namatay pinaagi sa kamot sa mga Nephite; apan bisan pa sa ilang dako nga kapildihan, si Amalickiah nakapundok og usa ka katingalahan nga gidaghanon sa kasundalohan, hangtud nga siya wala mahadlok nga mosulong ngadto sa yuta sa Zarahemla.",
                    "Oo, bisan si Amalickiah sa iyang kaugalingon misulong, diha sa pagpangulo sa mga Lamanite. Ug kini sa ikakawhaan ug lima nga tuig sa pagmando sa mga maghuhukom; ug kini sa sama nga higayon nga sila misugod sa paghusay sa mga kalihokan sa ilang mga panagbingkil mahitungod sa labaw nga maghuhukom, si Pahoran.",
                    "Ug nahinabo nga samtang ang mga tawo kinsa gitawag og mga tawo nga makihari nakadungog nga ang mga Lamanite mosulong aron sa pakig-away batok kanila, sila nalipay diha sa ilang mga kasingkasing; ug sila midumili sa paggamit sa mga hinagiban, kay sila hilabihan kasuko sa labaw nga maghuhukom, ug usab sa mga tawo nga gawasnon, nga sila dili mogamit sa ilang mga hinagiban aron sa pagpanalipod sa ilang nasud.",
                    "Ug nahinabo nga sa diha nga si Moroni nakakita niini, ug usab nakakita nga ang mga Lamanite nagsingabut diha sa mga utlanan sa yuta, siya sa hilabihan nasuko tungod sa pagkagahi sa ulo niadto nga mga katawhan kinsa siya naghago sa hilabihan nga kakugi aron sa pagpanalipod; oo, siya sa hilabihan nasuko; ang iyang kalag napuno sa kasuko batok kanila.",
                    "Ug nahinabo nga siya mipadala og paghangyo, uban ang tingog sa mga katawhan, ngadto sa gobernador sa yuta, nagtinguha nga siya kinahanglan mobasa niini, ug mohatag kaniya (si Moroni) og gahum aron sa pagpugos niadto nga mga masupilon sa pagpanalipod sa ilang nasud o sila pahamtangan sa kamatayon.",
                    "Kay kini mao ang iyang unang atubangon nga sumpuon ang ingon nga mga panagbingkil ug mga panagsumpaki taliwala sa mga katawhan; kay tan-awa, kini mao hangtud karon ang hinungdan sa tanan nila nga kalaglagan. Ug nahinabo nga kini gitugot sumala sa tingog sa mga katawhan.",
                    "Ug nahinabo nga si Moroni misugo nga ang iyang kasundalohan kinahanglan mobatok niadto nga mga tawo nga makihari, sa pagpaubos sa ilang garbo ug sa ilang pagkahalangdon, ug paglubong kanila ngadto uban sa yuta, o sila kinahanglan mogamit sa ilang mga hinagiban ug mobulig sa baruganan sa kalingkawasan.",
                    "Ug nahinabo nga ang mga kasundalohan mimartsa batok kanila; ug sila mipaubos sa ilang garbo ug sa ilang pagkaharianon, hangtud nga sa ilang pag-alsa sa ilang mga hinagiban sa gubat aron sa pakig-away batok sa mga tawo ni Moroni sila gipangtigbas ug gilubong ngadto sa yuta.",
                    "Ug nahinabo nga dihay upat ka libo niadto nga mga masupilon kinsa gitigbas pinaagi sa espada; ug kadto nga ilang mga pangulo kinsa wala mamatay sa panag-away gidakop ug gibalhug ngadto sa bilanggoan, kay walay panahon alang sa ilang mga paghusay niini nga higayon.",
                    "Ug ang nahibilin niadto nga mga masupilon, kay sa tigbason ngadto sa yuta pinaagi sa espada, miampo ngadto sa bandila sa kalingkawasan, ug napugos sa pagpataas sa bandila sa kalingkawasan diha sa ilang mga tore, ug diha sa ilang mga dakbayan, ug sa paggamit sa mga hinagiban sa pagpanalipod sa ilang nasud.",
                    "Ug sa ingon si Moroni mitapos sa mga tawo nga makihari, nga wala nay gidungog pinaagi sa ngalan nga tawo nga makihari; ug sa ingon siya mitapos sa pagkagahi sa ulo ug sa garbo niadto nga mga katawhan kinsa mipaila sa dugo nga harianon; apan sila gidala sa pagpaubos sa ilang mga kaugalingon ngadto sama sa ilang mga kaigsoonan, ug sa pagpakig-away nga maisugon alang sa ilang kagawasan gikan sa pagkaulipon.",
                    "Tan-awa, nahinabo nga samtang si Moroni sa ingon milumpag sa mga gubat ug mga panagbingkil taliwala sa iyang kaugalingon nga mga katawhan, ug mipasakop kanila sa kalinaw ug sa buhilaman, ug mihimo og mga pamalaod sa pag-andam alang sa gubat batok sa mga Lamanite, tan-awa, ang mga Lamanite miabut ngadto sa yuta sa Moroni, diin nahimutang sa mga utlanan sa baybayon.",
                    "Ug nahinabo nga ang mga Nephite dili kaayo lig-on didto sa dakbayan sa Moroni; busa si Amalickiah miabug kanila, nakapatay og daghan. Ug nahinabo nga si Amalickiah nakapanag-iya sa dakbayan, oo, nakapanag-iya sa tanan nila nga mga kota.",
                    "Ug kadto kinsa milayas gikan sa dakbayan sa Moroni miadto sa dakbayan sa Nephihah; ug usab ang mga katawhan sa dakbayan sa Lehi mipundok sa ilang mga kaugalingon, ug mihimo og mga pagpangandam ug mga andam na sa pagdawat sa mga Lamanite sa pakig-away.",
                    "Apan nahinabo nga si Amalickiah dili motugot sa mga Lamanite nga mosulong batok sa dakbayan sa Nephihah aron makig-away, apan mipugong kanila sa may baybayon, mitugyan og mga tawo sa matag dakbayan  sa pagbantay ug pagpanalipod niini.",
                    "Ug sa ingon siya mipadayon, mipanag-iya sa daghan nga mga dakbayan, ang dakbayan sa Nephihah, ug ang dakbayan sa Lehi, ug ang dakbayan sa Morianton, ug ang dakbayan sa Omner, ug ang dakbayan sa Gid, ug ang dakbayan sa Mulek, tanan diin nahimutang sa silangan nga bahin sa mga utlanan sa baybayon.",
                    "Ug sa ingon ang mga Lamanite nakapanag-iya, pinaagi sa kamaliputon ni Amalickiah, og daghan kaayo nga mga dakbayan, pinaagi sa ilang dili maihap nga mga panon, ang tanan diin giayo paglig-on subay sa pamaagi sa mga kota ni Moroni; tanan diin nakahatag og lig-on nga panalipod sa mga Lamanite.",
                    "Ug nahinabo nga sila mimartsa paingon sa mga utlanan sa yuta sa Bountiful, miabug sa mga Nephite gikan sa ilang atubangan ug nakapatay og daghan.",
                    "Apan nahinabo nga sila gisugat ni Teancum, kinsa mipatay kang Morianton ug misanta sa iyang mga katawhan diha sa iyang paglayas.",
                    "Ug nahinabo nga siya misanta kang Amalickiah usab, samtang siya nagmartsa uban sa iyang dili maihap nga kasundalohan nga siya unta makapanag-iya sa yuta sa Bountiful, ug usab sa yuta sa amihanan.",
                    "Apan tan-awa siya nakasugat og usa ka kapakyasan ingon nga gipasibug pinaagi ni Teancum ug sa iyang mga tawo, kay sila mga batid nga mga manggugubat; kay matag tawo ni Teancum milabaw sa mga Lamanite sa ilang kusog ug sa ilang kahanas sa gubat, hangtud nga sila nakaangkon og bintaha ibabaw sa mga Lamanite.",
                    "Ug nahinabo nga sila misamok kanila, hangtud nga sila mipatay kanila gani hangtud sa pagkangitngit. Ug nahinabo nga si Teancum ug ang iyang mga tawo miugbok sa ilang mga tolda sa mga utlanan sa yuta sa Bountiful; ug si Amalickiah miugbok sa iyang mga tolda sa mga utlanan diha sa baybayon buyon sa dagat, ug subay niini nga pamaagi sila giabug.",
                    "Ug nahinabo nga sa pag-abut sa kagabhion, si Teancum ug ang iyang sulugoon migawas sa hilum ug milakaw sa gabii, ug miadto sa kampo ni Amalickiah; ug tan-awa, ang katulugon mibuntog kanila tungod sa ilang tumang kakapoy, diin ang hinungdan mao ang mga kahago ug kainit sa adlaw.",
                    "Ug nahinabo nga si Teancum misulod sa hilum ngadto sa tolda sa hari, ug gitusok sa bangkaw ang iyang kasingkasing; ug siya ang hinungdan sa kamatayon sa hari sa diha-diha nga siya wala makapukaw sa iyang mga sulugoon.",
                    "Ug siya mipauli sa hilum balik sa iyang kaugalingon nga kampo, ug tan-awa, ang iyang mga tawo nangatulog, ug siya mipukaw kanila ug misulti kanila sa tanan nga mga butang diin siya nakabuhat.",
                    "Ug siya misugo nga ang iyang mga kasundalohan kinahanglan mobarug sa pagpangandam, basin unya og ang mga Lamanite momata ug mosulong diha kanila.",
                    "Ug sa ingon natapos ang ikakawhaan ug lima nga tuig sa pagmando sa mga maghuhukom ibabaw sa mga katawhan ni Nephi; ug sa ingon natapos ang mga adlaw ni Amalickiah."
                ]
            },
            {
                "url": "https://www.lds.org/scriptures/bofm/alma/52?lang=ceb",
                "name": "Kapitulo 52",
                "summary": [
                    "Si Ammoron mipuli kang Amalickiah ingon nga hari sa mga Lamanite—Si Moroni, Teancum, ug si Lehi nangulo sa mga Nephite sa usa ka madaugon nga gubat batok sa mga Lamanite—Ang dakbayan sa Mulek nabawi, ug si Jacob ang Zoramite gipatay. Mga 66–64 B.C."
                ],
                "verses": [
                    "Ug karon, nahinabo sa ikakawhaan ug unom nga tuig sa pagmando sa mga maghuhukom ibabaw sa mga katawhan ni Nephi, tan-awa, sa diha nga ang mga Lamanite nahigmata sa unang buntag sa unang bulan, tan-awa, sila nakakita ni Amalickiah nga patay na diha sa iyang kaugalingon nga tolda; ug sila usab nakakita nga si Teancum andam na sa pagpakig-away kanila niana nga adlaw.",
                    "Ug karon, sa diha nga ang mga Lamanite nakakita niini sila nangahadlok; ug sila mibiya sa ilang laraw sa pagmartsa ngadto sa yuta sa amihanan nga bahin, ug misibug uban sa tanan nila nga kasundalohan ngadto sa dakbayan sa Mulek, ug nangayo og panabang alang diha sa ilang mga kota.",
                    "Ug nahinabo nga ang igsoon nga lalaki ni Amalickiah natudlo nga hari ibabaw sa mga katawhan; ug ang iyang ngalan mao si Ammoron; sa ingon si hari Ammoron, ang igsoon nga lalaki ni hari Amalickiah, mao ang natudlo nga momando puli kaniya.",
                    "Ug nahinabo nga siya misugo nga ang iyang mga katawhan kinahanglan manalipod niadto nga mga dakbayan, diin ilang nakuha pinaagi sa pagpaagas sa dugo; kay sila wala makakuha og bisan hain nga mga dakbayan gawas kon sila kakabsan og daghan nga dugo.",
                    "Ug karon, si Teancum nakakita nga ang mga Lamanite hugot sa pagpanalipod niadto nga mga dakbayan diin ilang nakuha, ug kadto nga mga bahin sa yuta diin sila nakapanag-iya; ug usab nagtan-aw sa kadaghan sa ilang gidaghanon, si Teancum naghunahuna nga kini dili kinahanglan nga siya mosulay sa pagsulong kanila sa ilang mga kota.",
                    "Apan siya mipugong sa iyang mga tawo nga naglibut, ingon og nangandam alang sa gubat; oo, ug sa pagkatinuod siya nangandam sa pagpanalipod sa iyang kaugalingon batok kanila, pinaagi sa pagtukod og mga paril nga naglibut ug nangandam og mga dapit nga katagoan.",
                    "Ug nahinabo nga siya sa ingon mipadayon sa pagpangandam alang sa gubat hangtud nga si Moroni mipadala og dako nga pundok sa mga tawo aron sa paglig-on sa iyang kasundalohan.",
                    "Ug si Moroni mipadala usab og mga mando ngadto kaniya nga siya kinahanglan mobaton sa tanan nga mga binilanggo kinsa nahulog nganha sa iyang mga kamot; kay ingon nga ang mga Lamanite nakakuha og daghan nga mga binilanggo, nga siya mobaton sa tanan nga mga binilanggo sa mga Lamanite agi og usa ka paglukat alang niadto kinsa nadakpan sa mga Lamanite.",
                    "Ug siya usab mipadala og mga mando ngadto kaniya nga siya kinahanglan molig-on sa yuta sa Bountiful, ug mopanalipod sa pig-ot nga agianan diin mipaingon sa yuta sa amihanan nga bahin, basin pa unya og ang mga Lamanite makaangkon niana nga bahin ug makaangkon og gahum sa pagsamok kanila sa matag dapit.",
                    "Ug si Moroni mipadala usab ngadto kaniya, nagtinguha kaniya nga siya magmatinud-anon sa pagpanalipod niana nga bahin sa yuta, ug nga siya mangita sa tanan nga kahigayunan sa pagsakit sa mga Lamanite niana nga bahin, kutob sa anaa sa iyang gahum, nga tingali siya makabawi pag-usab pinaagi sa taktika o sa uban nga paagi niadto nga mga dakbayan diin nakuha gikan sa ilang mga kamot; ug nga siya usab molig-on ug mopanalipod sa mga dakbayan nga naglibut, diin wala mahulog ngadto sa mga kamot sa mga Lamanite.",
                    "Ug siya usab miingon ngadto kaniya, ako moanha nganha kanimo, apan tan-awa, ang mga Lamanite misulong kanamo diha sa mga utlanan sa yuta sa may kasadpan nga dagat; ug tan-awa, ako nakig-away batok kanila, busa ako dili pa makaanha nganha kanimo.",
                    "Karon, ang hari (si Ammoron) mibiya gikan sa yuta sa Zarahemla, ug mipahibalo ngadto sa rayna mahitungod sa kamatayon sa iyang igsoon nga lalaki, ug mitigum og dako nga pundok sa mga tawo, ug mimartsa batok sa mga Nephite diha sa mga utlanan sa may kasadpan nga dagat.",
                    "Ug sa ingon siya nanlimbasug sa pagsamok sa mga Nephite, ug sa pagdani sa usa ka bahin sa ilang mga kasundalohan ngadto niana nga bahin sa yuta, samtang siya misugo niadto kinsa siya mibiya aron sa pagpanag-iya sa mga dakbayan diin iyang nakuha, nga sila usab mosamok sa mga Nephite diha sa mga utlanan dapit sa silangan nga dagat, ug kinahanglan manag-iya sa ilang mga yuta kutob sa ilang mahimo pinaagi sa ilang gahum, sumala sa gahum sa ilang mga kasundalohan.",
                    "Ug sa ingon ang mga Nephite nahimutang niana nga makuyaw nga mga kahimtang sa katapusan sa ikakawhaan ug unom nga tuig sa pagmando sa mga maghuhukom ibabaw sa mga katawhan ni Nephi.",
                    "Apan tan-awa, nahinabo sa ikakawhaan ug pito nga tuig sa pagmando sa mga maghuhukom, nga si Teancum, pinaagi sa sugo ni Moroni—kinsa nakapatindog og mga kasundalohan aron sa pagpanalipod sa habagatan ug sa kasadpan nga mga utlanan sa yuta, ug nakasugod sa iyang pagmartsa paingon sa yuta sa Bountiful, nga siya katabangan ni Teancum uban sa iyang mga tawo sa pagbawi sa mga dakbayan diin sila napildi—",
                    "Ug nahinabo nga si Teancum nakadawat og mga mando sa paghimo og pagsulong diha sa dakbayan sa Mulek, ug sa pagbawi niini kon mahimo.",
                    "Ug nahinabo nga si Teancum mihimo og mga pagpangandam sa pagsulong sa dakbayan sa Mulek, ug mimartsa uban sa iyang kasundalohan batok sa mga Lamanite; apan siya nakakita nga kini dili mahimo nga siya makabuntog kanila samtang sila anaa sa ilang mga kota; busa siya mibiya sa iyang mga laraw ug mibalik pag-usab ngadto sa dakbayan sa Bountiful, aron maghulat sa pag-abut ni Moroni, nga siya makadawat og kalig-on sa iyang kasundalohan.",
                    "Ug nahinabo nga si Moroni miabut uban sa iyang kasundalohan sa yuta sa Bountiful, sa ulahing bahin sa ikakawhaan ug pito nga tuig sa pagmando sa mga maghuhukom ibabaw sa mga katawhan ni Nephi.",
                    "Ug sa pagsugod sa ikakawhaan ug walo nga tuig, si Moroni ug si Teancum ug daghan sa mga labaw nga kapitan nagpatawag og usa ka katiguman sa gubat—unsa ang ilang buhaton aron paghimo sa mga Lamanite nga mogawas batok kanila sa pakig-away; o nga sila sa uban nga mga paagi moulog-ulog kanila aron manggawas gikan sa ilang kota, nga sila unta makabintaha ibabaw kanila ug makabawi pag-usab sa dakbayan sa Mulek.",
                    "Ug nahinabo nga sila mipadala og mga embahada ngadto sa kasundalohan sa mga Lamanite, diin mipanalipod sa dakbayan sa Mulek, ngadto sa ilang pangulo, kansang ngalan mao si Jacob, nagtinguha kaniya nga siya mogawas uban sa iyang mga kasundalohan aron makigsugat kanila diha sa mga kapatagan taliwala sa duha ka mga dakbayan. Apan tan-awa, si Jacob, kinsa usa ka Zoramite, dili mogawas uban sa iyang kasundalohan aron sa pakigsugat kanila diha sa mga kapatagan.",
                    "Ug nahinabo nga si Moroni ingon nga walay paglaum sa pagpakigsugat kanila diha sa walay gidapigan nga yuta, busa, siya nakahukom diha sa usa ka laraw nga siya mopaon sa mga Lamanite sa pagpagawas sa ilang mga kota.",
                    "Busa siya misugo nga si Teancum modala og gamay nga pundok sa mga tawo ug momartsa duol sa baybayon; ug si Moroni ug ang iyang kasundalohan, sa pagkagabii, mimartsa diha sa kamingawan, diha sa kasadpan sa dakbayan sa Mulek; ug sa ingon, sa pagkaugma, sa diha nga ang mga magbalantay sa mga Lamanite nakakita kang Teancum, sila midagan ug misulti niini ngadto kang Jacob, ang ilang pangulo.",
                    "Ug nahinabo nga ang mga kasundalohan sa mga Lamanite mimartsa batok kang Teancum, nagdahum nga tungod sa ilang gidaghanon mabuntog si Teancum tungod sa pagkagamay sa ilang pundok. Ug sa pagkakita ni Teancum sa mga kasundalohan sa mga Lamanite nga nanggawas batok kaniya siya misugod sa pagsibug ubos sa may baybayon, sa amihanan nga bahin.",
                    "Ug nahinabo nga sa diha nga ang mga Lamanite nakakita nga siya misugod sa paglayas, sila nagpakaisug ug migukod kanila uban ang kapintas. Ug samtang si Teancum sa ingon mipasunod sa layo sa mga Lamanite kinsa migukod kanila sa kapakyasan, tan-awa, si Moroni misugo nga usa ka bahin sa iyang kasundalohan kinsa uban kaniya kinahanglan momartsa paingon ngadto sa dakbayan, ug manag-iya niini.",
                    "Ug sa ingon sila nakahimo, ug mipatay sa tanan kinsa nahibilin aron sa pagpanalipod sa dakbayan, oo, ang tanan kinsa dili motugyan sa ilang mga hinagiban sa gubat.",
                    "Ug sa ingon si Moroni nakapanag-iya sa dakbayan sa Mulek uban sa usa ka bahin sa iyang kasundalohan, samtang siya mimartsa uban sa nahibilin sa pagsugat sa mga Lamanite sa ilang pagbalik gikan sa paggukod ni Teancum.",
                    "Ug nahinabo nga ang mga Lamanite migukod ni Teancum hangtud sila miabut duol sa dakbayan sa Bountiful, ug unya sila gisugat ni Lehi ug sa usa ka diyutay nga kasundalohan, diin gibilin aron sa pagpanalipod sa dakbayan sa Bountiful.",
                    "Ug karon tan-awa, sa diha nga ang labaw nga mga kapitan sa mga Lamanite nakakita kang Lehi uban sa iyang kasundalohan nga misulong batok kanila, sila milayas sa tuman nga kalibug, basin pa unya og sila dili makaabut sa dakbayan sa Mulek sa dili pa si Lehi makaapas kanila; kay sila luya na tungod sa ilang pagmartsa, samtang ang mga tawo ni Lehi mga abtik pa.",
                    "Karon ang mga Lamanite wala masayud nga si Moroni anaa sa ilang pangulahian uban sa iyang kasundalohan; ug ang tanan nga ilang gikahadlokan mao si Lehi ug ang iyang mga tawo.",
                    "Karon si Lehi dili matinguhaon nga maapsan sila hangtud nga sila makasugat ni Moroni ug sa iyang kasundalohan.",
                    "Ug nahinabo nga sa wala pa makasibug og layo ang mga Lamanite sila giliyokan na sa mga Nephite, sa mga tawo ni Moroni sa usa ka bahin, ug sa mga tawo ni Lehi sa lain, ang tanan kinsa mga abtik ug puno sa kusog; apan ang mga Lamanite naluya na tungod sa ilang dugay nga pagmartsa.",
                    "Ug si Moroni misugo sa iyang mga tawo nga sila mosulong ngadto kanila hangtud nga sila motugyan sa ilang mga hinagiban sa gubat.",
                    "Ug nahinabo nga si Jacob, ingon nga ilang pangulo, ingon usa usab ka Zoramite, ug ingon nga adunay dili mabuntog nga espiritu, siya nangulo sa mga Lamanite ngadto sa pagpakig-away uban sa tumang kabangis batok kang Moroni.",
                    "Si Moroni ingon nga anaa sa ilang agianan sa pagmartsa busa si Jacob hugot ang tinguha nga mopatay kanila ug molaktud sa iyang agianan lahus sa dakbayan sa Mulek. Apan tan-awa, si Moroni ug ang iyang mga mga tawo labaw pa nga gamhanan; busa sila wala mohatag og agianan atubangan sa mga Lamanite.",
                    "Ug nahinabo nga sila nag-away uban ang tumang kabangis; ug dihay daghan nga namatay sa duha ka pundok; oo, ug si Moroni samaran ug si Jacob namatay.",
                    "Ug si Lehi mihasmag sa ilang pangulahian uban ang tumang kabangis uban sa iyang kusgan nga mga tawo, nga ang mga Lamanite sa pangulahian mitugyan sa ilang mga hinagiban sa gubat; ug ang nahibilin kanila, ingon nga nalibug kaayo, wala masayud kon molayas o mosukol ba.",
                    "Karon si Moroni nakakita sa ilang kalibug, siya miingon ngadto kanila: Kon kamo modala sa inyong mga hinagiban sa gubat ug motugyan kanila, tan-awa kami mopugong sa pagpaagas sa inyong dugo.",
                    "Ug nahinabo nga sa diha nga nakabati ang mga Lamanite niini nga mga pulong, ang ilang labaw nga mga kapitan, tanan kadto kinsa wala mamatay, miduol ug milabay sa ilang mga hinagiban sa gubat sa tiilan ni Moroni, ug usab misugo sa ilang mga tawo nga sila kinahanglan mobuhat sa ingon.",
                    "Apan tan-awa, dihay daghan nga nagdumili; ug kadto kinsa dili motugyan sa ilang mga espada gidakop ug gigapos, ug ang ilang mga hinagiban sa gubat gikuha gikan kanila, ug sila gipugos sa pagmartsa uban sa ilang mga kaigsoonan ngadto sa yuta sa Bountiful.",
                    "Ug karon ang gidaghanon sa binilanggo nga nadakpan milabaw pa kay sa gidaghanon sa namatay, oo, labaw pa niadto kinsa namatay diha sa isigka-pundok."
                ]
            },
            {
                "url": "https://www.lds.org/scriptures/bofm/alma/53?lang=ceb",
                "name": "Kapitulo 53",
                "summary": [
                    "Ang mga binilanggo nga mga Lamanite gigamit aron sa paglig-on sa dakbayan sa Bountiful—Mga panagsumpaki taliwala sa mga Nephite nakahatag og dugang nga kadaugan sa mga Lamanite—Si Helaman nagmando sa duha ka libo nga batan-on nga anak nga mga lalaki sa mga katawhan ni Ammon. Mga 64–63 B.C."
                ],
                "verses": [
                    "Ug nahinabo nga sila mibutang og mga magbalantay ibabaw sa mga binilanggo nga mga Lamanite, ug mipugos kanila sa paglakaw ug paglubong sa ilang mga patay, oo, ug usab ang mga patay sa mga Nephite kinsa gipamatay; ug si Moroni mibutang og mga tawo ibabaw kanila aron sa pagbantay kanila samtang sila naghimo sa ilang mga buluhaton.",
                    "Ug si Moroni miadto sa dakbayan sa Mulek uban ni Lehi, ug mimando sa dakbayan ug mitugyan niini ngadto kang Lehi. Karon tan-awa, kini si Lehi usa ka tawo kinsa kauban ni Moroni sa daghan nga bahin sa tanan niya nga mga pakig-away; ug siya usa ka tawo nga sama ngadto kang Moroni, ug sila nagmaya diha sa usag usa nga kahilwasan; oo, sila nahigugma sa usag usa kanila, ug gihigugma usab sa tanan nga mga katawhan ni Nephi.",
                    "Ug nahinabo nga human ang mga Lamanite makalubong sa ilang mga patay ug usab sa mga patay sa mga Nephite, sila gipamartsa pagbalik ngadto sa yuta sa Bountiful; ug si Teancum, pinaagi sa mga sugo ni Moroni, misugo nga sila kinahanglan mosugod sa paghago sa pagkalot og usa ka kanal libut sa yuta, o sa dakbayan, nga Bountiful.",
                    "Ug siya misugo nga sila kinahanglan motukod og usa ka koral nga mga troso diha sa sulod nga dapit sa kanal; ug sila milabay og yuta gikan sa kanal simpig sa koral nga mga troso; ug sa ingon sila misugo sa mga Lamanite sa paghago hangtud nga sila nakalibut sa dakbayan sa Bountiful og lig-on nga paril sa mga troso ug mga yuta, ngadto sa naghingapin nga gitas-on.",
                    "Ug kini nga dakbayan nahimo nga usa ka hilabihan ka lig-on nga kota human niini; ug dinhi niini nga dakbayan sila mibantay sa mga Lamanite nga binilanggo; oo, bisan sulod sa paril diin sila misugo kanila sa pagtukod uban sa ilang kaugalingon nga mga kamot. Karon si Moroni napugos sa pagsugo sa mga Lamanite sa paghago, tungod kay kini sayon sa pagbantay kanila samtang sila naghago; ug siya mitinguha sa tanan niya nga mga kasundalohan kon siya mosulong diha sa mga Lamanite.",
                    "Ug nahinabo nga si Moroni sa ingon nakaangkon og usa ka kadaugan ibabaw sa usa sa labing gamhanan nga mga kasundalohan sa mga Lamanite, ug nakaangkon sa dakbayan sa Mulek, diin mao ang usa sa labing lig-on nga kota sa mga Lamanite sa yuta sa Nephi; ug sa ingon siya usab nakatukod og usa ka kota aron sa pagpugong sa iyang mga binilanggo.",
                    "Ug nahinabo nga siya wala na mohimo og pagsulay sa pagpakig-away uban sa mga Lamanite niana nga tuig, apan siya migamit sa iyang mga tawo sa pagpangandam alang sa gubat, oo, ug sa pagbuhat og mga kota aron sa pagbantay batok sa mga Lamanite, oo, ug usab sa pagluwas sa ilang mga babaye ug sa ilang mga anak gikan sa gutom ug kasakit, ug paghatag og pagkaon alang sa ilang mga kasundalohan.",
                    "Ug karon nahinabo nga ang mga kasundalohan sa mga Lamanite, sa kasadpan nga dagat, sa habagatan, samtang wala diha si Moroni tungod sa pipila ka mga panagkunsabo diha sa mga Nephite, diin nakahimo og mga panagsumpaki taliwala kanila, nakabawi og pipila ka yuta ibabaw sa mga Nephite, oo, hangtud nga sila nakapanag-iya og pipila sa ilang mga dakbayan diha niana nga dapit sa yuta.",
                    "Ug sa ingon tungod sa kadautan taliwala sa ilang mga kaugalingon, oo, tungod sa mga panagsumpaki ug panagkunsabo taliwala sa ilang mga kaugalingon sila nahimutang sa labing makuyaw nga mga pagkabutang.",
                    "Ug karon tan-awa, ako ingon og adunay isulti mahitungod sa mga katawhan ni Ammon, kinsa, sa sinugdanan, mga Lamanite; apan tungod kang Ammon ug sa iyang mga kaigsoonan, sa lain nga bahin pinaagi sa gahum ug pulong sa Dios, sila nakabig ngadto sa Ginoo; ug sila gidala ngadto sa yuta sa Zarahemla, ug sukad niana gipanalipdan pinaagi sa mga Nephite.",
                    "Ug tungod sa ilang panumpa sila napugngan sa paggamit og mga hinagiban batok sa ilang mga kaigsoonan; kay sila nakapanumpa nga sila dili gayud mopaagas pa og dugo; ug sumala sa ilang panumpa sila mamatay; oo, sila unta motugot sa ilang mga kaugalingon nga mahulog ngadto sa mga kamot sa ilang mga kaigsoonan, kon dili pa tungod sa kalooy ug sa naghingapin nga gugma diin si Ammon ug ang iyang mga kaigsoonan aduna alang kanila.",
                    "Ug tungod niini nga hinungdan sila gidala ngadto sa yuta sa Zarahemla; ug sukad niana gipanalipdan pinaagi sa mga Nephite.",
                    "Apan nahinabo nga sa diha nga sila nakakita sa kakuyaw, ug sa daghan nga mga kasakit ug mga kalisdanan diin ang mga Nephite midawat alang kanila, sila natandog sa pagkamanggiloy-on ug mga matinguhaon sa paggamit og mga hinagiban sa pagpanalipod sa ilang nasud.",
                    "Apan tan-awa, sa diha nga sila hapit na unta mogamit sa mga hinagiban sa gubat, sila gidaug sa mga pagdani ni Helaman ug sa iyang mga kaigsoonan, kay sila hapit na unta molapas sa panumpa nga ilang gihimo.",
                    "Ug si Helaman nahadlok nga basin unya sa pagbuhat niini mapildi ang ilang mga kalag; busa tanan kadto kinsa misulod ngadto niini nga pakigsaad napugos sa pagtan-aw sa ilang mga kaigsoonan nga naglubog ngadto sa ilang mga kasakit, diha sa ilang makuyaw nga mga pagkabutang niini nga panahon.",
                    "Apan tan-awa, nahinabo nga sila adunay daghan nga anak nga mga lalaki, kinsa wala mosulod ngadto sa usa ka pakigsaad nga sila dili mogamit sa ilang mga hinagiban sa gubat aron sa pagpanalipod sa ilang mga kaugalingon batok sa ilang mga kaaway; busa sila nagkatigum sa ilang mga kaugalingon niini nga higayon, kutob sa makahimo sa paggamit sa mga hinagiban, ug sila mitawag sa ilang mga kaugalingon nga mga Nephite.",
                    "Ug sila misulod ngadto sa usa ka pakigsaad sa pagpakig-away alang sa kalingkawasan sa mga Nephite, oo, sa pagpanalipod sa yuta ngadto sa pagtugyan sa ilang mga kinabuhi; oo, gani sila mihimo og pakigsaad nga sila dili motugyan sa ilang kalingkawasan, apan sila makig-away sa tanan nga higayon aron sa pagpanalipod sa mga Nephite ug sa ilang mga kaugalingon gikan sa pagkaulipon.",
                    "Karon tan-awa, dihay mga duha ka libo niadto nga batan-on nga mga lalaki, kinsa misulod ngadto niini nga pakigsaad ug midala sa ilang mga hinagiban sa gubat aron sa pagpanalipod sa ilang nasud.",
                    "Ug karon tan-awa, ingon nga sila hangtud karon wala makahatag og kadaot sa mga Nephite, sila nahimo niini nga panahon usab og usa ka dako nga panabang; kay sila migamit sa ilang mga hinagiban sa gubat, ug sila buot nga si Helaman kinahanglan mao ang ilang pangulo.",
                    "Ug silang tanan batan-on nga mga lalaki, ug sila hilabihan ka walay kahadlok tungod sa pagkaisug, ug usab sa pagkakusgan ug pagkaabtik; apan tan-awa, kini dili mao ang tanan—sila mga tawo nga matinud-anon sa tanan nga panahon sa bisan unsa nga butang nga gisalig kanila.",
                    "Oo, sila mga tawo sa kamatuoran ug kaligdong, kay sila gitudloan sa paghupot sa mga sugo sa Dios ug sa paglakaw nga matarung sa iyang atubangan.",
                    "Ug karon nahinabo nga si Helaman mimartsa sa ulohan sa iyang duha ka libo nga mga batan-on nga kasundalohan, sa pagtabang sa mga katawhan diha sa mga utlanan sa yuta sa habagatan sa may kasadpan nga dagat.",
                    "Ug sa ingon natapos ang ikakawhaan ug walo nga tuig sa pagmando sa mga maghuhukom ibabaw sa mga katawhan ni Nephi."
                ]
            },
            {
                "url": "https://www.lds.org/scriptures/bofm/alma/54?lang=ceb",
                "name": "Kapitulo 54",
                "summary": [
                    "Si Ammoron ug Moroni nakigsabut alang sa pagbinayloay og mga binilanggo—Si Moroni nangayo nga ang mga Lamanite mosibug ug mohunong sa ilang mabunuon nga mga pagsulong—Si Ammoron nangayo nga ang mga Nephite motugyan sa ilang mga hinagiban ug magpaulipon sa mga Lamanite. Mga 63 B.C."
                ],
                "verses": [
                    "Ug karon nahinabo sa pagsugod sa ikakawhaan ug siyam nga tuig sa mga maghuhukom, nga si Ammoron mipadala ngadto kang Moroni nagtinguha nga siya makigbinayloay og mga binilanggo.",
                    "Ug nahinabo nga si Moroni mibati og tuman nga kalipay niini nga hangyo, kay siya mitinguha sa mga tagana diin gibahin alang sa kabuhian sa mga binilanggo nga mga Lamanite alang sa pagpakaon sa iyang kaugalingon nga mga katawhan; ug siya usab mitinguha sa iyang kaugalingon nga mga katawhan alang sa paglig-on sa iyang kasundalohan.",
                    "Karon ang mga Lamanite nakabihag og daghan nga mga babaye ug mga bata, ug walay usa ka babaye ni usa ka bata taliwala sa tanan nga mga binilanggo ni Moroni, o ang mga binilanggo kinsa nabihag ni Moroni; busa si Moroni nakahukom og usa ka taktika sa pag-angkon sa gidaghanon sa mga binilanggo sa Nephite gikan sa mga Lamanite kutob sa mahimo.",
                    "Busa siya misulat og usa ka epistola, ug mipadala niini pinaagi sa sulugoon ni Ammoron, ang mao gihapon nga nagdala sa epistola ngadto ni Moroni. Karon kini mao ang mga pulong nga siya misulat ngadto kang Ammoron, nag-ingon:",
                    "Tan-awa, Ammoron, ako nagsulat nganha kanimo ingon og mahitungod niini nga gubat diin ikaw mipasiugda batok sa akong mga katawhan, o sa lain nga bahin diin ang imong igsoon nga lalaki mipasiugda batok kanila, ug diin ikaw hugot ang tinguha nga mopadayon human sa iyang kamatayon.",
                    "Tan-awa, ako mosulti kanimo ingon og mahitungod sa kaangayan sa Dios, ug sa espada sa iyang makagagahum nga kasuko, diin nagbitay ibabaw kanimo gawas kon ikaw maghinulsol ug mosibug sa imong mga kasundalohan ngadto sa inyong kaugalingon nga mga yuta, o ang yuta nga inyong gipanag-iya, diin mao ang yuta sa Nephi.",
                    "Oo, ako mosulti kanimo niini nga mga butang kon ikaw may katakus sa pagpatalinghug ngadto kanila; oo, ako mosulti kanimo mahitungod niana nga makalilisang nga impyerno nga naghulat aron sa pagdawat sa ingon niana nga mga mamumuno ingon kanimo ug sa imong igsoon nga lalaki nga nahimo, gawas kon kamo maghinulsol ug mosibug sa inyong mabunuon nga mga katuyoan, ug mobalik uban sa imong mga kasundalohan ngadto sa inyong kaugalingon nga mga yuta.",
                    "Apan kay ikaw sa makausa misalikway niini nga mga butang, ug nakig-away batok sa mga katawhan sa Ginoo, bisan ako magdahum nga ikaw mobuhat niini pag-usab.",
                    "Ug karon tan-awa, kami andam sa pagdawat kanimo; oo, ug gawas kon ikaw mosibug sa imong mga katuyoan, tan-awa, ikaw mobitad sa kaligutgot niana nga Dios kinsa ikaw misalikway diha kanimo, bisan ngadto sa imong hingpit nga kalaglagan.",
                    "Apan, ingon nga ang Ginoo buhi, ang among mga kasundalohan mosulong nganha kanimo gawas kon ikaw mosibug, ug ikaw sa dili madugay pagaduawon sa kamatayon, kay kami mopanalipod sa among mga dakbayan ug sa among mga yuta; oo, ug kami mopanalipod sa among tinuohan ug sa kalihokan sa among Dios.",
                    "Apan tan-awa, kini nakapatuo kanako nga ako nakigsulti kanimo mahitungod niini nga mga butang sa kawang; o ako nagtuo nga ikaw anak sa impyerno; busa ako motapos sa akong epistola pinaagi sa pagsulti kanimo nga ako dili  makigbinayloay og mga binilanggo, gawas kini pinaagi sa mga kasabutan nga ikaw motugyan og usa ka lalaki ug sa iyang asawa ug sa iyang mga anak, alang sa usa ka binilanggo; kon kini mao ang mahitabo nga ikaw mobuhat niini, ako makigbinayloay.",
                    "Ug tan-awa, kon ikaw dili mobuhat niini, ako mosulong batok kanimo uban sa akong mga kasundalohan; oo, gani ako mosangkap og hinagiban sa akong mga babaye ug sa akong mga bata, ug ako mosulong batok kanimo, ug ako mosunod kanimo bisan ngadto sa imong kaugalingon nga yuta, diin mao ang yuta sa atong unang kabilin; oo, ug kini dugo sa dugo, oo, kinabuhi sa kinabuhi; ug ako makig-away kanimo bisan hangtud ikaw malaglag gikan sa ibabaw sa yuta.",
                    "Tan-awa, ako ania sa akong kasuko, ug usab ang akong mga katawhan; ikaw nagtinguha sa pagbuno kanamo, ug kami nagtinguha lamang sa pagpanalipod sa among mga kaugalingon. Apan tan-awa, kon ikaw labaw nga nagtinguha sa paglaglag kanamo kami maninguha sa paglaglag kanimo; oo, ug kami mangita sa among yuta, ang yuta sa among unang kabilin.",
                    "Karon ako motapos sa akong epistola. Ako mao si Moroni; ako usa ka pangulo sa mga katawhan sa mga Nephite.",
                    "Karon nahinabo nga si Ammoron, sa diha nga siya nakadawat niini nga epistola, nasuko; ug siya misulat og lain nga epistola ngadto kang Moroni, ug kini mao ang mga pulong diin siya misulat, nag-ingon:",
                    "Ako mao si Ammoron, ang hari sa mga Lamanite; ako ang igsoon nga lalaki ni Amalickiah kinsa inyong gibuno. Tan-awa, ako manimalos sa iyang dugo nganha kaninyo, oo, ako mosulong nganha kaninyo uban sa akong mga kasundalohan kay ako wala mahadlok sa inyong mga panghulga.",
                    "Kay tan-awa, ang inyong mga amahan nakasala sa ilang mga kaigsoonan, hangtud nga sila mitulis kanila sa ilang katungod sa panggamhanan nga kini sumala sa balaod ilang gipanag-iya.",
                    "Ug karon tan-awa, kon kamo motugyan sa inyong mga hinagiban, ug mopasakop sa inyong mga kaugalingon aron pagamandoan pinaagi niadto kang kinsa ang panggamhanan sumala sa balaod gipanag-iya, diha ako mosugo nga ang akong mga katawhan motugyan sa ilang mga hinagiban ug dili na makiggubat.",
                    "Tan-awa, ikaw militok og daghan nga mga panghulga batok kanako ug sa akong mga katawhan; apan tan-awa, kami wala mahadlok sa imong mga panghulga.",
                    "Bisan pa niana, ako motugot nga magbinayloay og mga binilanggo sumala sa imong gihangyo, nga malipayon, nga ako makatipig sa akong pagkaon alang sa akong mga tawo sa gubat; ug kami mopasiugda og gubat diin walay katapusan, bisan ngadto sa pagpasakop sa mga Nephite ubos sa among pagtugot o sa ilang walay katapusan nga pagkahanaw.",
                    "Ug mahitungod niana nga Dios kinsa ikaw misulti nga among gisalikway, tan-awa, kami wala masayud sa ingon niana nga usa ka binuhat; ni ikaw; apan kon mao nga adunay ingon niana nga usa ka binuhat, kami wala masayud apan nga siya naglalang kanamo ingon man usab kaninyo.",
                    "Ug kon mao nga adunay yawa ug usa ka impyerno, tan-awa dili ba siya mopadala kanimo didto aron mopuyo uban sa akong igsoon nga lalaki kinsa imong gibuno, kinsa imong gipasabut nga siya miadto niana nga usa ka dapit?  Apan tan-awa kini nga mga butang dili igsapayan.",
                    "Ako mao si Ammoron, ug usa ka kaliwat ni Zoram, kinsa ang imong mga amahan mipugos ug midala gikan sa Jerusalem.",
                    "Ug tan-awa karon, ako usa ka maisug nga Lamanite; tan-awa, kini nga gubat gipasiugda aron pagpanimalos sa ilang mga sayop, ug sa pagpanalipod ug sa pagbawi sa ilang mga katungod sa panggamhanan; ug ako motapos sa akong epistola ngadto kang Moroni."
                ]
            },
            {
                "url": "https://www.lds.org/scriptures/bofm/alma/55?lang=ceb",
                "name": "Kapitulo 55",
                "summary": [
                    "Si Moroni midumili sa pagbinayloay og mga binilanggo—Ang mga magbalantay nga mga Lamanite gidani aron mahubog, ug ang mga binilanggo nga mga Nephite gibuhian—Ang dakbayan sa Gid nakuha nga walay dugo nga miagas. Mga 63–62 B.C."
                ],
                "verses": [
                    "Karon nahinabo nga sa pagkadawat ni Moroni niini nga epistola siya misamot pagkasuko, tungod kay siya nasayud nga si Ammoron adunay hingpit nga kasayuran sa iyang panglimbong; oo, siya nasayud nga si Ammoron nasayud nga kini dili usa ka makiangayon nga hinungdan nga nakahimo kaniya sa pagpasiugda og usa ka gubat batok sa mga katawhan ni Nephi.",
                    "Ug siya miingon: Tan-awa, ako dili makigbinayloay og mga binilanggo uban kang Ammoron gawas kon siya mosibug sa iyang katuyoan, ingon nga ako misaysay diha sa akong epistola; kay ako dili motugot ngadto kaniya nga siya makaangkon og dugang pa nga gahum kay sa unsa ang anaa na kaniya.",
                    "Tan-awa, ako nasayud sa dapit diin ang mga Lamanite magbantay sa akong mga katawhan kinsa ilang gidala nga mga binilanggo; ug ingon nga si Ammoron dili motugot ngari kanako sa akong epistola, tan-awa, ako mohatag ngadto kaniya sumala sa akong mga pulong; oo, ako mangita sa ilang kamatayon taliwala kanila hangtud sila mangayo og kalinaw.",
                    "Ug karon nahinabo nga sa diha nga si Moroni nakasulti niini nga mga pulong, siya misugo nga himoon ang usa ka pagpangita taliwala sa iyang mga tawo, nga unta siya makakita og usa ka tawo kinsa usa ka kaliwat ni Laman taliwala kanila.",
                    "Ug nahinabo nga sila nakakita og usa, kansang ngalan mao si Laman; ug siya usa sa mga sulugoon sa hari kinsa gibuno ni Amalickiah.",
                    "Karon si Moroni misugo kang Laman ug sa usa ka gamay nga pundok sa iyang mga tawo nga kinahanglan moadto ngadto sa mga magbalantay kinsa may labaw nga katungod sa mga Nephite.",
                    "Karon ang mga Nephite gibantayan diha sa dakbayan sa Gid; busa si Moroni mitudlo kang Laman ug misugo nga usa ka gamay nga pundok sa mga tawo kinahanglan mouban kaniya.",
                    "Ug sa diha nga gabii na si Laman miduol sa mga magbalantay kinsa may labaw nga katungod sa mga Nephite, ug tan-awa, sila nakakita kaniya nga taliabut ug sila miyukbo kaniya; apan siya miingon ngadto kanila: Ayaw og kahadlok; tan-awa, ako usa ka Lamanite. Tan-awa, kami milayas gikan sa mga Nephite, samtang sila nangatulog; ug tan-awa kami mikuha sa ilang bino ug among gidala.",
                    "Karon sa diha nga ang mga Lamanite nakabati niini nga mga pulong sila midawat kaniya uban ang hingpit nga kalipay; ug sila miingon ngadto kaniya: Hatagi kami sa imong bino, nga kami makainom; kami nalipay nga ikaw sa ingon nakadala og bino uban kanimo kay kami gikapoy.",
                    "Apan si Laman miingon ngadto kanila: Kita motipig sa atong bino hangtud nga kita mosulong batok sa mga Nephite sa pakig-away. Apan kini nga panultihon nakapahimo lamang kanila og labaw nga matinguhaon sa pag-inom sa bino;",
                    "Kay, miingon sila: Kami gikapoy, busa kami moinom sa bino, ug unya kami makadawat og bino alang sa among rasyon, diin makapalig-on kanamo aron sa pagsulong batok sa mga Nephite.",
                    "Ug si Laman miingon ngadto kanila: Kamo mahimo nga mobuhat sumala sa inyong mga tinguha.",
                    "Ug nahinabo nga sila miinom sa bino sa kabuhong; ug kini lami sa ilang pagtilaw, busa sila miinom niini sa kabuhong; ug kini isug, ingon nga giandam ang iyang kaisug.",
                    "Ug nahinabo nga sila miinom ug nagmalipayon, ug sa wala madugay silang tanan nahubog.",
                    "Ug karon sa diha nga si Laman ug ang iyang mga tawo nakakita nga silang tanan nahubog, ug anaa sa lawom nga pagkatulog, sila mibalik ngadto kang Moroni ug misulti kaniya sa tanan nga butang nga nahitabo.",
                    "Ug karon kini sumala sa laraw ni Moroni. Ug si Moroni miandam sa iyang mga tawo uban sa mga hinagiban sa gubat; ug siya miadto sa dakbayan sa Gid, samtang ang mga Lamanite anaa sa lawom nga pagkatulog ug nangahubog, ug milabay og mga hinagiban sa gubat ngadto sa mga binilanggo, hangtud nga silang tanan nasangkapan og hinagiban;",
                    "Oo, bisan ngadto sa ilang mga babaye, ug ang tanan niadto nga ilang mga anak, kutob sa kadaghan nga makamao nga mogamit og hinagiban sa gubat, sa diha nga si Moroni misangkap og hinagiban sa tanan niadto nga mga binilanggo; ug kadtong tanan nga mga butang gihimo diha sa usa ka hingpit nga kahilum.",
                    "Apan kon sila nakapamata sa mga Lamanite, tan-awa sila mga hubog ug ang mga Nephite unta makapatay kanila.",
                    "Apan tan-awa, kini dili mao ang tinguha ni Moroni; siya wala mahimuot sa pagbuno o sa pagpaagas sa dugo, apan siya nahimuot sa pagluwas sa iyang mga katawhan gikan sa kalaglagan; ug alang niini nga hinungdan siya dili modala nganha kaniya og walay kaangayan, siya dili mosulong sa mga Lamanite ug molaglag kanila diha sa ilang pagkahubog.",
                    "Apan siya nakaangkon sa iyang mga tinguha; kay siya nakasangkap og hinagiban niadto nga mga binilanggo nga mga Nephite kinsa anaa sa sulod sa paril sa dakbayan, ug mihatag kanila og gahum nga makapanag-iya niadto nga mga bahin diin anaa sa sulod sa mga paril.",
                    "Ug unya siya misugo sa mga tawo kinsa uban kaniya sa pagsibug og usa ka lakang gikan kanila, ug miliyok sa mga kasundalohan sa mga Lamanite.",
                    "Karon tan-awa kini gibuhat sa panahon sa gabii, aron nga sa diha nga ang mga Lamanite momata pagkabuntag sila makakita nga sila giliyokan sa mga Nephite sa gawas, ug nga ang ilang mga binilanggo sa sulod gisangkapan na og hinagiban.",
                    "Ug sa ingon sila nakakita nga ang mga Nephite adunay gahum ibabaw kanila; ug dinhi niini nga mga pagkabutang sila nakakita nga kini dili kinahanglan nga sila makig-away sa mga Nephite; busa ang ilang labaw nga mga kapitan mikuha sa ilang mga hinagiban sa gubat, ug sila midala kanila ug ngadto milabay kanila sa mga tiilan sa mga Nephite, naghangyo sa kalooy.",
                    "Karon tan-awa, kini mao ang tinguha ni Moroni. Siya midala kanila nga mga binilanggo sa gubat, ug nanag-iya sa dakbayan, ug misugo nga ang tanan nga mga binilanggo kinahanglan buhian, kinsa mga Nephite; ug sila miipon sa kasundalohan ni Moroni, ug nahimo nga dako nga kusog sa iyang kasundalohan.",
                    "Ug nahinabo nga siya misugo sa mga Lamanite, kinsa siya midala nga mga binilanggo, nga sila magsugod sa paghago diha sa pagpalig-on sa mga kota libut sa dakbayan sa Gid.",
                    "Ug nahinabo nga sa diha nga siya nakapalig-on sa dakbayan sa Gid, sumala sa iyang mga tinguha, siya misugo nga ang iyang mga binilanggo kinahanglan dad-on ngadto sa dakbayan sa Bountiful; ug siya usab mibantay niana nga dakbayan uban sa hilabihan ka lig-on nga kasundalohan.",
                    "Ug nahinabo nga sila mibuhat, bisan pa sa tanan nga mga panglipot sa mga Lamanite, nagbantay ug nagtago sa tanan nga mga binilanggo kinsa ilang gidala, ug usab mipanalipod sa tanan nga mga luna ug sa kaayohan diin sila nakabawi.",
                    "Ug nahinabo nga ang mga Nephite misugod na usab sa pagkamadaugon, ug sa pagbawi sa ilang mga katungod ug mga kahigayunan.",
                    "Daghan nga mga higayon nga ang mga Lamanite misulay sa pagliyok kanila sa gabii, apan niini nga mga pagsulay sila nawad-an og daghan nga mga binilanggo.",
                    "Ug sa daghan nga mga higayon sila misulay sa paghatag sa ilang bino ngadto sa mga Nephite, nga sila unta makalaglag kanila pinaagi sa hilo o sa pagkahubog.",
                    "Apan tan-awa, ang mga Nephite dali sa paghinumdom sa Ginoo nga ilang Dios niini nga ilang panahon sa kasakit. Sila dili makuha sa ilang mga laang; oo, sila dili moinom sa ilang bino, gawas kon sila mihatag og una ngadto sa uban nga mga Lamanite nga mga binilanggo.",
                    "Ug sila sa ingon mabinantayon nga walay hilo nga ihatag taliwala kanila; kay kon ang ilang bino makahilo sa usa ka Lamanite kini usab makahilo sa usa ka Nephite; ug sa ingon sila misulay sa tanan nila nga mga bino.",
                    "Ug karon nahinabo nga kini angay alang kang Moroni sa paghimo og mga pagpangandam sa pagsulong sa dakbayan sa Morianton; kay tan-awa, ang mga Lamanite nakahimo, pinaagi sa ilang paghago, paglig-on sa dakbayan sa Morianton hangtud nga kini nahimo nga lig-on kaayo nga kota.",
                    "Ug sila walay hunong sa pagdala og mga bag-o nga mga kasundalohan ngadto niana nga dakbayan, ug usab bag-o nga mga sangkap sa mga tagana.",
                    "Ug sa ingon natapos ang ikakawhaan ug siyam nga tuig sa pagmando sa mga maghuhukom ibabaw sa mga katawhan ni Nephi."
                ]
            },
            {
                "url": "https://www.lds.org/scriptures/bofm/alma/56?lang=ceb",
                "name": "Kapitulo 56",
                "summary": [
                    "Si Helaman mipadala og epistola ngadto kang Moroni, nagsaysay sa kahimtang sa gubat uban sa mga Lamanite—Si Antipus ug si Helaman nakaangkon og dako nga kadaugan ibabaw sa mga Lamanite—Kang Helaman nga duha ka libo nga batan-on nga anak nga mga lalaki nakig-away uban sa milagroso nga gahum, ug walay usa kanila nga namatay. Bersikulo 1, mga 62 B.C.; mga bersikulo 2–19, mga 66 B.C.; ug mga bersikulo 20–57, mga 65–64 B.C."
                ],
                "verses": [
                    "Ug karon nahinabo nga sa pagsugod sa ikakatloan nga tuig sa pagmando sa mga maghuhukom, sa ikaduha nga adlaw sa unang bulan, si Moroni nakadawat og epistola gikan ni Helaman, nagsaysay sa mga kalihokan sa mga katawhan diha niana nga dapit sa yuta.",
                    "Ug mao kini ang mga pulong nga siya misulat, nag-ingon: Akong minahal ug hinigugma nga igsoon, Moroni, ingon diha sa Ginoo ug diha sa mga kasakitan sa atong mga pakiggubat; tan-awa, akong hinigugma nga igsoon, ako adunay ingon og isulti kanimo mahitungod sa among mga pakiggubat niini nga bahin sa yuta.",
                    "Tan-awa, duha ka libo nga anak nga mga lalaki niadto nga mga tawo kinsa si Ammon midala gikan sa yuta sa Nephi—karon ikaw nasayud nga kini sila mga kaliwat ni Laman, kinsa mao ang kamagulangan nga anak nga lalaki sa atong amahan nga si Lehi;",
                    "Karon ako dili na kinahanglan nga mosaysay pagbalik nganha kanimo mahitungod sa ilang mga tradisyon o sa ilang pagkadili matuohon, kay ikaw nasayud mahitungod niini nga mga butang—",
                    "Busa kini igo na alang kanako nga ako mosulti kanimo nga duha ka libo niini nga batan-on nga mga lalaki nangandam sa ilang mga hinagiban sa gubat, ug mihangyo nga ako mao ang ilang pangulo; ug kami mibarug aron sa pagpanalipod sa among nasud.",
                    "Ug karon ikaw usab nasayud mahitungod sa pakigsaad diin ang ilang amahan mihimo, nga sila dili mogamit sa ilang mga hinagiban sa gubat batok sa ilang mga kaigsoonan aron magpaagas sa dugo.",
                    "Apan sa ikakawhaan ug unom nga tuig, sa diha nga sila nakakita sa among mga kasakit ug sa among mga kalisdanan alang kanila, sila hapit na unta molapas sa pakigsaad nga ilang gihimo ug mogamit sa ilang mga hinagiban sa gubat sa pagpanalipod kanamo.",
                    "Apan ako wala motugot kanila nga sila molapas niini nga pakigsaad diin sila mihimo, nagtuo nga ang Dios molig-on kanamo, sa ingon nga kami dili na mag-antus pa og dugang tungod sa pagtuman sa panumpa diin sila mihimo.",
                    "Apan tan-awa, aniay usa ka butang diin kami nakaangkon og dakong hingpit nga kalipay. Kay tan-awa, sa ikakawhaan ug unom nga tuig, ako, si Helaman, mimartsa sa ulohan niining duha ka libo nga batan-on nga mga lalaki ngadto sa dakbayan sa Judea, aron sa pagtabang kang Antipus, kinsa ikaw mitudlo nga usa ka pangulo ibabaw sa mga katawhan niana nga bahin sa yuta.",
                    "Ug ako miipon sa akong duha ka libo nga anak nga mga lalaki, (kay sila takus nga pagatawgon og anak nga mga lalaki) sa kasundalohan ni Antipus, diin nga kasundalohan si Antipus nalipay sa hilabihan; kay tan-awa, ang iyang kasundalohan mikunhod pinaagi sa mga Lamanite tungod kay ang ilang mga kasundalohan nakapatay og hilabihan ka daghan sa among mga tawo, diin nga hinungdan kami nagbangutan.",
                    "Bisan pa niana, kami maglipay sa among kaugalingon niini nga bahin, nga sila namatay diha sa baruganan sa ilang nasud ug sa ilang Dios, oo, ug sila mga malipayon.",
                    "Ug ang mga Lamanite usab naghupot og daghan nga mga binilanggo, ang tanan kinsa mga labaw nga kapitan, kay walay usa nga ilang gibilin nga buhi. Ug kami mituo nga sila karon niini nga panahon tua sa yuta sa Nephi; kini mao kon sila wala pamatya.",
                    "Ug karon kini mao ang mga dakbayan diin ang mga Lamanite nakapanag-iya pinaagi sa pagpaagas sa dugo sa daghan kaayo sa among mga maisug nga mga tawo:",
                    "Ang yuta sa Manti, o ang dakbayan sa Manti, ug ang dakbayan sa Zeezrom, ug ang dakbayan sa Cumeni, ug ang dakbayan sa Antiparah.",
                    "Ug kini mao ang mga dakbayan diin sila nakapanag-iya sa diha nga ako miabut sa dakbayan sa Judea; ug ako nakakita kang Antipus ug sa iyang mga tawo nga naghago uban sa ilang kusog sa paglig-on sa dakbayan.",
                    "Oo, ug sila luya sa lawas ingon man sa espiritu, kay sila nakig-away nga walay kahadlok maadlaw ug naghago magabii sa pagpanalipod sa ilang mga dakbayan; ug sa ingon sila nag-antus sa hilabihan nga mga kasakit sa tanan nga matang.",
                    "Ug karon sila nakahukom sa pag-ilog niini nga dapit o mamatay; busa ikaw nagtuo nga kini nga gamay nga pundok sa kasundalohan diin ako midala uban kanako, oo, kadto nga anak ko nga mga lalaki, nakahatag kanila og dako nga paglaum ug tuman nga hingpit nga kalipay.",
                    "Ug karon nahinabo nga sa diha nga ang mga Lamanite nakakita nga si Antipus nakadawat og dugang nga kalig-on sa iyang kasundalohan, sila napugos pinaagi sa mga sugo ni Ammoron sa dili pagsulong batok sa dakbayan sa Judea, o batok kanamo, sa pakig-away.",
                    "Ug sa ingon kami gipangga sa Ginoo; kay kon sila misulong pa ngari kanamo diha sa among kahuyang sila tingali makalaglag sa among gamay nga pundok sa kasundalohan; apan sa ingon kami gipanalipdan.",
                    "Sila gimandoan ni Ammoron sa pagpanalipod niadto nga mga dakbayan diin ilang nailog. Ug sa ingon natapos ang ikakawhaan ug unom nga tuig. Ug sa pagsugod sa ikakawhaan ug pito nga tuig kami nakaandam na sa among dakbayan ug sa among kaugalingon alang sa pagpanalipod.",
                    "Karon kami matinguhaon nga ang mga Lamanite mosulong ngari kanamo; kay kami dili matinguhaon nga mohimo ug pagsulong diha kanila diha sa ilang mga kota.",
                    "Ug nahinabo nga kami mibutang og mga espiya libut sa gawas, sa pagbantay sa mga kalihokan sa mga Lamanite, nga sila dili unta mosulong kanamo sa gabii ni sa adlaw aron mohimo og pagsulong diha sa among uban nga mga dakbayan nga tua dapit sa amihanan.",
                    "Kay kami nasayud nga kadto nga mga dakbayan dili igo ang ilang kalig-on aron sa pakigsangka kanila; busa kami matinguhaon, kon sila mosulong kanamo, sa pagsulong nganha kanila diha sa ilang pangulahian, ug sa ingon dad-on sila sa pangulahian ug sa samang higayon sila sugaton sa atubangan. Kami nagtuo nga kami makabuntog kanila; apan tan-awa, kami nahigawad niining among tinguha.",
                    "Sila wala mangahas sa pag-agi kanamo uban sa ilang tibuok kasundalohan, ni nangahas sila uban sa usa ka bahin, basin pa unya og dili igo ang ilang kalig-on ug sila mapukan.",
                    "Ni sila nangahas sa pagmartsa batok sa dakbayan sa Zarahemla; ni nangahas sila pagtabok sa ulohan sa Sidon, lapas ngadto sa dakbayan sa Nephihah.",
                    "Ug sa ingon, uban sa ilang mga kasundalohan, sila hugot ang tinguha sa pagpanalipod niadto nga mga dakbayan diin ilang nailog.",
                    "Ug karon nahinabo sa ikaduhang bulan niini nga tuig, dihay gidala ngari kanamo nga daghan nga mga tagana gikan sa mga amahan niadtong akong duha ka libo nga anak nga mga lalaki.",
                    "Ug usab dihay gipadala nga duha ka libo nga mga tawo ngari kanamo gikan sa yuta sa Zarahemla. Ug sa ingon kami naandam uban sa napulo ka libo ka mga tawo, ug mga tagana alang kanila, ug usab alang sa ilang mga asawa ug sa ilang mga anak.",
                    "Ug ang mga Lamanite, ingon nga nakakita sa among mga kasundalohan nga nagkadaghan matag adlaw, ug mga tagana miabut alang sa among kabuhian, sila misugod sa pagpangahadlok, ug misugod sa pag-asdang, kon kini makahimo sa paghunong sa among pagdawat sa mga tagana ug kalig-on.",
                    "Karon sa diha nga kami nakakita nga ang mga Lamanite misugod sa pagkabalaka niini nga pamaagi, kami matinguhaon sa paghimo og taktika nga mosangput nganha kanila; busa si Antipus mimando nga ako momartsa ngadto uban sa akong gagmay nga anak nga mga lalaki ngadto sa usa ka silingan nga dakbayan, ingon og kami nagdala og mga tagana ngadto sa usa ka silingan nga dakbayan.",
                    "Ug kami momartsa duol sa dakbayan sa Antiparah, ingon og kami nagpaingon ngadto sa unahan nga dakbayan, didto sa mga utlanan sa may baybayon.",
                    "Ug nahinabo nga kami mimartsa ngadto, ingon og nagdala sa among mga tagana, sa pag-adto niana nga dakbayan.",
                    "Ug nahinabo nga si Antipus mimartsa uban sa usa ka bahin sa iyang kasundalohan, mibiya sa nahibilin aron sa pagpanalipod sa dakbayan. Apan siya wala momartsa ngadto hangtud ako wala momartsa uban sa akong gamay nga kasundalohan, ug miabut duol sa dakbayan sa Antiparah.",
                    "Ug karon, diha sa dakbayan sa Antiparah nahimutang ang labing lig-on nga kasundalohan sa mga Lamanite; oo, ang labing daghan.",
                    "Ug nahinabo nga sa diha nga sila gipahibalo pinaagi sa ilang mga espiya, sila misulong uban sa ilang kasundalohan ug mimartsa batok kanamo.",
                    "Ug nahinabo nga kami milayas gikan sa atubangan kanila, paingon sa amihanan. Ug sa ingon kami midala sa layo sa labing gamhanan nga kasundalohan sa mga Lamanite;",
                    "Oo, gani sa igo nga gilay-on hangtud nga sa diha nga sila nakakita sa kasundalohan ni Antipus nga migukod kanila, uban sa ilang kusog, sila wala motipas sa tuo ni sa wala, apan mipadayon sa ilang pagmartsa sa tul-id nga agianan sunod kanamo; ug, ingon nga kami nagtuo, ilang tuyo ang pagpatay kanamo sa dili pa si Antipus makaapas kanila, ug kini nga sila unta dili maliyokan sa among mga katawhan.",
                    "Ug karon si Antipus nagtan-aw sa among kakuyaw, mipakusog sa pagmartsa sa iyang kasundalohan. Apan tan-awa, kini gabii na; busa sila wala makaapas kanamo, ni si Antipus nakaapas kanila; busa kami nagkampo niana nga gabii.",
                    "Ug nahinabo nga sa wala pa ang kaadlawon, tan-awa, ang mga Lamanite migukod kanamo. Karon kami dili kaayo lig-on aron sa pagpakig-away kanila; oo, ako dili makatugot nga ang akong gagmay nga anak nga mga lalaki mahulog ngadto sa ilang mga kamot; busa kami mipadayon sa among pagmartsa, ug kami mimartsa paingon sa kamingawan.",
                    "Karon sila wala mangahas sa pagtipas ngadto sa tuo ni ngadto sa wala basin pa unya sila og maliyokan; ni ako mitipas ngadto sa tuo ni ngadto sa wala basin pa unya sila makaapas kanako, ug kami dili makasugakod batok kanila, apan mamatay, ug sila makaikyas; ug sa ingon kami milayas tibuok niana nga adlaw ngadto sa kamingawan, gani hangtud kini nangitngit.",
                    "Ug nahinabo nga pag-usab, sa diha nga ang kahayag sa kabuntagon miabut kami nakakita sa mga Lamanite nga mosulong kanamo, ug kami milayas gikan kanila.",
                    "Apan nahinabo nga sila wala mogukod kanamo og layo sa wala pa sila mohunong; ug kini buntag sa ikatulo nga adlaw sa ikapito nga bulan.",
                    "Ug karon, kon sila naapsan ba ni Antipus wala kami masayud, apan ako miingon sa akong mga tawo: Tan-awa, kami wala masayud apan sila mihunong sa tuyo nga kami mosulong batok kanila, nga sila makadakop kanato diha sa ilang laang;",
                    "Busa unsa ang inyong ikasulti, akong anak nga mga lalaki, kamo mosukol ba batok kanila sa pakig-away?",
                    "Ug karon ako moingon nganha kanimo, akong hinigugma nga igsoon Moroni, nga sukad wala pa ako makakita og hilabihan nga kaisug, wala, wala sa tanan nga mga Nephite.",
                    "Kay ingon nga ako sukad mitawag kanila og akong mga anak (kay silang tanan mga batan-on kaayo) gani sila miingon ngari kanako: Amahan, tan-awa ang atong Dios nag-uban kanato, ug siya dili makatugot nga kita mapukan; busa mosulong kita; kita dili mopatay sa atong mga kaigsoonan kon sila dili manghilabut; busa kita mangadto, basin unya sila makabuntog sa kasundalohan ni Antipus.",
                    "Karon sila sukad wala pa makig-away, apan sila wala mahadlok sa kamatayon; ug sila labaw nga naghunahuna diha sa kalingkawasan sa ilang mga amahan kay sa ilang mga kinabuhi; oo, sila gitudloan sa ilang mga inahan, nga kon sila dili magduha-duha, ang Dios moluwas kanila.",
                    "Ug sila misaysay pagbalik ngari kanako sa mga pulong sa ilang mga inahan, nga nag-ingon: Kami wala magduha-duha nga ang among mga inahan nasayud niini.",
                    "Ug nahinabo nga ako mibalik uban sa akong duha ka libo batok niini nga mga Lamanite kinsa migukod kanamo. Ug karon tan-awa, ang mga kasundalohan ni Antipus nakaapas kanila, ug usa ka mangilngig nga panag-away gisugdan.",
                    "Ang kasundalohan ni Antipus ingon nga gikapoy, tungod sa ilang layo nga pagmartsa sa mubo kaayo nga panahon, hapit na mahulog ngadto sa mga kamot sa mga Lamanite; ug kon wala pa ako mobalik uban sa akong duha ka libo sila unta makaangkon sa ilang katuyoan.",
                    "Kay si Antipus napukan pinaagi sa espada, ug daghan sa iyang mga pangulo, tungod sa ilang ka kapoy, diin naingon tungod sa ka kusog sa ilang pagmartsa—busa ang mga tawo ni Antipus, ingon nga nalibug tungod sa pagkapukan sa ilang mga pangulo, misugod sa pagtugyan atubangan sa mga Lamanite.",
                    "Ug nahinabo nga ang mga Lamanite naisug, ug misugod sa paggukod kanila; ug sa ingon ang mga Lamanite migukod kanila uban ang hilabihan nga kusog sa diha nga si Helaman miabut sa ilang pangulahian uban sa iyang duha ka libo, ug misugod sa pagpatay kanila sa hilabihan, hangtud nga ang tibuok nga kasundalohan sa mga Lamanite mihunong ug miatubang ngadto kang Helaman.",
                    "Karon sa diha nga ang mga katawhan ni Antipus nakakita nga ang mga Lamanite mitalikod gikan kanila, sila mitigum sa ilang mga tawo ug misulong pag-usab sa pangulahian sa mga Lamanite.",
                    "Ug karon nahinabo nga kami, ang mga katawhan ni Nephi, ang mga katawhan ni Antipus, ug ako uban sa akong duha ka libo, miliyok sa mga Lamanite, ug mipatay kanila; oo, hangtud nga sila napugos sa paghatag sa ilang mga hinagiban sa gubat ug usab sa ilang mga kaugalingon ingon nga mga binilanggo sa gubat.",
                    "Ug karon nahinabo nga sa diha nga sila mitugyan sa ilang mga kaugalingon ngari kanamo, tan-awa, ako miihap niadto nga batan-on nga mga lalaki kinsa nakig-away uban kanako, nahadlok nga basin unya og daghan kanila ang namatay.",
                    "Apan tan-awa, sa akong hilabihan nga hingpit nga kalipay, walay bisan usa ka kalag kanila nga napukan sa yuta; oo, ug sila nakig-away ingon og may kusog sa Dios; oo, wala pa mabantog nga adunay mga tawo nga nakig-away uban sa ingon ka milagroso nga kusog; ug uban sa ingon ka dako nga gahum sila misulong diha sa mga Lamanite, nga sila nakapahadlok kanila; ug tungod niini nga hinungdan ang mga Lamanite mitugyan sa ilang mga kaugalingon ingon nga mga binilanggo sa gubat.",
                    "Ug ingon nga kami walay luna alang sa among mga binilanggo, nga kami makabantay kanila aron pagpanalipod kanila gikan sa mga kasundalohan sa mga Lamanite, busa kami mipadala kanila ngadto sa yuta sa Zarahemla, ug ang usa ka bahin niadto nga mga tawo nga wala mapatay ni Antipus, uban kanila; ug ang nahibilin ako midala ug gitipon sila ngadto sa akong batan-on nga mga Ammonite, ug mimartsa kami pagbalik ngadto sa dakbayan sa Judea."
                ]
            },
            {
                "url": "https://www.lds.org/scriptures/bofm/alma/57?lang=ceb",
                "name": "Kapitulo 57",
                "summary": [
                    "Si Helaman misaysay pagbalik sa pag-ilog sa Antiparah ug sa pagtugyan ug sa wala madugay sa pagpanalipod sa Cumeni—Ang iyang batan-on nga mga Ammonite nakig-away nga maisugon; ang tanan samaran, apan walay namatay—Si Gid mitaho sa pagpatay ug pag-ikyas sa mga binilanggo nga Lamanite. Mga 63 B.C."
                ],
                "verses": [
                    "Ug karon nahinabo nga ako nakadawat og usa ka epistola gikan kang Ammoron, ang hari, nagpahayag nga kon ako motugyan niadto nga mga binilanggo sa gubat kinsa among nabihag siya motugyan sa dakbayan sa Antiparah ngari kanamo.",
                    "Apan ako mipadala og usa ka epistola ngadto sa hari, nga kami nakasiguro nga ang among mga kasundalohan igo na nga moilog sa dakbayan sa Antiparah pinaagi sa among kusog; ug pinaagi sa pagtugyan sa mga binilanggo alang niana nga dakbayan kami nagtuo sa among mga kaugalingon nga dili maalamon, ug nga kami motugyan lamang sa among mga binilanggo sa pagbinayloay.",
                    "Ug si Ammoron midumili sa akong epistola, kay siya dili makigbinayloay og mga binilanggo; busa kami misugod sa paghimo og mga pagpangandam aron sa pagsulong batok sa dakbayan sa Antiparah.",
                    "Apan ang mga katawhan sa Antiparah mibiya sa dakbayan, ug milayas ngadto sa ilang uban nga mga dakbayan, diin sila nanag-iya, aron paglig-on kanila; ug sa ingon ang dakbayan sa Antiparah nahulog sa among mga kamot.",
                    "Ug sa ingon natapos ang ikakawhaan ug walo nga tuig sa pagmando sa mga maghuhukom.",
                    "Ug nahinabo nga sa pagsugod sa ikakawhaan ug siyam nga tuig, kami nakadawat og sangkap sa mga tagana, ug usab dugang sa among kasundalohan, gikan sa yuta sa Zarahemla, ug gikan sa mga yuta nga naglibut, sa gidaghanon nga unom ka libo ka mga tawo, gawas sa kan-uman ka anak nga mga lalaki nga mga Ammonite kinsa miabut aron sa pagpakig-uban sa ilang mga kaigsoonan, ang akong gamay nga pundok nga duha ka libo. Ug karon tan-awa, kami mga lig-on kaayo, oo, ug kami usab adunay daghan nga mga tagana nga gidala ngari kanamo.",
                    "Ug nahinabo nga kini mao ang among tinguha nga mopasiugda og away sa kasundalohan diin gibutang aron sa pagpanalipod sa dakbayan sa Cumeni.",
                    "Ug karon tan-awa, ako mopakita nganha kaninyo nga kami sa wala madugay nakatuman sa among tinguha; oo, uban sa among lig-on nga kasundalohan, o uban sa usa ka bahin sa among lig-on nga kasundalohan kami miliyok, pagkagabii, sa dakbayan sa Cumeni, sa hapit na sila makadawat og usa ka sangkap sa mga tagana.",
                    "Ug nahinabo nga kami nagkampo libut sa dakbayan sulod sa daghan nga mga gabii; apan kami natulog diha sa among mga espada, ug nagbutang og mga magbalantay, nga ang mga Lamanite dili makasulong ngari kanamo sa gabii ug mopatay kanamo, diin sila misulay sa daghan nga mga panahon; apan ingon ka daghan sa mga panahon nga sila misulay niini ang ilang dugo miagas.",
                    "Ug sa wala madugay ang ilang mga tagana miabut, ug sila mosulod na unta sa dakbayan sa pagkagabii. Ug kami, kay sa mga Lamanite, mga Nephite; busa, kami mibihag kanila ug sa ilang mga tagana.",
                    "Ug bisan pa ang mga Lamanite naputlan sa ilang mga hinabang sunod niini nga paagi, sila gihapon hugot ang tinguha sa pagpanalipod sa dakbayan; busa kini nahimo nga kinahanglan nga kami modala niadto nga mga tagana ug ipadala sila ngadto sa Judea, ug ang among mga binilanggo ngadto sa yuta sa Zarahemla.",
                    "Ug nahinabo nga dili daghan nga mga adlaw ang milabay nga ang mga Lamanite nagsugod nga mawad-an sa tanan nga paglaum sa panabang; busa sila mitugyan sa dakbayan ngari sa among mga kamot; ug sa ingon kami nakatuman sa among mga laraw sa pagpanag-iya sa dakbayan sa Cumeni.",
                    "Apan nahinabo nga ang among mga binilanggo hilabihan ka daghan nga, bisan sa ka dako sa among gidaghanon, kami napugos sa paggamit sa tanan namo nga mga kasundalohan sa pagbantay kanila, o pagpatay kanila.",
                    "Kay tan-awa, sila moikyas sa dinaghan, ug makig-away ginamit ang mga bato, ug mga bunal, o bisan unsa nga butang nga ilang makuptan sa ilang mga kamot, hangtud nga kami nakapatay og mga duha ka libo kanila human sila moampo sa ilang mga kaugalingon nga mga binilanggo sa gubat.",
                    "Busa kini nahimo nga kinahanglan alang kanamo, nga kami motapos sa ilang mga kinabuhi, o mobantay kanila, dala ang espada, molugsong ngadto sa yuta sa Zarahemla; ug usab ang among mga tagana dili na igo alang sa among kaugalingon nga mga katawhan, bisan niana diin kami nakakuha gikan sa mga Lamanite.",
                    "Ug karon, niadto nga malisud nga pagkabutang, kini nahimo nga usa ka makuyaw nga butang ang pagpiho mahitungod niini nga mga binilanggo sa gubat; bisan pa niana, kami nakahukom sa pagpadala kanila ngadto sa yuta sa Zarahemla; busa kami mipili og usa ka bahin sa among mga tawo, ug mitugyan kanila sa katungdanan ibabaw sa mga binilanggo sa paglugsong ngadto sa yuta sa Zarahemla.",
                    "Apan nahinabo nga sa pagkaugma sila mibalik. Ug karon tan-awa, kami wala mangutana kanila mahitungod sa mga binilanggo; kay tan-awa, ang mga Lamanite misulong na kanamo, ug sila mibalik sa tukma nga panahon sa pagluwas kanamo nga dili mahulog ngadto sa ilang mga kamot. Kay tan-awa, si Ammoron mipadala alang sa ilang pagtabang og mga bag-o nga sangkap sa mga tagana ug usab daghan nga mga kasundalohan.",
                    "Ug nahinabo nga kadto nga mga tawo kinsa kami mipadala uban sa mga binilanggo miabut sa tukma nga panahon aron pagpugong kanila, kay sila hapit na makabuntog kanamo.",
                    "Apan tan-awa, ang akong gamay nga pundok nga duha ka libo ug kan-uman nakig-away sa hilabihan nga panglimbasug; oo, sila lig-on sa atubangan sa mga Lamanite, ug mipahamtang og kamatayon ngadto sa tanan kinsa misukol kanila.",
                    "Ug samtang ang nahibilin sa among kasundalohan hapit na mosibug gikan sa mga Lamanite, tan-awa, kadtong duha ka libo ug kan-uman mga lig-on ug walay kahadlok.",
                    "Oo, ug sila mituman ug naninguha sa pagbuhat sa matag pulong sa sugo nga walay pagkasayop niini; oo, ug gani sumala sa ilang hugot nga pagtuo kini nahimo ngadto kanila; ug ako nahinumdom sa mga pulong diin sila misulti ngari kanako nga ang ilang mga inahan mitudlo kanila.",
                    "Ug karon tan-awa, kini tungod niining akong anak nga mga lalaki, ug niadto nga mga lalaki kinsa napili sa pag-uban sa mga binilanggo, kang kinsa kami nakautang niining dako nga kadaugan; kay kini mao sila kinsa mibuntog sa mga Lamanite; busa sila giabug og balik ngadto sa dakbayan sa Manti.",
                    "Ug kami mihupot sa among dakbayan nga Cumeni, ug wala ang tanan malaglag sa espada; bisan pa niana, kami nag-antus sa dako nga kapildihan.",
                    "Ug nahinabo nga human molayas ang mga Lamanite, ako diha-diha dayon mihatag og mga pagmando nga ang akong mga tawo kinsa nasamdan kinahanglan kuhaon gikan sa mga patay, ug misugo nga ang ilang mga samad tambalan.",
                    "Ug nahinabo nga dihay duha ka gatus, gikan sa akong duha ka libo ug kan-uman, kinsa nakuyapan tungod sa ka kulang sa dugo; bisan pa niana, sumala sa kaayo sa Dios, ug sa among dako nga kahibulong, ug usab sa hingpit nga kalipay sa among tibuok nga kasundalohan, walay usa ka kalag kanila kinsa namatay; oo, ug ni usa ka kalag taliwala kanila kinsa wala makadawat og daghan nga mga samad.",
                    "Ug karon, ang ilang panalipod kahibulongan kaayo sa among tibuok kasundalohan, oo, nga sila kinahanglan pagaluwason samtang dihay kaliboan sa among mga kaigsoonan kinsa nangamatay. Ug kami sa makiangayon nga paagi mopaangkon niini ngadto sa milagroso nga gahum sa Dios, tungod sa ilang hilabihan ka hugot nga pagtuo diha niana diin sila gitudloan sa pagtuo—nga adunay makiangayon nga Dios, ug si kinsa ang dili magduha-duha, nga sila mapanalipdan pinaagi sa iyang kahibulongan nga gahum.",
                    "Karon kini mao ang hugot nga pagtuo niini kinsa ako nakapamulong; sila mga batan-on, ug ang ilang mga hunahuna mga lig-on, ug sila mibutang sa ilang pagsalig diha sa Dios sa kanunay.",
                    "Ug karon nahinabo nga human kami sa ingon makaamuma sa among mga samaran nga mga tawo, ug makalubong sa among mga patay ug usab sa mga patay sa mga Lamanite, kinsa daghan, tan-awa, kami nangutana ni Gid mahitungod sa mga binilanggo kinsa sila misugod sa pagpalugsong ngadto sa yuta sa Zarahemla.",
                    "Karon si Gid mao ang labaw nga kapitan ibabaw sa pundok kinsa natudlo sa pagbantay kanila sa paglugsong ngadto sa yuta.",
                    "Ug karon, kini mao ang mga pulong diin si Gid misulti ngari kanako: Tan-awa, kami misugod sa paglugsong ngadto sa yuta sa Zarahemla uban sa among mga binilanggo. Ug nahinabo nga kami nakasugat sa mga espiya sa among mga kasundalohan, kinsa gipadala aron sa pagpaniid sa kampo sa mga Lamanite.",
                    "Ug sila misinggit ngari kanamo nag-ingon—Tan-awa, ang mga kasundalohan sa mga Lamanite nagmartsa paingon sa dakbayan sa Cumeni; ug tan-awa, sila mosulong diha kanila, oo, ug molaglag sa atong mga katawhan.",
                    "Ug nahinabo nga ang among mga binilanggo nakadungog sa ilang mga singgit, nga nakahimo kanila nga madasig; ug sila mialsa batok kanamo.",
                    "Ug nahinabo nga tungod sa ilang pag-alsa kami mihimo nga ang among mga espada motigbas kanila. Ug nahinabo nga sila sa usa ka pundok misangka sa among mga espada, diin diha, ang ubay-ubay nga gidaghanon kanila namatay; ug ang nahibilin kanila miikyas ug milayas gikan kanamo.",
                    "Ug tan-awa, sa diha nga sila nakalayas ug kami dili makaapas kanila, kami mimartsa paingon sa dakbayan sa Cumeni; ug tan-awa, kami miabut sa tukma nga panahon nga kami makatabang sa among mga kaigsoonan sa pagpanalipod sa dakbayan.",
                    "Ug tan-awa, kami pag-usab naluwas gikan sa mga kamot sa among mga kaaway. Ug bulahan ang ngalan sa among Dios; kay tan-awa, kini siya mao ang nagluwas kanamo; oo, nga nakahimo niining mahinungdanon nga butang alang kanamo.",
                    "Karon nahinabo nga sa diha nga ako, si Helaman, nakadungog niini nga mga pulong ni Gid, ako napuno uban sa naghingapin nga hingpit nga kalipay tungod sa pagkamaayo sa Dios sa pagpanalipod kanamo, nga kami untang tanan dili mamatay; oo, ug ako misalig nga ang mga kalag kanila kinsa nangamatay makasulod ngadto sa kapahulayan sa ilang Dios."
                ]
            },
            {
                "url": "https://www.lds.org/scriptures/bofm/alma/58?lang=ceb",
                "name": "Kapitulo 58",
                "summary": [
                    "Si Helaman, Gid, ug si Teomner nakailog sa dakbayan sa Manti pinaagi sa usa ka taktika—Ang mga Lamanite misibug—Ang anak nga mga lalaki sa mga katawhan ni Ammon gipanalipdan samtang sila nagbarug nga hugot sa pagpanalipod sa ilang kalingkawasan ug hugot nga pagtuo. Mga 63–62 B.C."
                ],
                "verses": [
                    "Ug tan-awa, karon nahinabo nga ang among sunod nga tumong mao ang pagpanag-iya sa dakbayan sa Manti; apan tan-awa, walay paagi nga kami makaabug kanila gikan sa dakbayan pinaagi sa among gamay nga mga pundok. Kay tan-awa, sila nahinumdom niana diin kami kaniadto nakabuhat; busa kami dili makalingla kanila gikan sa ilang mga kota.",
                    "Ug sila labaw nga daghan kay sa among kasundalohan nga kami wala mangahas sa pag-adto ug pagsulong kanila sa ilang mga kota.",
                    "Oo, ug kini nahimo nga kinahanglan kami gayud mogamit sa among mga tawo sa pagpanalipod niadto nga mga bahin sa yuta diin kami nakabalik og panag-iya; busa kini nahimo nga kinahanglan nga kami gayud mohulat, aron kami unta makadawat og dugang kalig-on gikan sa yuta sa Zarahemla ug usab usa ka bag-o nga sangkap sa mga tagana.",
                    "Ug nahinabo nga ako sa ingon mipadala og usa ka embahada ngadto sa gobernador sa among yuta, sa pagpasinati kaniya mahitungod sa mga kalihokan sa among mga katawhan. Ug nahinabo nga kami mihulat aron sa pagdawat sa mga tagana ug kalig-on gikan sa yuta sa Zarahemla.",
                    "Apan tan-awa, kini nagpulos og diyutay kanamo; kay ang mga Lamanite nakadawat usab og daghan nga kalig-on adlaw-adlaw, ug usab daghan nga mga tagana; ug sa ingon mao ang among pagkabutang niini nga panahon.",
                    "Ug ang mga Lamanite miasdang batok kanamo matag karon ug unya, nagkauyon pinaagi sa taktika sa paglaglag kanamo; bisan pa niana kami dili makahimo sa pakig-away kanila, tungod sa ilang mga dangpanan ug sa ilang mga kota.",
                    "Ug nahinabo nga kami mihulat niini nga malisud nga pagkabutang sulod sa daghan nga mga bulan, gani hangtud kami hapit na mamatay tungod sa panginahanglan sa pagkaon.",
                    "Apan nahinabo nga kami nakadawat og pagkaon, diin binantayan nga gidala ngari kanamo pinaagi sa duha ka libo nga mga kasundalohan alang sa among hinabang; ug kini mao ra ang hinabang diin kami nakadawat, sa pagpanalipod sa among kaugalingon ug sa among nasud nga dili mahulog ngadto sa mga kamot sa among mga kaaway, oo, aron sa pagpakig-away sa usa ka kaaway diin hilabihan ka daghan.",
                    "Ug karon ang hinungdan niining among mga kaulaw, o ang hinungdan ngano nga sila wala mopadala og dugang kalig-on ngari kanamo, kami wala masayud; busa kami nasubo ug usab napuno sa kahadlok, basin pa unya sa bisan unsa nga paagi ang mga paghukom sa Dios modangat nganhi sa among yuta, ngadto sa among pagkapukan ug hingpit nga kalaglagan.",
                    "Busa kami mibu-bu sa among mga kalag diha sa pag-ampo ngadto sa Dios, nga siya molig-on kanamo ug moluwas kanamo gikan sa mga kamot sa among mga kaaway, oo, ug mohatag usab kanamo ug kalig-on nga kami makahupot sa among mga dakbayan, ug sa among mga yuta, ug sa among mga kabtangan, alang sa pagtabang sa among mga katawhan.",
                    "Oo, ug nahinabo nga ang Ginoo nga among Dios miduaw kanamo uban ang mga pasalig nga siya moluwas kanamo; oo, hangtud nga siya misulti og kalinaw sa among mga kalag, ug mihatag ngari kanamo og hilabihan ka hugot nga pagtuo, ug mihimo kanamo nga kami kinahanglan molaum sa among kaluwasan diha kaniya.",
                    "Ug kami nakabaton og kaisug uban sa among gamay nga kasundalohan diin kami nakadawat, ug hugot ang tinguha sa usa ka katuyoan sa pagbuntog sa among mga kaaway, ug sa pagpanalipod sa among mga yuta, ug sa among mga kabtangan, ug sa among mga asawa, ug sa among mga anak, ug ang kalihokan sa among kalingkawasan.",
                    "Ug sa ingon kami misulong uban sa tanan namo nga kusog batok sa mga Lamanite, kinsa tua sa dakbayan sa Manti; ug kami mitukod sa among mga tolda sa may daplin sa kamingawan, diin duol sa dakbayan.",
                    "Ug nahinabo nga sa pagkaugma, sa diha nga ang mga Lamanite nakakita nga kami anaa sa mga utlanan sa kamingawan diin duol sa dakbayan, nga sila mipadala sa ilang mga espiya libut kanamo nga sila makakita sa gidaghanon ug sa kalig-on sa among kasundalohan.",
                    "Ug nahinabo nga sa diha nga sila nakakita nga kami dili lig-on, sumala sa among gidaghanon, ug nahadlok nga kami moputol gikan kanila sa ilang hinabang gawas kon sila gayud mogula aron makig-away batok kanamo ug mopatay kanamo, ug usab nagtuo nga masayon ang paglaglag kanamo uban sa ilang daghan kaayo nga mga panon, busa sila misugod sa paghimo og mga pagpangandam aron sa pagpakig-away batok kanamo.",
                    "Ug sa diha nga kami nakakita nga sila naghimo og mga pagpangandam sa pagpakig-away batok kanamo, tan-awa, ako misugo nga si Gid, uban sa gamay nga pundok sa mga tawo, kinahanglan motago sa iyang kaugalingon didto sa kamingawan, ug usab nga si Teomner ug usa ka gamay nga pundok sa mga tawo kinahanglan motago sa ilang mga kaugalingon usab didto sa kamingawan.",
                    "Karon si Gid ug ang iyang mga tawo diha sa tuo ug ang uban diha sa wala; ug sa diha nga sila nakatago na sa ilang mga kaugalingon, tan-awa, ako mipabilin, uban sa nahibilin sa akong kasundalohan, diha niana nga mao gihapon nga dapit diin kami sa una mitukod sa among mga tolda batok sa panahon nga ang mga Lamanite kinahanglan mosulong aron sa pakig-away.",
                    "Ug nahinabo nga ang mga Lamanite migula uban sa ilang daghan kaayo nga kasundalohan batok kanamo. Ug sa diha nga sila miabut ug sa hapit na mosulong ngari kanamo uban ang espada, ako misugo nga ang akong mga tawo, kadto kinsa uban kanako, kinahanglan mosibug ngadto sa kamingawan.",
                    "Ug nahinabo nga ang mga Lamanite misunod kanamo uban sa hilabihan nga ka kusog, kay sila hilabihan ka matinguhaon nga makaapas kanamo aron sila makapatay kanamo; busa sila misunod kanamo ngadto sa kamingawan; ug kami milabay diha sa taliwala ni Gid ug ni Teomner, nga sa ingon sila wala makita sa mga Lamanite.",
                    "Ug nahinabo nga sa diha nga ang mga Lamanite nakalabay na, o ang kasundalohan nakalabay na, si Gid ug si Teomner mitindog gikan sa ilang gitagoan nga mga dapit, ug mipugong sa mga espiya sa mga Lamanite nga sila kinahanglan dili mobalik ngadto sa dakbayan.",
                    "Ug nahinabo nga sa diha nga sila nakapugong kanila, sila midagan paingon sa dakbayan ug misulong sa mga magbalantay kinsa gibilin sa pagbantay sa dakbayan, nga sa ingon sila milaglag kanila ug mipanag-iya sa dakbayan.",
                    "Karon kini nahinabo tungod kay ang mga Lamanite mitugot sa ilang tibuok nga kasundalohan, gawas sa pipila ka mga magbalantay lamang, nga madala ngadto sa layo sa kamingawan.",
                    "Ug nahinabo nga si Gid ug si Teomner pinaagi niini nga pamaagi nakapanag-iya sa ilang mga kota. Ug nahinabo nga kami mipaingon, human makapanaw makadaghan diha sa kamingawan ngadto sa yuta sa Zarahemla.",
                    "Ug sa diha nga ang mga Lamanite nakakita nga sila nagmartsa paingon sa yuta sa Zarahemla, sila hilabihan kahadlok, basin pa unya og adunay laraw nga giandam sa pagdala kanila ngadto sa kalaglagan; busa sila misugod sa pagsibug ngadto sa kamingawan pag-usab, oo, gani balik sa mao gihapon nga agianan diin sila nagagikan.",
                    "Ug tan-awa, kini gabii ug sila mitukod sa ilang mga tolda, kay ang labaw nga mga kapitan sa mga Lamanite nagtuo nga ang mga Nephite gikapoy tungod sa ilang pagmartsa; ug nagtuo nga sila nakaabug sa tibuok nila nga kasundalohan busa sila wala maghunahuna mahitungod sa dakbayan sa Manti.",
                    "Karon nahinabo nga sa diha nga gabii na, ako misugo nga ang akong mga tawo dili matulog, apan nga sila momartsa sa unahan pinaagi sa lain nga agianan paingon sa yuta sa Manti.",
                    "Ug tungod niining among pagmartsa sa panahon sa gabii, tan-awa, sa pagkaugma kami milapas sa mga Lamanite, nga sa ingon kami miabut pag-una kanila sa dakbayan sa Manti.",
                    "Ug sa ingon nahinabo, nga pinaagi niini nga taktika kami nakapanag-iya sa dakbayan sa Manti nga walay dugo nga miagas.",
                    "Ug nahinabo nga sa diha nga ang mga kasundalohan sa mga Lamanite miabut duol sa dakbayan, ug nakakita nga kami andam sa pakig-away kanila, sila nahibulong sa hilabihan ug giabut og dako nga kahadlok, nga sa ingon sila milayas ngadto sa kamingawan.",
                    "Oo, ug nahinabo nga ang mga kasundalohan sa mga Lamanite milayas gikan sa tanan niini nga dapit sa yuta. Apan tan-awa, sila midala uban kanila sa daghan nga mga babaye ug mga bata gikan sa yuta.",
                    "Ug kadto nga mga dakbayan diin nakuha sa mga Lamanite, tanan kanila niini nga panahon ania sa among kamandoan; ug ang among mga amahan ug ang among mga babaye ug ang among mga anak namauli sa ilang mga panimalay, tanan gawas niadto kinsa nakuha nga mga binilanggo ug gidala sa mga Lamanite.",
                    "Apan tan-awa, ang among mga kasundalohan gamay ra nga makapanalipod sa daghan kaayo nga mga dakbayan ug sa dako kaayo nga ginsakupan nga yuta.",
                    "Apan tan-awa, kami misalig sa among Dios kinsa mihatag kanamo og kadaugan ibabaw niadto nga mga yuta, nga sa ingon kami nakapanag-iya niadto nga mga dakbayan ug kadto nga mga yuta, diin among kaugalingon.",
                    "Karon kami wala masayud sa hinungdan nga ang panggamhanan wala mohatag kanamo og dugang kalig-on; ni kadto nga mga tawo kinsa miabut ngari kanamo nasayud ngano nga kami wala makadawat og labaw pa nga kalig-on.",
                    "Tan-awa, kami wala masayud gawas nga kamo wala magmalampuson, ug kamo midani sa kasundalohan ngadto niana nga dapit sa yuta; kon mao, kami dili magtinguha sa pagbagulbol.",
                    "Ug kon kini dili mao, tan-awa, kami nahadlok nga adunay pipila ka mga panagbangi sa panggamhanan, nga sila dili na magpadala og dugang nga mga tawo aron sa pagbulig kanamo; kay kami nasayud nga sila labaw ka daghan kay sa niana diin sila mipadala.",
                    "Apan, tan-awa, kini dili igsapayan—kami misalig sa Dios nga moluwas kanamo, bisan pa sa kahuyang sa among mga kasundalohan, oo, ug moluwas kanamo gikan sa mga kamot sa among mga kaaway.",
                    "Tan-awa, kini mao ang ikakawhaan ug siyam nga tuig, diha sa kaulahian nga bahin, ug kami nakapanag-iya sa among mga yuta; ug ang mga Lamanite milayas ngadto sa yuta sa Nephi.",
                    "Ug kadto nga anak nga mga lalaki sa mga katawhan ni Ammon, kang kinsa ako naghisgot sa dako nga pagdayeg, ania uban kanako sa dakbayan sa Manti; ug ang Ginoo mibulig kanila, oo, ug mipanalipod kanila gikan sa pagkapukan pinaagi sa espada, nga sa ingon bisan usa ka kalag wala mamatay.",
                    "Apan tan-awa, sila nakadawat og daghan nga mga samad; bisan pa niana sila makanunayon diha niana nga kalingkawasan diin ang Dios mihimo kanila nga gawasnon; ug sila higpit sa paghinumdom sa Ginoo nga ilang Dios adlaw-adlaw; oo, sila naninguha sa paghupot sa iyang mga balaod, ug sa iyang mga paghukom, ug sa iyang mga sugo sa kanunay; ug ang ilang hugot nga pagtuo lig-on diha sa mga panagna mahitungod niana diin moabut.",
                    "Ug karon, akong hinigugma nga igsoon, Moroni, hinaut pa unta nga ang Ginoo nga atong Dios, kinsa mitubos kanato ug mihimo kanato nga gawasnon, mobantay kanimo sa kanunay diha sa iyang atubangan; oo, ug hinaut pa unta nga siya mobulig niini nga mga katawhan, gani nga kamo unta makaangkon og kalampusan sa pagpanag-iya sa tanan niana nga ang mga Lamanite mikuha gikan kanato, diin alang sa atong kabuhian. Ug karon, tan-awa, ako motapos sa akong epistola. Ako mao si Helaman, ang anak nga lalaki ni Alma."
                ]
            },
            {
                "url": "https://www.lds.org/scriptures/bofm/alma/59?lang=ceb",
                "name": "Kapitulo 59",
                "summary": [
                    "Si Moroni mihangyo kang Pahoran sa paglig-on sa mga kasundalohan ni Helaman—Mga Lamanite miilog sa dakbayan sa Nephihah—Si Moroni nasuko sa panggamhanan. Mga 62 B.C."
                ],
                "verses": [
                    "Karon nahinabo sa ikakatloan nga tuig sa pagmando sa mga maghuhukom ibabaw sa mga katawhan ni Nephi, human si Moroni makadawat ug makabasa sa kang Helaman nga epistola, siya hilabihan sa pagmaya tungod sa kaayohan, oo, sa dako nga kalampusan diin si Helaman nakaangkon, sa pagpanag-iya niadto nga mga yuta nga nawala.",
                    "Oo, ug siya mipahibalo niini ngadto sa tanan niya nga mga katawhan, sa tibuok yuta nga naglibut niana nga dapit diin siya anaa, nga sila unta  magmaya usab.",
                    "Ug nahinabo nga siya diha-diha mipadala og usa ka epistola ni Pahoran, nagtinguha nga siya motigum og mga tawo aron paglig-on ni Helaman, o sa mga kasundalohan ni Helaman, nga sa ingon siya unta uban sa kahamugaway makapanalipod niana nga bahin sa yuta diin siya sa hilabihan nga pagkamilagroso nga paagi milampos diha sa pag-angkon pag-usab.",
                    "Ug nahinabo nga sa diha nga si Moroni mipadala niini nga epistola ngadto sa yuta sa Zarahemla, siya misugod na usab sa paghan-ay og usa ka laraw nga siya makapanag-iya sa nahibilin nga mga gipanag-iya nga yuta ug mga dakbayan diin ang mga Lamanite miilog gikan kanila.",
                    "Ug nahinabo nga samtang si Moroni sa ingon mihimo og mga pagpangandam aron pagsulong batok sa mga Lamanite sa pakig-away, tan-awa, ang mga katawhan ni Nephihah, kinsa nagkatigum gikan sa dakbayan sa Moroni ug sa dakbayan sa Lehi ug sa dakbayan sa Morianton, gisulong sa mga Lamanite.",
                    "Oo, bisan kadto nga napugos sa paglayas gikan sa yuta sa Manti, ug gikan sa yuta nga naglibut, miabut ug nakig-uban sa mga Lamanite niini nga bahin sa yuta.",
                    "Ug kay ingon nga daghan kaayo, oo, ug midawat og kalig-on adlaw-adlaw, pinaagi sa kamandoan ni Ammoron sila misulong batok sa mga katawhan ni Nephihah, ug sila misugod sa pagpatay kanila uban ang hilabihan ka dako nga pagpamatay.",
                    "Ug ang ilang mga kasundalohan daghan kaayo nga ang nahibilin sa mga katawhan ni Nephihah napugos sa paglayas gikan kanila; ug sila miabut gani ug nakig-uban sa kasundalohan ni Moroni.",
                    "Ug karon ingon sa gituohan ni Moroni nga kinahanglan adunay mga tawo nga ipadala ngadto sa dakbayan sa Nephihah, aron sa pagtabang sa mga katawhan sa pagpanalipod niana nga dakbayan, ug nasayud nga labaw pa ka sayon ang pagpanalipod sa dakbayan gikan sa pagkahulog ngadto sa mga kamot sa mga Lamanite kay sa pagkuha pag-usab niini gikan kanila, siya mituo nga sila makapanalipod sa kasayon niana nga dakbayan.",
                    "Busa siya mihupot sa tanan niya nga mga kasundalohan aron sa pagpanalipod niadto nga mga dapit diin siya nakabawi pag-usab.",
                    "Ug karon, sa diha nga si Moroni nakakita nga ang dakbayan sa Nephihah napildi siya masulub-on kaayo, ug misugod sa pagduha-duha, tungod sa pagkadautan sa mga katawhan, kon sila dili ba mahulog ngadto sa mga kamot sa ilang mga kaigsoonan.",
                    "Karon kini mao ang nahitabo sa tanan niya nga labaw nga mga kapitan. Sila nagduha-duha ug nahibulong usab tungod sa pagkadautan sa mga katawhan, ug kini tungod sa kalampusan sa mga Lamanite ibabaw kanila.",
                    "Ug nahinabo nga si Moroni nasuko sa panggamhanan, tungod sa ilang walay pagtagad mahitungod sa kagawasan sa ilang nasud."
                ]
            },
            {
                "url": "https://www.lds.org/scriptures/bofm/alma/60?lang=ceb",
                "name": "Kapitulo 60",
                "summary": [
                    "Si Moroni nagmulo ngadto kang Pahoran sa walay pagtagad sa panggamhanan sa mga kasundalohan—Ang Ginoo mitugot nga ang mga matarung mamatay—Mga Nephite kinahanglan mogamit sa tanan nila nga gahum ug pamaagi sa pagluwas sa ilang mga kaugalingon gikan sa ilang mga kaaway—Si Moroni mihulga sa pagpakig-away batok sa panggamhanan gawas kon ang hinabang ihatag ngadto sa iyang mga kasundalohan. Mga 62 B.C."
                ],
                "verses": [
                    "Ug nahinabo nga siya misulat pag-usab ngadto sa gobernador sa yuta, kinsa mao si Pahoran, ug kini mao ang mga pulong diin siya misulat, nag-ingon: Tan-awa, ako mopatunong niining akong epistola ngadto kang Pahoran, sa dakbayan sa Zarahemla, kinsa mao ang labaw nga maghuhukom ug ang gobernador sa tibuok yuta, ug usab ngadto sa tanan kinsa napili pinaagi niini nga mga katawhan aron sa pagdumala ug pagdala sa mga kalihokan niini nga gubat.",
                    "Kay tan-awa, ako ingon og adunay ikasulti ngadto kanila pinaagi sa panghimaraut; kay tan-awa, kamo sa inyong mga kaugalingon nasayud nga kamo napili aron sa pagtigum og mga tawo, ug mosangkap kanila uban sa mga espada, uban sa mga sundang ug tanan nga matang sa mga hinagiban sa gubat sa matag matang, ug makiggubat batok sa mga Lamanite, sa bisan diin nga mga bahin nga sila mosulong sa atong yuta.",
                    "Ug karon tan-awa, ako moingon nganha kaninyo nga ang akong kaugalingon, ug usab ang akong mga tawo, ug usab si Helaman ug ang iyang mga tawo, nag-antus sa hilabihan ka dako nga mga pag-antus; oo, gani sa kagutom, kauhaw, ug kakapoy, ug sa tanan nga matang sa mga kasakit sa bisan unsa nga matang.",
                    "Apan tan-awa, kon kini mao lamang ang tanan nga kami nag-antus kami dili unta magbagulbol ni magmulo.",
                    "Apan tan-awa, daghan kaayo ang pagpamatay taliwala sa atong mga katawhan; oo, liboan ang napukan pinaagi sa espada, samtang kini dili unta mao ang mahitabo kon ikaw mihatag pa ngadto sa among mga kasundalohan og igo nga kalig-on ug panabang alang kanila. Oo, dako kaayo ang inyong walay pagtagad ngari kanamo.",
                    "Ug karon tan-awa, kami buot masayud sa hinungdan niining dako nga walay pagtagad; oo, kami nagtinguha nga masayud sa hinungdan sa inyong pagkawalay paghunahuna.",
                    "Kamo ba makahunahuna sa paglingkod sa inyong mga trono diha sa kahimtang sa walay pagtagad sa uban, samtang ang inyong mga kaaway nagpakaylap sa buhat sa kamatayon libut kaninyo?  Oo, samtang sila nagbuno sa mga kaliboan sa inyong mga kaigsoonan—",
                    "Oo, bisan sila kinsa naghangad nganha kaninyo alang sa pagpanalipod, oo, mibutang kaninyo sa usa ka kahimtang nga kamo unta makatabang kanila, oo, kamo unta makapadala og mga kasundalohan ngadto kanila, nga makapalig-on kanila, ug makaluwas og mga kaliboan kanila gikan sa pagkapukan pinaagi sa mga espada.",
                    "Apan tan-awa, kini dili mao ang tanan—kamo mipugong sa inyong mga tagana gikan kanila, nga sa ingon daghan ang nakig-away ug nakabsan og dugo ang ilang mga kinabuhi tungod sa ilang dako nga mga tinguha diin sila aduna alang sa kaayohan niini nga mga katawhan; oo, ug kini sila mibuhat sa diha nga sila hapit na mamatay sa kagutom, tungod sa inyong hilabihan ka dako nga walay pagtagad ngadto kanila.",
                    "Ug karon, akong hinigugma nga mga kaigsoonan—kay kamo angay nga higugmaon; oo, ug kamo angay unta nga mokutaw sa inyong kaugalingon sa kakugi alang sa kaayohan ug kagawasan niini nga mga katawhan; apan tan-awa, kamo wala magtagad kanila nga sa ingon ang dugo sa mga kaliboan modangat sa inyong mga ulo alang sa pagpanimalos; oo, kay nasayran ngadto sa Dios ang tanan nila nga mga pangamuyo, ug ang tanan nila nga mga pag-antus—",
                    "Tan-awa, kamo nagtuo ba nga kamo makalingkod sa inyong mga trono, ug tungod sa hilabihan ka maayo sa Dios kamo walay pagabuhaton ug siya moluwas kaninyo?  Tan-awa, kon kini mao ang inyong pagtuo kamo nagtuo sa kawang.",
                    "Kamo nagtuo ba nga, tungod kay daghan kaayo sa inyong mga kaigsoonan namatay kini tungod sa ilang pagkadautan?  Ako moingon nganha kaninyo, kon kini mao ang inyong pagtuo kamo nagtuo sa kawang; kay ako moingon nganha kaninyo, adunay daghan nga napukan pinaagi sa espada; ug tan-awa kini ngadto sa inyong panghimaraut;",
                    "Kay ang Ginoo mitugot sa mga matarung nga mapatay nga ang iyang kaangayan ug paghukom modangat sa mga dautan; busa kamo dili magtuo nga ang mga matarung gisalikway tungod kay sila gipatay; apan tan-awa, sila mosulod ngadto sa kapahulayan sa Ginoo nga ilang Dios.",
                    "Ug karon tan-awa, ako moingon nganha kaninyo, ako nahadlok sa hilabihan nga ang mga paghukom sa Dios modangat diha niini nga mga katawhan, tungod sa ilang hilabihan nga katapulan, oo, bisan ang katapulan sa atong panggamhanan, ug ang ilang dako nga walay pagtagad ngadto sa ilang mga kaigsoonan, oo, ngadto niadto kinsa gipamatay.",
                    "Kay kon dili pa tungod sa pagkadautan diin unang nagsugod diha sa atong pangulo, kita unta makasanta sa atong mga kaaway nga sila dili makaangkon og gahum ibabaw kanato.",
                    "Oo, kon dili pa unta sa gubat nga misulbong taliwala sa atong mga kaugalingon; oo, kon dili pa unta tungod niini nga mga tawo nga makihari, kinsa nakahimo og daghan nga pagpaagas sa dugo taliwala sa atong mga kaugalingon; oo, sa panahon nga kita nagkabingkil sa atong mga kaugalingon, kon kita nagkahiusa unta sa atong kusog ingon nga kita hangtud dinhi mibuhat; oo, kon dili pa unta sa tinguha sa gahum ug katungod diin kadto nga mga tawo nga makihari aduna ibabaw kanato; kon sila matinud-anon unta sa katuyoan sa atong kagawasan, ug nakighiusa uban kanato, ug misulong batok sa atong mga kaaway, kay sa mogamit sa ilang mga espada batok kanato, diin mao ang hinungdan sa daghan nga pagpaagas sa dugo taliwala sa atong mga kaugalingon; oo, kon kita misulong batok kanila diha sa kusog sa Ginoo, kita unta makapatibulaag sa atong mga kaaway, kay kini unta mahimo, sumala sa katumanan sa iyang pulong.",
                    "Apan tan-awa, karon ang mga Lamanite mosulong nganhi kanato, manag-iya sa atong mga yuta, ug sila mibuno sa atong mga katawhan uban sa espada, oo, ang atong mga babaye ug ang atong mga anak, ug usab midagit kanila nga mga bihag, naghimo kanila sa pagpaantus sa tanan nga matang sa mga kasakit, ug kini tungod sa hilabihan nga pagkadautan niadto kinsa mga nagtinguha sa gahum ug katungod, oo, bisan kadto nga mga tawo nga makihari.",
                    "Apan ngano nga ako magsulti og daghan mahitungod niini nga mga butang?  Kay kami wala masayud apan nga kamo sa inyong mga kaugalingon nagtinguha og katungod. Wala kami masayud apan nga kamo mga maluibon sa inyong nasud.",
                    "O mao ba nga kamo wala magtagad kanamo tungod kay kamo anaa sa kinapusoran sa atong nasud ug kamo gialirongan sa mga panalipod, nga kamo wala mohimo sa pagpadala og pagkaon ngari kanamo, ug usab sa mga tawo aron sa paglig-on sa atong mga kasundalohan?",
                    "Nakalimot ba kamo sa mga sugo sa Ginoo nga inyong Dios?  Oo, nakalimot ba kamo sa pagkabihag sa atong mga amahan?  Nakalimot ba kamo sa daghan nga higayon nga kita naluwas gikan sa mga kamot sa atong mga kaaway?",
                    "O kamo nagtuo ba nga ang Ginoo moluwas gihapon kanato, samtang kita maglingkod sa atong mga trono ug dili magpahimulos sa mga pamaagi diin ang Ginoo mihatag alang kanato?",
                    "Oo, kamo maglingkod ba sa katapul samtang kamo giliyokan uban sa kaliboan niadto, oo, ug napulo ka mga kaliboan, kinsa usab milingkod sa katapul, samtang adunay mga kaliboan nga naglibut sa mga utlanan sa yuta kinsa nangapukan sa espada, oo, samaran ug nawad-an og dugo?",
                    "Nagtuo ba kamo nga ang Dios motan-aw diha kaninyo ingon og mga walay kasaypanan samtang kamo naglingkod nga wala maglihok ug nagtan-aw niini nga mga butang?  Tan-awa ako moingon nganha kaninyo, Dili. Karon ako manghinaut nga kamo kinahanglan mohinumdom nga ang Dios miingon nga ang sulod sa sudlanan mao ang limpyohan pag-una, ug dayon ang gawas sa sudlanan limpyohan usab.",
                    "Ug karon, gawas kon kamo maghinulsol niana diin kamo mibuhat, ug mosugod sa pagkamabuhaton, ug mopadala og mga pagkaon ug mga tawo ngari kanamo, ug usab ngadto kang Helaman, nga siya makapanalipod niadto nga mga dapit sa atong nasud diin siya nakabawi pag-usab, ug nga kita makabawi pag-usab sa nahibilin sa atong mga ginsakupan nga yuta niini nga mga dapit, tan-awa kini angay nga kita dili na makigbingkil uban sa mga Lamanite hangtud nga kita molimpyo una sa atong sulod sa sudlanan, oo, bisan ang halangdon nga pangulo sa atong panggamhanan.",
                    "Ug gawas kon ikaw motugot sa akong epistola, ug mogula ug mopakita ngari kanako sa usa ka tinuod nga espiritu sa kagawasan, ug maningkamot sa paglig-on ug pagpanalipod sa atong mga kasundalohan, ug mohatag ngadto kanila og pagkaon alang sa ilang hinabang, tan-awa ako mobilin og usa ka bahin sa akong mga gawasnon nga mga tawo sa pagpanalipod niini nga dapit sa atong yuta, ug ako mobilin sa kusog ug sa mga panalangin sa Dios ngadto kanila, walay lain nga gahum nga makapalihok batok kanila—",
                    "Ug kini tungod sa ilang hilabihan nga kahugot nga pagtuo, ug sa ilang pailub diha sa ilang mga kalisdanan—",
                    "Ug ako moduaw nganha kaninyo, ug kon aduna taliwala kaninyo nga may tinguha sa kagawasan, oo, bisan kon adunay tipik sa kagawasan nga nagpabilin, tan-awa ako mokutaw og mga panggubot diha kaninyo, gani hangtud kadto kinsa adunay mga tinguha sa pagpahimulos og gahum ug pagtugot mahimo nga mahanaw.",
                    "Oo, tan-awa ako dili mahadlok sa inyong gahum ni sa inyong pagtugot, apan sa akong Dios ako mahadlok; ug sumala sa iyang mga sugo nga ako mogamit sa akong espada aron sa pagpanalipod sa kalihokan sa akong nasud, ug kini tungod sa inyong pagkadautan nga kita nag-antus og dako nga kapildihan.",
                    "Tan-awa kini panahon na, oo, ang panahon ania na, nga gawas kon kamo manlimbasug sa inyong mga kaugalingon diha sa pagpanalipod sa inyong nasud ug sa inyong gagmay nga mga bata, ang espada sa kaangayan magbitay ibabaw kaninyo; oo, ug kini mahulog diha kaninyo ug moduaw kaninyo gani ngadto sa inyong hingpit nga kalaglagan.",
                    "Tan-awa, ako naghulat og hinabang gikan kaninyo; ug, gawas kon kamo moalagad ngadto sa among kahupayan, tan-awa, ako moduol nganha kaninyo, bisan diha sa yuta sa Zarahemla, ug motigbas kaninyo sa espada, nga sa ingon kamo wala nay gahum sa pagpugong sa kauswagan niini nga mga katawhan diha sa kalihokan sa among kagawasan.",
                    "Kay tan-awa, ang Ginoo dili motugot nga kamo mabuhi ug mag-anam kalig-on diha sa inyong mga kadautan aron sa paglaglag sa iyang matarung nga mga katawhan.",
                    "Tan-awa, kamo nagtuo ba nga ang Ginoo mopasaylo kaninyo ug mogula diha sa paghukom batok sa mga Lamanite, nga kini mao man ang tradisyon sa ilang mga amahan nga mao ang nakaingon sa ilang pagdumot, oo, ug kini misamot pinaagi niadto kinsa mibiya gikan kanamo, samtang ang inyong kadautan nahimo tungod sa inyong gugma sa himaya ug sa kawang nga mga butang sa kalibutan?",
                    "Kamo nasayud nga kamo nakalapas sa mga balaod sa Dios, ug kamo nasayud nga kamo miyatak kanila ilawom sa inyong mga tiil. Tan-awa, ang Ginoo miingon ngari kanako: Kon kadto kinsa kamo mitudlo nga inyong mga gobernador dili mohinulsol sa ilang mga sala ug mga kadautan, kamo mosulong sa pakig-away batok kanila.",
                    "Ug karon tan-awa, ako, si Moroni, mapugos, sumala sa pakigsaad nga ako mihimo sa paghupot sa mga sugo sa akong Dios; busa ako manghinaut nga kamo kinahanglan mosunod sa pulong sa Dios, ug mopadala sa labing dali ngari kanako sa inyong mga tagana ug sa inyong mga tawo, ug usab ngadto kang Helaman.",
                    "Ug tan-awa, kon kamo dili mobuhat niini ako moduol kaninyo sa labing dali; kay tan-awa, ang Dios dili motugot nga kami mamatay sa kagutom; busa siya mohatag ngari kanamo sa inyong mga pagkaon, bisan kon kini pinaagi sa espada. Karon tan-awa nga kamo motuman sa pulong sa Dios.",
                    "Tan-awa, ako si Moroni, ang inyong labaw nga kapitan. Ako wala magtinguha og gahum, apan sa pagtapos niini. Ako wala magtinguha og pagtahud sa kalibutan, apan sa kahimayaan sa akong Dios, ug sa kagawasan ug kaayohan sa akong nasud. Ug sa ingon ako motapos sa akong epistola."
                ]
            },
            {
                "url": "https://www.lds.org/scriptures/bofm/alma/61?lang=ceb",
                "name": "Kapitulo 61",
                "summary": [
                    "Si Pahoran misulti kang Moroni sa pag-alsa ug pagsukol batok sa panggamhanan—Mga tawo nga makihari miilog sa Zarahemla ug nakig-abin sa mga Lamanite—Si Pahoran nangayo og pagbulig sa kasundalohan batok sa mga misukol. Mga 62 B.C."
                ],
                "verses": [
                    "Tan-awa, karon nahinabo nga human dayon si Moroni mipadala sa iyang epistola ngadto sa labaw nga gobernador, siya nakadawat og usa ka epistola gikan kang Pahoran, ang labaw nga gobernador. Ug kini mao ang mga pulong nga iyang nadawat:",
                    "Ako, si Pahoran, kinsa mao ang labaw nga gobernador niini nga yuta, mopadala niini nga mga pulong ngadto kang Moroni, ang labaw nga kapitan ibabaw sa kasundalohan. Tan-awa, ako moingon nganha kanimo, Moroni, nga ako wala magmaya sa inyong dako nga mga kasakit, oo, kini nakapaguol sa akong kalag.",
                    "Apan tan-awa, aduna niadto kinsa nagmaya sa inyong mga kasakit, oo, nga sa ingon sila mialsa sa pagsukol batok kanako, ug usab kadtong akong mga tawo nga mga gawasnon, oo, ug kadto kinsa mialsa hilabihan sa ka daghan.",
                    "Ug mao kadto kinsa ang mitinguha sa pag-ilog sa hukmanan gikan kanako nga mao ang hinungdan niining dako nga kadautan; kay sila migamit og daghan nga pang-ulog-ulog, ug sila milingla sa mga kasingkasing sa daghan nga mga katawhan, diin nahimo nga hinungdan sa mahapdos nga kasakitan taliwala kanato; sila mipugong sa among mga tagana, ug mihulga sa among mga tawo nga gawasnon nga sila wala makaduol nganha kaninyo.",
                    "Ug tan-awa, sila miabug kanako gikan kanila, ug ako milayas ngadto sa yuta sa Gideon, uban kutob sa gidaghanon sa mga tawo nga mahimo nga akong makuha.",
                    "Ug tan-awa, ako mipadala og usa ka pahibalo sa tibuok nga bahin niini nga yuta; ug tan-awa, sila nagpanon ngari kanamo matag adlaw, alang sa mga kagamitan sa gubat, sa pagpanalipod sa ilang nasud ug sa ilang kagawasan, ug sa pagpanimalos sa kasaypanan nga nahimo ngari kanamo.",
                    "Ug sila midangop ngari kanamo, nga sa ingon kadto kinsa mialsa sa pagsukol batok kanamo gisuklan, oo, nga sa ingon sila nahadlok kanamo ug wala mangahas sa pagsulong batok kanamo.",
                    "Sila nakapanag-iya sa yuta, o sa dakbayan, sa Zarahemla; sila mitudlo og usa ka hari ibabaw kanila, ug siya misulat ngadto sa hari sa mga Lamanite, diin siya nakig-abin uban kaniya; diin nga pakig-abin siya miuyon sa pagpanalipod sa dakbayan sa Zarahemla, diin nga pagpanalipod siya mituo nga makapahimo sa mga Lamanite sa pag-ilog sa nahibilin nga yuta, ug siya ibutang nga hari ibabaw niini nga mga katawhan kon sila mabuntog ubos sa mga Lamanite.",
                    "Ug karon, sa imong epistola ikaw misaway kanako, apan kini walay sapayan, ako wala masuko, apan nagmaya diha sa pagkamapasayloon sa imong kasingkasing. Ako, si Pahoran, wala magtinguha og gahum, gawas lamang sa pagpabilin sa akong hukmanan nga ako makapanalipod sa mga katungod ug sa kalingkawasan sa akong mga katawhan. Ang akong kalag hugot nga mibarug niana nga kalingkawasan diin ang Dios mihimo kanato nga gawasnon.",
                    "Ug karon, tan-awa, kami mobatok sa pagkadautan bisan ngadto sa pagpaagas sa dugo. Kami dili mopaagas sa dugo sa mga Lamanite kon sila mopuyo sa ilang kaugalingon nga yuta.",
                    "Kami dili mopaagas sa dugo sa among mga kaigsoonan kon sila dili moalsa sa pagsukol ug mogamit sa espada batok kanamo.",
                    "Kami magpasakop sa among mga kaugalingon ngadto sa yugo sa pagkaulipon kon kini gikinahanglan uban sa kaangayan sa Dios, o kon siya mosugo kanamo sa pagbuhat.",
                    "Apan tan-awa siya wala mosugo kanamo nga kami magpaulipon sa among mga kaugalingon ngadto sa among mga kaaway, apan nga kami kinahanglan mobutang sa among pagsalig diha kaniya, ug siya moluwas kanamo.",
                    "Busa, akong hinigugma nga igsoon, Moroni, atong sumpuon ang dautan, ug bisan unsa nga dautan nga kita dili makasumpo uban sa atong mga pulong, oo, ingon sa mga pagsukol ug mga panagsumpaki, atong sumpuon sila uban sa atong mga espada, nga kita makapanalipod sa atong kagawasan, nga kita magmaya diha sa dako nga kahigayunan sa atong simbahan, ug diha sa baruganan sa atong Manunubos ug sa atong Dios.",
                    "Busa, pakig-uban ngari kanako sa madali uban sa pipila sa imong mga tawo, ug ibilin ang nahibilin diha sa kamandoan ni Lehi ug ni Teancum; ihatag ngadto kanila ang gahum sa pagdumala sa gubat diha niana nga bahin sa yuta, sumala sa Espiritu sa Dios, diin mao usab ang espiritu sa kagawasan diin anaa kanila.",
                    "Tan-awa ako mipadala og pipila ka mga tagana ngadto kanila, nga sila dili mamatay hangtud nga ikaw makig-uban ngari kanako.",
                    "Pagpundok og bisan pila ka sundalo nga ikaw makahimo diha sa imong pagmartsa paingon ngari, ug kami mosulong pagdali batok niadto nga mga masupilon, diha sa kusog sa atong Dios sumala sa hugot nga pagtuo diin ania kanamo.",
                    "Ug kita manag-iya sa dakbayan sa Zarahemla, aron kita makakuha og dugang nga mga pagkaon nga ipadala ngadto kang Lehi ug Teancum; oo, kita mosulong batok kanila diha sa kusog sa Ginoo, ug atong pahunungon kining dako nga pagkadautan.",
                    "Ug karon, Moroni, ako nagmaya sa pagdawat sa imong epistola, kay ako ingon og naguol mahitungod sa unsa ang atong buhaton, kon kini makiangayon ba nganhi kanato ang pagsulong batok sa atong mga kaigsoonan.",
                    "Apan ikaw miingon, gawas kon sila maghinulsol ang Ginoo misugo kaninyo nga kamo makig-away batok kanila.",
                    "Tan-awa nga ikaw molig-on kang Lehi ug Teancum diha sa Ginoo; sultihi sila sa dili pagkahadlok, kay ang Dios moluwas kanila, oo, ug usab tanan kadto kinsa lig-on diha niana nga kalingkawasan diin ang Dios mihimo kanila nga gawasnon. Ug karon ako motapos sa akong epistola ngadto sa akong hinigugma nga igsoon, si Moroni."
                ]
            },
            {
                "url": "https://www.lds.org/scriptures/bofm/alma/62?lang=ceb",
                "name": "Kapitulo 62",
                "summary": [
                    "Si Moroni mimartsa ngadto sa pagtabang ni Pahoran diha sa yuta sa Gideon—Mga tawo nga makihari kinsa midumili sa pagpanalipod sa ilang nasud pahamtangan sa kamatayon—Si Pahoran ug Moroni nakabawi pag-usab sa Nephihah—Daghan nga mga Lamanite miipon sa mga katawhan ni Ammon—Si Teancum mipatay kang Ammoron ug usab gipatay—Mga Lamanite gipang-abug gikan sa yuta, ug ang kalinaw mipatunhay—Si Helaman mibalik sa pagpangalagad ug mipalambo sa Simbahan. Mga 62–57 B.C."
                ],
                "verses": [
                    "Ug karon nahinabo nga sa diha nga si Moroni nakadawat niini nga epistola ang iyang kasingkasing nadasig, ug napuno sa hilabihan ka dako nga hingpit nga kalipay tungod sa pagkamatinud-anon ni Pahoran, nga siya dili usab usa ka maluibon ngadto sa kagawasan ug sa baruganan sa iyang nasud.",
                    "Apan siya usab nasubo og dako tungod sa pagkadautan niadto kinsa miabug kang Pahoran gikan sa hukmanan, oo, ug sa katapusan tungod niadto kinsa mialsa batok sa ilang nasud ug usab sa ilang Dios.",
                    "Ug nahinabo nga si Moroni midala og gamay nga pundok sa mga tawo, sumala sa gitinguha ni Pahoran, ug mihatag kang Lehi ug Teancum og kamandoan ibabaw sa nahibilin sa iyang kasundalohan, ug mimartsa paingon sa yuta sa Gideon.",
                    "Ug siya mipataas sa bandila sa kalingkawasan sa bisan diin nga dapit siya misulod, ug mikuha sa bisan kinsa nga mga kasundalohan nga iyang makuha sa tanan niya nga pagmartsa paingon sa yuta sa Gideon.",
                    "Ug nahinabo nga mga kaliboan ang nagpanon ngadto sa iyang bandila, ug migamit sa ilang mga espada sa pagpanalipod sa ilang kagawasan, nga sila dili maulipon.",
                    "Ug sa ingon, sa diha nga si Moroni nakapundok og bisan kinsa nga mga tawo nga iyang nakuha sa tanan niya nga pagmartsa, siya miabut sa yuta sa Gideon; ug nakighiusa sa iyang mga kasundalohan uban sa kang Pahoran sila nahimo nga hilabihan ka lig-on, gani labaw kalig-on kay sa mga tawo ni Pachus, kinsa mao ang hari niadto nga mga masupilon kinsa miabug sa mga tawo nga gawasnon gikan sa yuta sa Zarahemla ug nakapanag-iya sa yuta.",
                    "Ug nahinabo nga si Moroni ug si Pahoran milugsong uban sa ilang mga kasundalohan ngadto sa yuta sa Zarahemla, ug misulong batok sa dakbayan, ug misangka sa mga tawo ni Pachus, nga sa ingon sila nagkaaway.",
                    "Ug tan-awa, si Pachus napatay ug ang iyang mga tawo gibilanggo, ug si Pahoran gipahiuli sa iyang hukmanan.",
                    "Ug ang mga tawo ni Pachus nakadawat sa ilang husay, sumala sa balaod, ug usab kadto nga mga tawo nga makihari kinsa nabihag ug gibalhug sa bilanggoan; ug sila gisilutan sumala sa balaod; oo, kadto nga mga tawo ni Pachus ug kadto nga mga tawo nga makihari, bisan kinsa kanila nga dili mangandam ug mga hinagiban sa pagpanalipod sa ilang nasud, apan makig-away batok niini, gipahamtangan sa kamatayon.",
                    "Ug sa ingon kini angay nga kini nga balaod kinahanglan sundon sa higpit alang sa kahilwasan sa ilang nasud; oo, ug bisan kinsa nga mamatud-an nga naglimud sa ilang kagawasan diha-diha patyon sumala sa balaod.",
                    "Ug sa ingon natapos ang ikakatloan nga tuig sa pagmando sa mga maghuhukom ibabaw sa mga katawhan ni Nephi; si Moroni ug si Pahoran sa ingon nakapahiuli sa kalinaw sa yuta sa Zarahemla, taliwala sa ilang kaugalingon nga mga katawhan, sa ingon nakapahamtang og kamatayon ngadto sa tanan kinsa dili matinud-anon sa hinungdan sa kagawasan.",
                    "Ug nahinabo sa pagsugod sa ikakatloan ug usa nga tuig sa pagmando sa mga maghuhukom ibabaw sa mga katawhan ni Nephi, si Moroni diha-diha misugo nga ang mga tagana kinahanglan ipadala, ug usab ang kasundalohan nga unom ka libo ka mga tawo kinahanglan ipadala ngadto kang Helaman, aron sa pagtabang kaniya sa pagpanalipod niana nga bahin sa yuta.",
                    "Ug siya usab misugo nga usa ka kasundalohan sa unom ka libo ka mga tawo, uban sa igo nga gidaghanon nga pagkaon, kinahanglan ipadala ngadto sa mga kasundalohan ni Lehi ug Teancum. Ug nahinabo nga kini gibuhat aron sa paglig-on sa yuta batok sa mga Lamanite.",
                    "Ug nahinabo nga si Moroni ug si Pahoran, nagbilin og dako nga pundok sa mga tawo didto sa yuta sa Zarahemla, mimartsa uban sa dako nga pundok sa mga tawo paingon sa yuta sa Nephihah, nga hugot ang tinguha sa pagpapahawa sa mga Lamanite diha niana nga dakbayan.",
                    "Ug nahinabo nga samtang sila nagmartsa paingon sa yuta, sila midakop og dako nga pundok sa mga tawo sa mga Lamanite, ug mipatay og daghan kanila, ug mikuha sa ilang mga tagana ug sa ilang mga hinagiban sa gubat.",
                    "Ug nahinabo nga human sila midakop kanila, sila mihimo kanila sa pagsulod ngadto sa usa ka pakigsaad nga sila dili na gayud mogamit sa ilang mga hinagiban sa gubat batok sa mga Nephite.",
                    "Ug sa diha nga sila nakasulod ngadto niini nga pakigsaad sila mipadala kanila sa pagpuyo uban sa mga katawhan ni Ammon, ug ang ilang gidaghanon mga upat ka libo kinsa wala mapatay.",
                    "Ug nahinabo nga sa diha nga sila mipadala kanila sa layo sila mipadayon sa ilang pagmartsa paingon sa yuta sa Nephihah. Ug nahinabo nga sa diha nga sila miabut sa dakbayan sa Nephihah, sila mitukod sa ilang mga tolda sa kapatagan sa Nephihah, diin duol sa dakbayan sa Nephihah.",
                    "Karon si Moroni matinguhaon nga ang mga Lamanite makig-away batok kanila, diha sa kapatagan; apan ang mga Lamanite, nga nasayud sa ilang hilabihan nga kaisug, ug nagtan-aw sa ilang hilabihan nga kadaghan, busa sila wala mangahas sa pakig-away batok kanila; busa sila wala makig-away niana nga adlaw.",
                    "Ug sa diha nga ang kagabhion miabut, si Moroni milakaw diha sa kangitngit sa kagabhion, ug miabut diha sa ibabaw sa paril aron sa pagpaniid hain diin nga bahin sa dakbayan ang mga Lamanite nagkampo uban sa ilang kasundalohan.",
                    "Ug nahinabo nga sila didto dapit sa silangan, sa may agianan; ug silang tanan nangatulog. Ug karon si Moroni mibalik ngadto sa iyang kasundalohan, ug misugo nga sila magdali sa pag-andam og mga lig-on nga pisi ug mga hagdanan, aron ipatighulog gikan sa ibabaw sa paril ngadto sa sulod nga bahin sa paril.",
                    "Ug nahinabo nga si Moroni misugo nga ang iyang mga tawo kinahanglan momartsa ug moadto sa ibabaw sa paril, ug mopatighulog sa ilang mga kaugalingon ngadto niana nga dapit sa dakbayan, oo, gani dapit sa kasadpan, diin ang mga Lamanite wala magkampo uban sa ilang mga kasundalohan.",
                    "Ug nahinabo nga silang tanan mipatighulog didto sa dakbayan sa pagkagabii, pinaagi sa ilang mga lig-on nga pisi ug sa ilang mga hagdanan; ug sa ingon sa pag-abut sa kabuntagon silang tanan diha na sa sulod sa mga paril sa dakbayan.",
                    "Ug karon, sa diha nga ang mga Lamanite nangmata ug nakakita nga ang mga kasundalohan ni Moroni anaa na sa sulod sa mga paril, sila nangalisang sa hilabihan, hangtud nga sila milayas sa gawas pinaagi sa agianan.",
                    "Ug karon sa diha nga si Moroni nakakita nga sila milayas gikan kaniya, siya misugo nga ang iyang mga tawo moasdang batok kanila, ug mipatay og daghan, ug giliyokan ang kadaghanan, ug midala kanila nga mga binilanggo; ug ang nahibilin kanila milayas ngadto sa yuta sa Moroni, diin anaa sa mga utlanan sa may baybayon.",
                    "Sa ingon si Moroni ug si Pahoran nakapanag-iya sa dakbayan sa Nephihah nga walay nawala nga bisan usa ka kalag; ug dihay daghan nga mga Lamanite kinsa napatay.",
                    "Karon nahinabo nga daghan sa mga Lamanite nga mga binilanggo matinguhaon sa pag-ipon sa mga katawhan ni Ammon ug mahimo nga usa ka gawasnon nga katawhan.",
                    "Ug nahinabo nga kutob sa mga matinguhaon, ngadto kanila kini gitugot sumala sa ilang mga tinguha.",
                    "Busa, ang tanan nga mga binilanggo nga mga Lamanite miipon sa mga katawhan ni Ammon, ug misugod sa pagtrabaho sa hilabihan, mitikad sa yuta, mitanom sa tanan nga matang sa lugas, ug mga panon ug mga kahayopan sa tanan nga matang; ug sa ingon ang mga Nephite nahupay gikan sa usa ka dako nga sagubangon; oo, hangtud nga sila nahupay gikan sa tanan nga binilanggo nga mga Lamanite.",
                    "Karon nahinabo nga si Moroni, human niya mapanag-iya ang dakbayan sa Nephihah, ingon nga nakadala og daghan nga mga binilanggo, diin nakapakunhod sa hilabihan sa mga kasundalohan sa mga Lamanite, ug ingon nga nakabawi pag-usab sa daghan nga mga Nephite kinsa nabilanggo, nakapalig-on sa kasundalohan ni Moroni sa hilabihan; busa si Moroni miadto gikan sa yuta sa Nephihah ngadto sa yuta sa Lehi.",
                    "Ug nahinabo nga sa diha nga ang mga Lamanite nakakita nga si Moroni misulong batok kanila, sila nangalisang pag-usab ug milayas gikan sa kasundalohan ni Moroni.",
                    "Ug nahinabo nga si Moroni ug ang iyang kasundalohan migukod kanila gikan sa usa ka dakbayan ngadto sa lain nga dakbayan, hangtud nga sila nasugatan ni Lehi ug ni Teancum; ug ang mga Lamanite milayas gikan ni Lehi ug ni Teancum, bisan ngadto sa ubos diha sa mga utlanan sa may baybayon, hangtud sila miabut sa yuta sa Moroni.",
                    "Ug ang mga kasundalohan sa mga Lamanite nagkapundok, nga sa ingon sila nagkahiusa sa yuta sa Moroni. Karon si Ammoron, ang hari sa mga Lamanite, usab uban kanila.",
                    "Ug nahinabo nga si Moroni ug si Lehi ug si Teancum nagkampo uban sa ilang mga kasundalohan libut sa mga utlanan sa yuta sa Moroni, nga sa ingon ang mga Lamanite giliyokan sa mga utlanan sa may kamingawan dapit sa habagatan, ug sa mga utlanan sa may kamingawan dapit sa silangan.",
                    "Ug sa ingon sila nagkampo alang niana nga gabii. Kay tan-awa, ang mga Nephite ug ang mga Lamanite usab gikapoy tungod sa kalayo sa ilang pagmartsa; busa sila wala makahukom nganha sa bisan unsa nga taktika sa panahon sa gabii, gawas kini ni Teancum; kay siya hilabihan kasuko ni Ammoron, nga sa ingon siya nagtuo nga si Ammoron, ug si Amalickiah nga iyang igsoon nga lalaki, mao ang hinungdan niining dako ug malungtaron nga gubat tali kanila ug sa mga Lamanite, diin mao ang hinungdan sa daghan nga gubat ug pagpaagas sa dugo, oo, ug daghan nga kagutom.",
                    "Ug nahinabo nga si Teancum sa iyang kasuko miadto ngadto sa kampo sa mga Lamanite, ug mipatighulog sa iyang kaugalingon sa mga paril sa dakbayan. Ug siya milakaw dala ang pisi, gikan sa usa ka dapit ngadto sa usa ka dapit, nga sa ingon siya nakakaplag sa hari; ug siya milabay og usa ka bangkaw ngadto kaniya, diin midulot kaniya duol sa kasingkasing. Apan tan-awa, ang hari mipukaw sa iyang mga sulugoon sa wala pa siya mamatay, nga sa ingon sila migukod ni Teancum, ug mipatay kaniya.",
                    "Karon nahinabo nga sa diha nga si Lehi ug si Moroni nasayud nga si Teancum patay na sila hilabihan ka masulub-on; kay tan-awa, siya usa ka tawo kinsa nakig-away nga maisugon alang sa iyang nasud, oo, usa ka tinuod nga higala sa kalingkawasan; ug siya nag-antus sa hilabihan ka daghan kaayo nga mga mapait nga kasakit. Apan tan-awa, siya patay na, ug mipanaw sa agianan sa tibuok kalibutan.",
                    "Karon nahinabo nga si Moroni mimartsa pagkaugma, ug misulong diha sa mga Lamanite, nga sa ingon sila mipatay kanila uban ang dako nga pagpamatay; ug sila miabug kanila gikan sa yuta; ug sila milayas, gani nga sila wala na gayud mobalik niana nga panahon batok sa mga Nephite.",
                    "Ug sa ingon natapos ang ikakatloan ug usa nga tuig sa pagmando sa mga maghuhukom ibabaw sa mga katawhan ni Nephi; ug sa ingon sila nahiagum og mga gubat, ug mga pagpaagas sa dugo, ug kagutom, ug kasakit, sulod sa daghan nga mga katuigan.",
                    "Ug dihay mga pagbuno, ug mga panagbingkil, ug mga panagsumpaki, ug tanan nga matang sa kadautan taliwala sa mga katawhan ni Nephi; bisan pa niana alang sa mga matarung, oo, tungod sa mga pag-ampo sa mga matarung, sila giluwas.",
                    "Apan tan-awa, tungod sa hilabihan ka dugay sa gubat tali sa mga Nephite ug sa mga Lamanite daghan ang nahimo nga tig-a, tungod sa hilabihan ka dugay sa gubat; ug daghan ang nahumok tungod sa ilang mga kasakit, nga sa ingon sila mipaubos sa ilang mga kaugalingon sa atubangan sa Dios, gani sa kinahiladman sa pagkamapainubsanon.",
                    "Ug nahinabo nga human malig-on ni Moroni kadto nga mga bahin sa yuta nga labing bantang sa mga Lamanite, hangtud sila igo nga nalig-on, siya mibalik ngadto sa dakbayan sa Zarahemla; ug si Helaman usab mibalik ngadto sa dapit sa iyang kabilin; ug diha sa makausa pa natukod ang kalinaw taliwala sa mga katawhan ni Nephi.",
                    "Ug si Moroni mitugyan sa kamandoan sa iyang mga kasundalohan ngadto sa mga kamot sa iyang anak nga lalaki, kansang ngalan mao si Moronihah; ug siya mipahulay sa iyang kaugalingon nga balay nga siya unta mopahimulos sa iyang nahibilin nga mga adlaw diha sa kalinaw.",
                    "Ug si Pahoran mibalik sa iyang hukmanan; ug si Helaman midala diha kaniya pag-usab sa pagsangyaw ngadto sa mga katawhan sa pulong sa Dios; kay tungod sa daghan nga mga gubat ug panagbingkil kini gikinahanglan nga usa ka husay nga pamalaod kinahanglan himoon pag-usab diha sa simbahan.",
                    "Busa, si Helaman ug ang iyang mga kaigsoonan milakaw, ug mipadayag sa pulong sa Dios uban ang dako nga gahum ngadto sa pagkabig sa daghan nga mga katawhan sa ilang pagkadautan, nga mao ang nakapahimo kanila sa paghinulsol sa ilang mga sala ug sa pagpabunyag ngadto sa Ginoo nga ilang Dios.",
                    "Ug nahinabo nga sila mitukod na pag-usab sa simbahan sa Dios, sa tibuok nga yuta.",
                    "Oo, ug mga lagda gihimo mahitungod sa balaod. Ug ang ilang mga maghuhukom, ug ang ilang labaw nga mga maghuhukom gipili.",
                    "Ug ang mga katawhan ni Nephi misugod na usab sa pag-uswag dinhi sa yuta, ug misugod sa pagdaghan ug nag-anam sa hilabihan kalig-on pag-usab dinhi sa yuta. Ug sila misugod sa pagtubo sa hilabihan nga pagkaadunahan.",
                    "Apan bisan pa sa ilang kaadunahan, o sa ilang kalig-on, o sa ilang kauswagan, sila wala mabayaw sa garbo sa ilang mga panan-aw; ni sila dugay sa paghinumdom sa Ginoo nga ilang Dios; apan sila nagmapainubsanon sa ilang mga kaugalingon sa hilabihan diha sa iyang atubangan.",
                    "Oo, sila nahinumdom unsa ka dako ang mga butang nga nahimo sa Ginoo alang kanila, nga siya miluwas kanila gikan sa kamatayon, ug gikan sa pagkaulipon, ug gikan sa pagkabilanggo, ug gikan sa tanan nga matang sa mga kasakit, ug siya miluwas kanila gikan sa mga kamot sa ilang mga kaaway.",
                    "Ug sila nag-ampo ngadto sa Ginoo nga ilang Dios sa kanunay, mao nga ang Ginoo mipanalangin kanila, sumala sa iyang pulong, mao nga sila nag-anam kalig-on ug miuswag dinhi sa yuta.",
                    "Ug nahinabo nga kining tanan nga mga butang nahimo. Ug si Helaman namatay, sa ikakatloan ug lima nga tuig sa pagmando sa mga maghuhukom ibabaw sa mga katawhan ni Nephi."
                ]
            },
            {
                "url": "https://www.lds.org/scriptures/bofm/alma/63?lang=ceb",
                "name": "Kapitulo 63",
                "summary": [
                    "Si Shiblon ug sa wala madugay si Helaman mao ang nagkupot sa sagrado nga mga talaan—Daghan nga mga Nephite mipanaw ngadto sa yuta sa amihanan nga bahin—Si Hagoth mitukod og mga barko, nga milawig sa kasadpan nga dagat—Si Moronihah mibuntog sa mga Lamanite sa panag-away. Mga 56–52 B.C."
                ],
                "verses": [
                    "Ug nahinabo nga sa pagsugod sa ikakatloan ug unom nga tuig sa pagmando sa mga maghuhukom ibabaw sa mga katawhan ni Nephi, nga si Shiblon mao ang nagkupot niadtong sagrado nga mga butang diin gihatag ngadto ni Helaman pinaagi ni Alma.",
                    "Ug siya usa ka makiangayon nga tawo, ug siya naglakaw nga matarung sa atubangan sa Dios; ug siya nagsunod sa pagbuhat og maayo sa kanunay, sa paghupot sa mga sugo sa Ginoo nga iyang Dios; ug mao usab ang iyang igsoon nga lalaki.",
                    "Ug nahinabo nga si Moroni namatay usab. Ug sa ingon natapos ang ikakatloan ug unom nga tuig sa pagmando sa mga maghuhukom.",
                    "Ug nahinabo nga diha sa ikakatloan ug pito nga tuig sa pagmando sa mga maghuhukom, dihay usa ka dako nga pundok sa mga tawo, gani sa gidaghanon nga lima ka libo ug upat ka gatus ka mga tawo, uban sa ilang mga asawa ug mga anak, mibiya gikan sa yuta sa Zarahemla ngadto sa yuta paingon sa amihanan nga bahin.",
                    "Ug nahinabo nga si Hagoth, siya nga hilabihan ka maukiton nga tawo, busa siya milakaw ug naghimo og hilabihan ka dako nga barko, didto dapit sa mga utlanan sa yuta sa Bountiful, sa may yuta sa Desolation, ug gipalawig kini ngadto sa dagat sa kasadpan, dapit sa pig-ot nga lawis nga paingon ngadto sa yuta sa amihanan nga bahin.",
                    "Ug tan-awa, dihay daghan nga mga Nephite nga misulod dinha ug milawig uban ang daghan nga mga tagana, ug usab daghan nga mga babaye ug mga bata; ug sila milawig paingon sa amihanan nga bahin. Ug sa ingon natapos ang ikakatloan ug pito nga tuig.",
                    "Ug diha sa ikakatloan ug walo nga tuig, kini nga tawo mihimo pa og lain nga mga barko. Ug ang unang barko usab nakabalik, ug daghan pa nga mga katawhan ang misulod niini; ug sila usab nagdala og daghan nga mga tagana, ug milawig pag-usab ngadto sa yuta sa amihanan nga bahin.",
                    "Ug nahinabo nga sila wala na igdungog. Ug kami nagtuo nga sila nalumos ngadto sa mga kahiladman sa dagat. Ug nahinabo nga usa pa ka barko ang milawig; ug asa siya paingon kami wala masayud.",
                    "Ug nahinabo nga niini nga tuig dihay daghan nga mga katawhan kinsa mipanaw ngadto sa yuta sa amihanan nga bahin. Ug sa ingon natapos ang ikakatloan ug walo nga tuig.",
                    "Ug nahinabo sa ikakatloan ug siyam nga tuig sa pagmando sa mga maghuhukom, si Shiblon namatay usab, ug si Corianton milawig paingon sa yuta sa amihanan nga bahin sa usa ka barko, aron sa pagdala ngadto og mga tagana sa mga katawhan kinsa nakalawig ngadto niana nga yuta.",
                    "Busa gikinahanglan alang kang Shiblon sa pagtugyan niadtong sagrado nga mga butang, sa dili pa siya mamatay, nganha sa anak nga lalaki ni Helaman, kinsa gitawag og Helaman, nga gitawag sunod sa ngalan sa iyang amahan.",
                    "Karon tan-awa, kadtong tanan nga mga kinulit nga gikuptan ni Helaman gisulat ug gipadala diha sa mga katawhan sa tibuok yuta, gawas niadto nga mga bahin diin gisugo ni Alma nga kinahanglan dili ipadala.",
                    "Bisan pa niana, kini nga mga butang kinahanglan ampingan nga sagrado, ug ihatag sa usa ka kaliwatan ngadto sa lain; busa, niini nga tuig, sila gitugyan nganha kang Helaman, sa wala pa mamatay si Shiblon.",
                    "Ug nahinabo usab niini nga tuig nga dihay mga masupilon kinsa miadto ngadto sa mga Lamanite; ug sila gikutaw pag-usab sa kasuko batok sa mga Nephite.",
                    "Ug usab niini nga sama nga tuig sila milugsong uban ang daghan nga kasundalohan aron sa pakiggubat batok sa mga katawhan ni Moronihah, o batok sa kasundalohan ni Moronihah, nga diin sila napildi ug giabug pagbalik ngadto sa ilang kaugalingon nga mga yuta, nag-antus og dako nga kapildihan.",
                    "Ug sa ingon natapos ang ikakatloan ug siyam nga tuig sa pagmando sa mga maghuhukom ibabaw sa mga katawhan ni Nephi.",
                    "Ug sa ingon natapos ang asoy ni Alma, ug ni Helaman nga iyang anak nga lalaki, ug usab ni Shiblon, kinsa iyang anak nga lalaki."
                ]
            }
        ],
        "summary": [
            "Ang asoy ni Alma, kinsa mao ang anak nga lalaki ni Alma, ang una ug labaw nga maghuhukom ibabaw sa mga katawhan ni Nephi, ug usab ang halangdon nga pari ibabaw sa Simbahan. Usa ka asoy sa pagmando sa mga maghuhukom, ug ang mga gubat ug panagbingkil taliwala sa mga katawhan. Ug usab usa ka asoy sa usa ka gubat tali sa mga Nephite ug mga Lamanite, sumala sa talaan ni Alma, ang una ug labaw nga maghuhukom."
        ],
        "text": null
    },
    {
        "url": "https://www.lds.org/scriptures/bofm/hel?lang=ceb",
        "id": "hel",
        "full_localized_name": "Helaman",
        "has_chapters": true,
        "chapters": [
            {
                "url": "https://www.lds.org/scriptures/bofm/hel/1?lang=ceb",
                "name": "Kapitulo 1",
                "summary": [
                    "Si Pahoran nga ikaduha nahimo nga labaw nga maghuhukom ug gibuno pinaagi kang Kishkumen—Si Pacumeni mipuli sa hukmanan—Si Coriantumr nangulo sa mga kasundalohan sa mga Lamanite, miilog sa Zarahemla, ug mipatay kang Pacumeni—Si Moronihah mibuntog sa mga Lamanite ug miilog sa Zarahemla, ug si Coriantumr gipatay. Mga 52–50 B.C."
                ],
                "verses": [
                    "Ug karon tan-awa, nahinabo nga sa pagsugod sa ikakap-atan nga tuig sa pagmando sa mga maghuhukom ibabaw sa mga katawhan ni Nephi, dihay nagsugod nga usa ka makuyaw nga kalisdanan taliwala sa mga katawhan sa mga Nephite.",
                    "Kay tan-awa, si Pahoran namatay, ug tua na sa yuta; busa dihay nagsugod nga usa ka makuyaw nga panagbingkil mahitungod kon kinsa ang moangkon sa hukmanan diha sa mga kaigsoonan, kinsa anak nga mga lalaki ni Pahoran.",
                    "Karon mao kini ang ilang mga ngalan kinsa nanagbingkil alang sa hukmanan, kinsa mao usab ang hinungdan sa panagbingkil sa mga katawhan: Si Pahoran, si Paanchi, ug si Pacumeni.",
                    "Karon kini sila dili lamang mao ang tanan nga anak nga mga lalaki ni Pahoran (kay siya adunay daghan), apan kini sila mao ang nagkabingkil sa hukmanan; busa, sila ang hinungdan sa tulo ka mga pundok taliwala sa mga katawhan.",
                    "Bisan pa niana, nahinabo nga si Pahoran ang natudlo pinaagi sa tingog sa mga katawhan nga mahimo nga labaw nga maghuhukom ug usa ka gobernador ibabaw sa mga katawhan ni Nephi.",
                    "Ug nahinabo nga si Pacumeni, sa diha nga siya nakakita nga siya dili makaangkon sa hukmanan, siya nakighiusa uban sa tingog sa mga katawhan.",
                    "Apan tan-awa, si Paanchi, ug kana nga bahin sa mga katawhan nga matinguhaon nga siya mao ang mahimo nila nga gobernador, nasuko sa hilabihan; busa, siya hapit na moulog-ulog niadto nga mga katawhan sa pag-alsa sa pagsukol batok sa ilang mga kaigsoonan.",
                    "Ug nahinabo nga ingon nga siya hapit na mohimo niini, tan-awa, siya gidakop, ug gihukman sumala sa tingog sa mga katawhan, ug gisilutan ngadto sa kamatayon; kay siya mialsa sa pagsukol ug nagtinguha sa paglaglag sa kalingkawasan sa mga katawhan.",
                    "Karon sa diha nga kadtong mga katawhan kinsa matinguhaon nga siya gayud ang mahimo nga ilang gobernador nakakita nga siya gihukman sa kamatayon, busa sila nasuko, ug tan-awa, sila mipadala sa usa nga si Kishkumen, gani ngadto sa hukmanan ni Pahoran, ug gibuno si Pahoran samtang siya naglingkod diha sa hukmanan.",
                    "Ug siya gigukod sa mga sulugoon ni Pahoran; apan tan-awa, kusog kaayo ang pagdagan ni Kishkumen nga walay tawo nga nakaapas kaniya.",
                    "Ug siya miadto ngadto kanila nga nagpadala kaniya, ug silang tanan misulod sa usa ka pakigsaad, oo, nanumpa sa ilang walay katapusan nga Magbubuhat, nga sila dili mosulti ni bisan kinsa nga tawo nga si Kishkumen mao ang nagbuno kang Pahoran.",
                    "Busa, si Kishkumen wala mailhi taliwala sa mga katawhan ni Nephi, kay siya nagtakuban niana nga higayon sa iyang pagbuno ni Pahoran. Ug si Kishkumen ug ang iyang pundok, kinsa misulod sa pakigsaad uban kaniya, miipon sa ilang mga kaugalingon uban sa mga katawhan, sa usa ka paagi nga silang tanan dili masakpan; apan kutob sa nasakpan gihukman sa kamatayon.",
                    "Ug karon tan-awa, si Pacumeni natudlo, sumala sa tingog sa mga katawhan, aron mahimo nga labaw nga maghuhukom ug usa ka gobernador ibabaw sa mga katawhan, magmando puli sa iyang igsoon nga lalaki nga si Pahoran; ug kini sumala sa iyang katungod. Ug kining tanan nahinabo sa ikakap-atan ka tuig sa pagmando sa mga maghuhukom; ug kini adunay katapusan.",
                    "Ug nahinabo sa ikakap-atan ug unang tuig sa pagmando sa mga maghuhukom, nga ang mga Lamanite nagtigum og daghan kaayo nga pundok sa mga kasundalohan nga mga lalaki ug misangkap kanila uban sa mga espada, ug uban sa mga sundang ug uban sa mga gapasan, ug uban sa mga panâ, ug uban sa mga panagang sa ulo, ug uban sa mga taming sa lawas ug uban sa tanan nga matang sa mga panagang sa matag matang.",
                    "Ug sila milugsong pag-usab aron sa pagpakig-away batok sa mga Nephite. Ug sila gipangulohan pinaagi sa usa ka tawo kansang ngalan mao si Coriantumr; ug siya usa ka kaliwat ni Zarahemla; ug siya usa ka masupilon nga gikan sa mga Nephite; ug siya usa ka dako ug kusgan nga tawo.",
                    "Busa, ang hari sa mga Lamanite, kansang ngalan mao si Tubaloth, kinsa mao ang anak ni Ammoron, nagtuo nga si Coriantumr, nga usa ka kusgan nga tawo, makabarug batok sa mga Nephite, ingon nga usa ka kusgan ug usab uban sa iyang dako nga kaalam, hangtud nga pinaagi sa pagpadala kaniya siya makaangkon og gahum ibabaw sa mga Nephite—",
                    "Busa siya mikutaw kanila sa kasuko, ug siya mipundok sa iyang mga kasundalohan, ug siya mitudlo kang Coriantumr nga mahimo nga ilang pangulo, ug misugo nga sila momartsa ngadto sa yuta sa Zarahemla aron makig-away batok sa mga Nephite.",
                    "Ug nahinabo nga tungod sa daghan nga mga panagbingkil ug daghan nga kalisdanan sa panggamhanan, nga sila wala magbutang og igo nga mga magbalantay sa yuta sa Zarahemla; kay sila nagtuo nga ang mga Lamanite dili mosulong sa kinapusoran sa ilang mga yuta sa pagsulong nianang dako nga dakbayan nga Zarahemla.",
                    "Apan nahinabo nga si Coriantumr mimartsa nga nangulo sa iyang hilabihan ka daghan nga mga panon, ug miabut nganha sa mga lumulupyo sa dakbayan, ug ang ilang pagmartsa ingon nga hilabihan ka kusog nga wala nay panahon alang sa mga Nephite sa pagpundok sa ilang mga kasundalohan.",
                    "Busa si Coriantumr mipatay sa magbalantay diha sa ganghaan sa dakbayan, ug mimartsa uban sa tibuok niya nga kasundalohan sulod sa dakbayan, ug sila mipatay sa matag usa nga misupak kanila, hangtud nga sila miilog sa tibuok dakbayan.",
                    "Ug nahinabo nga si Pacumeni, kinsa mao ang labaw nga maghuhukom, milayas gikan kang Coriantumr, gani ngadto sa mga paril sa dakbayan. Ug nahinabo nga si Coriantumr mibunal kaniya ngadto sa paril, hangtud nga siya namatay. Ug sa ingon natapos ang mga adlaw ni Pacumeni.",
                    "Ug karon sa pagkakita ni Coriantumr nga siya nakailog na sa dakbayan sa Zarahemla, ug nakakita nga ang mga Nephite milayas gikan sa ilang atubangan, ug gipatay, ug gidakop, ug gibalhug sa bilanggoan, ug nga siya nakaangkon sa labing lig-on nga kota sa tanan nga dapit sa yuta, ang iyang kasingkasing nadasig hangtud nga siya hapit na unta mosulong batok sa tanan nga yuta.",
                    "Ug karon siya wala magdugay sa yuta sa Zarahemla, apan siya mimartsa uban sa daghan nga kasundalohan, bisan paingon ngadto sa dakbayan sa Bountiful; kay kini mao ang iyang tumong ang pagsulong ug paghawan sa iyang agianan pinaagi sa espada, aron siya makaangkon sa amihanan nga mga bahin sa yuta.",
                    "Ug, nagdahum nga ang ilang kinadak-an nga kusog anaa sa tunga-tunga sa yuta, busa siya mimartsa, wala mohatag kanila og panahon nga magkatigum sa ilang mga kaugalingon pagdungan gawas sa gagmay nga mga pundok; ug niini nga paagi sila misulong diha kanila ug mipatay kanila ngadto sa yuta.",
                    "Apan tan-awa, kini nga pagmartsa ni Coriantumr agi sa tunga-tunga sa yuta nakahatag ni Moronihah og dako nga bintaha ibabaw kanila, bisan pa sa kadaghan sa gidaghanon sa mga Nephite kinsa nangamatay.",
                    "Kay tan-awa, si Moronihah nagdahum nga ang mga Lamanite dili mosulong ngadto sa tunga-tunga sa yuta, apan nga sila mosulong sa mga dakbayan libut diha sa mga utlanan ingon sa ilang gihimo kaniadto; busa si Moronihah misugo nga ang ilang lig-on nga mga kasundalohan kinahanglan manalipod niadto nga mga bahin libut sa may mga utlanan.",
                    "Apan tan-awa, ang mga Lamanite wala mahadlok sumala sa iyang tinguha, apan sila misulong sa tunga-tunga sa yuta, ug miilog sa labing mahinungdanon nga dakbayan nga mao ang dakbayan sa Zarahemla, ug mimartsa taliwala sa labing mahinungdanon nga mga bahin sa yuta, mipatay sa mga katawhan sa hilabihan nga pagpamatay, sa mga lalaki, sa mga babaye, ug sa mga bata, miilog sa daghan nga mga dakbayan ug daghan nga mga kota.",
                    "Apan sa diha nga si Moronihah nakamatikod niini, siya sa diha-diha mipadala ni Lehi uban sa mga kasundalohan sa palibut aron sa pagsanta kanila sa dili pa sila moabut sa yuta sa Bountiful.",
                    "Ug sa ingon siya mihimo; ug siya misanta kanila sa wala pa sila moabut sa yuta sa Bountiful, ug nakig-away ngadto kanila, hangtud nga sila misugod sa pagsibug balik ngadto sa yuta sa Zarahemla.",
                    "Ug nahinabo nga si Moronihah misanta kanila sa ilang pagsibug, ug nakig-away ngadto kanila, hangtud nga kini nahimo nga usa ka hilabihan ka dugoon nga panag-away; oo, daghan ang mga namatay, ug uban sa mga namatay si Coriantumr nakita usab.",
                    "Ug karon, tan-awa, ang mga Lamanite dili makasibug bisan asa, ni sa amihanan, ni sa habagatan, ni sa silangan, ni sa kasadpan, kay sila giliyokan sa tanan nga dapit sa mga Nephite.",
                    "Ug sa ingon si Coriantumr midasmag sa mga Lamanite ngadto sa taliwala sa mga Nephite, hangtud nga sila anaa sa gahum sa mga Nephite, ug siya gayud namatay, ug ang mga Lamanite miampo sa ilang mga kaugalingon ngadto sa mga kamot sa mga Nephite.",
                    "Ug nahinabo nga si Moronihah miilog sa dakbayan sa Zarahemla pag-usab, ug misugo nga ang mga Lamanite nga mga binilanggo mobiya gikan sa yuta nga malinawon.",
                    "Ug sa ingon natapos ang ikakap-atan ug unang tuig sa pagmando sa mga maghuhukom."
                ]
            },
            {
                "url": "https://www.lds.org/scriptures/bofm/hel/2?lang=ceb",
                "name": "Kapitulo 2",
                "summary": [
                    "Si Helaman, ang anak ni Helaman, nahimo nga labaw nga maghuhukom—Si Gadianton mao ang nangulo sa panon ni Kishkumen—Ang sulugoon ni Helaman mibuno kang Kishkumen, ug si Gadianton ug ang pundok ni Gadianton milayas ngadto sa kamingawan. Mga 50–49 B.C."
                ],
                "verses": [
                    "Ug nahinabo sa ikakap-atan ug ikaduha nga tuig sa pagmando sa maghuhukom, human si Moronihah nakapatunhay pag-usab sa kalinaw tali sa mga Nephite ug sa mga Lamanite, tan-awa walay usa nga makapuli sa hukmanan; busa dihay misugod nga usa ka panagbingkil pag-usab taliwala sa mga katawhan mahitungod kinsa ang mopuli sa hukmanan.",
                    "Ug nahinabo nga si Helaman, kinsa anak ni Helaman, mao ang natudlo nga mopuli sa hukmanan pinaagi sa tingog sa mga katawhan.",
                    "Apan tan-awa, si Kishkumen kinsa mibuno ni Pahoran, naghulat aron sa paglaglag ni Helaman usab; ug siya giabagan sa iyang mga pundok, kinsa misulod ngadto sa usa ka pakigsaad nga walay usa nga masayud sa iyang pagkadautan.",
                    "Kay dihay usa nga si Gadianton, kinsa hilabihan ka hanas sa daghan nga mga pulong, ug usab sa iyang pagpangilad, aron sa pagpadayon sa mga tinago nga buhat sa pagbuno ug sa pagpanulis; busa siya nahimo nga pangulo sa pundok ni Kishkumen.",
                    "Busa siya miulog-ulog kanila, ug usab si Kishkumen, nga kon sila mobutang kaniya sa hukmanan siya motugyan ngadto kanila kinsa nahisakop sa iyang pundok nga sila ibutang diha sa gahum ug katungod taliwala sa mga katawhan; busa si Kishkumen nagtinguha sa paglaglag ni Helaman.",
                    "Ug nahinabo samtang siya nagpaingon ngadto sa hukmanan aron sa paglaglag ni Helaman, tan-awa usa sa mga sulugoon ni Helaman, ingon nga nakaguwa niana nga gabii, ug nakaangkon, pinaagi sa pagtakuban, sa usa ka kasayuran niadto nga mga laraw nga gimugna pinaagi niini nga pundok aron sa paglaglag ni Helaman—",
                    "Ug nahinabo nga siya nakasugat ni Kishkumen, ug siya mihatag ngadto kaniya sa usa ka timailhan; busa si Kishkumen mipahibalo ngadto kaniya sa tumong sa iyang tinguha, nagtinguha nga siya modala kaniya ngadto sa hukmanan aron siya makabuno ni Helaman.",
                    "Ug sa diha nga ang sulugoon ni Helaman nasayud sa tanan nga katuyoan ni Kishkumen, ug nga kini mao ang iyang tumong sa pagbuno, ug usab kini mao ang tumong sa tanan niadto kinsa nahisakop sa iyang pundok sa pagbuno, ug sa pagpanulis, ug sa pag-angkon og gahum, (ug kini mao ang ilang tinago nga laraw, ug ang ilang kalihokan) ang sulugoon ni Helaman miingon ngadto kang Kishkumen: Moadto kita ngadto sa hukmanan.",
                    "Karon kini nakapahimuot ni Kishkumen sa hilabihan, kay siya nagdahum nga siya molampos sa iyang laraw; apan tan-awa ang sulugoon ni Helaman, samtang sila nagpaingon ngadto sa hukmanan, midunggab kang Kishkumen gani ngadto sa iyang kasingkasing, nga siya namatay nga wala makaagulo. Ug siya midagan ug misulti kang Helaman sa tanan nga mga butang nga siya nakakita, ug nakadungog, ug nakahimo.",
                    "Ug nahinabo nga si Helaman misugo sa mga sundalo aron sa pagdakop niini nga mga pundok sa mga tulisan ug tinago nga mga mamumuno, nga sila unta pagasilutan sumala sa balaod.",
                    "Apan tan-awa, sa diha nga si Gadianton nakakita nga si Kishkumen wala mobalik siya nahadlok basin pa unya og siya pagalaglagon; busa siya misugo sa iyang pundok nga mosunod kaniya. Ug sila milayas gikan sa yuta, sa usa ka tinago nga agianan, ngadto sa kamingawan; ug sa ingon nga sa diha nga si Helaman misugo sa mga sundalo sa pagsikop kanila sila wala na makita bisan diin.",
                    "Ug dugang pa niining mao nga Gadianton pagahisgutan sa umaabut. Ug sa ingon natapos ang ikakap-atan ug ikaduha nga tuig sa pagmando sa mga maghuhukom ibabaw sa mga katawhan ni Nephi.",
                    "Ug tan-awa, sa katapusan niini nga basahon inyong makita nga kini si Gadianton mao ang hinungdan sa pagkapukan, oo, sa hingpit nga kalaglagan sa mga katawhan ni Nephi.",
                    "Tan-awa ako wala magpasabut sa katapusan sa basahon ni Helaman, apan ako nagpasabut sa katapusan sa basahon ni Nephi, diin ako mikuha sa tanan nga asoy nga ako misulat."
                ]
            },
            {
                "url": "https://www.lds.org/scriptures/bofm/hel/3?lang=ceb",
                "name": "Kapitulo 3",
                "summary": [
                    "Daghan nga mga Nephite ang milangyaw ngadto sa yuta sa amihanan nga bahin—Sila mitukod og mga balay nga semento ug naghupot og daghan nga mga talaan—Napulo ka mga kaliboan ang nakabig ug nabunyagan—Ang pulong sa Dios nagtultol sa mga tawo ngadto sa kaluwasan—Si Nephi ang anak ni Helaman ang mipuli sa hukmanan. Mga 49–39 B.C."
                ],
                "verses": [
                    "Ug karon nahinabo sa ikakap-atan ug ikatulo nga tuig sa pagmando sa mga maghuhukom, walay panagbingkil diha sa mga katawhan ni Nephi gawas niadto nga mga ginagmay nga garbo nga diha sa simbahan nga mao ang nakapahimo og ginagmay nga panagsumpaki taliwala sa mga katawhan, diin nga mga kalihokan nahusay diha sa katapusan sa ikakap-atan ug ikatulo nga tuig.",
                    "Ug walay panagbingkil diha sa mga katawhan sa ikakap-atan ug upat nga tuig; ni dihay daghan nga panagbingkil sa ikakap-atan ug ikalima nga tuig.",
                    "Ug nahinabo sa ikakap-atan ug ikaunom nga tuig, oo, dihay daghan nga panagbingkil ug daghan nga panagsumpaki; diin dihay hilabihan ka daghan kinsa mibiya gikan sa yuta sa Zarahemla ug miadto ngadto sa yuta sa amihanan nga bahin aron pagpanunod sa yuta.",
                    "Ug sila mipanaw ngadto sa hilabihan kalayo ang gilay-on, hangtud nga sila miabut sa usa ka dagko nga katubigan ug daghan nga mga suba.",
                    "Oo, ug gani sila mikatap sa tanan nga mga bahin sa yuta, ngadto sa bisan diin nga bahin nga wala pa mahimo nga awaaw ug wala nay mga kahoy, tungod sa ka daghan sa mga lumulupyo kinsa nakapanunod kaniadto sa yuta.",
                    "Ug karon walay bahin sa yuta nga naawaaw gawas kini sa mga kakahoyan; apan tungod sa kadako sa kalaglagan sa mga katawhan nga nagpuyo kaniadto sa yuta kini gitawag og awaaw.",
                    "Ug kay diyutay lamang ang mga kahoy sa ibabaw sa yuta, bisan pa niana ang mga katawhan kinsa miadto nahimo nga hilabihan ka hanas sa paghimo og semento; busa sila mitukod og mga balay nga semento diin sila mipuyo.",
                    "Ug nahinabo nga sila midaghan ug mikatap, ug miadto gikan sa yuta sa habagatan nga bahin ngadto sa yuta sa amihanan nga bahin, ug mikatap hangtud nga sila misugod sa pagtabon sa ibabaw sa tibuok yuta, gikan sa dagat sa habagatan ngadto sa dagat sa amihanan, gikan sa dagat sa kasadpan ngadto sa dagat sa silangan.",
                    "Ug ang mga katawhan kinsa tua sa yuta sa amihanan nga bahin nga nagpuyo diha sa mga tolda, ug sa mga balay nga semento, ug sila mitugot sa bisan unsa nga kahoy nga motubo diha sa ibabaw sa yuta nga kini motubo, nga sa kadugayan sila unta makaangkon og mga kahoy aron itukod sa ilang mga balay, oo, sa ilang mga dakbayan, ug mga templo, ug sa ilang mga sinagoga, ug sa ilang mga santuwaryo, ug sa tanan nga matang sa ilang mga gambalay.",
                    "Ug nahinabo ingon nga ang mga kahoy hilabihan ka nihit sa yuta sa amihanan nga bahin, sila nagpadala ngadto og daghan pinaagi sa panakayan.",
                    "Ug sa ingon sila nakapahimo sa mga katawhan sa yuta sa amihanan nga bahin nga sila unta makatukod og daghan nga mga dakbayan, sa kahoy ug sa semento.",
                    "Ug nahinabo nga dihay daghan sa mga katawhan ni Ammon, kinsa mga Lamanite sa pagkatawo miadto usab ngadto niini nga yuta.",
                    "Ug karon dihay daghan nga mga talaan nga gitipigan sa mga kahimoan niini nga mga katawhan, pinaagi sa daghan niini nga mga katawhan, nga mga piho ug daghan kaayo, mahitungod kanila.",
                    "Apan tan-awa, gatusan ka bahin sa mga kahimoan niini nga mga katawhan, oo, ang asoy sa mga Lamanite ug mga Nephite, ug sa ilang mga gubat, ug sa mga panagbingkil, ug sa mga panagsumpaki, ug sa ilang pagsangyaw ug sa ilang mga panagna, ug sa ilang panakayan ug sa ilang pagtukod og mga sakayan ug sa ilang pagtukod og mga templo, ug sa mga sinagoga ug sa ilang mga santuwaryo, ug sa ilang mga pagkamatarung, ug sa ilang pagkadautan, ug sa ilang mga pagbuno, ug sa ilang mga panulis, ug sa ilang pagpanglungkab, ug sa tanan nga matang sa mga pagkasalawayon ug malaw-ay nga mga buhat, dili malakip niini nga buhat.",
                    "Apan tan-awa, dihay daghan nga mga basahon ug daghan nga mga talaan sa matag matang, ug sila gitipigan ilabi na sa mga Nephite.",
                    "Ug sila gihatag gikan sa usa ka kaliwatan ngadto sa lain pinaagi sa mga Nephite, bisan hangtud sila nahulog ngadto sa kalapasan ug gipangbuno, gilungkaban, ug gigukod, ug giabug, ug gipatay, ug gitibulaag diha sa ibabaw sa yuta, ug gisagol uban sa mga Lamanite hangtud nga sila wala na matawag nga mga Nephite, nahimo nga dautan ug ihalas, ug bangis, oo gani nahimo nga mga Lamanite.",
                    "Ug karon ako mobalik pag-usab sa akong asoy; busa, unsa ang akong gipamulong nahinabo human nga dihay dako nga panagbingkil, ug mga kasamok, ug mga gubat, ug mga panagsumpaki, taliwala sa mga katawhan ni Nephi.",
                    "Ang ikakap-atan ug unom nga tuig sa pagmando sa mga maghuhukom natapos;",
                    "Ug nahinabo nga diha gihapon ang dako nga panagbingkil sa yuta, oo, bisan sa ikakap-atan ug pito nga tuig ug usab diha sa ikakap-atan ug walo nga tuig.",
                    "Bisan pa niana si Helaman mipuli sa hukmanan uban sa kaangayan ug katarung; oo, siya naninguha sa paghupot sa mga balaod, ug sa mga paghukom, ug sa mga sugo sa Dios; ug siya mibuhat niana nga matarung sa panan-aw sa Dios sa kanunay; ug siya naglakaw sunod sa mga paagi sa iyang amahan, sa ingon siya miuswag sa yuta.",
                    "Ug nahinabo nga siya adunay duha ka anak nga mga lalaki. Siya mihatag ngadto sa kamagulangan sa ngalan nga Nephi, ug ngadto sa kamanghuran, sa ngalan nga Lehi. Ug sila misugod sa pagtubo ngadto sa Ginoo.",
                    "Ug nahinabo nga ang mga gubat ug mga panagbingkil misugod sa paghunong, sa hinay-hinay, taliwala sa mga katawhan sa mga Nephite, sa ulahi nga bahin sa ikakap-atan ug walo nga tuig sa pagmando sa mga maghuhukom ibabaw sa mga katawhan ni Nephi.",
                    "Ug nahinabo sa kap-atan ug ikasiyam nga tuig sa pagmando sa mga maghuhukom, dihay nagpadayon nga kalinaw nga mitunhay sa yuta, ang tanan gawas sa tinago nga mga kalihokan diin si Gadianton ang tulisan nagtukod diha sa mga dapit nga daghan nga nagpuyo, diin niana nga panahon wala mahibaloi ngadto niadto kinsa nangulo sa panggamhanan; busa sila wala malaglag gikan sa yuta.",
                    "Ug nahinabo nga dinhi niini nga sama nga tuig dihay hilabihan ka dako nga kauswagan sa simbahan, sa ingon dihay mga kaliboan kinsa mipasakop sa ilang mga kaugalingon ngadto sa simbahan ug nabunyagan ngadto sa paghinulsol.",
                    "Ug hilabihan ka dako ang kauswagan sa simbahan, ug daghan kaayo ang mga panalangin nga gibu-bu diha sa mga katawhan nga bisan ang halangdon nga mga pari ug ang mga magtutudlo sa ilang mga kaugalingon natingala sa walay sukod.",
                    "Ug nahinabo nga ang buhat sa Ginoo miuswag ngadto sa pagbunyag ug sa paghiusa sa simbahan sa Dios, daghan nga mga kalag, oo, gani mga napulo ka mga kaliboan.",
                    "Sa ingon kita makakita nga ang Ginoo maloloy-on ngadto sa tanan kinsa, diha sa katim-os sa ilang mga kasingkasing, motawag nganha sa iyang balaan nga ngalan.",
                    "Oo, sa ingon kita makakita nga ang ganghaan sa langit bukas alang sa tanan, gani ngadto kang kinsa motuo sa ngalan ni Jesukristo, kinsa mao ang anak sa Dios.",
                    "Oo, kita makakita nga bisan kinsa ang motinguha mahimo nga mosagop diha sa pulong sa Dios, diin buhi ug gamhanan, nga mobuak sa kinahiladman sa tanan nga mga kaigmat ug sa mga laang ug sa mga pagpanghaylo sa yawa, ug modala sa tawo ni Kristo diha sa higpit ug pig-ot nga agianan lahus niana nga walay katapusan nga bung-aw sa pagkauyamot diin giandam aron sa paglamoy sa mga dautan—",
                    "Ug magpahimutang sa ilang mga kalag, oo, ang ilang mga imortal nga mga kalag, sa tuo nga kamot sa Dios sa gingharian sa langit aron sa paglingkod uban kang Abraham, ug kang Isaac, ug uban kang Jacob, ug uban sa atong tanan nga balaan nga mga amahan, sa dili na pagbiya.",
                    "Ug sa niini nga tuig dihay nagpadayon nga pagmaya sa yuta sa Zarahemla, ug sa tanan nga mga rehiyon sa palibut, bisan sa tanan nga yuta nga gipanag-iya sa mga Nephite.",
                    "Ug nahinabo nga dihay kalinaw ug hilabihan ka dako nga hingpit nga kalipay sa nahibilin nga kap-atan ug ikasiyam nga tuig; oo, ug usab dihay nagpadayon nga kalinaw ug dako nga hingpit nga kalipay sa ikakalim-an nga tuig sa pagmando sa mga maghuhukom.",
                    "Ug sa kalim-an ug unang tuig sa pagmando sa mga maghuhukom dihay kalinaw usab gawas kini sa garbo nga misugod pagsulod ngadto sa simbahan—dili ngadto sa simbahan sa Dios, apan ngadto sa mga kasingkasing sa mga katawhan kinsa nagpatuo nga mga sakop sa simbahan sa Dios—",
                    "Ug sila gibayaw sa ilang garbo bisan ngadto sa paggukod sa daghan sa ilang mga kaigsoonan. Karon kini usa ka dako nga kadautan, nga nakapahimo sa ubay-ubay nga mapainubsanon nga bahin sa mga katawhan sa pag-antus sa dako nga pagpanggukod, ug sa pag-ubog sa dako nga kasakitan.",
                    "Bisan pa niana sila nagpuasa ug nag-ampo sa kanunay, ug nag-anam sa pagkalig-on ug pagkalig-on diha sa ilang pagpaubos, ug nagkalig-on ug nagkalig-on diha sa hugot nga pagtuo ni Kristo, ngadto sa pagpuno sa ilang mga kalag uban sa hingpit nga kalipay ug kahupayan, oo, ngadto sa paglimpyo ug pagbalaan sa ilang mga kasingkasing, diin nga pagbalaan moabut tungod sa ilang pagtugyan sa ilang mga kasingkasing ngadto sa Dios.",
                    "Ug nahinabo nga sa ikakalim-an ug duha nga tuig natapos usab sa kalinaw, gawas niini nga hilabihan ka dako nga garbo nga misulod ngadto sa mga kasingkasing sa mga katawhan; ug kini tungod sa ilang hilabihan kaayo nga pagkaadunahan ug sa ilang kauswagan sa yuta; ug kini nagtubo diha kanila matag adlaw.",
                    "Ug nahinabo sa ikakalim-an ug tulo nga tuig sa pagmando sa mga maghuhukom, si Helaman namatay, ug ang iyang kamagulangan nga anak nga lalaki nga si Nephi misugod sa pagmando puli kaniya. Ug nahinabo nga siya mipuli sa hukmanan uban sa kaangayan ug katarung; oo, siya naghupot sa mga sugo sa Dios, ug naglakaw sa mga paagi sa iyang amahan."
                ]
            },
            {
                "url": "https://www.lds.org/scriptures/bofm/hel/4?lang=ceb",
                "name": "Kapitulo 4",
                "summary": [
                    "Mga masupilon nga Nephite ug mga Lamanite nagkahiusa sa mga kusog ug miilog sa yuta sa Zarahemla—Ang mga kapildihan sa Nephite miabut tungod sa ilang pagkadautan—Ang Simbahan mikunhod, ug ang mga katawhan nahimo nga mahuyang sama sa mga Lamanite. Mga 38–30 B.C."
                ],
                "verses": [
                    "Ug nahinabo nga sa ikakalim-an ug upat nga tuig dihay daghan nga mga panagsumpaki diha sa simbahan, ug usab dihay mga panagbingkil taliwala sa mga katawhan, hangtud nga dihay daghan nga dugo nga miagas.",
                    "Ug ang masupilon nga bahin gipatay ug giabug gikan sa yuta, ug sila miadto ngadto sa hari sa mga Lamanite.",
                    "Ug nahinabo nga sila naningkamot sa pagkutaw sa mga Lamanite aron nga makiggubat batok sa mga Nephite; apan tan-awa, ang mga Lamanite hilabihan ka hadlok, hangtud nga sila dili na maminaw sa mga pulong niadto nga mga masupilon.",
                    "Apan nahinabo nga sa ikakalim-an ug unom nga tuig sa pagmando sa mga maghuhukom dihay mga masupilon kinsa miadto gikan sa mga Nephite ngadto sa mga Lamanite; ug sila milampos sa uban sa pagkutaw kanila nga masuko batok sa mga Nephite; ug silang tanan niana nga tuig nangandam alang sa gubat.",
                    "Ug diha sa ikakalim-an ug pito nga tuig sila misulong batok sa mga Nephite aron sa pagpakig-away, ug sila misugod sa buhat sa kamatayon; oo, hangtud nga sa ikakalim-an ug walo nga tuig sa pagmando sa mga maghuhukom sila milampos diha sa pag-angkon ug kamandoan sa yuta sa Zarahemla; oo, ug usab sa tanan nga mga yuta, bisan ngadto sa yuta nga duol sa yuta sa Bountiful.",
                    "Ug ang mga Nephite ug ang mga kasundalohan ni Moronihah giabug bisan ngadto sa yuta sa Bountiful;",
                    "Ug didto sila naglig-on batok sa mga Lamanite, gikan sa kasadpan nga dagat bisan ngadto sa silangan; kini usa ka adlaw nga panaw alang sa usa ka Nephite, sa utlanan nga ilang gilig-on ug gibutang ang ilang mga kasundalohan aron sa pagpanalipod sa ilang amihanan nga nasud.",
                    "Ug sa ingon kadto nga mga masupilon sa mga Nephite, uban sa tabang sa daghan nga mga kasundalohan sa mga Lamanite, nakaangkon sa tanan nga mga ginsakupan nga yuta sa mga Nephite nga anaa sa yuta sa habagatan nga bahin. Ug kining tanan nahimo sa ikakalim-an ug walo ug sa ikasiyam nga mga tuig sa pagmando sa mga maghuhukom.",
                    "Ug nahinabo nga sa ikakan-uman nga tuig sa pagmando sa mga maghuhukom, si Moronihah milampos uban sa iyang mga kasundalohan sa pag-angkon sa daghan nga mga bahin sa yuta; oo, sila mibawi sa daghan nga mga dakbayan nga nahulog ngadto sa mga kamot sa mga Lamanite.",
                    "Ug nahinabo sa ikakan-uman ug unang tuig sa pagmando sa mga maghuhukom sila milampos sa pagbawi bisan sa katunga sa tanan nila nga ginsakupan nga mga yuta.",
                    "Karon kining dako nga kapildihan sa mga Nephite, ug ang dako nga pagpamatay nga anaa kanila, dili unta mahitabo kon kini dili pa tungod sa ilang pagkadautan ug sa ilang pagkasalawayon nga anaa taliwala kanila; oo, ug kini anaa usab niadto kinsa nagpatuo nga sakop sa simbahan sa Dios.",
                    "Ug kini tungod sa garbo sa ilang mga kasingkasing, tungod sa ilang hilabihan ka adunahan, oo, kini tungod sa ilang pagpanglupig sa mga kabus, nagpugong sa ilang mga pagkaon gikan sa gigutom, nagpugong sa ilang mga panaput gikan sa mga hubo, ug misagpa sa ilang mga mapainubsanon nga mga kaigsoonan diha sa ilang aping, mibiay-biay niana nga sagrado, milimud sa espiritu sa pagpanagna ug sa pagpadayag, nagbuno, nanglungkab, namakak, nangawat, nanapaw, ug gisulsulan diha sa dako nga mga panagbingkil, ug mibiya palayo ngadto sa yuta sa Nephi, taliwala sa mga Lamanite—",
                    "Ug tungod niining dako nga pagkadautan, ug sa ilang mga panghambog sa ilang kaugalingon nga kusog, sila misalig sa ilang kaugalingon nga kusog; busa sila wala mouswag, apan gisakit ug gihampak, ug giabug sa atubangan sa mga Lamanite hangtud nga sila nawad-an sa kamandoan sa hapit tanan nila nga mga yuta.",
                    "Apan tan-awa, si Moronihah misangyaw sa daghan nga mga butang ngadto sa mga katawhan tungod sa ilang kadautan, ug usab si Nephi ug si Lehi kinsa anak nga mga lalaki ni Helaman misangyaw sa daghan nga mga butang ngadto sa mga katawhan, oo, ug nanagna sa daghan nga mga butang ngadto kanila mahitungod sa ilang mga kadautan ug unsa ang mahitabo ngadto kanila kon sila dili maghinulsol sa ilang mga sala.",
                    "Ug nahinabo nga sila naghinulsol ug tungod kay sila naghinulsol sila nagsugod sa pag-uswag.",
                    "Kay sa pagkakita ni Moronihah nga sila naghinulsol siya misagubang sa pagpangulo kanila sa pag-adto gikan sa usa ka dapit ngadto sa lain nga dapit, ug gikan sa usa ka dakbayan ngadto sa lain nga dakbayan, gani hangtud nga sila nakabawi sa katunga sa ilang kabtangan ug katunga sa tanan nila nga mga yuta.",
                    "Ug sa ingon natapos ang kan-uman ug unang tuig sa pagmando sa mga maghuhukom.",
                    "Ug nahinabo sa ikakan-uman ug duha nga tuig sa pagmando sa mga maghuhukom, kana nga Moronihah wala na makaangkon og dugang nga mga yuta gikan sa mga Lamanite.",
                    "Busa sila mibiya sa ilang tinguha sa pag-angkon sa nahibilin sa ilang mga yuta, kay daghan kaayo ang mga Lamanite nga kini walay kahimoan alang sa mga Nephite sa pag-angkon og dugang gahum ibabaw kanila; busa si Moronihah migamit sa tanan niya nga mga kasundalohan aron sa pagbantay niadto nga mga dapit diin iyang nakuha.",
                    "Ug nahinabo tungod sa hilabihan ka pagkadaghan sa mga Lamanite ang mga Nephite anaa sa dako nga kahadlok, basin pa unya og sila mabuntog, ug tunob-tunoban ug pamatyon ug laglagon.",
                    "Oo, sila misugod sa paghinumdom sa mga panagna ni Alma, ug usab sa mga pulong ni Mosiah; ug ilang nakita nga sila mga tikig og liog nga mga katawhan, ug nga sila mibali-wala sa mga sugo sa Dios;",
                    "Ug nga sila miusab ug mitunob-tunob sa ilang mga tiil sa mga balaod ni Mosiah, o niana nga ang Ginoo misugo kaniya sa paghatag ngadto sa mga katawhan; ug sila nakakita nga ang ilang mga balaod nahimo nga dili makiangayon, ug nga sila nahimo nga usa ka dautan nga mga katawhan, hangtud nga sila nahimo nga dautan sama ngadto sa mga Lamanite.",
                    "Ug tungod sa ilang kadautan ang simbahan misugod sa pagkunhod; ug sila misugod sa dili pagtuo sa espiritu sa pagpanagna ug sa espiritu sa pagpadayag; ug ang mga paghukom sa Dios sa walay kalooy motan-aw kanila sa nawong.",
                    "Ug sila nakakita nga sila nahimo nga mahuyang, sama ngadto sa ilang mga kaigsoonan, ang mga Lamanite, ug nga ang Espiritu sa Ginoo wala na manalipod kanila; oo, kini mipahawa gikan kanila tungod kay ang Espiritu sa Ginoo dili mopuyo sa dili balaan nga mga templo—",
                    "Busa ang Ginoo mihunong sa pagpanalipod kanila pinaagi sa iyang milagroso ug dili hitupngan nga gahum, kay sila nahulog ngadto sa kahimtang nga walay pagtuo ug makahahadlok nga pagkadautan; ug sila nakakita nga ang mga Lamanite labaw nga daghan kay kanila, ug gawas nga sila magpabilin nga matinud-anon ngadto sa Ginoo nga ilang Dios dili kalikayan nga sila mamatay.",
                    "Kay tan-awa, sila nakakita nga ang kalig-on sa mga Lamanite sama sa ilang kalig-on bisan tawo sa tawo. Ug sa ingon sila nahulog ngadto niining dako nga kalapasan; oo, sa ingon sila nahimo nga mahuyang tungod sa ilang kalapasan, sulod sa dili daghan nga mga tuig."
                ]
            },
            {
                "url": "https://www.lds.org/scriptures/bofm/hel/5?lang=ceb",
                "name": "Kapitulo 5",
                "summary": [
                    "Si Nephi ug si Lehi mihalad sa ilang mga kaugalingon ngadto sa pagsangyaw—Ang ilang mga ngalan nagdapit kanila sa pagsubay sa ilang mga kinabuhi sunod sa ilang mga katigulangan—Si Kristo motubos niadto kinsa maghinulsol—Si Nephi ug si Lehi nakahimo og daghan nga mga kinabig ug nabilanggo, ug ang kalayo miliyok kanila—Usa ka panganod sa kangitngit mitabon sa tulo ka gatus nga mga katawhan—Ang yuta nauyog, ug usa ka tingog misugo sa mga tawo nga maghinulsol—Si Nephi ug si Lehi nakigsulti uban sa mga anghel, ug ang pundok sa mga katawhan giliyokan sa kalayo. Mga 30 B.C."
                ],
                "verses": [
                    "Ug nahinabo nga niining mao nga tuig, tan-awa, si Nephi mitugyan sa hukmanan ngadto sa usa ka tawo kansang ngalan mao si Cezoram.",
                    "Kay ingon nga ang ilang mga balaod ug ang ilang mga panggamhanan natukod pinaagi sa tingog sa mga katawhan, ug sila kinsa mipili sa dautan labaw pa nga daghan kay kanila kinsa mipili sa maayo, busa sila nagkahinog na alang sa kalaglagan, kay ang mga balaod nahimo nga dili makiangayon.",
                    "Oo, ug kini dili mao ang tanan; sila mga tikig og liog nga mga katawhan, hangtud nga sila dili na kamandoan pinaagi sa balaod ni sa kaangayan, gawas kini ngadto sa ilang kalaglagan.",
                    "Ug nahinabo nga si Nephi naluya tungod sa ilang kadautan; ug siya mitugyan sa hukmanan, ug siya midawat niini diha kaniya sa pagsangyaw sa pulong sa Dios sa tanan nga nahibilin sa iyang mga adlaw, ug ang iyang igsoon nga lalaki nga si Lehi usab, sa tanan nga nahibilin sa iyang mga adlaw;",
                    "Kay sila nahinumdom sa mga pulong nga ang ilang amahan si Helaman namulong ngadto kanila. Ug kini mao ang mga pulong nga siya namulong:",
                    "Tan-awa, akong mga anak, ako nagtinguha nga kamo kinahanglan mahinumdom sa paghupot sa mga sugo sa Dios; ug ako manghinaut nga kamo mopahayag ngadto sa mga katawhan niini nga mga pulong. Tan-awa, ako mihatag nganha kaninyo sa mga ngalan sa atong unang mga ginikanan kinsa miabut gikan sa yuta sa Jerusalem; ug kini ako mibuhat nga sa panahon nga kamo mahinumdom sa inyong mga ngalan kamo mahinumdom kanila; ug sa panahon nga kamo mahinumdom kanila kamo mahinumdom sa ilang mga buhat; ug kon kamo mahinumdom sa ilang mga buhat kamo masayud giunsa kini pagsulti, ug usab pagsulat, nga sila mga maayo.",
                    "Busa, akong anak nga mga lalaki, ako manghinaut nga kamo magbuhat niana nga maayo, nga kini ikasulti alang kaninyo ug usab ikasulat, bisan ingon nga kini gikasulti ug gikasulat kabahin kanila.",
                    "Ug karon akong anak nga mga lalaki; tan-awa ako adunay labaw nga ingon nga tinguha gikan kaninyo, unsa nga tinguha mao, nga kamo dili magbuhat niini nga mga butang nga kamo makapanghambog, apan nga kamo magbuhat niini nga mga butang aron sa pagtipig alang sa inyong mga kaugalingon og usa ka bahandi didto sa langit, oo, diin walay katapusan, ug nga dili molubad; oo, nga kamo makaangkon niana nga bililhon nga gasa sa kinabuhi nga dayon, diin kita adunay katarungan nga magdahum nga gihatag ngadto sa atong mga amahan.",
                    "O hinumdumi, hinumdumi, akong anak nga mga lalaki; ang mga pulong nga gipamulong ni Hari Benjamin ngadto sa iyang mga katawhan; oo, hinumdumi nga walay lain nga paagi ni mga pamaagi diin ang tawo maluwas, lamang pinaagi sa matubsanon nga dugo ni Jesukristo, kinsa moanhi; oo, hinumdumi nga siya moabut aron sa pagtubos sa kalibutan.",
                    "Ug hinumdumi usab ang mga pulong nga gipamulong ni Amulek ngadto ni Zeezrom, didto sa dakbayan sa Ammonihah; kay siya miingon ngadto kaniya nga ang Ginoo sa pagkatinuod moabut aron sa pagtubos sa iyang mga katawhan, apan siya dili moabut aron sa pagtubos kanila sa ilang mga sala, apan aron sa pagtubos kanila gikan sa ilang mga sala.",
                    "Ug siya adunay gahum nga gihatag ngadto kaniya gikan sa Amahan aron sa pagtubos kanila gikan sa ilang mga sala tungod sa paghinulsol; busa siya mipadala sa iyang mga anghel sa pagpahayag sa maayo nga mga balita sa mga kinahanglanon sa paghinulsol, nga nagdala ngadto sa gahum sa Manunubos, ngadto sa kaluwasan sa ilang mga kalag.",
                    "Ug karon, akong mga anak, hinumdumi, hinumdumi nga kini diha sa lig-on nga sukaranan sa atong Manunubos, nga mao si Kristo, ang Anak sa Dios, nga kamo kinahanglan gayud motukod sa inyong tukuranan; nga sa panahon nga ang yawa mopadala sa iyang mapintas nga mga hangin, oo, ang iyang mga panâ diha sa alimpulos, oo, sa diha nga ang tanan niya nga ulan nga yelo ug ang iyang mapintas nga unos mohampak diha kaninyo, kini walay gahum ibabaw kaninyo sa pagbitad kaninyo ngadto sa bung-aw sa pagkauyamot ug walay katapusan nga pagkaalaot, tungod sa lig-on nga sukaranan diin kamo natukod nga mao ang tinuod nga tukuranan, usa ka tukuranan diin kon ang mga tawo magtukod dili sila mapukan.",
                    "Ug nahinabo nga kini mao ang mga pulong nga gitudlo ni Helaman ngadto sa iyang anak nga mga lalaki; oo, siya nagtudlo kanila sa daghan nga mga butang nga wala masulat, ug usab sa daghan nga mga butang nga nahisulat na.",
                    "Ug sila nahinumdom sa iyang mga pulong; ug busa sila nanglakaw, naghupot sa mga sugo sa Dios, sa pagtudlo sa pulong sa Dios diha sa tanan nga mga katawhan ni Nephi, nagsugod sa dakbayan sa Bountiful;",
                    "Ug sukad dinhi ngadto sa dakbayan sa Gid ug gikan sa dakbayan sa Gid ngadto sa dakbayan sa Mulek;",
                    "Ug bisan gikan sa usa ka dakbayan ngadto sa lain, hangtud nga sila nakaadto taliwala sa tanan nga mga katawhan ni Nephi kinsa anaa sa yuta sa habagatan nga bahin; ug gikan didto ngadto sa yuta sa Zarahemla, taliwala sa mga Lamanite.",
                    "Ug nahinabo nga sila nagsangyaw uban sa dako nga gahum hangtud nga sila milibug sa daghan niadto nga mga masupilon kinsa mibiya gikan sa mga Nephite, hangtud nga sila miduol ug mikumpisal sa ilang mga sala ug nabunyagan ngadto sa paghinulsol, ug diha-diha mibalik ngadto sa mga Nephite aron sa pagpaningkamot sa pag-alim ngadto kanila sa mga kasaypanan nga ilang nahimo.",
                    "Ug nahinabo nga si Nephi ug si Lehi nagsangyaw ngadto sa mga Lamanite uban sa dako nga gahum ug pagtugot, kay sila adunay gahum ug pagtugot nga gihatag ngadto kanila nga sila unta makapamulong, ug sila usab aduna sa unsay gikinahanglan nga ilang ipamulong nga gihatag ngadto kanila—",
                    "Busa, sila namulong ngadto sa dako nga katingala sa mga Lamanite, ngadto sa pagkabig kanila, hangtud nga dihay walo ka libo ka mga Lamanite kinsa diha libut sa yuta sa Zarahemla nga gibunyagan ngadto sa paghinulsol, ug napakita ang pagkadautan sa mga tradisyon sa ilang mga amahan.",
                    "Ug nahinabo nga si Nephi ug si Lehi mipadayon gikan dinhi sa pag-adto ngadto sa yuta sa Nephi.",
                    "Ug nahinabo nga sila gidakop sa mga kasundalohan sa mga Lamanite ug gibalhug sa bilanggoan; oo, gani sa sama nga bilanggoan diin si Ammon ug ang iyang mga kaigsoonan gibalhug pinaagi sa mga sulugoon ni Limhi.",
                    "Ug human sila gibalhug sa bilanggoan sulod sa daghan nga mga adlaw nga walay pagkaon, tan-awa, sila nangadto sa bilanggoan sa pagkuha kanila nga sila mopatay kanila.",
                    "Ug nahinabo nga si Nephi ug si Lehi giliyokan sa ingon og kalayo, gani hangtud nga sila wala mangahas sa pagbakyaw sa ilang mga kamot ngadto kanila tungod sa kahadlok nga tingali unya sila masunog. Bisan pa niana, si Nephi ug si Lehi wala masunog; ug sila nagtindog sa taliwala sa kalayo ug wala masunog.",
                    "Ug sa diha nga sila nakakita nga sila giliyokan uban sa usa ka dako nga gilis sa kalayo, ug nga kini wala makasunog kanila, ang ilang mga kasingkasing nakabaton og kaisug.",
                    "Kay sila nakakita nga ang mga Lamanite wala mangahas sa pagbakyaw sa ilang mga kamot nganha kanila; ni mangahas sila sa pagpaduol ngadto kanila, apan nagbarug ingon nga sila naamang uban sa katingala.",
                    "Ug nahinabo nga si Nephi ug si Lehi mibarug ug misugod sa pagpamulong ngadto kanila, nag-ingon, ayaw kahadlok, kay tan-awa, ang Dios mao ang nagpakita nganha kaninyo niini nga kahibulongan nga butang, diin gipakita ngadto kanila nga kamo dili makabakyaw sa inyong mga kamot ngari kanamo sa pagpatay kanamo.",
                    "Ug tan-awa, human sila makasulti niini nga mga pulong, ang yuta nauyog sa hilabihan, ug ang mga bongbong sa bilanggoan nauyog ingon og sila hapit na matumba sa yuta; apan tan-awa, sila wala matumba. Ug tan-awa, sila nga anaa sa bilanggoan mga Lamanite ug mga Nephite kinsa mga masupilon.",
                    "Ug nahinabo nga sila gipandongan uban sa panganod nga mangitngit, ug usa ka makalilisang ug mahinuklugon nga kahadlok miabut diha kanila.",
                    "Ug nahinabo nga dihay miabut nga usa ka tingog ingon nga kini gikan sa ibabaw sa panganod nga mangitngit, nag-ingon: Paghinulsol kamo, paghinulsol kamo, ug ayaw pagtinguha sa paglaglag sa akong mga sulugoon kinsa Ako mipadala nganha kaninyo aron sa pagpahayag sa maayo nga mga balita.",
                    "Ug nahinabo nga sa diha nga sila nakadungog niini nga tingog ug nakaila nga kini dili usa ka tingog sa dugdog, ni kini usa ka tingog sa usa ka dako nga kaguliyang nga kasaba, apan tan-awa, usa kini ka hagawhaw nga tingog nga hingpit sa kalumo, ingon nga kini usa ka honghong, ug kini midulot bisan ngadto sa kinahiladman sa kalag—",
                    "Ug bisan pa sa kalumo sa tingog, tan-awa ang yuta miuyog sa hilabihan, ug ang mga bongbong sa bilanggoan nauyog pag-usab, ingon og kini hapit na matumba ngadto sa yuta; ug tan-awa ang panganod nga mangitngit nga mipandong kanila wala mawala—",
                    "Ug tan-awa ang tingog mibalik pag-usab nag-ingon: Paghinulsol kamo, paghinulsol kamo, kay ang gingharian sa langit duol na; ayaw pagtinguha sa paglaglag sa akong mga sulugoon. Ug nahinabo nga ang yuta nauyog pag-usab ug ang mga bongbong nauyog.",
                    "Ug usab sa ikatulo nga higayon ang tingog miabut pag-usab, ug namulong ngadto kanila sa kahibulongan nga mga pulong nga dili malitok sa tawo; ug ang mga bongbong nangurog pag-usab, ug ang yuta nauyog ingon nga kini hapit mabahin ngadto sa duha.",
                    "Ug nahinabo nga ang mga Lamanite dili makalayas tungod sa panganod nga mangitngit nga nagtabon kanila; oo, ug usab sila dili makalihok tungod sa kahadlok nga miabut nganha kanila.",
                    "Karon dihay usa taliwala kanila kinsa usa ka Nephite sa pagkatawo, kinsa sa makausa nahisakop sa simbahan sa Dios apan mibiya gikan kanila.",
                    "Ug nahinabo nga siya mitalikod, ug tan-awa siya nakakita taliwala sa panganod nga mangitngit sa mga nawong ni Nephi ug ni Lehi; ug tan-awa, sila misanag sa hilabihan, ingon og mga nawong sa mga anghel. Ug siya nakakita nga sila mihangad sa ilang mga mata ngadto sa langit; ug sila anaa sa kahimtang nga ingon og nagsulti ug nagpataas sa ilang mga tingog ngadto sa uban nga mga binuhat kinsa ilang nakita.",
                    "Ug nahinabo nga kini nga tawo misangyaw ngadto sa pundok sa mga katawhan nga unta sila molingi ug motan-aw. Ug tan-awa, dihay gahum nga gihatag ngadto kanila nga sila milingi ug mitan-aw; ug sila nakakita sa mga nawong ni Nephi ug ni Lehi.",
                    "Ug sila miingon ngadto sa tawo: Tan-awa, unsa ang gipasabut sa tanan niini nga mga butang, ug kinsa kini nga nakigsulti uban niini nga mga tawo?",
                    "Karon ang ngalan sa tawo mao si Aminadab ug si Aminadab miingon ngadto kanila: Sila nakigsulti uban sa mga anghel sa Dios.",
                    "Ug nahinabo nga ang mga Lamanite miingon ngadto kaniya: Unsa ang atong buhaton, nga kini nga panganod nga mangitngit mahimo nga makuha gikan sa pagpandong kanato?",
                    "Ug si Aminadab miingon ngadto kanila: Kamo kinahanglan gayud nga maghinulsol, ug mangamuyo ngadto sa tingog, gani hangtud nga kamo makabaton og hugot nga pagtuo diha kang Kristo kinsa gitudlo nganha kaninyo pinaagi ni Alma, ug ni Amulek, ug ni Zeezrom; ug sa panahon nga kamo mohimo niini ang panganod nga mangitngit pagakuhaon gikan sa pagpandong diha kaninyo.",
                    "Ug nahinabo nga silang tanan nagsugod sa pagpangamuyo ngadto sa tingog kaniya kinsa mao ang miuyog sa yuta; oo, sila nangamuyo bisan hangtud nga ang panganod nga mangitngit nawala.",
                    "Ug nahinabo nga sa diha nga sila mitan-aw sa ilang mga mata sa palibut, ug nakita nga ang panganod nga mangitngit nawala gikan sa pagpandong kanila, tan-awa, sila nakakita nga sila giliyokan, oo, matag kalag, pinaagi sa usa ka dako nga gilis sa kalayo.",
                    "Ug si Nephi ug si Lehi diha sa taliwala kanila; oo sila giliyokan; oo, sila ingon og anaa sa taliwala sa nagdilaab nga kalayo, gani kini wala makadaot kanila, ni kini makasunog sa mga bongbong sa bilanggoan; ug sila napuno sa hingpit nga kalipay nga dili ikapamulong ug puno sa himaya.",
                    "Ug tan-awa, ang Balaang Espiritu sa Dios mikunsad gikan sa langit, ug misulod ngadto sa ilang mga kasingkasing, ug sila napuno ingon og may kalayo, ug sila namulong ug kahibulongan nga mga pulong.",
                    "Ug nahinabo nga dihay miabut nga usa ka tingog ngadto kanila, oo, usa ka maanindot nga tingog, ingon kini og usa ka honghong, nag-ingon:",
                    "Ang kalinaw, ang kalinaw anaa kaninyo, tungod sa inyong hugot nga pagtuo sa akong Hinigugma Kaayo, kinsa gikan sa katukuran sa kalibutan.",
                    "Ug karon, sa diha nga sila nakadungog niini, sila mipunting sa ilang mga mata ingon og nagtan-aw diin ang tingog nagagikan; ug tan-awa, sila nakakita sa mga langit nga nabukas; ug ang mga anghel nanaog gikan sa langit ug nangalagad ngadto kanila.",
                    "Ug dihay mga tulo ka gatus ka mga kalag kinsa nakakita ug nakadungog niini nga mga butang, ug sila gihangyo sa pagpadayon sa paglakaw ug dili matingala ni sila magduha-duha.",
                    "Ug nahinabo nga sila milakaw ug nangalagad ngadto sa mga katawhan, nagpahayag libut sa tibuok nga mga rehiyon sa tanan nga mga butang nga sila nakadungog ug nakakita, hangtud nga ang labaw nga bahin sa mga Lamanite nadani pinaagi kanila, tungod sa ka dako sa mga kamatuoran nga sila nakadawat.",
                    "Ug kutob sa nadani mibutang sa ilang mga hinagiban sa gubat, ug usab sa ilang pagdumot ug sa mga tradisyon sa ilang mga amahan.",
                    "Ug nahinabo nga sila mitugyan ngadto sa mga Nephite sa mga yuta nga ilang gipanag-iya."
                ]
            },
            {
                "url": "https://www.lds.org/scriptures/bofm/hel/6?lang=ceb",
                "name": "Kapitulo 6",
                "summary": [
                    "Ang matarung nga mga Lamanite misangyaw ngadto sa mga dautan nga Nephite—Ang duha ka pundok sa mga katawhan miuswag sa panahon sa kalinaw ug kabuhong—Si Lucifer, ang tinubdan sa sala, mikutaw sa mga kasingkasing sa mga dautan ug sa mga tulisan ni Gadianton sa pagbuno ug sa pagkadautan—Ang mga tulisan ang mipuli sa panggamhanan sa mga Nephite. Mga 29–23 B.C."
                ],
                "verses": [
                    "Ug nahinabo nga diha sa ikakan-uman ug duha nga tuig ang pagmando sa mga maghuhukom natapos, ang tanan niini nga mga butang nahitabo ug ang mga Lamanite nahimo, ang labaw nga bahin kanila, nga usa ka matarung nga mga katawhan, hangtud nga ang ilang pagkamatarung milabaw pa niana sa mga Nephite, tungod sa ilang pagkalig-on ug sa ilang pagkamakanunayon diha sa hugot nga pagtuo.",
                    "Kay tan-awa, dihay daghan sa mga Nephite nga nahimo nga magahi ug dili mahinulsulon ug hilabihan nga pagkadautan hangtud nga sila misalikway sa pulong sa Dios ug sa tanan nga pagsangyaw ug pagpanagna nga miabut diha kanila.",
                    "Bisan pa niana, ang mga katawhan sa simbahan nakabaton og dako nga hingpit nga kalipay tungod sa pagkakabig sa mga Lamanite, oo, tungod sa simbahan sa Dios, nga natukod diha kanila. Ug sila nakigdait sa usag usa, ug naglipay sa usag usa, ug nakabaton og dako nga hingpit nga kalipay.",
                    "Ug nahinabo nga daghan sa mga Lamanite miabut ngadto sa yuta sa Zarahemla, ug nagpadayag ngadto sa mga katawhan sa mga Nephite sa pamaagi sa ilang pagkakabig, ug miawhag kanila ngadto sa hugot nga pagtuo ug paghinulsol.",
                    "Oo, ug daghan ang misangyaw uban sa hilabihan ka dako nga gahum ug pagtugot, ngadto sa pagdala sa daghan kanila ngadto sa kinahiladman sa pagkamapainubsanon, aron mahimo nga mga mapainubsanon nga sumusunod sa Dios ug sa Kordero.",
                    "Ug nahinabo nga daghan sa mga Lamanite miadto sa yuta sa amihanan nga bahin; ug usab si Nephi ug si Lehi miadto sa yuta sa amihanan nga bahin, aron sa pagsangyaw ngadto sa mga katawhan. Ug sa ingon natapos ang ikakan-uman ug tulo nga tuig.",
                    "Ug tan-awa, dihay kalinaw sa tibuok yuta, hangtud nga ang mga Nephite miadto sa bisan diin nga bahin sa yuta nga sila buot, bisan diha sa mga Nephite o sa mga Lamanite.",
                    "Ug nahinabo nga ang mga Lamanite miadto usab sa bisan asa sila buot, bisan kon kini taliwala sa mga Lamanite o taliwala sa mga Nephite; ug sa ingon sila nakabaton og gawasnon nga pagpakigdait sa usag usa sa pagpalit o sa pagbaligya, ug sa pag-angkon og bahandi, sumala ngadto sa ilang tinguha.",
                    "Ug nahinabo nga sila nahimo nga hilabihan ka adunahan, ang mga Lamanite ug ang mga Nephite; ug nakabaton og hilabihan ka daghan nga bulawan, ug mga pilak, ug sa tanan nga matang sa mahalon nga mga metal, didto sa yuta sa habagatan ug didto sa yuta sa amihanan.",
                    "Karon ang yuta sa habagatan gitawag og Lehi, ug ang yuta sa amihanan gitawag og Mulek, diin sunod sa anak nga lalaki ni Sedechias; kay ang Ginoo midala kang Mulek ngadto sa yuta sa amihanan, ug kang Lehi ngadto sa yuta sa habagatan.",
                    "Ug tan-awa, dihay tanan nga matang sa bulawan diha niining duha ka mga yuta, ug pilak, ug sa mahalon nga oro sa matag matang; ug usab dihay mga talagsaon nga mga mamumuo, kinsa mibuhat sa tanan nga matang sa oro ug naglunsay niini; ug sa ingon sila nahimo nga mga adunahan.",
                    "Sila mipatubo og mga lugas sa dinaghan, didto sa amihanan ug didto sa habagatan; ug sila milambo sa hilabihan, didto sa amihanan ug didto sa habagatan. Ug sila misanay ug nagkaanam sa hilabihan ka lig-on diha sa yuta. Ug sila mipasanay og daghan nga mga panon ug mga kahayopan, oo, daghan nga mga linaming.",
                    "Tan-awa, ang ilang mga babaye nag-uma ug nagbubod og hilo, ug naghimo sa tanan nga matang sa panapton, ug maanindot nga pagkalalik nga mga sida nga panapton sa matag matang, aron sa pagtabon sa ilang pagkahubo. Ug sa ingon ang ikakan-uman ug upat nga tuig milabay diha sa kalinaw.",
                    "Ug sa ikakan-uman ug lima nga tuig sila usab nakaangkon og dako nga hingpit nga kalipay ug kalinaw, oo, daghan nga mga pagsangyaw ug mga panagna mahitungod niana nga moabut. Ug sa ingon milabay ang ikakan-uman ug lima nga tuig.",
                    "Ug nahinabo nga sa ikakan-uman ug unom nga tuig sa pagmando sa mga maghuhukom, tan-awa, si Cezoram gibuno sa usa ka wala mailhi nga tawo samtang siya naglingkod sa hukmanan. Ug nahinabo sa mao gihapon nga tuig, ang iyang anak nga lalaki, kinsa natudlo sa mga katawhan puli kaniya, gibuno usab. Ug sa ingon natapos ang ikakan-uman ug unom nga tuig.",
                    "Ug sa pagsugod sa ikakan-uman ug pito nga tuig ang mga katawhan nagsugod na usab sa pagtubo sa hilabihan nga kadautan.",
                    "Kay tan-awa, ang Ginoo mipanalangin kanila sa dugay nga panahon uban sa mga katigayunan sa kalibutan nga sila wala makutaw sa kasuko, sa pagpakiggubat, ni sa pagpaagas sa dugo; busa sila misugod sa pagbutang sa ilang mga kasingkasing diha sa ilang mga katigayunan; oo, sila misugod sa pagpangita aron makaangkon og bahandi nga sila unta mabayaw ibabaw sa uban; busa sila misugod sa paghimo og mga tinago nga mga pagbuno, ug sa pagpanulis ug sa pagpanglungkab, nga sila unta makaangkon og katigayunan.",
                    "Ug karon tan-awa, kadto nga mga mamumuno ug mga nanglungkab mao ang usa ka pundok kinsa gitukod pinaagi ni Kishkumen ug ni Gadianton. Ug karon nahinabo nga dihay daghan, bisan diha sa mga Nephite, sa panon ni Gadianton. Apan tan-awa, sila labaw ka daghan taliwala sa labaw ka dautan nga bahin sa mga Lamanite. Ug sila gitawag nga mga tulisan ni Gadianton ug mga mamumuno.",
                    "Ug kini mao sila kinsa mibuno sa labaw nga maghuhukom nga si Cezoram ug sa iyang anak; samtang diha sa hukmanan; ug tan-awa, sila wala mahibaloi.",
                    "Ug karon nahinabo nga sa diha nga ang mga Lamanite nakakita nga adunay mga tulisan taliwala kanila sila hilabihan ka masulub-on; ug sila migamit sa matag pamaagi diha sa ilang gahum aron sa paglaglag kanila gikan sa ibabaw sa yuta.",
                    "Apan tan-awa, si Satanas mikutaw sa mga kasingkasing sa labaw nga bahin sa mga Nephite, hangtud nga sila nagkahiusa uban niadto nga mga pundok sa mga tulisan, ug misulod ngadto sa ilang mga pakigsaad ug sa ilang mga panumpa, nga sila mopanalipod ug moamping sa usag usa diha sa bisan unsa nga kalisud sa ilang kahimtang, nga sila dili mag-antus sa ilang mga pagbuno ug sa ilang mga panglungkab ug sa ilang mga pangawat.",
                    "Ug nahinabo nga sila adunay ilang mga timaan, oo, sa ilang tinago nga mga timaan, ug sa ilang tinago nga mga pulong; ug kini aron sila mailhan nga usa ka igsoon kinsa misulod ngadto sa pakigsaad, nga sa bisan unsa nga pagkadautan nga buhaton sa iyang igsoon siya dili madaot pinaagi sa iyang igsoon, ni pinaagi niadto kinsa wala mahisakop sa ilang pundok kinsa midala niini nga pakigsaad.",
                    "Ug sa ingon sila makabuno, ug makapanglungkab, ug makapangawat, ug makabuhat sa malaw-ay nga mga buhat ug sa tanan nga matang sa pagkadautan, supak sa mga balaod sa ilang nasud ug usab sa mga balaod sa ilang Dios.",
                    "Ug si bisan kinsa kadto nga nahisakop sa ilang pundok nga mopadayag ngadto sa kalibutan sa ilang pagkadautan ug pagkasalawayon, kinahanglan pagahusayon, dili pinaagi sa mga balaod sa ilang nasud, apan sumala sa mga balaod sa ilang pagkadautan nga gikahatag pinaagi ni Gadianton ug Kishkumen.",
                    "Karon tan-awa, mao kini ang tinagoan nga mga panumpa ug mga pakigsaad nga gisugo ni Alma ngadto sa iyang anak nga lalaki nga dili gayud moadto sa mga katawhan, basin pa unya nga kini mao ang mahimo nga hinungdan sa pagdala sa mga katawhan ngadto sa kalaglagan.",
                    "Kay tan-awa, kadto nga mga tinago nga panumpa ug pakigsaad wala moabut ngadto kang Gadianton gikan sa mga talaan nga gihatag ngadto kang Helaman; apan tan-awa, sila gibutang diha sa kasingkasing ni Gadianton pinaagi niana nga mao gihapon nga binuhat kinsa mao ang nagdani sa atong unang mga ginikanan sa pagkaon sa gidili nga bunga—",
                    "Oo, kana nga mao gihapon nga binuhat kinsa mao ang naglaraw uban ni Cain, nga kon siya mobuno sa iyang igsoon nga lalaki nga si Abel kinahanglan kini dili mahibaloan ngadto sa mga katawhan. Ug siya naglaraw uban ni Cain ug sa iyang mga sumusunod gikan niana nga panahon.",
                    "Ug usab kana nga mao gihapon nga binuhat kinsa misugyot niini ngadto sa mga kasingkasing sa mga katawhan sa pagtukod sa usa ka tore nga may igo ang gitas-on nga sila unta makaadto sa langit. Ug mao gihapon kini nga binuhat kinsa mitultol sa mga katawhan kinsa miabut gikan niana nga tore nganhi niini nga yuta; kinsa misabwag sa buluhaton sa kangitngit ug sa mga pagkasalawayon ibabaw sa tibuok yuta hangtud nga siya miguyod sa mga katawhan ngadto sa hingpit nga kalaglagan, ug ngadto sa walay katapusan nga impyerno.",
                    "Oo, kini mao gihapon nga binuhat kinsa misugyot niini ngadto sa kasingkasing ni Gadianton sa pagpadayon sa pagdala sa buhat sa kangitngit, ug sa tinago nga pagbuno; ug siya midala niini gikan sa sinugdanan sa tawo gani hangtud ngadto niini nga panahon.",
                    "Ug tan-awa, mao kini siya kinsa mao ang tinubdan sa tanan nga mga sala. Ug tan-awa, siya mipadayon sa iyang mga buluhaton sa kangitngit ug tinago nga pagbuno, ug mihatag sa ilang mga laraw, ug sa ilang mga panumpa, ug sa ilang mga pakigsaad, ug sa ilang mga laraw sa makahahadlok nga pagkadautan, gikan sa kaliwatan ngadto sa kaliwatan sumala sa iyang mahuptan diha sa mga kasingkasing sa mga katawhan.",
                    "Ug karon tan-awa, siya adunay gahum diha sa mga kasingkasing sa mga Nephite; oo, hangtud nga sila nahimo nga hilabihan sa kadautan; oo, ang labaw nga bahin kanila mibiya sa agianan sa pagkamatarung, ug miyatak sa ilang mga tiil sa mga sugo sa Dios, ug mibiya ngadto sa ilang mga kaugalingon nga mga pamaagi, ug mihimo ngadto sa ilang mga kaugalingon og mga dios-dios sa ilang mga bulawan ug sa ilang mga pilak.",
                    "Ug nahinabo nga kining tanan nga mga kadautan miabut ngadto kanila sulod lamang sa dili dugay nga mga tuig, hangtud nga ang labaw nga mga bahin niini miabut ngadto kanila sa ikakan-uman ug pito nga tuig sa pagmando sa mga maghuhukom ibabaw sa mga katawhan ni Nephi.",
                    "Ug sila mitubo diha sa ilang pagkadautan sa ikakan-uman ug walo nga tuig usab, ngadto sa dako nga kasubo ug pagminatay sa mga matarung.",
                    "Ug sa ingon kita nakakita nga ang mga Nephite misugod sa pagkunhod tungod sa pagkawalay pagtuo, ug mitubo diha sa pagkadautan ug mga pagkasalawayon, samtang ang mga Lamanite misugod sa pagtubo sa hilabihan diha sa kasayuran sa ilang Dios; oo, sila misugod sa paghupot sa iyang mga balaod ug mga sugo ug naglakaw diha sa kamatuoran ug pagkamatarung sa iyang atubangan.",
                    "Ug sa ingon kita makakita nga ang Espiritu sa Ginoo misugod sa pagbiya gikan sa mga Nephite, tungod sa pagkadautan ug pagkatig-a sa ilang mga kasingkasing.",
                    "Ug sa ingon kita nakakita nga ang Ginoo misugod pagbu-bu sa iyang Espiritu diha sa mga Lamanite tungod sa ilang kadali ug kahilig sa pagtuo diha sa iyang mga pulong.",
                    "Ug nahinabo nga ang mga Lamanite nangita sa pundok sa mga tulisan ni Gadianton ug sila misangyaw sa pulong sa Dios taliwala sa labaw nga dautan nga bahin kanila, hangtud nga kini nga pundok sa mga tulisan nalaglag sa hingpit gikan sa taliwala sa mga Lamanite.",
                    "Ug nahinabo sa lain nga bahin, nga ang mga Nephite milig-on kanila ug mibulig kanila, nagsugod diha sa labaw nga dautan nga bahin kanila, hangtud nga sila mitabon sa tibuok yuta sa mga Nephite, ug gihaylo ang labaw nga bahin sa mga matarung hangtud nga sila miabut sa pagtuo diha sa ilang mga buhat ug miambit sa ilang mga salin, ug sa pag-apil uban kanila diha sa ilang tinago nga mga pagbuno ug mga kalihokan.",
                    "Ug sa ingon sila nakaangkon sa bugtong nga pagdumala sa panggamhanan, hangtud nga sila miyatak sa ilang mga tiil ug mibunal ug migisi-gisi ug mitalikod sa mga kabus ug sa mga maaghup, ug sa mapainubsanon nga mga sumusunod sa Dios.",
                    "Ug sa ingon kita nakakita nga sila anaa sa makalilisang nga kahimtang, ug nagkahinog alang sa usa ka walay katapusan nga kalaglagan.",
                    "Ug nahinabo nga sa ingon natapos ang ikakan-uman ug walo nga tuig sa pagmando sa mga maghuhukom ibabaw sa mga katawhan ni Nephi."
                ]
            },
            {
                "url": "https://www.lds.org/scriptures/bofm/hel/7?lang=ceb",
                "name": "Kapitulo 7",
                "summary": [
                    "Si Nephi gisalikway didto sa amihanan ug mipauli sa Zarahemla—Siya nag-ampo diha sa iyang tanaman nga tore ug unya mitawag ngadto sa mga katawhan aron maghinulsol o mamatay. Mga 23–21 B.C."
                ],
                "verses": [
                    "Tan-awa, karon nahinabo sa ikakan-uman ug siyam nga tuig sa pagmando sa mga maghuhukom ibabaw sa mga katawhan sa mga Nephite, nga si Nephi, ang anak ni Helaman, mipauli ngadto sa yuta sa Zarahemla gikan sa yuta sa amihanan nga bahin.",
                    "Kay siya gikan sa mga katawhan kinsa tua sa yuta sa amihanan nga bahin, ug misangyaw sa pulong sa Dios ngadto kanila, ug nanagna og daghan nga mga butang ngadto kanila;",
                    "Ug sila misalikway sa tanan niya nga mga pulong, hangtud nga siya dili na makapabilin uban kanila, apan siya mibalik pag-usab ngadto sa yuta sa iyang natawhan.",
                    "Ug nakakita nga ang mga katawhan anaa diha sa usa ka kahimtang sa ingon nga makalilisang nga pagkadautan, ug kadto nga mga tulisan ni Gadianton mipuli sa hukmanan—kay nakaangkon sa gahum ug katungod sa yuta; misalikway sa mga sugo sa Dios, ug bisan gamay dili matarung sa iyang atubangan; wala magbuhat og kaangayan ngadto sa mga katawhan;",
                    "Nanghimaraut sa mga matarung tungod sa ilang pagkamatarung; mitugot sa mga nakalapas ug sa mga dautan nga dili masilutan tungod sa ilang salapi; ug dugang pa aron mabuligan diha sa katungdanan sa ulohan sa panggamhanan, sa pagdumala ug sa pagbuhat sumala sa ilang mga kabubut-on, aron sila makaangkon og bahandi ug himaya sa kalibutan, ug, dugang pa, nga sila unta sa labaw nga kasayon makabuhat og panapaw, ug pangawat, ug pagpatay, ug sa pagbuhat sumala sa ilang kaugalingon nga mga kabubut-on—",
                    "Karon kining dako nga kadautan miabut diha sa mga Nephite, diha sa sulod sa dili daghan nga mga katuigan; ug sa diha nga si Nephi nakakita niini, ang iyang kasingkasing napuno uban sa kasubo sulod sa iyang dughan; ug siya misinggit diha sa hilabihan nga kasakit sa iyang kalag;",
                    "O, nga ako unta nakaangkon sa akong mga adlaw diha sa mga adlaw nga ang akong amahan nga si Nephi sa sinugdanan mibiya gikan sa yuta sa Jerusalem, nga ako unta nakaangkon og hingpit nga kalipay uban kaniya didto sa gisaad nga yuta; niana nga panahon ang iyang mga katawhan sayon nga hangyoon, ug lig-on nga naghupot sa mga sugo sa Dios, ug dili dali nga dad-on sa pagbuhat sa dautan; ug sila dali sa pagpamati ngadto sa mga pulong sa Ginoo—",
                    "Oo, kon ang akong mga adlaw nakaabut pa unta niadto nga mga adlaw, niana nga panahon ang akong kalag unta nakaangkon og hingpit nga kalipay diha sa pagkamatarung sa akong mga kaigsoonan.",
                    "Apan tan-awa, ako gitudlo nga kini ang akong mga adlaw, ug nga ang akong kalag napuno uban sa kasubo tungod niining pagkadautan sa akong mga kaigsoonan.",
                    "Ug tan-awa, karon nahinabo nga kini diha sa usa ka tore, diin diha sa tanaman ni Nephi, diin daplin sa dako nga dalan nga nagpaingon ngadto sa kinadak-an nga taboan, diin anaa sa dakbayan sa Zarahemla; busa si Nephi nagyukbo sa iyang kaugalingon diha sa tore nga diha sa iyang tanaman, diin nga tore duol usab sa ganghaan sa tanaman nga nagpaingon ngadto sa dako nga dalan.",
                    "Ug nahinabo nga dihay mga tawo nga nanglabay ug nakakita kang Nephi samtang siya mibu-bu sa iyang kalag ngadto sa Dios diha sa tore; ug sila midagan ug misulti ngadto sa mga tawo unsa ang ilang nakita, ug ang mga tawo miabut uban sa pundok sa mga katawhan nga aron unta sila masayud sa hinungdan sa hilabihan nga pagbangutan tungod sa pagkadautan sa mga tawo.",
                    "Ug karon, sa diha nga si Nephi mibarug siya nakakita sa pundok sa mga katawhan nga nagkahiusa sa pagpundok.",
                    "Ug nahinabo nga siya mibuka sa iyang ba-ba ug miingon ngadto kanila: Tan-awa, ngano nga nagpundok kamo sa inyong mga kaugalingon?  Nga ako mosulti kaninyo sa inyong mga pagkadautan?",
                    "Oo, tungod kay ako ania sa akong tore aron ako unta mobu-bu sa akong kalag ngadto sa akong Dios, tungod sa hilabihan nga kasubo sa akong kasingkasing, tungod sa inyong mga kadautan!",
                    "Ug tungod sa akong pagbangutan ug hilabihan nga kasubo kamo nagkahiusa pagpundok sa inyong mga kaugalingon, ug nahibulong; oo, ug kamo adunay dako nga panginahanglan nga mahibulong; oo, kamo unta kinahanglan nga mahibulong tungod kay kamo mitugyan aron ang yawa adunay gahum diha sa inyong mga kasingkasing.",
                    "Oo, sa unsa nga paagi nga kamo mitugyan ngadto sa iyang pagkamadanihon kinsa nagtinguha sa paglabay sa inyong mga kalag ngadto sa walay katapusan nga pagkauyamot ug walay katapusan nga kaalaot?",
                    "O paghinulsol kamo, paghinulsol kamo!  Ngano nga kamo mamatay?  Balik kamo, balik kamo, ngadto sa Ginoo nga inyong Dios. Ngano nga siya mibiya kaninyo?",
                    "Kini tungod kay kamo nagpatig-a sa inyong mga kasingkasing; oo, kamo wala magpatalinghug ngadto sa tingog sa maayo nga magbalantay; oo, kamo mihagit kaniya nga masuko batok kaninyo.",
                    "Ug tan-awa, kay sa mopundok kaninyo, gawas kon kamo maghinulsol, tan-awa, siya mopatibulaag kaninyo nga kamo mahimo nga pagkaon alang sa mga iro ug ihalas nga mga mananap.",
                    "O, sa unsa nga paagi nga kamo nahikalimot sa inyong Dios niana nga adlaw nga siya miluwas kaninyo?",
                    "Apan tan-awa, kini tungod sa pag-angkon og bahandi, aron daygon sa mga tawo, oo, ug nga kamo unta makakuha og bulawan ug pilak. Ug kamo mipahiluna sa inyong mga kasingkasing sa mga katigayunan ug diha sa mga kawang nga butang dinhi sa kalibutan, kay tungod niini kamo nagbuno, ug nanglungkab, ug nangawat, ug nagsaksi sa bakak batok sa inyong silingan, ug nagbuhat sa tanan nga matang sa kadautan.",
                    "Ug tungod niini nga hinungdan kaalaot ang modangat nganha kaninyo gawas kon kamo maghinulsol; kay kon kamo dili maghinulsol, tan-awa, kining dako nga dakbayan, ug usab ang tanan niadtong dagko nga mga dakbayan nga naglibut, diin ania sa yuta nga atong gipanag-iya, pagabawion nga kamo walay dapit diha kanila; kay tan-awa, ang Ginoo dili motugyan nganha kaninyo sa inyong kusog ingon sa iyang gibuhat kaniadto, sa pagbarug batok sa inyong mga kaaway.",
                    "Kay tan-awa, sa ingon miingon ang Ginoo: Ako dili mopakita ngadto sa mga dautan sa akong kusog, ngadto sa usa nga labaw sa lain, gawas kini ngadto niadto kinsa maghinulsol sa ilang mga sala, ug magpatalinghug sa akong mga pulong. Busa karon, ako manghinaut nga kamo maminaw, akong mga kaigsoonan, nga kini maayo pa alang sa mga Lamanite kay kaninyo gawas kon kamo maghinulsol.",
                    "Kay tan-awa, sila labaw pa nga matarung kay kaninyo kay sila wala makasala batok nianang dako nga kasayuran nga inyong nadawat; busa ang Ginoo magmanggiloy-on ngadto kanila; oo, siya molugway sa ilang mga adlaw ug modugang sa ilang mga binhi, bisan kon kamo pagalaglagon sa hingpit gawas kon kamo maghinulsol.",
                    "Oo, alaot nganha kaninyo tungod nianang dako nga salawayon nga miabut diha kaninyo; ug kamo nagkahiusa sa inyong mga kaugalingon ngadto niini, oo, niana nga tinago nga pundok nga gitukod ni Gadianton!",
                    "Oo, ang kaalaot modangat nganha kaninyo tungod niana nga garbo diin kamo mitugot nga mosulod sa inyong mga kasingkasing, diin mao ang nagbayaw kaninyo labaw niana diin mao ang maayo tungod sa inyong hilabihan ka adunahan!",
                    "Oo, alaot nganha kaninyo tungod sa inyong mga pagkadautan ug mga pagkasalawayon!",
                    "Ug gawas kon kamo maghinulsol kamo mamatay; oo, bisan ang inyong mga yuta pagakuhaon gikan kaninyo, ug kamo pagalaglagon gikan sa ibabaw sa yuta.",
                    "Tan-awa karon, ako dili moingon nga kini nga mga butang mahimo, sa akong kaugalingon, tungod kay kini dili sa akong kaugalingon nga ako nasayud niini nga mga butang; apan tan-awa, ako nasayud nga kini nga mga butang mga tinuod tungod kay ang Ginoong Dios mipahibalo niini ngari kanako, busa ako magpamatuod nga sila mao gayud."
                ]
            },
            {
                "url": "https://www.lds.org/scriptures/bofm/hel/8?lang=ceb",
                "name": "Kapitulo 8",
                "summary": [
                    "Mga limbongan nga mga maghuhukom nagtinguha sa paghulhog sa mga katawhan batok ni Nephi—Abraham, Moises, Zenos, Zenock, Ezias, Isaias, Jeremias, Lehi, ug Nephi ang tanan nagpamatuod ni Kristo—Pinaagi sa pagdasig si Nephi nagpahibalo sa pagbuno sa labaw nga maghuhukom. Mga 23–21 B.C."
                ],
                "verses": [
                    "Ug karon nahinabo nga sa diha nga si Nephi miingon niini nga mga pulong, tan-awa, adunay mga tawo kinsa mga maghuhukom, kinsa usab nahisakop sa tinago nga pundok ni Gadianton, ug sila nasuko, ug sila misinggit batok kaniya, nag-ingon ngadto sa mga katawhan: Ngano nga dili kamo modakop niini nga tawo ug dad-on siya, nga siya mahimo nga pagahukman sumala sa kalapasan diin iyang nabuhat?",
                    "Ngano nga nagtan-aw kamo niini nga tawo, ug naminaw kaniya nga nagbiay-biay batok niini nga mga katawhan ug batok sa atong balaod?",
                    "Kay tan-awa, si Nephi nakapamulong ngadto kanila mahitungod sa pagkadili makiangayon sa ilang balaod; oo, daghan nga mga butang nga gipamulong ni Nephi nga dili masulat; ug wala siyay gipamulong nga supak sa mga sugo sa Dios.",
                    "Ug kadto nga mga maghuhukom nasuko kaniya tungod kay siya namulong sa walay lipud-lipod ngadto kanila mahitungod sa ilang tinago nga mga buhat sa kangitngit; bisan pa niana, sila wala mangahas pagdapat sa ilang mga kamot ngadto kaniya, kay sila nahadlok sa mga katawhan basin pa unya sila mosinggit batok kanila.",
                    "Busa sila misinggit ngadto sa mga katawhan, nag-ingon: Ngano nga kamo mitugot niini nga tawo sa pagbiay-biay batok kanato?  Kay tan-awa siya nanghimaraut niining tanan nga mga katawhan, bisan ngadto sa kalaglagan; oo, ug usab nga kining atong dagko nga mga dakbayan pagakuhaon gikan kanato, nga kita walay dapit diha kanila.",
                    "Ug karon kami nasayud nga kini dili mahimo, kay tan-awa, kita may gahum, ug ang atong mga dakbayan gamhanan, busa ang atong mga kaaway walay gahum ibabaw kanato.",
                    "Ug nahinabo nga sa ingon sila mikutaw sa mga katawhan aron masuko batok kang Nephi, ug mipasiugda og mga panagbingkil diha kanila; kay dihay pipila kinsa misinggit: Pasagdi kini nga tawo kay siya usa ka maayo nga tawo, ug kadto nga mga butang diin siya miingon sa pagkatinuod mahinabo gayud gawas kon kita maghinulsol;",
                    "Oo, tan-awa, ang tanan nga mga paghukom modangat nganhi kanato nga siya mipamatuod ngari kanato; kay kita nasayud nga siya nagpamatuod sa matarung ngari kanato mahitungod sa atong mga kadautan. Ug tan-awa, sila daghan, ug siya nasayud kaayo sa tanan nga mga butang nga modangat kanato ingon nga siya nasayud sa atong mga kadautan;",
                    "Oo, ug tan-awa, kon dili pa siya usa ka propeta dili unta siya makapamatuod mahitungod niadto nga mga butang.",
                    "Ug nahinabo nga kadtong mga katawhan kinsa nagtinguha sa paglaglag ni Nephi napugos lamang tungod sa ilang kahadlok, nga sila wala mobakyaw sa ilang mga kamot nganha kaniya; busa siya misugod pag-usab sa pagpamulong ngadto kanila, ug nakakita nga siya nakakuha sa pag-uyon diha sa mga mata sa uban, hangtud nga ang nahibilin kanila nahadlok.",
                    "Busa siya napugos sa pagpamulong og dugang ngadto kanila nga nag-ingon: Tan-awa, akong mga kaigsoonan, wala ba kamo makabasa nga ang Dios naghatag og gahum ngadto sa usa ka tawo, bisan ni Moises, sa pagbunal sa mga tubig sa Pulang Dagat, ug sila nabahin dinhi ug didto, hangtud nga ang mga Israelite, kinsa atong mga amahan, miagi nianang uga nga yuta, ug ang mga tubig milamoy sa mga sundalo sa mga Ehiptohanon ug milubong kanila?",
                    "Ug karon tan-awa, kon ang Dios mihatag ngadto niini nga tawo sa ingon nga gahum, ngano nga kamo kinahanglan maglalis diha sa inyong mga kaugalingon, ug moingon nga siya wala mohatag ngari kanako og gahum diin mahimo nga ako masayud mahitungod sa mga paghukom nga moabut diha kaninyo gawas kon kamo maghinulsol?",
                    "Apan, tan-awa, kamo wala lamang maglimud sa akong mga pulong, apan kamo usab milimud sa tanan nga mga pulong nga gipamulong sa atong mga amahan, ug usab sa mga pulong nga gipamulong niini nga tawo, si Moises, kinsa adunay ingon ka dako nga gahum nga gihatag ngadto kaniya, oo, ang mga pulong nga iyang gipamulong mahitungod sa pag-anhi sa Mesiyas.",
                    "Oo, wala ba siya magpamatuod nga ang Anak sa Dios moabut?  Ug ingon nga siya miisa sa bitin nga tumbaga diha sa kamingawan, gani siya kinsa moabut pagabayawon.",
                    "Ug kutob sa motan-aw niana nga bitin mabuhi, bisan pa ingon ka daghan sa motan-aw sa Anak sa Dios uban sa hugot nga pagtuo, nga magbaton og mahinulsulon nga espiritu, mabuhi, gani ngadto niana nga kinabuhi nga walay katapusan.",
                    "Ug karon tan-awa, dili lamang si Moises ang nagpamatuod niini nga mga butang, apan usab ang tanan nga balaan nga mga propeta, gikan sa iyang mga adlaw bisan ngadto sa mga adlaw ni Abraham.",
                    "Oo, ug tan-awa, si Abraham nakakita sa iyang pag-anhi, ug napuno uban sa kamaya ug naglipay.",
                    "Oo, ug tan-awa ako moingon nganha kaninyo, nga dili lamang si Abraham ang nasayud niini nga mga butang, apan dihay daghan pa sa wala pa ang mga adlaw ni Abraham kinsa gitawag pinaagi sa kapunongan sa Dios; oo, sunod sa kapunongan sa iyang Anak; ug kini kinahanglan nga ikapakita ngadto sa mga katawhan, sa usa ka daghan nga mga kaliboan nga mga katuigan sa dili pa ang iyang pag-anhi, nga gani ang katubsanan moabut ngadto kanila.",
                    "Ug karon ako manghinaut nga kamo masayud, nga bisan sukad sa mga adlaw ni Abraham dihay daghan nga mga propeta nga mipamatuod niini nga mga butang; oo, tan-awa, ang propeta nga si Zenos mipamatuod nga walay kahadlok; ug tungod niini siya gipatay.",
                    "Ug tan-awa, usab si Zenock ug usab si Ezias, ug usab si Isaias, ug si Jeremias, (Jeremias nga mao gihapon nga propeta kinsa mipamatuod sa kalaglagan sa Jerusalem) ug karon kita nasayud nga ang Jerusalem nalaglag sumala sa mga pulong ni Jeremias. O unya ngano nga ang Anak sa Dios wala moabut, sumala sa iyang panagna?",
                    "Ug karon kamo ba maglalis nga ang Jerusalem nalaglag?  Kamo ba moingon nga ang anak nga mga lalaki ni Sedechias wala patya, ang tanan gawas ni Mulek?  Oo, ug kamo wala ba makakita nga ang kaliwat ni Sedechias uban kanato, ug sila giabug gikan sa yuta sa Jerusalem?  Apan tan-awa, kini dili mao ang tanan—",
                    "Ang atong amahan nga si Lehi giabug gikan sa Jerusalem kay siya mipamatuod niini nga mga butang. Ug si Nephi mipamatuod niini nga mga butang, ug usab hapit tanan sa atong mga amahan, gani hangtud karon nga panahon; oo, sila mipamatuod sa pag-anhi ni Kristo ug nagpaabut, ug nagmaya diha sa iyang adlaw nga moabut.",
                    "Ug tan-awa, siya Dios, ug siya uban kanila, ug siya nagpakita sa iyang kaugalingon ngadto kanila, nga sila gitubos pinaagi kaniya; ug sila mihatag ngadto kaniya og himaya, tungod niini nga moabut.",
                    "Ug karon, ingon nga kamo nakakita nga nasayud niini nga mga butang ug dili makalimud kanila gawas kon kamo mamakak, busa niini kamo nakasala, kay kamo misalikway sa tanan niini nga mga butang bisan pa sa ka daghan sa mga kamatuoran nga inyong nadawat; oo, gani kamo nakadawat sa tanan nga mga butang, sa mga butang sa langit, ug sa tanan nga mga butang nga ania sa yuta, ingon nga usa ka saksi nga sila mga tinuod.",
                    "Apan tan-awa, kamo misalikway sa kamatuoran, ug misukol batok sa inyong balaan nga Dios; ug bisan niini nga panahon, kay sa magtigum alang sa inyong mga kaugalingon og mga bahandi sa langit, nga walay butang nga makalaglag, ug walay butang nga makaadto nga mahugaw, kamo nagpundok alang sa inyong mga kaugalingon og kaligutgot batok sa adlaw sa paghukom.",
                    "Oo, gani karon nga panahon kamo nagkahinog, tungod sa inyong mga pagbuno ug tungod sa inyong mga gidili nga panghilawas ug pagkadautan, alang sa walay katapusan nga kalaglagan; oo, ug gawas kon kamo maghinulsol kini moabut kaninyo sa labing madali.",
                    "Oo, tan-awa kini karon anaa bisan sa inyong mga pultahan; oo, sulod kamo ngadto sa hukmanan, ug pangitaa; ug tan-awa, ang inyong maghuhukom gibuno, ug siya naglunang sa iyang dugo; ug siya gibuno sa iyang igsoon nga lalaki, kinsa nagtinguha sa paglingkod sa hukmanan.",
                    "Ug tan-awa, silang duha sakop sa inyong tinago nga pundok, kansang magtutukod mao si Gadianton ug ang usa nga dautan kinsa nagtinguha sa paglaglag sa mga kalag sa mga tawo."
                ]
            },
            {
                "url": "https://www.lds.org/scriptures/bofm/hel/9?lang=ceb",
                "name": "Kapitulo 9",
                "summary": [
                    "Mga sinugo nakakita sa labaw nga maghuhukom nga patay diha sa hukmanan—Sila gibilanggo ug sa wala madugay gibuhian—Pinaagi sa pagdasig si Nephi miila ni Seantum nga mao ang mamumuno—Si Nephi gidawat sa uban ingon nga usa ka propeta. Mga 23–21 B.C."
                ],
                "verses": [
                    "Tan-awa, karon nahinabo nga sa diha nga si Nephi nakapamulong niini nga mga pulong, dihay mga tawo kinsa anaa sa taliwala kanila nga midagan ngadto sa hukmanan; oo, gani dihay lima ka buok kinsa miadto, ug sila miingon sa ilang mga kaugalingon, samtang sila naglakaw:",
                    "Tan-awa, karon kita masayud sa katinuod kon kini nga tawo usa ka propeta ug ang Dios misugo kaniya sa pagpanagna sa ingon nga kahibulongan nga mga butang ngari kanato. Tan-awa, kami dili motuo nga siya makahimo; oo, kami dili motuo nga siya usa ka propeta; bisan pa niana, kon kini nga butang nga siya miingon mahitungod sa labaw nga maghuhukom tinuod, nga siya patay, kon mao kami motuo nga ang uban nga mga pulong nga iyang gipamulong mga tinuod.",
                    "Ug nahinabo nga sila midagan uban sa ilang tibuok kusog, ug miabut ngadto sa hukmanan; ug tan-awa, ang labaw nga maghuhukom natumba ngadto sa yuta ug naglunang sa iyang kaugalingon nga dugo.",
                    "Ug karon tan-awa, sa diha nga sila nakakita niini sila natingala sa hilabihan, hangtud nga sila natumba ngadto sa yuta; kay sila wala motuo sa mga pulong nga gipamulong ni Nephi mahitungod sa labaw nga maghuhukom.",
                    "Apan karon, sa diha nga sila nakakita sila mituo, ug ang kahadlok miabut diha kanila basin pa unya og ang tanan nga mga paghukom nga gipamulong ni Nephi moabut diha sa mga katawhan; busa sila mikurog, ug natumba sa yuta.",
                    "Karon, sa walay langan sa diha nga ang maghuhukom gibuno—siya nga gidunggab sa iyang igsoon nga lalaki pinaagi sa usa ka takuban, ug siya milayas, ug ang mga sulugoon midagan ug misulti sa mga katawhan, mipahayag sa pagbuno diha kanila;",
                    "Ug tan-awa ang mga katawhan nagpundok sa ilang mga kaugalingon ngadto sa hukmanan—ug tan-awa, sa ilang kahibulong sila nakakita niadtong lima ka mga tawo kinsa natumba ngadto sa yuta.",
                    "Ug karon tan-awa ang mga katawhan walay kasayuran mahitungod sa pundok sa mga katawhan kinsa nagkatigum sa tanaman ni Nephi; busa sila miingon sa ilang mga kaugalingon: Kini nga mga tawo sila mao ba kinsa ang nagbuno sa maghuhukom, ug ang Dios naghampak kanila nga sila dili makalayas gikan kanato.",
                    "Ug nahinabo nga sila migunit kanila, ug sila gigapos ug gibalhug ngadto sa bilanggoan. Ug dihay usa ka pahibalo nga gipasangyaw nga ang mga maghuhukom gibuno, ug nga ang mga mamumuno nadakpan ug gibalhug ngadto sa bilanggoan.",
                    "Ug nahinabo nga sa pagkaugma ang mga katawhan nagkapundok sa ilang mga kaugalingon aron sa pagbangutan ug sa pagpuasa, diha sa lubong sa dungganan nga labaw nga maghuhukom kinsa gipatay.",
                    "Ug sa ingon usab kadto nga mga maghuhukom kinsa tua sa tanaman ni Nephi, ug nakadungog sa iyang mga pulong, nagkapundok usab diha sa iyang lubong.",
                    "Ug nahinabo nga sila nangutana taliwala sa mga katawhan, nag-ingon: Hain ang lima kinsa gipadala aron sa pagpakisayud mahitungod sa labaw nga maghuhukom kon siya namatay ba?  Ug sila mitubag ug miingon: Mahitungod niining lima kinsa ikaw miingon nga ikaw mipadala, kami wala masayud; apan adunay lima kinsa mao ang mga mamumuno, nga kami mibalhug ngadto sa bilanggoan.",
                    "Ug nahinabo nga ang mga maghuhukom nagtinguha nga sila dad-on; ug sila gidala, ug tan-awa sila mao ang lima kinsa gipadala; ug tan-awa ang mga maghuhukom nagpakisayud gikan kanila aron masayud mahitungod sa hinungdan, ug sila misulti kanila sa tanan nga ilang gibuhat, nag-ingon:",
                    "Kami midagan ug miabut sa dapit sa hukmanan, ug sa diha nga kami nakakita sa tanan nga mga butang ingon sa gipamatuod ni Nephi, kami nahibulong hangtud nga kami natumba ngadto sa yuta; ug sa diha nga kami naulian sa panimuot gikan sa among kahibulong, tan-awa, sila mibalhug kanamo ngadto sa bilanggoan.",
                    "Karon, kalabut sa pagbuno niini nga tawo, kami wala nasayud ug kinsa ang nagbuhat niini; ug mao lamang kini ang among nasayran, kami midagan ug miabut sumala sa imong gitinguha, ug tan-awa siya patay na, sumala sa mga pulong ni Nephi.",
                    "Ug karon nahinabo nga ang mga maghuhukom mipasabut sa hinungdan ngadto sa mga katawhan, ug misinggit batok kang Nephi, nag-ingon: Tan-awa, kami nasayud nga kini si Nephi nakigsabut uban sa usa ka tawo sa pagpatay sa maghuhukom, ug unya siya mipahayag niini ngari kanato, nga siya makakabig kanato ngadto sa iyang tinuohan, nga siya magpataas sa iyang kaugalingon nga mahimo nga usa ka gamhanan nga tawo, pinili sa Dios, ug usa ka propeta.",
                    "Ug karon tan-awa, kami maniid niini nga tawo, ug siya mokumpisal sa iyang kasaypanan ug magpahibalo ngari kanato sa tinuod nga mamumuno niini nga maghuhukom.",
                    "Ug nahinabo nga ang lima gibuhian diha sa adlaw sa paglubong. Bisan pa niana, sila mibadlong sa mga maghuhukom sa mga pulong nga sila namulong batok ni Nephi, ug nakiglalis uban kanila, usag usa, hangtud nga sila milibug kanila.",
                    "Bisan pa niana, sila misugo nga si Nephi kinahanglan dakpon ug gapuson ug dad-on sa atubangan sa pundok sa mga katawhan, ug sila misugod sa pagpangutana kaniya sa nagkalain-lain nga paagi nga sila makapasumpaki kaniya nga sila makapahamtang kaniya ngadto sa kamatayon—",
                    "Nag-ingon ngadto kaniya: Ikaw nakigkunsabo; kinsa kining tawo nga nagbuhat niini nga pagbuno?  Karon isulti kanamo, ug angkuna ang imong kasaypanan; nag-ingon, Tan-awa aniay salapi; ug usab kami motugyan nganha kanimo sa imong kinabuhi kon ikaw mosulti kanamo, ug moangkon sa kasabutan nga imong gihimo uban kaniya.",
                    "Apan si Nephi miingon ngadto kanila: O kamo nga mga buang, kamo nga gahi og kasingkasing, kamo nga mga buta, ug kamo nga mga katawhan nga tikig og liog, kamo nasayud ba, hangtud kanus-a motugot ang Ginoo nga inyong Dios nga kamo magpadayon niining inyong paagi sa pagpakasala?",
                    "O angay unta kamo nga magsugod sa pagdangoyngoy ug pagbangutan, tungod sa ka dako sa kalaglagan niini nga panahon nga nagpaabut kaninyo, gawas kon kamo maghinulsol.",
                    "Tan-awa kamo miingon nga ako nakigsabut uban sa usa ka tawo nga siya kinahanglan nga mobuno kang Seezoram, ang atong labaw nga maghuhukom. Apan tan-awa, ako moingon nganha kaninyo, nga kini tungod nga ako nagpamatuod nganha kaninyo nga kamo unta masayud mahitungod niini nga butang; oo, gani alang sa usa ka saksi nganha kaninyo, ako nasayud sa mga pagkadautan ug sa mga pagkasalawayon nga anaa kaninyo.",
                    "Ug tungod kay ako mihimo niini, kamo moingon nga ako nakigsabut uban sa usa ka tawo nga siya kinahanglan nga mohimo niini nga butang; oo, tungod kay ako mipakita nganha kaninyo niini nga timailhan kamo nasuko ngari kanako, ug nagtinguha sa paglaglag sa akong kinabuhi.",
                    "Ug karon tan-awa, ako magpakita nganha kaninyo og lain nga timailhan, ug mapamatud-an kon kamo niini nga butang magtinguha pa sa paglaglag kanako.",
                    "Tan-awa ako moingon nganha kaninyo: Lakaw ngadto sa balay ni Seantum, kinsa igsoon ni Seezoram, ug sulti ngadto kaniya—",
                    "Si Nephi ba, ang nagpatuo nga propeta, kinsa nanagna sa daghan nga mga dautan mahitungod niini nga mga katawhan, nakigsabut uban kanimo, diin ikaw mibuno kang Seezoram, kinsa imong igsoon nga lalaki?",
                    "Ug tan-awa, siya moingon nganha kaninyo, wala.",
                    "Ug kamo moingon ngadto kaniya: Ikaw ba mibuno sa imong igsoon nga lalaki?",
                    "Ug siya mobarug uban sa kahadlok ug dili masayud kon unsa ang isulti. Ug tan-awa, siya molimud nganha kaninyo; ug siya magpatuo ingon nga siya natingala; bisan pa niana, siya mopahayag nganha kaninyo nga siya walay sala.",
                    "Apan tan-awa, kamo mohiling kaniya, ug kamo makakita og dugo diha sa sidsid sa iyang kupo.",
                    "Ug sa diha nga kamo makakita niini, kamo moingon: Diin gikan kini nga dugo?  Wala ba kami makaila nga kini mao ang dugo sa imong igsoon nga lalaki?",
                    "Ug unya siya mokurog, ug makita nga luspad, ingon og ang kamatayon miabut na diha kaniya.",
                    "Ug unya kamo moingon: Tungod niini nga kahadlok ug niini nga kaluspad nga gipakita sa imong nawong, tan-awa, kami nasayud nga ikaw adunay sala.",
                    "Ug unya ang dako nga kahadlok moabut nganha kaniya; ug unya siya mokumpisal nganha kaninyo, ug dili na molimud nga siya mihimo niini nga pagbuno.",
                    "Ug unya siya moingon nganha kaninyo, nga ako, si Nephi, walay kasayuran mahitungod sa hitabo gawas nga kini gihatag ngari kanako pinaagi sa gahum sa Dios. Ug unya kamo masayud nga ako usa ka matarung nga tawo, ug nga ako gipadala nganha kaninyo gikan sa Dios.",
                    "Ug nahinabo nga sila miadto ug mihimo, gani sumala sa gisulti ni Nephi ngadto kanila. Ug tan-awa, ang mga pulong ni Nephi nga iyang gipanulti mga tinuod; kay sumala sa iyang mga pulong siya milimud; ug usab sumala sa mga pulong siya mikumpisal.",
                    "Ug siya gidala aron sa pagmatuod nga siya sa iyang kaugalingon mao gayud ang mamumuno, hangtud ang lima gibuhian, ug usab si Nephi.",
                    "Ug dihay pipila sa mga Nephite kinsa mituo sa mga pulong ni Nephi; ug adunay uban usab, kinsa mituo tungod sa pagpamatuod sa lima, kay sila nakabig samtang sila diha sa sulod sa bilanggoan.",
                    "Ug karon dihay pipila sa mga katawhan, kinsa miingon nga si Nephi usa ka propeta.",
                    "Ug dihay uban kinsa miingon: Tan-awa, siya usa ka dios, kay gawas kon siya usa ka dios siya dili masayud sa tanan nga mga butang. Kay tan-awa, siya misulti kanato sa mga hunahuna sa atong mga kasingkasing, ug usab misulti kanato sa mga butang; ug gani siya midala ngadto sa atong kasayuran sa tinuod nga mamumuno sa atong labaw nga maghuhukom."
                ]
            },
            {
                "url": "https://www.lds.org/scriptures/bofm/hel/10?lang=ceb",
                "name": "Kapitulo 10",
                "summary": [
                    "Ang Ginoo mihatag kang Nephi og gahum sa pagbugkos—Siya gihatagan og gahum sa pagbugkos ug sa paghubad dinhi sa yuta ug didto sa langit—Siya misugo sa mga katawhan sa paghinulsol o mamatay—Ang Espiritu midala kaniya gikan sa pundok sa mga katawhan ngadto sa lain nga pundok sa mga katawhan. Mga 21–20 B.C."
                ],
                "verses": [
                    "Ug nahinabo nga dihay nahitabo nga panagbahin diha sa mga katawhan, hangtud nga sila nagkabahin dinhi ug didto ug mipadayon sa ilang mga buluhaton, mibiya ni Nephi nga nag-inusara, samtang siya nagbarug sa taliwala kanila.",
                    "Ug nahinabo nga si Nephi milakaw paingon sa iyang kaugalingon nga balay, nagpalandong sa mga butang nga gipakita sa Ginoo ngadto kaniya.",
                    "Ug nahinabo nga samtang siya sa ingon nagpalandong—tungod sa hilabihan nga kasubo tungod sa pagkadautan sa mga katawhan sa mga Nephite, sa ilang tinago nga mga buhat sa kangitngit, ug sa ilang mga pagbuno, ug sa ilang mga pagpanglungkab, ug sa tanan nga matang sa mga kadautan—Ug nahinabo samtang siya nagpalandong diha sa iyang kasingkasing, tan-awa, usa ka tingog ang miabut nganha kaniya nga nag-ingon:",
                    "Bulahan ikaw, Nephi, alang niadto nga mga butang nga imong nabuhat; kay Ako nakakita giunsa nimo uban sa walay kaluya pagpahayag sa pulong, nga Ako mihatag nganha kanimo, ngadto niini nga mga katawhan. Ug ikaw wala mahadlok kanila ug wala magtinguha sa imong kaugalingon nga kinabuhi, apan nagtinguha sa akong kabubut-on, ug sa paghupot sa akong mga sugo.",
                    "Ug karon, tungod kay ikaw naghimo niini uban sa walay kaluya, tan-awa, Ako mopanalangin kanimo sa kahangturan; ug Ako mohimo kanimo nga gamhanan diha sa pulong ug diha sa buhat, diha sa hugot nga pagtuo ug sa mga binuhatan; oo, bisan kanang tanan nga mga butang mahimo nganha kanimo sumala sa imong pulong, tungod kay ikaw dili mangayo niana nga supak sa akong kabubut-on.",
                    "Tan-awa, ikaw mao si Nephi, ug Ako mao ang Dios. Tan-awa, Ako mopahayag niini nganha kanimo sa atubangan sa akong mga anghel, nga ikaw nakaangkon og gahum ibabaw niini nga mga katawhan, ug mohampak sa yuta uban sa gutom, uban sa kamatay, ug kalaglagan, sumala sa pagkadautan niini nga mga katawhan.",
                    "Tan-awa, Ako mohatag kanimo og gahum, nga bisan unsa ang imong bugkuson dinhi sa yuta pagabugkuson didto sa langit; ug bisan unsa ang imong hubaron dinhi sa yuta pagahubaron didto sa langit; ug sa ingon ikaw makabaton og gahum taliwala niini nga mga katawhan.",
                    "Ug sa ingon, kon ikaw moingon ngadto niana nga templo kini mapikas sa duha, ug kini mahimo.",
                    "Ug kon ikaw moingon ngadto niini nga bukid, ikaw magpaubos ug mahimo nga hapsay, ug kini mahimo.",
                    "Ug tan-awa, kon ikaw moingon nga ang Dios mohampak niini nga mga katawhan, kini mahinabo.",
                    "Ug karon tan-awa, Ako momando kanimo, nga ikaw molakaw ug mopahayag ngadto niini nga mga katawhan, sa ingon miingon ang Ginoong Dios, kinsa mao ang Makagagahum: Gawas kon kamo maghinulsol kamo pagahampakon, gani ngadto sa kalaglagan.",
                    "Ug tan-awa, karon nahinabo nga sa diha nga ang Ginoo nakapamulong niini nga mga pulong ngadto kang Nephi, siya mihunong ug wala moadto ngadto sa iyang kaugalingon nga balay, apan mibalik ngadto sa pundok sa mga katawhan kinsa nagkatibulaag diha sa ibabaw sa yuta ug misugod sa pagpahayag ngadto kanila sa pulong sa Ginoo nga gipamulong ngadto kaniya, mahitungod sa ilang kalaglagan kon sila dili maghinulsol.",
                    "Karon tan-awa, bisan pa niana nga kahibulongan nga milagro nga nahimo ni Nephi sa pagsulti kanila mahitungod sa kamatayon sa labaw nga maghuhukom, sila mipatig-a sa ilang mga kasingkasing ug wala mopatalinghug ngadto sa mga pulong sa Ginoo.",
                    "Busa si Nephi mipahayag ngadto kanila sa pulong sa Ginoo, nag-ingon: Gawas kon kamo maghinulsol, sa ingon miingon ang Ginoo, kamo pagahampakon gani ngadto sa kalaglagan.",
                    "Ug nahinabo nga sa diha nga si Nephi nakapahayag ngadto kanila sa pulong, tan-awa, sila mipadayon sa pagpatig-a sa ilang mga kasingkasing ug dili mopatalinghug ngadto sa iyang mga pulong; busa sila mibiay-biay, batok kaniya ug mitinguha sa pagbakyaw sa ilang mga kamot nganha kaniya, nga sila unta makabalhug kaniya ngadto sa bilanggoan.",
                    "Apan tan-awa, ang gahum sa Dios nag-uban kaniya, ug sila dili makadakop kaniya aron sa pagbalhug kaniya ngadto sa bilanggoan, kay siya gidala pinaagi sa Espiritu ug gipahilayo gikan sa taliwala kanila.",
                    "Ug nahinabo nga sa ingon siya milakaw diha sa espiritu, gikan sa pundok sa mga katawhan ngadto sa lain nga pundok sa mga katawhan, nagpahayag sa pulong sa Dios, gani hangtud nga siya nakapahayag niini ngadto kanilang tanan, o mipadala niini taliwala sa tanan nga mga katawhan.",
                    "Ug nahinabo nga sila wala mopatalinghug ngadto sa iyang mga pulong; ug dihay misugod nga mga panagbingkil, hangtud nga sila nabahin batok sa ilang mga kaugalingon ug misugod sa pagpatay sa usag usa uban sa espada.",
                    "Ug sa ingon natapos ang kapitoan ug unang tuig sa pagmando sa mga maghuhukom ibabaw sa mga katawhan ni Nephi."
                ]
            },
            {
                "url": "https://www.lds.org/scriptures/bofm/hel/11?lang=ceb",
                "name": "Kapitulo 11",
                "summary": [
                    "Si Nephi naghangyo sa Ginoo sa pagpuli sa ilang gubat uban sa usa ka gutom—Daghan nga mga katawhan ang namatay—Sila naghinulsol, ug si Nephi nangamuyo sa Ginoo alang sa ulan—Si Nephi ug si Lehi nakadawat og daghan nga mga pagpadayag—Ang mga tulisan ni Gadianton nagpalig-on sa ilang mga kaugalingon diha sa yuta. Mga 20–6 B.C."
                ],
                "verses": [
                    "Ug karon nahinabo sa ikapitoan ug duha nga tuig sa pagmando sa mga maghuhukom nga ang mga panagbingkil midako sa hilabihan, hangtud nga dihay mga gubat diha sa tanan nga mga katawhan ni Nephi.",
                    "Ug kini mao ang tinago nga pundok sa mga tulisan kinsa nagpahigayon niini nga buhat sa kalaglagan ug sa pagkadautan. Ug kini nga gubat milungtad sa tibuok niana nga tuig; ug sa ikapitoan ug tulo nga tuig kini usab milungtad.",
                    "Ug nahinabo nga niini nga tuig si Nephi nangamuyo ngadto sa Ginoo, nag-ingon:",
                    "O Ginoo, ayaw itugot nga kining mga katawhan pagalaglagon pinaagi sa espada; apan O Ginoo, hinonoa nga adunay usa ka kagutom diha sa yuta, aron sa pagkutaw kanila nga mahinumdom sa Ginoo nga ilang Dios, ug tingali sila maghinulsol ug mobalik nganha kanimo.",
                    "Ug sa ingon kini nahimo, sumala sa mga pulong ni Nephi. Ug dihay usa ka dako nga gutom nganha sa yuta diha sa tanan nga mga katawhan ni Nephi. Ug sa ingon sa ikapitoan ug upat nga tuig ang gutom nagpadayon ug ang buhat sa kalaglagan pinaagi sa espada mihunong apan nahimo nga hapdos tungod sa gutom.",
                    "Ug kini nga buhat sa kalaglagan usab nagpadayon sa ikapitoan ug lima nga tuig. Kay ang yuta gitunglo nga kini nauga, ug wala mohatag og mga lugas sa panahon sa tinglugas; ug ang tibuok yuta gitunglo, bisan taliwala sa mga Lamanite ug sa sama nga panahon taliwala sa mga Nephite, nga sa ingon sila gihampak nga sila namatay sa tinaglibo diha sa labaw nga dautan nga mga bahin sa yuta.",
                    "Ug nahinabo nga ang mga katawhan nakakita nga sila hapit na mamatay sa gutom, ug sila misugod sa paghinumdom sa Ginoo nga ilang Dios; ug sila misugod sa paghinumdom sa mga pulong ni Nephi.",
                    "Ug ang mga katawhan misugod sa pagpakilooy uban sa ilang labaw nga maghuhukom ug sa ilang mga pangulo, nga sila moingon ngadto kang Nephi: Tan-awa, kami nasayud nga ikaw usa ka tawo sa Dios, ug busa pangamuyo ngadto sa Ginoo nga atong Dios nga siya mopahilayo gikan kanato niini nga gutom, basin pa unya og ang tanan nga mga pulong diin ikaw namulong mahitungod sa kalaglagan matuman.",
                    "Ug nahinabo nga ang mga maghuhukom miingon ngadto kang Nephi, sumala sa mga pulong nga gitinguha. Ug nahinabo nga sa diha nga si Nephi nakakita nga ang mga katawhan naghinulsol ug nagpaubos sa ilang mga kaugalingon nga nagsul-ob og panapton nga sako, siya nangamuyo pag-usab ngadto sa Ginoo, nag-ingon:",
                    "O Ginoo, tan-awa kini nga mga katawhan naghinulsol; ug sila mipatay sa mga pundok ni Gadianton gikan diha kanila hangtud nga sila nahanaw, ug sila mitago sa ilang tinago nga mga laraw diha sa yuta.",
                    "Karon, O Ginoo, tungod niining ilang pagpaubos ikaw mopahilayo ba sa imong kasuko, ug mohimo sa imong kasuko nga matagbaw diha sa kalaglagan niadtong dautan nga mga tawo kinsa ikaw milaglag na.",
                    "O Ginoo, mopahilayo ba ikaw sa imong kasuko, oo, sa imong mapintas nga kasuko, ug mosugo nga kini nga kagutom mohunong dinhi niini nga yuta.",
                    "O Ginoo, mopatalinghug ba ikaw ngari kanako ug mosugo nga kini mahimo sumala sa akong mga pulong, ug mopadala og ulan diha sa ibabaw sa yuta, nga siya makapamunga sa iyang bunga, ug sa iyang lugas sa panahon sa tinglugas.",
                    "O Ginoo, ikaw mipatalinghug ngari sa akong mga pulong sa panahon nga ako miingon, himoa nga adunay usa ka kagutom, nga ang kamatay sa espada unta mohunong; ug ako nasayud nga ikaw mobuhat, bisan niini nga higayon, patalinghug ngari sa akong mga pulong, kay ikaw miingon nga: Kon kini nga mga katawhan maghinulsol Ako moluwas kanila.",
                    "Oo, O Ginoo, ug ikaw nakakita nga sila naghinulsol, tungod sa kagutom ug sa kamatay ug sa kalaglagan nga midangat nganha kanila.",
                    "Ug karon, O Ginoo, mopahilayo ba ikaw sa imong kasuko, ug mosulay pag-usab kon sila moalagad kanimo?  Ug kon mao, O Ginoo, ikaw makahimo sa pagpanalangin kanila sumala sa imong mga pulong diin ikaw miingon.",
                    "Ug nahinabo nga sa kapitoan ug ikaunom nga tuig ang Ginoo mipahilayo sa iyang kasuko gikan sa mga katawhan, ug misugo nga ang ulan mobundak nganha sa yuta, hangtud nga kini namunga sa iyang bunga diha sa panahon sa iyang tingpamunga. Ug nahinabo nga kini midala sa iyang lugas sa panahon sa iyang tinglugas.",
                    "Ug tan-awa, ang mga katawhan nagmaya ug naghimaya sa Dios, ug ang tibuok ibabaw sa yuta napuno uban sa pagmaya; ug sila wala na magtinguha sa paglaglag kang Nephi, apan sila mitamud kaniya ingon nga usa ka bantugan nga propeta, ug usa ka tawo sa Dios, adunay dako nga gahum ug pagtugot nga gihatag ngadto kaniya gikan sa Dios.",
                    "Ug tan-awa, si Lehi, iyang igsoon nga lalaki, dili layo kaniya sa mga butang nga may kabahin sa pagkamatarung.",
                    "Ug sa ingon nahinabo nga ang mga katawhan ni Nephi misugod sa pag-uswag pag-usab diha sa yuta, ug misugod sa pagtukod sa ilang biniyaan nga mga dapit, ug misugod sa pagkanap, gani hangtud nga sila mitabon sa tibuok ibabaw sa yuta, ngadto sa amihanan nga bahin ug sa kasadpan nga bahin, gikan sa dagat sa kasadpan ngadto sa dagat sa silangan.",
                    "Ug nahinabo nga ang ikapitoan ug unom nga tuig natapos diha sa kalinaw. Ug sa ikapitoan ug pito nga tuig misugod ang kalinaw; ug ang simbahan mikanap sa ibabaw sa tibuok yuta; ug ang labaw nga bahin sa mga katawhan sa mga Nephite ug mga Lamanite, nahisakop sa simbahan; ug sila nakabaton og hilabihan ka dako nga kalinaw nganha sa yuta; ug sa ingon natapos ang ikapitoan ug pito nga tuig.",
                    "Ug usab sila adunay kalinaw sa ikapitoan ug walo nga tuig, gawas sa pipila ka mga panagbingkil mahitungod sa mga punto sa doktrina nga gihan-ay pinaagi sa mga propeta.",
                    "Ug sa ikapitoan ug siyam nga tuig misugod ang daghan nga panagbangi. Apan nahinabo nga si Nephi ug si Lehi, ug daghan sa ilang mga kaigsoonan kinsa nasayud mahitungod sa tinuod nga mga punto sa doktrina, nakabaton og daghan nga mga pagpadayag matag adlaw, busa sila misangyaw ngadto sa mga katawhan, hangtud nga sila mitapos sa ilang mga panagbangi nianang mao nga tuig.",
                    "Ug nahinabo nga sa ikawaloan nga tuig sa pagmando sa mga maghuhukom ibabaw sa mga katawhan ni Nephi, dihay nailhan nga pundok sa mga masupilon gikan sa mga katawhan ni Nephi; kinsa adunay pipila ka mga tuig sa wala pa moadto sa mga Lamanite, ug midala nganha sa ilang mga kaugalingon sa ngalan sa mga Lamanite, ug usab usa ka nailhan nga tinuod nga mga kaliwat sa mga Lamanite, ingon nga gikutaw nga masuko pinaagi kanila o pinaagi niadto nga mga masupilon, busa sila misugod og usa ka gubat uban sa ilang mga kaigsoonan.",
                    "Ug sila mihimo og pagbuno ug paglungkab; ug unya sila mosibug balik ngadto sa mga kabukiran, ug ngadto sa mga kamingawan ug sa tagoanan nga mga dapit, motago sa ilang mga kaugalingon aron sila dili makita, nakadawat sa matag adlaw og dugang ngadto sa ilang mga gidaghanon, hangtud nga sa ingon dihay mga masupilon nga miadto ngadto kanila.",
                    "Ug sa ingon sa naglakaw ang panahon, oo, gani sulod sa dili daghan nga mga katuigan sila nahimo nga hilabihan ka daghan nga pundok sa mga tulisan; ug sila nangita sa tanan nga tinago nga mga laraw ni Gadianton; ug sa ingon sila nahimo nga mga tulisan ni Gadianton.",
                    "Karon tan-awa, kini nga mga tulisan mihimo og dako nga kalaglagan, oo, gani dako nga kalaglagan diha sa mga katawhan ni Nephi; ug usab diha sa mga katawhan sa mga Lamanite.",
                    "Ug nahinabo nga gikinahanglan nga adunay paghunong niini nga buhat sa kalaglagan; busa sila mipadala og kasundalohan nga kusgan nga mga tawo ngadto sa kamingawan ug diha sa kabukiran aron sa pagpangita niini nga mga pundok sa mga tulisan, ug sa paglaglag kanila.",
                    "Apan tan-awa, nahinabo nga sa mao gihapon nga tuig sila giabug pagbalik gani ngadto sa ilang kaugalingon nga mga yuta. Ug sa ingon natapos ang ikawaloan nga tuig sa pagmando sa mga maghuhukom ibabaw sa mga katawhan ni Nephi.",
                    "Ug nahinabo nga sa pagsugod sa ikawaloan ug unang tuig sila misulong pag-usab batok niini nga pundok sa mga tulisan, ug milaglag og daghan; ug sila usab giduaw uban sa daghan nga kalaglagan.",
                    "Ug sila napugos pag-usab sa pagbalik gikan sa kamingawan ug gikan sa mga kabukiran ngadto sa ilang kaugalingon nga mga yuta, tungod sa hilabihan ka daghan niadto nga mga tulisan kinsa midagsang sa mga kabukiran ug sa kamingawan.",
                    "Ug nahinabo nga sa ingon natapos kini nga tuig. Ug ang mga tulisan nagpadayon sa pagkadaghan ug nag-anam ka lig-on hangtud nga sila mibatok sa tibuok nga mga kasundalohan sa mga Nephite, ug usab sa mga Lamanite; ug sila mihimo og dako nga kahadlok nga moabut ngadto sa mga katawhan diha sa ibabaw sa tibuok yuta.",
                    "Oo, kay sila miduaw sa daghan nga mga bahin sa yuta ug mihimo og dako nga kalaglagan ngadto kanila; oo, mipatay og daghan, ug midala sa uban nga bihag ngadto sa kamingawan, oo, ug ilabi na gayud sa ilang mga babaye ug sa ilang mga bata.",
                    "Karon kining dako nga kadaot, nga miabut ngadto sa mga katawhan tungod sa ilang kadautan, mikutaw kanila pag-usab diha sa paghinumdom sa Ginoo nga ilang Dios.",
                    "Ug sa ingon natapos ang ikawaloan ug unang tuig sa pagmando sa mga maghuhukom.",
                    "Ug diha sa ikawaloan ug duha nga tuig sila misugod na usab sa paghikalimot sa Ginoo nga ilang Dios. Ug diha sa ikawaloan ug tulo nga tuig sila misugod sa pagkalig-on diha sa kadautan. Ug sa ikawaloan ug upat nga tuig sila wala mag-usab sa ilang mga paagi.",
                    "Ug nahinabo nga sa ikawaloan ug lima nga tuig sila nag-anam og labaw kalig-on ug labaw kalig-on diha sa ilang garbo, ug diha sa ilang pagkadautan; ug sa ingon sila nagkahinog pag-usab alang sa kalaglagan.",
                    "Ug sa ingon natapos ang ikawaloan ug lima nga tuig."
                ]
            },
            {
                "url": "https://www.lds.org/scriptures/bofm/hel/12?lang=ceb",
                "name": "Kapitulo 12",
                "summary": [
                    "Mga tawo dili makanunayon ug mga walay kaalam ug dali sa pagbuhat og dautan—Ang Ginoo misilot sa iyang mga katawhan—Ang pagkawalay kapuslanan sa mga tawo gitandi uban sa gahum sa Dios—Sa adlaw sa paghukom, ang mga tawo makaangkon og walay katapusan nga kinabuhi o walay katapusan nga panghimaraut. Mga 6 B.C."
                ],
                "verses": [
                    "Ug sa ingon kita makakita unsa ka sayop, ug usab ang pagkadili makanunayon sa mga kasingkasing sa mga katawhan; oo, kita makakita nga ang Ginoo diha sa iyang dako ug walay katapusan nga kaayo mopanalangin ug mopauswag niadto kinsa mobutang sa ilang pagsalig diha kaniya.",
                    "Oo, ug kita mahimo nga makakita niana nga panahon nga siya mopauswag sa iyang mga katawhan, oo, sa pagtubo sa ilang mga umahan, sa ilang mga panon ug sa ilang kahayopan, ug diha sa bulawan, ug diha sa pilak, ug diha sa tanan nga matang sa mahalon nga mga butang sa matag matang ug sa sining; milugway sa ilang mga kinabuhi ug miluwas kanila gikan sa mga kamot sa ilang mga kaaway; mipahumok sa mga kasingkasing sa ilang mga kaaway aron sila dili mopahayag og mga gubat batok kanila; oo, ug sa katapusan, mibuhat sa tanan nga butang alang sa kaayohan ug sa kalipay sa iyang mga katawhan; oo, niana mao ang panahon nga sila mipatig-a sa ilang mga kasingkasing, o nahikalimot sa Ginoo nga ilang Dios, ug mitunob-tunob sa ilang mga tiil sa Usa nga Balaan—oo, ug kini tungod sa ilang kahamugaway, ug sa ilang hilabihan ka dako nga kauswagan.",
                    "Ug sa ingon kita makakita nga gawas kon ang Ginoo mopanton sa iyang mga katawhan uban sa daghan nga mga kasakitan, oo, gawas kon siya moduaw kanila uban sa kamatayon ug uban sa kalisang, ug uban sa kagutom ug uban sa tanan nga matang sa kamatay, sila dili mahinumdom kaniya.",
                    "Ug unsa ka walay kaalam, ug unsa ka kawang, ug unsa ka dautan, ug ka yawan-on, ug unsa ka dali sa pagbuhat og kadautan, ug unsa ka hinay sa pagbuhat og maayo ang mga katawhan; oo, unsa ka dali nga mopatalinghug ngadto sa mga pulong nianang usa ka dautan, ug sa pagbutang sa ilang mga kasingkasing diha sa kawang nga mga butang sa kalibutan!",
                    "Oo, unsa ka dali nga mabayaw diha sa garbo; oo, unsa ka dali nga manghambog, ug sa pagbuhat sa tanan nga matang niana nga mao ang kadautan; ug unsa ka hinay sila mahinumdom sa Ginoo nga ilang Dios, ug sa pagpaminaw ngadto sa iyang mga tambag, oo, unsa ka hinay sa paglakaw diha sa mga agianan sa kaalam!",
                    "Tan-awa, sila wala magtinguha nga ang Ginoo nga ilang Dios, kinsa milalang kanila kinahanglan momando ug mohari ibabaw kanila; bisan pa sa iyang walay katapusan nga kaayo ug sa iyang kalooy ngadto kanila, sila wala manumbaling sa iyang mga tambag, ug sila dili buot nga siya mao ang mahimo nila nga giya.",
                    "O unsa ka dako ang pagkawalay kapuslanan sa mga katawhan; oo, gani sila anaa sa ubos nga kahimtang kay sa abug sa yuta.",
                    "Kay tan-awa, ang abug sa yuta molihok dinhi ug didto, ngadto sa pagkabahin, sa sugo sa atong gamhanan ug walay katapusan nga Dios.",
                    "Oo, tan-awa sa iyang tingog ang mga bungtod ug mga bukid mokurog ug molinog.",
                    "Ug pinaagi sa gahum sa iyang tingog sila mabuak, ug mahimo nga hapsay, oo, gani sama ngadto sa usa ka walog.",
                    "Oo, pinaagi sa gahum sa iyang tingog ang tibuok yuta mauyog;",
                    "Oo, pinaagi sa gahum sa iyang tingog ang katukuran mauyog, gani ngadto sa iyang kinatung-an.",
                    "Oo, ug kon siya moingon ngadto sa yuta—Lihok—ug kini molihok.",
                    "Oo, kon siya moingon ngadto sa yuta—Ikaw motuyok, nga kini molugway sa adlaw sa daghan nga mga takna—kini mahimo;",
                    "Ug sa ingon, sumala sa iyang pulong ang yuta motuyok, ug kini magpakita ngadto sa tawo nga ang adlaw mohunong; oo, ug tan-awa, kini mao; kay sa pagkatinuod ang yuta mao ang naglihok ug dili ang adlaw.",
                    "Ug tan-awa, usab, kon siya moingon ngadto sa tubig sa lawod—Ikaw mauga—kini mahimo.",
                    "Tan-awa, kon siya moingon ngadto niini nga bukid—Ikaw mopataas, ug moabut sa ibabaw ug mahulog niana nga dakbayan, nga kini malubong—Tan-awa kini mahimo.",
                    "Ug tan-awa, kon ang tawo motago og usa ka bahandi sa ilawom sa yuta, ug ang Ginoo moingon—Kini pagatungluhon tungod sa pagkadautan, kaniya kinsa mitago niini—Tan-awa, kini pagatungluhon.",
                    "Ug kon ang Ginoo moingon—Ikaw tungluhon, nga walay tawo nga makakita kanimo sukad karon nga panahon hangtud sa kahangturan—Tan-awa, walay tawo nga makakuha niini sukad karon ug sa kahangturan.",
                    "Ug tan-awa, kon ang Ginoo moingon ngadto sa usa ka tawo—Tungod sa imong mga kadautan, ikaw pagatungluhon sa kahangturan—kini mahimo.",
                    "Ug kon ang Ginoo moingon—Tungod sa imong mga kadautan ikaw isalikway gikan sa akong atubangan—siya mosugo nga kini mahimo.",
                    "Ug alaot ngadto kaniya kinsa siya moingon niini; kay kini mahitabo ngadto kaniya nga nagbuhat og kadautan ug siya dili maluwas; busa, tungod niini nga hinungdan, nga ang mga tawo unta maluwas, nga ang paghinulsol gipahayag.",
                    "Busa, bulahan sila kinsa maghinulsol ug magpatalinghug ngadto sa tingog sa Ginoo nga ilang Dios; kay kini sila mao ang maluwas.",
                    "Ug hinaut unta nga ang Dios motugyan, diha sa iyang walay katapusan nga kahingpitan, nga ang mga tawo unta madala ngadto sa paghinulsol ug sa maayo nga mga buhat, nga sila unta mapahiuli ngadto sa espirituhanon nga gahum, sumala sa ilang mga buhat.",
                    "Ug ako manghinaut nga ang tanan nga mga tawo maluwas. Apan kita nakabasa nga niana nga mahinungdanon ug katapusan nga adlaw adunay uban nga isalikway, oo, kinsa isalikway gikan sa atubangan sa Ginoo;",
                    "Oo, kinsa itugyan ngadto sa usa ka kahimtang sa walay katapusan nga pagkauyamot, pagtuman sa mga pulong nga nag-ingon: Sila nga nagbuhat og maayo makabaton og walay katapusan nga kinabuhi; ug sila nga nagbuhat og dautan makabaton og walay katapusan nga pagsilot. Ug sa ingon kini mao. Amen."
                ]
            },
            {
                "url": "https://www.lds.org/scriptures/bofm/hel/13?lang=ceb",
                "name": "Kapitulo 13",
                "summary": [
                    "Si Samuel ang Lamanite nanagna sa kalaglagan sa mga Nephite kon dili sila maghinulsol—Sila ug ang ilang katigayunan gitunglo—Sila misalikway ug mibato sa mga propeta, giliyokan sa mga panulay, ug nangita sa kalipay diha sa pagbuhat sa kadautan. Mga 6 B.C."
                ],
                "verses": [
                    "Ug karon nahinabo sa kawaloan ug ikaunom nga tuig, ang mga Nephite nagpabilin gihapon sa pagkadautan, oo, sa hilabihan nga pagkadautan, samtang ang mga Lamanite nagbantay sa hugot sa paghupot sa mga sugo sa Dios, sumala sa balaod ni Moises.",
                    "Ug nahinabo nga niini nga tuig, dihay usa ka Samuel, nga usa ka Lamanite, nga miabut sa yuta sa Zarahemla, ug misugod sa pagsangyaw ngadto sa mga katawhan. Ug nahinabo nga siya misangyaw, sa daghan nga mga adlaw, paghinulsol ngadto sa mga katawhan, ug sila misalikway kaniya, ug mopauli na unta sa iyang kaugalingon nga yuta.",
                    "Apan tan-awa, ang tingog sa Ginoo midangat ngadto kaniya, nga kinahanglan mobalik siya pag-usab, ug managna ngadto sa mga katawhan sa bisan unsa nga mga butang nga moabut sa iyang kasingkasing.",
                    "Ug nahinabo nga sila dili motugot nga siya mosulod sa dakbayan; busa siya miadto ug mitungtong sa paril niini, ug gituy-od ang iyang kamot, misinggit sa makusog nga tingog, ug nanagna ngadto sa mga katawhan sa bisan unsa nga mga butang nga gibutang sa Ginoo diha sa iyang kasingkasing.",
                    "Ug siya miingon ngadto kanila: Tan-awa, ako, si Samuel, usa ka Lamanite, mamulong sa mga pulong sa Ginoo nga iyang gibutang sa akong kasingkasing; ug tan-awa gibutang niya kini sa akong kasingkasing aron isulti ngadto sa mga katawhan nga ang espada sa kaangayan nagbitay sa ibabaw niini nga mga katawhan; ug dili molabay ang upat ka gatus ka tuig nga kini nga espada sa kaangayan mahulog niini nga mga katawhan.",
                    "Oo, mabug-at nga kalaglagan naghulat niini nga mga katawhan, ug sa pagkatinuod modangat kini ngadto sa mga katawhan, ug walay makaluwas niini nga mga katawhan gawas sa paghinulsol ug hugot nga pagtuo diha sa Ginoong Jesukristo, nga sa pagkatinuod moanhi gayud sa kalibutan, ug moantus sa daghan nga mga butang ug pagapatyon alang sa iyang mga katawhan.",
                    "Ug tan-awa, usa ka anghel sa Ginoo mipahayag niini kanako, ug siya midala og malipayon nga mga balita sa akong kalag. Ug tan-awa, ako mipadala nganhi kaninyo aron pagbutyag niini nganha usab kaninyo, nga kamo makaangkon unta sa malipayon nga mga balita; apan tan-awa kamo dili modawat kanako.",
                    "Busa, sa ingon miingon ang Ginoo: Tungod sa katig-a sa mga kasingkasing sa mga katawhan sa mga Nephite, gawas kon sila maghinulsol Ako mokuha sa akong pulong gikan kanila, ug Ako mokuha sa akong Espiritu gikan kanila, ug dili na Ako moantus kanila, ug Ako modala sa mga kasingkasing sa ilang kaigsoonan nga mobatok kanila.",
                    "Ug upat ka gatus ka mga tuig dili pa matapos nga Ako mosugo nga sila pagahampakon; oo, Ako moduaw kanila uban sa espada ug uban sa kagutom ug uban sa kamatay.",
                    "Oo, Ako moduaw kanila diha sa akong mabangis nga kasuko, ug aduna unya kanila sa ikaupat nga kaliwatan kinsa mabuhi, sa inyong mga kaaway, nga motan-aw sa inyong hingpit nga kalaglagan; ug kini moabut gayud gawas kon kamo maghinulsol, miingon ang Ginoo; ug sila sa ikaupat nga kaliwatan mao ang hinungdan sa inyong kalaglagan.",
                    "Apan kon kamo maghinulsol ug mobalik ngadto sa Ginoo nga inyong Dios Ako mopahilayo sa akong kasuko, miingon ang Ginoo; oo, sa ingon miingon ang Ginoo, bulahan sila nga maghinulsol ug mobalik ngari kanako, apan alaot ngadto kaniya nga dili maghinulsol.",
                    "Oo, alaot ngadto niining dako nga dakbayan sa Zarahemla; kay tan-awa, tungod lamang niadto nga mga matarung kini giluwas; oo, alaot ngadto niining dako nga dakbayan, kay Ako nakakita, miingon ang Ginoo, nga adunay daghan, oo, gani ang labaw nga bahin niining dako nga dakbayan, nga magpatig-a sa ilang mga kasingkasing batok kanako, miingon ang Ginoo.",
                    "Apan bulahan sila kinsa maghinulsol, kay kanila Ako moluwas. Apan tan-awa, kon dili pa sa mga matarung nga ania niining dako nga dakbayan, tan-awa, Ako mosugo nga ang kalayo manaog gikan sa langit aron sa paglaglag niini.",
                    "Apan tan-awa, alang sa kaayohan sa mga matarung nga kini giluwas. Apan tan-awa, ang panahon moabut, miingon ang Ginoo, nga kon kamo mosalikway sa mga matarung gikan kaninyo, dan kamo hinog na sa kalaglagan; oo, alaot ngadto niining dako nga dakbayan, tungod sa mga pagkadautan ug mga pagkasalawayon nga anaa kaniya.",
                    "Oo, alaot ngadto sa dakbayan sa Gideon, tungod sa mga pagkadautan ug mga pagkasalawayon nga anaa kaniya.",
                    "Oo, ug alaot ngadto sa tanan nga mga dakbayan nga anaa libut sa yuta, nga naangkon sa mga Nephite, tungod sa mga pagkadautan ug mga pagkasalawayon nga anaa kanila.",
                    "Ug tan-awa, usa ka tunglo modangat niini nga yuta, miingon ang Ginoo sa mga Panon, tungod sa mga katawhan nga ania dinhi, oo, tungod sa ilang mga pagkadautan ug sa ilang mga pagkasalawayon.",
                    "Ug kini mahinabo, miingon ang Ginoo sa mga Panon, oo, ang atong halangdon ug tinuod nga Dios, nga kinsa kadto nga motipig og mga bahandi sa yuta dili na gayud makakaplag niini pag-usab, tungod sa dako nga tunglo sa yuta, gawas kon siya usa ka matarung nga tawo ug itago kini ngadto sa Ginoo.",
                    "Kay Ako buot, miingon ang Ginoo, nga sila motipig sa ilang mga bahandi ngari kanako; ug tunglo ngadto kanila nga dili motipig sa ilang mga bahandi ngari kanako; kay walay motipig sa ilang mga bahandi ngari kanako gawas niadto nga mga matarung; ug siya nga dili motipig sa iyang mga bahandi ngari kanako, siya tungluhon, ug usab ang bahandi, ug walay makatubos niini tungod sa tunglo sa yuta.",
                    "Ug moabut ang adlaw nga sila motipig sa ilang mga bahandi, kay ang ilang mga kasingkasing anaa sa ilang mga katigayunan; ug tungod kay anaa ang ilang kasingkasing sa ilang mga bahandi, ug motipig sa ilang mga bahandi kon sila molayas gikan sa ilang mga kaaway; tungod kay sila dili motipig kanila ngari kanako, sila tungluhon ug usab ang ilang mga bahandi; ug niana nga adlaw sila pagahampakon, miingon ang Ginoo.",
                    "Tan-awa ninyo, ang mga katawhan niining dako nga dakbayan, ug patalinghug ngari sa akong mga pulong; oo, patalinghug sa mga pulong nga ang Ginoo miingon; kay tan-awa, siya miingon nga kamo gitunglo tungod sa inyong mga katigayunan, ug usab ang inyong mga katigayunan gitunglo tungod kay kamo mipahiluna sa inyong mga kasingkasing diha kanila, ug wala mopatalinghug sa iyang mga pulong kinsa mihatag kanila diha kaninyo.",
                    "Kamo wala mahinumdom sa Ginoo nga inyong Dios diha sa mga butang nga gipanalangin kaninyo, apan kamo kanunay nahinumdom sa inyong mga katigayunan, wala magpasalamat sa Ginoo nga inyong Dios tungod kanila; oo, ang inyong mga kasingkasing wala makabig ngadto sa Ginoo, apan sila mibukad uban sa dako nga garbo, ngadto sa pagpanghambog, ug ngadto sa hilabihan nga pagbukad, mga kasina, mga panagbangi, mga kalaw-ay, mga pagpanggukod, ug mga pagbuno, ug tanan nga matang sa kadautan.",
                    "Kay tungod niini nga hinungdan ang Ginoong Dios mihimo nga usa ka tunglo moabut sa ibabaw sa yuta, ug nganha usab sa inyong mga katigayunan, ug kini tungod sa inyong kadautan.",
                    "Oo, alaot ngadto niini nga mga katawhan, tungod niini nga panahon nga miabut, nga inyong isalikway ang mga propeta, ug nagbiay-biay kanila, ug nagbato kanila, ug nagpatay kanila, ug naghimo sa tanan nga matang sa kadaot ngadto kanila, sama sa ilang gibuhat sa karaan nga panahon.",
                    "Ug karon kon kamo mosulti, kamo moingon: Kon ang among mga adlaw diha pa sa mga adlaw sa among mga amahan sa kanhiay, kami dili unta mopatay sa mga propeta; kami dili unta makabato kanila, ug mosalikway.",
                    "Tan-awa kamo labaw pa nga dautan kay kanila; kay ingon nga ang Ginoo buhi, kon ang usa ka propeta moabut kaninyo ug mopahayag nganha kaninyo sa pulong sa Ginoo, nga magpamatuod sa inyong mga sala ug kadautan, kamo masuko kaniya, ug mohingilin kaniya ug mangita sa tanan nga paagi sa paglaglag kaniya; oo, kamo moingon nga siya usa ka bakakon nga propeta, ug nga siya usa ka makasasala, ug sa yawa, tungod kay siya mipamatuod nga ang inyong binuhatan mga dautan.",
                    "Apan tan-awa, kon ang usa ka tawo moabut nganha kaninyo ug moingon: Buhata kini, ug walay dautan; buhata kana ug kamo dili mag-antus; oo, siya moingon: Pagpuyo kamo subay sa garbo sa inyong kaugalingon nga mga kasingkasing; oo, lakaw subay sa garbo sa inyong mga mata, ug buhata ang bisan unsa nga gipangandoy sa kasingkasing—ug kon usa ka tawo moanha kaninyo ug moingon niini, kamo modawat kaniya, ug moingon nga siya usa ka propeta.",
                    "Oo, kamo motuboy kaniya, ug kamo mohatag kaniya sa inyong kabuhian; kamo mohatag ngadto kaniya sa inyong bulawan, ug sa inyong pilak, ug kamo mosul-ob kaniya sa mahal nga panaput; ug tungod kay siya namulong sa mga pulong nga ulog-ulog nganha kaninyo, ug siya moingon nga maayo ang tanan, niana dili kamo mangita og sayop diha kaniya.",
                    "O kamo nga mga dautan ug kamo nga mga hiwi nga kaliwatan; kamo nga mga matig-a ug kamo nga mga tikig og liog nga mga katawhan, hangtud kanus-a sa inyong hunahuna ang Ginoo mag-antus kaninyo? Oo, hangtud kanus-a kamo motugot sa inyong mga kaugalingon nga dad-on sa walay kaalam ug buta nga pangulo? Oo, hangtud kanus-a kamo mopili sa kangitngit kay sa kahayag?",
                    "Oo, tan-awa, ang kasuko sa Ginoo napukaw batok kaninyo; tan-awa, siya mitunglo sa yuta tungod sa inyong kadautan.",
                    "Ug tan-awa, moabut ang panahon nga siya motunglo sa inyong mga katigayunan, nga sila mahimo nga madanglog ug kamo dili na makagunit kanila; ug sa adlaw sa inyong kawad-on, kamo dili makaangkon kanila.",
                    "Ug sa mga adlaw sa inyong ka kabus, mangamuyo kamo sa Ginoo; ug makawang ang inyong pangamuyo; kay ang inyong pagkabiniyaan miabut na diha kaninyo, ug ang inyong kalaglagan natino; ug unya kamo mohilak ug modangoyngoy niana nga adlaw, miingon ang Ginoo sa mga Panon. Ug unya kamo magbasol, ug moingon:",
                    "O nga unta ako nakahinulsol, ug wala mopatay sa mga propeta, ug mobato kanila, ug mosalikway kanila. Oo, niana nga adlaw kamo moingon: O nga unta nahinumdom kita sa Ginoo nga atong Dios sa adlaw nga kita gihatagan sa atong katigayunan, ug unya dili unta sila mahimo nga madanglog nga kini nawala gikan kanato; kay tan-awa, ang atong mga katigayunan nawala gikan kanato.",
                    "Tan-awa, magbutang kita og usa ka kasangkapan dinhi ug ugma kini mawala; ug tan-awa, ang atong mga espada gibawi gikan kanato sa adlaw nga kita mangita kanila alang sa pakig-away.",
                    "Oo, kita mitago sa atong mga bahandi ug nawala kini gikan kanato, tungod sa tunglo sa yuta.",
                    "O nga unta kita nakahinulsol sa adlaw nga ang pulong sa Ginoo midangat ngari kanato; kay tan-awa ang yuta gitunglo, ug tanan nga mga butang nahimo nga madanglog, ug kita dili makagunit kanila.",
                    "Tan-awa, kita gialirongan sa mga panulay, oo, kita giliyokan sa mga anghel kaniya kinsa nagtinguha sa paglaglag sa atong mga kalag. Tan-awa, ang atong mga kadautan hilabihan. O Ginoo, ikaw dili ba mosalikway sa imong kasuko kanamo? Ug mao kini ang inyong pinulongan niana nga mga adlaw.",
                    "Apan tan-awa, ang mga adlaw sa inyong pagsulay milabay na; kamo naglangay-langay sa adlaw sa inyong kaluwasan hangtud nga sa katapusan ulahi na gayud ang tanan, ug ang inyong kalaglagan natino; oo, kay kamo nagtinguha sa tanan nga adlaw sa inyong kinabuhi alang niana nga dili ninyo maangkon; ug gipangita ninyo ang kalipay sa pagbuhat sa kadautan, mga butang nga sukwahi sa kinaiya niana nga pagkamatarung nga anaa sa atong halangdon ug Walay Katapusan nga Pangulo.",
                    "O kamo nga mga katawhan sa yuta, nga kamo unta mamati sa akong mga pulong! Ug ako mag-ampo nga ang kasuko sa Ginoo ipahilayo gikan kaninyo, ug nga kamo maghinulsol ug maluwas."
                ]
            },
            {
                "url": "https://www.lds.org/scriptures/bofm/hel/14?lang=ceb",
                "name": "Kapitulo 14",
                "summary": [
                    "Si Samuel mitagna og kahayag sa panahon sa kagabhion ug usa ka bag-o nga bitoon sa pagkatawo ni Kristo—Si Kristo motubos sa mga tawo gikan sa temporal ug espirituhanon nga kamatayon—Ang mga timailhan sa iyang kamatayon naglakip sa tulo ka mga adlaw nga kangitngit, ang pagpangatumpag sa dagko nga mga bato, ug dako nga kaguliyang sa kinaiyahan. Mga 6 B.C."
                ],
                "verses": [
                    "Ug karon nahinabo nga si Samuel, ang Lamanite, mitagna sa dagko ug daghan nga mga butang nga dili na masulat.",
                    "Ug tan-awa, siya miingon ngadto kanila: Tan-awa, ako mohatag nganha kaninyo og usa ka timailhan; kay lima pa ka tuig ang moabut, ug tan-awa, unya moabut ang Anak sa Dios sa pagtubos sa tanan nga motuo sa iyang ngalan.",
                    "Ug tan-awa, ako mohatag kaninyo niini nga timailhan sa iyang pag-anhi; kay tan-awa, adunay daghan kaayo nga mga kahayag sa langit, nga diha sa gabii nga siya dili pa moabut walay kangitngit, nga sa ingon mopakita ngadto sa tawo ingon og kini adlaw.",
                    "Busa, adunay usa ka adlaw ug usa ka gabii ug usa ka adlaw, nga sama lamang sa usa ka adlaw ug walay gabii; ug kini alang nganha kaninyo alang sa usa ka timailhan; kay kamo masayud sa pagsidlak sa adlaw ug usab sa iyang pagsalop; busa sila masayud sa tino nga adunay duha ka adlaw ug usa ka gabii; bisan pa niini ang gabii dili mangitngit; ug mao kini ang gabii sa dili pa siya matawo.",
                    "Ug tan-awa, adunay bag-o nga bitoon nga mosubang, nga sa sukad wala pa ninyo masud-ong; ug kini usab usa ka timailhan nganha kaninyo.",
                    "Ug tan-awa, kini dili mao ang tanan, adunay daghan pa nga mga timailhan ug mga katingalahan sa langit.",
                    "Ug kini mahinabo nga kamo mahibulong, ug matingala, hangtud nga kamo matumba diha sa yuta.",
                    "Ug mahinabo nga bisan kinsa ang motuo sa Anak sa Dios, ang mao makabaton sa walay katapusan nga kinabuhi.",
                    "Ug tan-awa, sa ingon niini ang Ginoo misugo kanako, pinaagi sa iyang anghel, nga ako moanhi ug mosulti niini nga butang nganha kaninyo; oo, siya misugo nga ako gayud managna niini nga mga butang nganha kaninyo; oo, siya miingon ngari kanako: Isangyaw ngadto niini nga mga katawhan, paghinulsol ug pag-andam sa agianan sa Ginoo.",
                    "Ug karon, tungod kay ako usa ka Lamanite, ug nakapamulong nganha kaninyo sa mga pulong diin ang Ginoo misugo kanako, ug tungod kay kini mabug-at batok kaninyo, kamo nasuko kanako ug nagtinguha sa pagpatay kanako, ug misalikway kanako gikan sa taliwala kaninyo.",
                    "Ug kamo makabati sa akong mga pulong, kay, kay niini nga katuyoan ako miabut sa mga paril niini nga dakbayan, aron unta kamo makadungog ug masayud sa mga paghukom sa Dios nga nagpaabut kaninyo tungod sa inyong pagkadautan, ug usab nga unta kamo masayud sa mga kasabutan sa paghinulsol;",
                    "Ug usab, nga unta kamo masayud sa pag-anhi ni Jesukristo, ang Anak sa Dios, ang Amahan sa langit ug sa yuta, ang Tiglalang sa tanan nga mga butang gikan sa sinugdanan; ug nga kamo unta masayud sa mga timailhan sa iyang pag-anhi, sa tuyo nga kamo unta motuo sa iyang ngalan.",
                    "Kay kon kamo motuo sa iyang ngalan kamo maghinulsol sa tanan ninyo nga mga sala, nga kamo makabaton og kapasayloan kanila pinaagi sa iyang mga buhat.",
                    "Ug tan-awa, usab, lain nga timailhan ako mohatag kaninyo, oo, usa ka timailhan sa iyang kamatayon.",
                    "Kay tan-awa, siya sa pagkamatuod mamatay nga ang kaluwasan moabut; oo, kini angay kaniya ug kinahanglan gayud nga siya mamatay, aron mopahinabo sa pagkabanhaw sa mga patay, nga sa ingon ang mga tawo mahimo nga dad-on sa atubangan sa Ginoo.",
                    "Oo, tan-awa, kini nga kamatayon magpahinabo sa pagkabanhaw, ug magtubos sa tanan nga mga katawhan gikan sa unang kamatayon—nga espirituhanon nga kamatayon; sa tanan nga mga katawhan, pinaagi sa pagkapukan ni Adan nga nahimulag gikan sa atubangan sa Ginoo, giila nga patay, ngadto sa mga butang nga temporal ug sa mga butang nga espirituhanon.",
                    "Apan tan-awa, ang pagkabanhaw ni Kristo motubos sa katawhan, oo, gani sa tanan nga mga katawhan, ug modala kanila balik sa atubangan sa Ginoo.",
                    "Oo, ug kini mopahinabo sa mga kasabutan sa paghinulsol, nga si kinsa kadto nga maghinulsol dili siya ipahimulag ug itambug sa kalayo; apan si kinsa kadto nga dili maghinulsol siya isalikway ug itambug sa kalayo; ug adunay moabut kanila usab nga usa ka espirituhanon nga kamatayon, oo, ang ikaduha nga kamatayon, kay sila gisalikway pag-usab sa mga butang mahitungod sa pagkamatarung.",
                    "Busa paghinulsol kamo, paghinulsol kamo, basin pa unya nga pinaagi sa pagkasayud niini nga mga butang ug nga sa dili pagbuhat kanila kamo mag-antus sa inyong mga kaugalingon sa pagkasinilutan nga moabut, ug kamo dad-on ngadto sa ikaduha nga kamatayon.",
                    "Apan tan-awa, sama nga ako miingon kaninyo mahitungod sa lain nga timailhan, usa ka timailhan sa iyang kamatayon, tan-awa, niana nga adlaw nga siya mahiagum sa kamatayon ang adlaw pangitngiton ug dili mohatag sa iyang kahayag nganha kaninyo; ug ingon usab ang bulan ug mga bitoon; ug walay kahayag sa ibabaw sa yuta, gani gikan sa takna sa iyang pagkamatay, sulod sa tulo ka mga adlaw, ngadto sa takna nga siya mabanhaw pag-usab gikan sa patay.",
                    "Oo, sa takna nga siya motugyan sa espiritu kinahanglan adunay mga pagpangdugdog ug pagpangilat sulod sa pipila ka mga takna, ug ang yuta mauyog ug mangurog; ug ang dagko nga mga bato nga anaa sa ibabaw sa yuta, nga anaa sa ibabaw ug sa ilawom sa yuta, nga karon kamo nasayud nga tibuok, o ang dako nga bahin niini usa ka gahi nga tibuok, pagabuak-buakon;",
                    "Oo, sila mangabuak, hangtud makita ang mga tinakdoan ug mga liki, ug mga tipak nga piraso sa ibabaw sa yuta, oo, maibabaw ug mailawom sa yuta.",
                    "Ug tan-awa, adunay makusog nga mga bagyo, ug daghan nga bukid matumpag, mahisama sa usa ka walog, ug adunay daghan nga mga dapit nga karon gitawag og mga walog nga mahimo nga mga bukid, kansang kataas hilabihan.",
                    "Ug daghan nga dagko nga mga dalan maguba, ug daghan nga mga dakbayan ang mahimo nga biniyaan.",
                    "Ug daghan nga mga lubnganan pagaablihan, ug magpaguwa sa ilang mga patay; ug daghan nga mga santos mopakita sa kadaghanan.",
                    "Ug tan-awa, sa ingon nakapamulong ang anghel ngari kanako; kay siya misulti kanako nga kinahanglan adunay pagpangdugdog ug pagpangilat sulod sa daghan nga mga takna.",
                    "Ug siya miingon ngari kanako nga samtang ang dugdog ug ang kilat mohangtud, ug ang bagyo, nga kini nga mga butang mahinabo gayud, ug ang kangitngit motabon sa ibabaw sa tibuok yuta sulod sa tulo ka mga adlaw.",
                    "Ug ang anghel miingon kanako nga daghan ang makakita sa mga dagko nga mga butang nga labaw pa niini, sa tuyo nga sila unta makatuo nga kini nga mga timailhan ug mga kahibulongan mahitabo gayud diha sa ibabaw sa tibuok niini nga yuta, sa katuyoan nga unta walay kapasikaran sa dili pagtuo taliwala sa mga katawhan—",
                    "Ug kini mao ang katuyoan nga bisan kinsa ang motuo maluwas unta, ug nga bisan kinsa ang dili motuo, usa ka matarung nga paghukom ikapahamtang kanila; ug ingon man usab kon sila mahukman sila modala diha sa ilang mga kaugalingon sa ilang kaugalingon nga panghimaraut.",
                    "Ug karon hinumdumi, hinumdumi, akong mga kaigsoonan, nga bisan kinsa ang mamatay, mamatay sa iyang kaugalingon; ug bisan kinsa nga mohimo og dautan, magbuhat niini sa iyang kaugalingon; kay tan-awa, kamo gawasnon; kamo gitugutan pagbuhat; pagbuhat alang sa inyong mga kaugalingon; kay tan-awa, ang Dios naghatag kaninyo sa kasayuran ug siya naghimo kaninyo nga mga gawasnon.",
                    "Siya naghatag nganha kaninyo nga kamo unta masayud sa maayo gikan sa dautan, ug siya naghatag nganha kaninyo nga unta kamo mopili sa kinabuhi o sa kamatayon; ug kamo makabuhat sa maayo ug ikapahiuli ngadto niana diin maayo, o modawat niana nga maayo nga ipahiuli nganha kaninyo; o kamo makabuhat sa dautan, ug makaangkon niana nga dautan nga ipahiuli nganha kaninyo."
                ]
            },
            {
                "url": "https://www.lds.org/scriptures/bofm/hel/15?lang=ceb",
                "name": "Kapitulo 15",
                "summary": [
                    "Ang Ginoo mipanton sa mga Nephite tungod kay siya naghigugma kanila—Ang mga nakabig nga mga Lamanite lig-on ug makanunayon diha sa hugot nga pagtuo—Ang Ginoo magmaloloy-on ngadto sa mga Lamanite sa ulahing mga adlaw. Mga 6 B.C."
                ],
                "verses": [
                    "Ug karon, akong hinigugma nga mga kaigsoonan, tan-awa, ako mopahayag nganha kaninyo nga gawas kon kamo maghinulsol ang inyong mga balay magpabilin diha kaninyo nga biniyaan.",
                    "Oo, gawas kon kamo maghinulsol, ang inyong mga babaye adunay dako nga hinungdan nga magsubo sa adlaw nga sila magpasuso; kay kamo mosulay paglayas ug walay dapit nga kadangpan; oo, ug alaot ngadto sa mga nagsabak, kay dili gayud sila makalayas tungod sa kabug-at sa ilang lawas; busa, sila pagatunob-tunoban ug sila biyaan nga mamatay.",
                    "Oo, alaot ngadto sa mga katawhan kinsa gitawag nga mga katawhan ni Nephi, gawas kon sila maghinulsol, sa diha nga sila makakita sa tanan niini nga mga timailhan ug mga katingalahan nga ipakita ngadto kanila; kay tan-awa, sila ang mga katawhan nga pinili sa Ginoo; oo, ang mga katawhan ni Nephi iyang gihigugma, ug usab siya nagpanton kanila; oo, sa mga adlaw sa ilang pagkadautan siya nagpanton kanila tungod kay siya naghigugma kanila.",
                    "Apan tan-awa akong mga kaigsoonan, ang mga Lamanite siya midumot tungod sa ilang mga buhat nga kanunay dautan, ug kini tungod sa kadautan sa tradisyon sa ilang mga amahan. Apan tan-awa, ang kaluwasan midangat ngadto kanila pinaagi sa pagsangyaw sa mga Nephite; ug alang niini nga tuyo ang Ginoo naglugway sa ilang mga adlaw.",
                    "Ug ako manghinaut nga kamo motan-aw nga ang labaw nga bahin kanila anaa sa dalan sa ilang katungdanan, ug sila naglakaw nga nagmatngon sa atubangan sa Dios, ug sila naninguha sa paghupot sa iyang mga sugo ug sa iyang mga balaod ug sa iyang mga paghukom sumala sa balaod ni Moises.",
                    "Oo, ako moingon nganha kaninyo, nga ang labaw nga bahin kanila naghimo niini, ug sila naningkamot uban sa walay kaluya nga kakugi nga sila makadala sa nahibilin sa ilang mga kaigsoonan ngadto sa kasayuran sa kamatuoran; busa adunay daghan kinsa madugang ngadto sa ilang gidaghanon matag adlaw.",
                    "Ug tan-awa, kamo nasayud sa inyong mga kaugalingon, kay kamo nakasaksi niini, nga kutob kanila nga gidala ngadto sa kasayuran sa kamatuoran, ug sa pagkasayud sa dautan ug salawayon nga mga tradisyon sa ilang mga amahan, ug nga nadala sa pagtuo sa balaan nga mga kasulatan, oo, ang mga panagna sa balaan nga mga propeta, nga nahisulat, nga mao ang nagdala kanila ngadto sa hugot nga pagtuo sa Ginoo, ug ngadto sa paghinulsol, nga mao ang hugot nga pagtuo ug paghinulsol nga nagdala og kausaban sa kasingkasing ngadto kanila—",
                    "Busa, kutob sa modangop niini, kamo nasayud sa inyong mga kaugalingon nga lig-on ug makanunayon sa hugot nga pagtuo, ug sa butang diin sila nahimo nga gawasnon.",
                    "Ug kamo usab nasayud nga sila milubong sa ilang mga hinagiban sa gubat, ug sila nahadlok pagkuha kanila kay tingali unya og makasala sila; oo, kamo nakakita nga sila nahadlok sa pagpakasala—kay tan-awa sila mag-antus sa ilang mga kaugalingon nga sila tunob-tunoban ug patyon sa ilang mga kaaway, ug dili nila bakyawon ang ilang mga espada batok kanila, ug kini tungod sa ilang hugot nga pagtuo ni Kristo.",
                    "Ug karon, tungod sa ilang pagkamakanunayon kon sila motuo niana nga butang diin sila nagtuo, ug tungod sa ilang kalig-on kon sila mapasabut, tan-awa, ang Ginoo mopanalangin kanila ug molugway sa ilang mga adlaw, bisan pa sa ilang kadautan—",
                    "Oo, bisan kon sila mokunhod tungod sa pagkawalay pagtuo ang Ginoo molugway sa ilang mga adlaw, hangtud moabut ang panahon nga gipamulong sa atong mga amahan, ug usab ni propeta Zenos, ug daghan pa nga laing mga propeta, mahitungod sa pagpahiuli sa atong mga kaigsoonan, ang mga Lamanite, usab ngadto sa kasayuran sa kamatuoran—",
                    "Oo, ako moingon nganha kaninyo, nga sa ulahi nga mga panahon ang mga saad sa Ginoo itanyag ngadto sa atong mga kaigsoonan, ang mga Lamanite; bisan pa gani sa daghan nga mga kasakit nga modangat kanila, ug bisan pa gani kon sila pagaabugon ngadto ug nganhi sa ibabaw sa yuta, ug pagagukdon, ug pagahampakon ug magkatibulaag sa layo, walay dapit nga kadangpan, ang Ginoo gayud magmaloloy-on ngadto kanila.",
                    "Ug kini sumala sa panagna, nga sila dad-on pag-usab sa tinuod nga kasayuran, nga mao ang kasayuran sa ilang Manunubos, ug ang halangdon ug tinuod nga magbalantay, ug maihap uban sa iyang mga karnero.",
                    "Busa ako moingon nganha kaninyo, nga kini maayo pa alang kanila kay kaninyo gawas kon kamo maghinulsol.",
                    "Kay tan-awa, kon unta ang mga mahinungdanon nga buhat gikapakita ngadto kanila, diin gikapakita nganha kaninyo oo, kanila nga mikunhod tungod sa pagkawalay pagtuo tungod sa mga tradisyon sa ilang mga amahan, kamo makakita sa inyong mga kaugalingon nga sila dili na gayud mokunhod pa tungod sa pagkawalay pagtuo.",
                    "Busa, miingon ang Ginoo: Ako dili molaglag kanila sa hingpit, apan ako mosugo nga sa adlaw sa akong kaalam sila mobalik pag-usab ngari kanako, miingon ang Ginoo.",
                    "Ug karon tan-awa, miingon ang Ginoo, mahitungod sa mga katawhan sa mga Nephite: Kon sila dili maghinulsol, ug maninguha sa pagbuhat sa akong kabubut-on, Ako molaglag kanila sa hingpit, miingon ang Ginoo, tungod sa ilang walay pagtuo bisan pa sa ka daghan sa mahinungdanon nga mga buhat diin Ako nakabuhat diha kanila; ug sa pagkatinuod ingon nga ang Ginoo buhi mao usab kini nga mga butang, miingon ang Ginoo."
                ]
            },
            {
                "url": "https://www.lds.org/scriptures/bofm/hel/16?lang=ceb",
                "name": "Kapitulo 16",
                "summary": [
                    "Ang mga Nephite kinsa mituo ni Samuel gibunyagan ni Nephi—Si Samuel dili mapatay sa mga panâ ug mga bato—Ang uban nagpatig-a sa ilang mga kasingkasing, ug ang uban nakakita sa mga anghel—Ang walay pagtuo miingon nga dili makatarunganon ang pagtuo ni Kristo ug ang iyang pag-abut sa Jerusalem. Mga 6–1 B.C."
                ],
                "verses": [
                    "Ug karon, nahinabo nga dihay daghan nga nakadungog sa mga pulong ni Samuel, ang Lamanite, diin siya namulong diha sa mga paril sa dakbayan. Ug kutob sa mituo sa iyang pulong miadto ug nangita kang Nephi; sa diha nga sila miabut ug nakakita kaniya sila mikumpisal ngadto kaniya sa ilang mga sala ug wala sila magdumili, nagtinguha nga sila mabunyagan ngadto sa Ginoo.",
                    "Apan kutob sa wala motuo sa mga pulong ni Samuel nasuko kaniya; ug sila mibato kaniya didto sa paril, ug daghan usab ang nagpanâ kaniya samtang nagbarug siya diha sa paril; apan ang Espiritu sa Ginoo nag-uban kaniya, sa ingon nga dili sila makaigo kaniya uban sa ilang mga bato ni uban sa ilang mga panâ.",
                    "Karon sa diha nga sila nakakita nga sila dili makaigo kaniya, adunay daghan pa nga mituo sa iyang mga pulong, ug tungod niana miadto sila ni Nephi aron magpabunyag.",
                    "Kay tan-awa, si Nephi nagbunyag, ug nanagna, ug nagsangyaw, nagsinggit og paghinulsol ngadto sa mga katawhan, nagpakita sa mga timailhan ug sa mga katingalahan, nagbuhat sa mga milagro diha sa mga katawhan, aron unta sila masayud nga si Kristo moabut gayud—",
                    "Nagsulti kanila sa mga butang nga sa dili madugay moabut gayud, nga sila unta masayud ug mahinumdom sa takna sa ilang pag-abut diin kini gipahibalo ngadto kanila kaniadto, sa tuyo nga sila unta motuo; busa kutob sa mituo sa mga pulong ni Samuel miadto kaniya aron magpabunyag, kay sila miabut nga naghinulsol ug mikumpisal sa ilang mga sala.",
                    "Apan ang labaw nga bahin kanila wala motuo sa mga pulong ni Samuel; busa sa diha nga nakita nila nga siya dili maigo sa ilang mga bato ug mga panâ, sila misinggit ngadto sa ilang mga kapitan, nag-ingon: Dakpa kini nga tawo ug gapusa siya, kay tan-awa, siya adunay yawa; ug tungod sa gahum sa yawa nga anaa kaniya kami dili makaigo kaniya uban sa among mga bato ug sa among mga panâ; busa dakpa ug gapusa siya, ug ipalayo siya.",
                    "Ug sa diha nga milihok sila aron pagdakop kaniya, tan-awa, milukso siya gikan sa paril, ug milayas siya palayo sa ilang dapit, oo, ngadto sa iyang nasud, ug misugod pagsangyaw ug pagpanagna diha sa iyang kaugalingon nga mga katawhan.",
                    "Ug tan-awa, siya wala na igdungog taliwala sa mga Nephite; ug mao kana ang kahimtang sa mga katawhan.",
                    "Ug sa ingon natapos ang ikawaloan ug unom nga tuig sa pagmando sa mga maghuhukom ibabaw sa mga katawhan ni Nephi.",
                    "Ug sa ingon natapos usab ang ikawaloan ug pito nga tuig sa pagmando sa mga maghuhukom, ang kadaghanan nga bahin sa mga katawhan nagpabilin sa ilang garbo ug kadautan, ug ang gamay nga bahin naglakaw nga labing mabinantayon sa atubangan sa Dios.",
                    "Ug mao kini ang mga kahimtang usab, sa ikawaloan ug walo nga tuig sa pagmando sa mga maghuhukom.",
                    "Ug dihay apan gamay lamang nga kausaban sa mga kalihokan sa mga katawhan, gawas nga ang mga katawhan misugod sa pagkatig-a diha sa pagkadautan, ug mihimo og labaw pa niana diin supak sa mga sugo sa Dios, sa ikawaloan ug siyam nga tuig sa pagmando sa mga maghuhukom.",
                    "Apan nahinabo sa ikasiyaman nga tuig sa pagmando sa mga maghuhukom, dihay mga mahinungdanon nga timailhan nga gihatag ngadto sa mga katawhan, ug mga kahibulongan; ug ang mga pulong sa mga propeta nagsugod sa pagkatuman.",
                    "Ug mga anghel nagpakita ngadto sa mga tawo, makinaadmanon nga mga tawo, ug nagpadayag ngadto kanila sa malipayon nga mga balita sa dako nga hingpit nga kalipay; sa ingon niini nga tuig ang mga kasulatan nagsugod sa pagkatuman.",
                    "Bisan pa niana, ang mga katawhan misugod pagpatig-a sa ilang mga kasingkasing, tanan gawas niadto nga labing matinuohon nga bahin kanila, lakip sa mga Nephite ug usab sa mga Lamanite, ug misugod pagsalig sa ilang kaugalingon nga kusog ug diha sa ilang kaugalingon nga kaalam, nag-ingon:",
                    "Adunay pipila ka mga butang nga mahimo unta nga sila makatag-an sa husto, taliwala sa daghan; apan tan-awa, kami nasayud nga ang tanan niini nga mga mahinungdanon ug kahibulongan nga mga buhat dili mahitabo, ingon sa gipamulong na.",
                    "Ug sila misugod pagpangatarungan ug pagpanaglalis diha sa ilang mga kaugalingon, nag-ingon:",
                    "Nga dili makatarunganon nga ang usa sama sa giingon nga Kristo moanhi; kay kon mao, siya tingali ang Anak sa Dios, ang Amahan sa langit ug sa yuta, nga gipamulong, ngano nga dili siya mopakita sa iyang kaugalingon ngari kanato ingon man kanila nga tua sa Jerusalem?",
                    "Oo, ngano nga dili siya mopakita sa iyang kaugalingon dinhi niini nga yuta ingon ngadto sa yuta sa Jerusalem?",
                    "Apan tan-awa, kita nasayud nga kini usa ka dautan nga tradisyon, nga nasunod kanato gikan sa atong mga amahan, pag-awhag kanato sa pagtuo sa uban nga mahinungdanon ug katingalahan nga mga butang nga kinahanglan mahinabo, apan dili taliwala kanato, apan ngadto sa yuta nga layo, nga usa ka yuta nga kita wala pa masayud; busa sila nagpugong kanato aron kita mahimo nga walay alamag, kay kita dili makasaksi sa atong kaugalingon nga mga mata nga sila mga tinuod.",
                    "Ug sila, pinaagi sa maliputon ug sa tinago nga mga paagi sa usa nga dautan, naghimo sa uban nga mga dagko nga misteryo nga kita dili makasabut, nga mao ang magpugong kanato aron mahimo nga mga sulugoon sa ilang mga pulong, ug usab mga sulugoon ngadto kanila, kay kita nagsalig lamang kanila sa pagtudlo kanato sa pulong; ug sa ingon sila nagpugong kanato aron mahimo nga walay alamag kon kita motugyan sa atong mga kaugalingon ngadto kanila, tanan nga mga adlaw sa atong mga kinabuhi.",
                    "Ug daghan pa nga mga butang ang gihunahuna sa mga katawhan sa ilang mga kasingkasing, nga mga binuang ug kawang; ug sila nasamok kaayo, kay si Satanas nag-awhag kanila sa pagbuhat og dautan sa kanunay; oo, siya nagsabwag og mga hungihong ug mga panagbingkil sa ibabaw sa tibuok yuta, aron siya mopatig-a sa mga kasingkasing sa mga katawhan batok niadto nga maayo ug batok niana nga kinahanglan moabut.",
                    "Ug bisan pa sa mga timailhan ug mga kahibulongan nga nahimo diha sa mga katawhan sa Ginoo, ug sa daghan nga mga milagro diin sila nabuhat, si Satanas adunay dako nga gahum sa mga kasingkasing sa mga katawhan diha sa ibabaw sa tibuok yuta.",
                    "Ug sa ingon niini natapos ang ikasiyam nga tuig sa pagmando sa mga maghuhukom ibabaw sa mga katawhan ni Nephi.",
                    "Ug sa ingon natapos ang basahon ni Helaman, sumala sa talaan ni Helaman ug sa iyang anak nga mga lalaki."
                ]
            }
        ],
        "summary": [
            "Usa ka asoy sa mga Nephite. Ang ilang mga gubat ug mga panagbingkil, ug ang ilang mga panagsumpaki. Ug usab ang mga panagna sa daghan nga balaan nga mga propeta, sa dili pa ang pag-anhi ni Kristo, sumala sa mga talaan ni Helaman, kinsa mao ang anak nga lalaki ni Helaman, ug usab sumala sa mga talaan sa iyang anak nga mga lalaki, bisan hangtud sa pag-anhi ni Kristo. Ug usab daghan sa mga Lamanite nangakabig. Usa ka asoy sa ilang pagkakabig. Usa ka asoy sa pagkamatarung sa mga Lamanite, ug ang mga pagkadautan ug mga pagkasalawayon sa mga Nephite, sumala sa talaan ni Helaman ug sa iyang anak nga mga lalaki, bisan hangtud sa pag-anhi ni Kristo, nga gitawag og ang basahon ni Helaman, ug uban pa."
        ],
        "text": null
    },
    {
        "url": "https://www.lds.org/scriptures/bofm/3-ne?lang=ceb",
        "id": "3-ne",
        "full_localized_name": "3 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/3-ne/1?lang=ceb",
                "name": "Kapitulo 1",
                "summary": [
                    "Si Nephi, nga anak nga lalaki ni Helaman, mibiya gikan sa yuta, ug ang iyang anak nga lalaki nga si Nephi mitipig sa mga talaan—Bisan pa ang mga timailhan ug ang mga katingalahan midagsang, ang mga dautan naglaraw pagpatay sa mga matarung—Miabut ang gabii sa pagkatawo ni Kristo—Ang timailhan gihatag, ug usa ka bag-o nga bitoon misubang—Ang pagpamakak ug pagpanglimbong midaghan, ang mga tulisan ni Gadianton mipatay og daghan. Mga A.D. 1–4."
                ],
                "verses": [
                    "Ug karon nahinabo nga ang kasiyaman ug ang unang tuig milabay ug kini unom ka gatus ka tuig gikan sa panahon nga si Lehi mibiya sa Jerusalem; ug niini nga tuig si Lachoneus mao ang labaw nga maghuhukom ug ang gobernador sa tibuok yuta.",
                    "Ug si Nephi, ang anak nga lalaki ni Helaman, mibiya gikan sa yuta sa Zarahemla, mihatag og katungdanan sa iyang anak nga lalaki nga si Nephi, kinsa mao ang kamagulangan niya nga anak nga lalaki, mahitungod sa mga palid nga tumbaga, ug tanan nga mga talaan nga gitagoan, ug tanan niadto nga mga sagrado nga butang nga gitipigan sukad sa pagbiya ni Lehi gikan sa Jerusalem.",
                    "Unya siya mibiya gikan sa yuta, ug diin siya paingon, walay tawo nga nasayud; ug ang iyang anak nga lalaki nga si Nephi mitipig sa mga talaan puli kaniya, oo, ang talaan niini nga mga katawhan.",
                    "Ug nahinabo nga sa pagsugod sa kasiyaman ug ikaduha nga tuig, tan-awa, ang mga panagna sa mga propeta misugod na sa pagkatuman sa hingpit; kay dihay nagsugod sa pagpakita og mga mahinungdanon nga timailhan ug mga mahinungdanon nga milagro nga gibuhat taliwala sa mga katawhan.",
                    "Apan dihay uban nga misugod sa pag-ingon nga ang panahon milabay na nga ang mga pulong matuman, nga gipamulong ni Samuel, ang Lamanite.",
                    "Ug sila misugod sa pagmaya diha sa ilang mga kaigsoonan, nag-ingon: Tan-awa ang panahon milabay na, ug ang mga pulong ni Samuel wala matuman; busa, ang inyong hingpit nga kalipay ug hugot nga pagtuo mahitungod niini nga butang nakawang lamang.",
                    "Ug nahinabo nga sila naghimo og dako nga kasamok sa tibuok yuta; ug ang mga katawhan nga mituo misugod sa hilabihan ka masulub-on, kay basin pa unya sa bisan unsa nga paagi kadto nga mga butang nga gipamulong na dili mahinabo.",
                    "Apan tan-awa, sila sa makanunayon nagbantay sa mao nga adlaw ug niana nga gabii ug niana nga adlaw nga ingon og usa lamang ka adlaw ingon og walay gabii, nga sila unta masayud nga ang ilang hugot nga pagtuo wala makawang.",
                    "Karon nahinabo nga dihay usa ka adlaw nga gikatakda sa mga dili matuohon, nga kadtong tanan kinsa nagtuo niadto nga mga tradisyon kinahanglan nga pahamtangan sa kamatayon gawas kon ang timailhan mahinabo, nga gikahatag ni Samuel nga propeta.",
                    "Karon nahinabo nga sa diha nga si Nephi, ang anak nga lalaki ni Nephi, nakakita niini nga pagkadautan sa iyang mga katawhan, ang iyang kasingkasing hilabihan ka masulub-on.",
                    "Ug nahinabo nga siya migula ug miyukbo sa yuta, ug nangamuyo pag-ayo ngadto sa iyang Dios alang sa iyang mga katawhan, oo, niadto nga hapit na malaglag tungod sa ilang hugot nga pagtuo diha sa tradisyon sa ilang mga amahan.",
                    "Ug nahinabo nga siya nangamuyo pag-ayo ngadto sa Ginoo sa tibuok adlaw; ug tan-awa, ang tingog sa Ginoo miabut nganha kaniya, nag-ingon:",
                    "Ihangad ang imong ulo ug pagmaya; kay tan-awa, ang panahon duol na, ug niini nga gabii ang timailhan ihatag, ug pagkaugma moabut Ako diha sa kalibutan, aron sa pagpakita ngadto sa kalibutan nga Ako motuman sa tanan ko nga gipamulong pinaagi sa ba-ba sa akong mga balaan nga propeta.",
                    "Tan-awa, Ako moabut sa akong kaugalingon, aron sa pagtuman sa tanan nga mga butang nga Ako mipadayag sa mga katawhan gikan sa katukuran sa kalibutan, ug sa pagbuhat sa kabubut-on, sa Amahan ug sa Anak—sa Amahan tungod kanako, ug sa Anak tungod sa akong unod. Ug tan-awa, ang panahon duol na, ug niini nga gabii ang timailhan ihatag.",
                    "Ug nahinabo nga ang mga pulong nga midangat kang Nephi natuman, sumala ingon nga sila gipamulong; kay tan-awa, sa pagkasalop sa adlaw walay  kangitngit; ug ang mga katawhan mosugod sa pagkatingala tungod kay walay kangitngit sa diha nga ang gabii miabut.",
                    "Ug dihay daghan, kinsa wala motuo sa mga pulong sa mga propeta, kinsa natumba ngadto sa yuta ug nahimo nga sama sila sa mga patay, kay sila nasayud nga ang dako nga laraw sa kalaglagan diin sila miandam alang niadto nga mituo sa mga pulong sa mga propeta gipakyas; kay ang timailhan diin gikahatag anaa duol na.",
                    "Ug sila misugod sa pagkasayud nga ang Anak sa Dios sa dili madugay mopakita; oo, sa katapusan, sa tanan nga mga katawhan diha sa ibabaw sa tibuok yuta gikan sa kasadpan ngadto sa silangan, sa yuta sa amihan ug sa yuta sa habagatan, hilabihan katingala nga sila natumba ngadto sa yuta.",
                    "Kay sila nasayud nga ang mga propeta nakapamatuod niini nga mga butang sa daghan nga mga tuig, ug nga ang timailhan diin gikahatag duol na; ug sila misugod sa pagkahadlok tungod sa ilang mga kadautan ug sa ilang pagkawalay pagtuo.",
                    "Ug nahinabo nga walay kangitngit sa tibuok niana nga gabii, apan kini mahayag ingon sa udtong tutok. Ug nahinabo nga ang adlaw misilang pag-usab pagkabuntag, sumala sa kinaiyanhon nga kahimtang; ug sila nasayud nga kini mao ang adlaw nga ang Ginoo matawo, tungod sa timailhan diin gikahatag.",
                    "Ug nahinabo, oo, tanan nga mga butang, matag tipik, sumala sa mga pulong sa mga propeta.",
                    "Ug nahinabo usab nga usa ka bag-o nga bitoon mopakita, sumala sa pulong.",
                    "Ug nahinabo nga sukad niini nga panahon dihay misugod nga mga bakak nga gisangyaw taliwala sa mga katawhan, pinaagi ni Satanas, sa pagpatig-a sa ilang mga kasingkasing, sa katuyoan nga  sila dili  motuo niadto nga mga timailhan ug mga katingalahan diin sila nakakita; apan bisan pa niini nga mga bakak ug mga panglingla ang labaw nga bahin sa mga katawhan mituo, ug nakabig ngadto sa Ginoo.",
                    "Ug nahinabo nga si Nephi miadto sa taliwala sa mga katawhan, ug may daghan pa usab, nagbunyag ngadto sa paghinulsol, nga diin dihay usa ka dako nga pagpasaylo sa mga sala. Ug sa ingon ang mga katawhan misugod na usab sa pagbaton og kalinaw sa yuta.",
                    "Ug walay mga panagbingkil, gawas sa pipila nga misugod sa pagsangyaw, nagtinguha sa pagmatuod pinaagi sa kasulatan nga dili na kinahanglan ang pagsunod sa balaod ni Moises. Karon niini nga butang sila nasayop, ingon nga wala makasabut sa mga kasulatan.",
                    "Apan nahinabo nga sila sa wala madugay nakabig, ug nadani sa sayop nga ilang nabuhat, kay kini gipahibalo ngadto kanila nga ang balaod wala pa matuman, ug nga kini kinahanglan gayud nga matuman sa matag tipik; oo, ang pulong midangat ngadto kanila nga kini kinahanglan gayud nga pagatumanon; oo, nga bisan unsa o matag tulbok dili molabay hangtud nga ang tanan matuman; busa niining mao nga tuig sila gidala ngadto sa kasayuran sa ilang sayop ug mikumpisal sa ilang mga kasaypanan.",
                    "Ug sa ingon ang kasiyaman ug ikaduha nga tuig milabay, midala ug malipayon nga mga balita ngadto sa mga katawhan tungod sa mga timailhan nga nahinabo, sumala sa mga pulong sa panagna sa tanan nga balaan nga mga propeta.",
                    "Ug nahinabo nga ang kasiyaman ug ikatulo nga tuig milabay usab nga malinawon, gawas sa mga tulisan ni Gadianton, kinsa mipuyo sa kabukiran, kinsa midagsang sa yuta; kay lig-on kaayo ang ilang mga panalipod ug ang ilang mga dapit nga mga tagoanan nga ang mga katawhan dili makabuntog kanila; busa sila nakahimo og daghan nga mga pagbuno, ug nakahimo sa hilabihan nga pagpamatay taliwala sa mga katawhan.",
                    "Ug nahinabo nga sa kasiyaman ug ikaupat nga tuig misugod sila sa hilabihan nga pagdaghan, tungod kay dihay daghan nga mga masupilon sa mga Nephite kinsa milayas ngadto kanila, diin nakahimo og daghan nga kasubo ngadto sa mga Nephite kinsa mipabilin sa yuta.",
                    "Ug usab dihay hinungdan sa kasubo taliwala sa mga Lamanite; kay tan-awa, sila may daghan nga mga bata kinsa mitubo ug mianam og kalig-on sa mga katuigan nga sila nahimo alang na sa ilang mga kaugalingon, ug nadala pinaagi sa pipila kinsa mga Zoramite, pinaagi sa ilang mga bakak ug sa ilang mga  pag-ulog-ulog, sa pagtipon ngadto sa mga tulisan ni Gadianton.",
                    "Ug sa ingon niini ang mga Lamanite nasakit usab, ug misugod sa pagkunhod ingon ngadto sa ilang hugot nga pagtuo ug pagkamatarung, tungod sa pagkadautan sa nagtubo nga kaliwatan."
                ]
            },
            {
                "url": "https://www.lds.org/scriptures/bofm/3-ne/2?lang=ceb",
                "name": "Kapitulo 2",
                "summary": [
                    "Ang mga pagkadautan ug mga pagkasalawayon mitubo diha sa mga katawhan—Ang mga Nephite ug mga Lamanite nagkahiusa sa pagpanalipod sa ilang mga kaugalingon batok sa mga tulisan ni Gadianton—Ang nakabig nga mga Lamanite nahimo nga puti ug gitawag nga mga Nephite. Mga A.D. 5–16."
                ],
                "verses": [
                    "Ug nahinabo nga sa ingon milabay ang kasiyaman ug ikalima nga tuig usab, ug ang mga katawhan misugod sa pagkalimot niadto nga mga timailhan ug mga katingalahan diin sila nakadungog, ug misugod sa pagkaanam og ka kulang sa pagkahibulong sa usa ka timailhan o sa usa ka katingalahan nga gikan sa langit, nga sa ingon sila misugod sa pagpatig-a sa ilang mga kasingkasing, ug buta sa ilang mga panghunahuna, ug misugod sa dili pagtuo sa tanan diin sila nakadungog ug nakakita—",
                    "Naghanduraw og pipila ka kawang nga butang sa ilang mga kasingkasing, nga kini gibuhat pinaagi sa mga tawo ug pinaagi sa gahum sa yawa, sa pagdani ug paglimbong sa mga kasingkasing sa mga katawhan; ug sa ingon si Satanas mipanag-iya sa mga kasingkasing sa mga katawhan pag-usab, nga sa ingon siya mibuta sa ilang mga mata ug midani kanila sa pagtuo, nga ang doktrina ni Kristo usa ka binuang ug kawang nga butang.",
                    "Ug nahinabo nga ang mga katawhan misugod sa pagkalig-on diha sa pagkadautan ug mga pagkasalawayon; ug sila wala motuo nga kinahanglan adunay lain pa nga mga timailhan o mga katingalahan nga gihatag; ug si Satanas naglibut, nga nagdani sa mga kasingkasing sa mga katawhan, nagtintal kanila ug nakahimo kanila nga sila gayud mobuhat og dako nga kadautan sa yuta.",
                    "Ug sa ingon milabay ang kasiyaman ug ikaunom nga tuig; ug usab ang kasiyaman ug ikapito nga tuig, ug usab ang kasiyaman ug ikawalo nga tuig; ug usab ang kasiyaman ug ikasiyam nga tuig.",
                    "Ug usab usa ka gatusan ka tuig ang milabay sukad sa mga adlaw ni Mosiah, kinsa mao ang hari ibabaw sa mga katawhan sa mga Nephite.",
                    "Ug unom ka gatusan ug siyam ka tuig ang milabay sukad si Lehi mibiya sa Jerusalem.",
                    "Ug siyam ka tuig ang milabay gikan sa panahon sa diha nga ang timailhan gihatag, diin gipamulong sa mga propeta, nga si Kristo kinahanglan moabut dinhi sa kalibutan.",
                    "Karon ang mga Nephite misugod sa pag-ihap sa ilang panahon gikan niini nga panahon nga ang timailhan gihatag, o gikan sa pag-anhi ni Kristo; busa siyam ka tuig ang milabay.",
                    "Ug si Nephi, kinsa mao ang amahan ni Nephi, kinsa gipiyalan sa mga talaan, wala mobalik ngadto sa yuta sa Zarahemla, ug wala gayud makita sa tanan nga mga yuta.",
                    "Ug nahinabo nga ang mga katawhan nagpabilin gihapon sa ilang pagkadautan bisan pa sa daghan nga pagsangyaw ug pagpanagna nga gipadala taliwala kanila; ug sa ingon milabay ang ikanapulo nga tuig usab; ug ang ikanapulo ug usa nga tuig usab milabay diha sa kadautan.",
                    "Ug nahinabo sa ikanapulo ug tulo nga tuig dihay misugod nga mga gubat ug mga panagbingkil sa tibuok yuta; kay ang mga tulisan ni Gadianton nahimo nga hilabihan ka daghan, ug mipatay sa daghan sa mga katawhan, ug mihimo nga maawaaw ang daghan nga mga dakbayan, ug mipakanap sa daghan nga kamatayon ug pamatay sa tibuok yuta, nga kini angay nga ang tanan nga mga katawhan, mga Nephite ug mga Lamanite, kinahanglan nga mogamit sa hinagiban batok kanila.",
                    "Busa, ang tanan nga mga Lamanite nga nahimo nga kinabig ngadto sa Ginoo nakighiusa uban sa ilang mga kaigsoonan, ang mga Nephite, ug napugos, alang sa kahilwasan sa ilang mga kinabuhi ug sa ilang mga kababayen-an ug sa ilang mga anak, sa paggamit sa hinagiban batok niadto nga mga tulisan ni Gadianton, oo, ug usab aron sa pagpanalipod sa ilang mga katungod, ug sa mga kahigayunan sa ilang simbahan, ug sa ilang pagsimba, ug sa ilang kagawasan ug sa ilang kalingkawasan.",
                    "Ug nahinabo nga sa wala pa kining ikanapulo ug tulo nga tuig molabay ang mga Nephite gihulga uban sa hingpit nga kalaglagan tungod niini nga gubat, diin nahimo nga hilabihan kapait.",
                    "Ug nahinabo nga kadtong mga Lamanite kinsa nagkahiusa uban sa mga Nephite giihap taliwala sa mga Nephite;",
                    "Ug ang ilang tunglo gikuha gikan kanila ug ang ilang panit nahimo nga puti sama ngadto sa mga Nephite.",
                    "Ug ang ilang batan-on nga mga lalaki ug ang ilang anak nga mga babaye nahimo nga hilabihan nga katahum, ug sila giihap taliwala sa mga Nephite ug gitawag nga mga Nephite. Ug sa ingon natapos ang ikanapulo ug tulo ka tuig.",
                    "Ug nahinabo nga sa pagsugod sa ikanapulo ug upat nga tuig, ang gubat tali sa mga tulisan ug mga katawhan ni Nephi mipadayon ug nahimo nga hilabihan kapait; bisan pa niana, ang mga katawhan ni Nephi nakaangkon og pipila ka bintaha sa mga tulisan, nga sa ingon sila miabug kanila pagbalik gikan sa mga yuta ngadto sa ilang mga bukid ug ngadto sa ilang tinago nga mga dapit.",
                    "Ug sa ingon natapos ang ikanapulo ug upat nga tuig. Ug sa ikanapulo ug lima nga tuig sila misulong batok sa mga katawhan ni Nephi; ug tungod sa pagkadautan sa mga katawhan ni Nephi, ug sa ilang daghan nga panagbingkil ug mga panagsumpaki, ang mga tulisan ni Gadianton nakaangkon og daghan nga mga bintaha ibabaw kanila.",
                    "Ug sa ingon natapos ang ikanapulo ug lima nga tuig, ug sa ingon ang mga katawhan diha sa usa ka kahimtang nga daghan og mga kasakit; ug ang espada sa kalaglagan nagbitay ibabaw kanila, nga sa ingon sila hapit na tigbason pinaagi niini, ug kini tungod sa ilang kadautan."
                ]
            },
            {
                "url": "https://www.lds.org/scriptures/bofm/3-ne/3?lang=ceb",
                "name": "Kapitulo 3",
                "summary": [
                    "Si Giddianhi, ang pangulo sa Gadianton, mimando nga si Lachoneus ug ang mga Nephite motugyan sa ilang mga kaugalingon ug sa ilang mga kayutaan—Si Lachoneus mitudlo kang Gidgiddoni nga labaw nga kapitan sa mga kasundalohan—Ang mga Nephite nagtigum didto sa Zarahemla ug sa Bountiful aron sa pagpanalipod sa ilang mga kaugalingon. Mga A.D. 16–18."
                ],
                "verses": [
                    "Ug karon nahinabo nga sa ikanapulo ug unom nga tuig gikan sa pag-anhi ni Kristo, si Lachoneus ang gobernador sa yuta, nakadawat og usa ka epistola gikan sa pangulo ug gobernador niining pundok sa mga tulisan; ug kini ang mga pulong nga gisulat, nag-ingon:",
                    "Lachoneus, labing talahuron ug labaw nga gobernador sa yuta, tan-awa, ako misulat niini nga epistola nganha kanimo, ug mohatag nganha kanimo og hilabihan ka dako nga pagdayeg tungod sa imong kalig-on, ug usab sa kalig-on sa imong mga katawhan, sa pagpanalipod niana nga ikaw mituo nga imong katungod ug kalingkawasan; oo, ikaw nagbarug nga dili matarug, ingon og ikaw gibuligan pinaagi sa kamot sa usa ka dios, diha sa pagpanalipod sa inyong kalingkawasan ug sa imong mga kabtangan, ug sa imong nasud, ug niana diin ikaw mitawag nga mao.",
                    "Ug kini ingon nga usa ka makalolooy ngari kanako, labaw nga talahuron nga Lachoneus, nga ikaw hilabihan ka walay kaalam ug mahambugon ingon ngadto sa pagtuo nga ikaw makabarug batok sa daghan nga maisug nga mga tawo kinsa ania sa akong kamandoan, kinsa karon niini nga panahon nagbarug diha sa ilang mga hinagiban, ug naghulat uban sa dako nga kaikag alang sa pulong—Sulong ngadto sa mga Nephite ug laglaga sila.",
                    "Ug ako, nasayud sa ilang dili mabuntog nga espiritu, ingon nga nakasulay kanila sa natad sa panggubatan, ug nasayud sa ilang walay katapusan nga pagdumot nganha kanimo tungod sa daghan nga mga kasaypanan diin ikaw nakahimo ngadto kanila, busa kon sila mosulong batok kanimo sila moduaw kanimo uban sa hingpit nga kalaglagan.",
                    "Busa ako misulat niini nga epistola, nagsilyo niini uban sa akong kaugalingon nga kamot, mibati alang sa imong kaayohan, tungod sa imong kalig-on diha niana diin ikaw mituo nga matarung, ug ang imong halangdon nga espiritu diha sa natad sa panggubatan.",
                    "Busa ako misulat nganha kanimo, nagtinguha nga ikaw motugyan ngadto niini nga akong mga katawhan, sa imong mga dakbayan, sa imong mga yuta, ug sa imong mga katigayunan, kay sa sila moduaw kanimo uban sa espada ug nga ang kalaglagan kinahanglan moabut nganha kanimo.",
                    "O diha sa lain nga pagkasulti, itugyan ang inyong mga kaugalingon ngari kanamo ug makighiusa uban kanamo ug mahimo nga masinati sa among tinago nga mga buhat, ug mahimo nga among mga kaigsoonan nga kamo mahimo nga ingon kanamo—dili among mga ulipon, apan among mga kaigsoonan ug mga kauban sa tanan namo nga mga kabuhian.",
                    "Ug tan-awa, ako manumpa nganha kanimo, kon kamo mobuhat niini, uban sa panumpa, kamo dili pagalaglagon; apan kon kamo dili mobuhat niini, ako manumpa nganha kanimo uban sa usa ka panumpa, nga sa sunod nga bulan ako momando nga ang akong mga kasundalohan mosulong batok kaninyo, ug dili mopugong sa ilang mga kamot ug dili moluwas, apan mopatay kaninyo, ug motugot nga ang espada motigbas diha kaninyo gani hangtud nga kamo mapatay.",
                    "Ug tan-awa, ako mao si Giddianhi; ako mao ang gobernador niini nga tinago nga kapunongan ni Gadianton; diin nga kapunongan ug mga buhat dinha niana ako nasayud nga maayo; ug sila sa karaan nga panahon ug sila gihatag ngari kanamo.",
                    "Ug ako misulat niini nga epistola nganha kanimo, Lachoneus, ug ako manghinaut nga ikaw motugyan sa imong mga yuta ug sa imong mga katigayunan, nga walay dugo nga moagas, nga kining akong mga katawhan unta makabawi sa ilang mga katungod ug panggamhanan, kinsa mibiya gikan kaninyo tungod sa inyong pagkadautan sa pagkuha gikan kanila sa ilang katungod sa panggamhanan, ug gawas kon ikaw mobuhat niini, ako mopanimalos sa ilang mga kasaypanan. Ako mao si Giddianhi.",
                    "Ug karon nahinabo nga sa diha nga si Lachoneus nakadawat niini nga epistola siya hilabihan ka tingala, tungod sa kaisug ni Giddianhi sa pag-angkon sa katigayunan sa yuta sa mga Nephite, ug usab sa pagpanghulga sa mga katawhan ug sa pagpanimalos sa kasaypanan niadto nga wala makadawat og kasaypanan, gawas kon sila nakahimo og kasaypanan sa ilang mga kaugalingon pinaagi sa pakigsumpaki ngadto niadto nga mga dautan ug salawayon nga mga tulisan.",
                    "Karon tan-awa, kini si Lachoneus, usa ka gobernador, usa ka makiangayon nga tawo, ug dili malisang pinaagi sa mga pangayo ug mga panghulga sa usa ka tulisan; busa siya wala magpatalinghug ngadto sa epistola ni Giddianhi, ang gobernador sa mga tulisan, apan siya nagsugo nga ang iyang mga katawhan kinahanglan mangamuyo ngadto sa Ginoo alang sa kalig-on batok sa panahon nga ang mga tulisan mosulong batok kanila.",
                    "Oo, siya mipadala og usa ka pahibalo taliwala sa tanan nga mga katawhan, nga sila kinahanglan mopundok sa ilang mga kababayen-an, ug sa ilang mga anak, sa ilang mga panon ug sa ilang kahayopan, ug sa tanan nga ilang mga kabuhian, gawas sa ilang yuta, ngadto sa usa ka dapit.",
                    "Ug siya misugo nga mga kota pagatukuron libut kanila, ug ang kalig-on niana kinahanglan hilabihan ka lig-on. Ug siya misugo nga ang mga kasundalohan, sa mga Nephite ug sa mga Lamanite, o tanan kanila kinsa giihap taliwala sa mga Nephite, kinahanglan ibutang nga mga magbalantay aron sa pagbantay libut kanila, ug sa pagbantay kanila gikan sa mga tulisan adlaw ug gabii.",
                    "Oo, siya miingon ngadto kanila: Ingon nga ang Ginoo buhi, gawas kon kamo maghinulsol sa tanan ninyo nga mga kadautan, ug mangamuyo ngadto sa Ginoo, kamo dili gayud maluwas gikan sa mga kamot niadto nga mga tulisan ni Gadianton.",
                    "Ug hilabihan ka mahinungdanon ug kahibulongan ang mga pulong ug mga panagna ni Lachoneus nga sila nakahimo ug kahadlok nga modangat nganha sa tanan nga mga katawhan; ug sila nanglimbasug sa ilang mga kaugalingon diha sa ilang gahum sa pagbuhat sumala sa mga pulong ni Lachoneus.",
                    "Ug nahinabo nga si Lachoneus mitudlo og labaw nga mga kapitan sa ibabaw sa tanan nga mga kasundalohan sa mga Nephite, aron sa pagmando kanila sa panahon nga ang mga tulisan mosulong gikan sa kamingawan batok kanila.",
                    "Karon ang labing labaw sa tanan nga mga kapitan ug ang bantugan nga tigmando sa tanan nga mga kasundalohan sa mga Nephite gitudlo, ug ang iyang ngalan mao si Gidgiddoni.",
                    "Karon nabatasan diha sa tanan nga mga Nephite sa pagtudlo sa ilang labaw nga mga kapitan, (gawas kon kini diha sa ilang mga panahon sa pagkadautan) sa usa nga adunay espiritu sa pagpadayag ug usab sa pagpanagna; busa, kini si Gidgiddoni usa ka halangdon nga propeta taliwala kanila, ingon man usab mao ang labaw nga maghuhukom.",
                    "Karon ang mga katawhan miingon ngadto ni Gidgiddoni: Pag-ampo ngadto sa Ginoo, ug kita motungas ngadto sa mga bukid ug ngadto sa mga kamingawan, nga kita mosulong sa mga tulisan ug molaglag kanila diha sa ilang mga yuta.",
                    "Apan si Gidgiddoni miingon ngadto kanila: Ang Ginoo nagdili; kay kon kita mosulong batok kanila ang Ginoo motugyan kanato ngadto sa ilang mga kamot; busa kita mangandam alang sa atong mga kaugalingon dinhi sa tunga-tunga sa atong mga yuta, ug kita mopundok sa atong mga sundalo, ug kita dili mosulong batok kanila, apan kita maghulat hangtud nga sila mosulong batok kanato; busa ingon nga ang Ginoo buhi, kon kita mobuhat niini siya motugyan kanila nganhi sa atong mga kamot.",
                    "Ug nahinabo sa ikanapulo ug pito nga tuig, sa kaulahian nga bahin sa tuig, ang pagpahibalo ni Lachoneus miabut sa ibabaw sa tibuok yuta, ug sila nangandam sa ilang mga kabayo, ug sa ilang mga karwahe, ug sa ilang mga baka, ug sa tanan nga ilang mga panon, ug sa ilang mga kahayopan, ug sa ilang mga lugas, ug sa tanan nga ilang mga kabuhian, ug mimartsa ngadto sa mga tinaglibo ug sa tignapulo ka mga kaliboan, hangtud nga sila miabut sa dapit nga gikatakda nga sila kinahanglan magpundok sa ilang mga kaugalingon, aron sa pagpanalipod sa ilang mga kaugalingon batok sa ilang mga kaaway.",
                    "Ug ang yuta diin gikatakda mao ang yuta sa Zarahemla, ug ang yuta diin anaa sa tunga-tunga sa yuta sa Zarahemla ug sa yuta sa Bountiful, oo, ngadto sa utlanan diin anaa sa tunga-tunga sa yuta sa Bountiful ug sa yuta sa Desolation.",
                    "Ug dihay hilabihan ka daghan nga kaliboan ka mga katawhan kinsa gitawag og mga Nephite, kinsa mipundok sa ilang mga kaugalingon niini nga yuta. Karon si Lachoneus nagsugo nga sila magpundok sa ilang mga kaugalingon diha sa yuta sa habagatan nga bahin, tungod sa mabangis nga tunglo nga anaa sa yuta sa amihanan nga bahin.",
                    "Ug sila milig-on sa ilang mga kaugalingon batok sa ilang mga kaaway; ug sila mipuyo sa usa ka yuta, ug diha sa usa ka pundok, ug sila nahadlok sa mga pulong nga gipamulong ni Lachoneus, nga sa ingon sila mihinulsol sa tanan nila nga mga sala; ug sila mihalad sa ilang mga pag-ampo ngadto sa Ginoo nga ilang Dios, nga siya moluwas kanila sa panahon nga ang ilang mga kaaway mosulong batok kanila aron sa pakig-away.",
                    "Ug sila hilabihan ka masulub-on tungod sa ilang mga kaaway. Ug si Gidgiddoni misugo nga sila mohimo og mga hinagiban sa gubat sa matag matang, ug sila kinahanglan lig-on uban sa kalasag, ug uban sa mga taming, ug uban sa mga panagang, subay sa paagi sa iyang panudlo."
                ]
            },
            {
                "url": "https://www.lds.org/scriptures/bofm/3-ne/4?lang=ceb",
                "name": "Kapitulo 4",
                "summary": [
                    "Ang mga kasundalohan sa Nephite mibuntog sa mga tulisan ni Gadianton—Si Giddianhi gipatay, ug ang iyang sumusunod, si Zemnarihah, gibitay—Ang mga Nephite midayeg sa Ginoo tungod sa ilang mga kadaugan. Mga A.D. 19–22."
                ],
                "verses": [
                    "Ug nahinabo nga sa ulahi nga bahin sa ikanapulo ug walo nga tuig kadto nga mga kasundalohan sa mga tulisan nangandam alang sa pakig-away, ug misugod sa pagsulong ug sa pag-asdang gikan sa mga bungtod ug gikan sa tanan nga mga bukid, ug sa kamingawan, ug sa ilang mga kota, ug sa ilang tinago nga mga dapit, ug misugod sa pagpanag-iya sa mga yuta, kadto nga mga yuta sa habagatan ug kadto nga mga yuta sa amihanan, ug misugod sa pagpanag-iya sa tanan nga mga yuta diin gibiyaan sa mga Nephite, ug ang mga dakbayan diin gibiyaan nga awaaw.",
                    "Apan tan-awa, walay mga mabangis nga mananap ni mga ihalas nga mga mananap niadto nga mga yuta diin gibiyaan sa mga Nephite, ug walay mga mananap sa pangayam alang sa mga tulisan gawas kini diha sa kamingawan.",
                    "Ug ang mga tulisan dili mabuhi gawas kini diha sa mga kamingawan, tungod sa ilang panginahanglan sa pagkaon; kay ang mga Nephite mibiya sa ilang mga yuta nga awaaw, mipundok sa ilang mga panon ug sa ilang mga kahayopan ug sa ilang tanan nga mga kabuhian, ug sila anaa sa usa ka pundok.",
                    "Busa, walay higayon sa mga tulisan sa pagpanglungkab ug sa pagkuha sa pagkaon, gawas kini sila mogula sa dayag nga pakig-away batok sa mga Nephite; ug ang mga Nephite ingon nga anaa sa usa ka pundok, ug nakaangkon og dako nga gidaghanon, ug nakaandam alang sa ilang mga kaugalingon ug mga tagana, ug mga kabayo ug mga baka, ug mga panon sa matag matang, nga sila unta mabuhi sulod sa pito ka mga tuig, diha diin nga panahon sila nangandoy sa paglaglag sa mga tulisan gikan sa nawong sa yuta; ug sa ingon ang ikanapulo ug walo nga tuig milabay.",
                    "Ug nahinabo nga sa ikanapulo ug siyam nga tuig si Giddianhi nakakita nga kinahanglan nga sila makig-away batok sa mga Nephite, kay walay  paagi nga sila mabuhi gawas kini sa pagpanglungkab ug pagpanulis ug pagbuno.",
                    "Ug sila wala mangahas sa pagkatag sa ilang mga kaugalingon diha sa ibabaw sa yuta nga sa ingon sila makapasanay og mga lugas, basin pa unya og ang mga Nephite mosulong kanila ug mopatay kanila; busa si Giddianhi mihatag og kamandoan ngadto sa iyang mga kasundalohan nga niini nga tuig sila kinahanglan mosulong aron sa pagpakig-away batok sa mga Nephite.",
                    "Ug nahinabo nga sila misulong aron sa pagpakig-away; ug kini diha sa ikaunom nga bulan; ug tan-awa, mahinungdanon ug makalilisang ang adlaw nga sila misulong aron sa pagpakig-away; ug sila nagbakus subay sa paagi sa mga tulisan; ug sila adunay panit sa karnero nga gibakus sa ilang mga bat-ang, ug sila gitina sa dugo, ug ang ilang mga ulo gikagisan ug sila adunay panagang sa ulo nganha kanila; ug dako ug makalilisang ang panagway sa ilang mga kasundalohan ni Giddianhi, tungod sa ilang kalasag, ug tungod kay sila gitina sa dugo.",
                    "Ug nahinabo nga ang mga kasundalohan sa mga Nephite, sa diha nga sila nakakita sa panagway sa kasundalohan ni Giddianhi, ang tanan natumba sa yuta, ug sila mipataas sa ilang mga pangamuyo ngadto sa Ginoo nga ilang Dios, nga siya mopanalipod kanila ug moluwas kanila gikan sa mga kamot sa ilang mga kaaway.",
                    "Ug nahinabo nga sa diha nga ang mga kasundalohan ni Giddianhi nakakita niini sila misugod sa pagsinggit uban sa usa ka makusog nga tingog, tungod sa ilang hingpit nga kalipay, kay sila nagtuo nga ang mga Nephite natumba uban ang kahadlok tungod sa kalisang sa ilang mga kasundalohan.",
                    "Apan niini nga  butang sila nahigawad, kay ang mga Nephite wala mahadlok kanila; apan sila nahadlok sa ilang Dios ug nangamuyo kaniya alang sa panalipod; busa, sa diha nga ang mga kasundalohan ni Giddianhi midasmag nganha kanila sila andam sa pagsugat kanila; oo, diha sa kalig-on sa Ginoo sila midawat kanila.",
                    "Ug ang panag-away misugod dinhi niining ikaunom nga bulan; ug dako ug makalilisang ang panag-away diha niana, oo, dako ug makalilisang ang pamatay diha niana, nga sa ingon wala pay nahibaloan nga hilabihan ka dako nga pamatay taliwala sa tanan nga mga katawhan ni Lehi sukad sa iyang pagbiya sa Jerusalem.",
                    "Ug bisan pa sa mga panghulga ug mga panumpa diin si Giddianhi mihimo, tan-awa, ang mga Nephite mibuntog kanila, hangtud nga sila misibug gikan sa ilang atubangan.",
                    "Ug nahinabo nga si Gidgiddoni mimando nga ang iyang mga kasundalohan mogukod kanila hangtud sa mga utlanan sa kamingawan, ug nga sila dili moluwas ni bisan kinsa nga mahulog ngadto sa ilang mga kamot diha sa agianan; ug sa ingon sila migukod kanila ug mipatay kanila, hangtud sa mga utlanan sa kamingawan, gani hangtud nga sila nakatuman sa kamandoan ni Gidgiddoni.",
                    "Ug nahinabo nga si Giddianhi, kinsa mibarug ug nakig-away uban ang kaisug, gigukod sa iyang paglayas; ug ingon nga gikapoy tungod sa tumang pakig-away siya naapsan ug gipatay. Ug sa ingon mao ang katapusan ni Giddianhi ang tulisan.",
                    "Ug nahinabo nga ang mga kasundalohan sa mga Nephite mibalik pag-usab ngadto sa ilang dapit nga tagoanan. Ug nahinabo nga kining ikanapulo ug siyam nga tuig milabay, ug ang mga tulisan wala na mosulong pag-usab aron sa pagpakig-away; ni sila mibalik pag-usab diha sa ikakawhaan nga tuig.",
                    "Ug diha sa kawhaan ug unang tuig sila wala mosulong aron sa pagpakig-away, apan sila mibalik sa tanan nga mga dapit aron paglibut sa mga katawhan ni Nephi; kay sila nagtuo nga kon sila makababag sa mga katawhan ni Nephi gikan sa ilang mga yuta, ug moliyok kanila sa matag kilid, ug kon sila makababag kanila gikan sa tanan nila nga mga kahigayunan sa gawas, nga sila makahimo kanila sa pagtugyan sa ilang mga kaugalingon sumala sa ilang mga tinguha.",
                    "Karon sila mitudlo ngadto sa ilang mga kaugalingon og lain nga pangulo kansang ngalan mao si Zemnarihah; busa mao kini si Zemnarihah ang misugo nga kini nga paglibut mahinabo.",
                    "Apan tan-awa, kini usa ka bintaha ngadto sa mga Nephite; kay kini dili mahimo sa mga tulisan sa paglibut og igo nga gidugayon aron adunay bisan unsa nga kahimoan nganha sa mga Nephite, tungod sa daghan nga mga tagana diin sila miandam,",
                    "Ug tungod sa ka kulang sa mga tagana taliwala sa mga tulisan; kay tan-awa, sila wala gayud gawas sa mga karne alang sa ilang kabuhian, diin nga karne sila mikuha diha sa kamingawan;",
                    "Ug nahinabo nga ang ihalas nga mga mananap nagkanihit diha sa kamingawan nga sa ingon ang mga tulisan hapit na mamatay uban sa kagutom.",
                    "Ug ang mga Nephite mipadayon sa pagmartsa sa adlaw ug sa gabii, ug misulong diha sa ilang mga kasundalohan ug mipatay kanila sa tinaglibo ug mga tignapulo ka mga kaliboan.",
                    "Ug sa ingon nahimo nga laraw sa mga katawhan ni Zemnarihah sa pagsibug gikan sa ilang tinguha, tungod sa dako nga kalaglagan diin midangat kanila sa magabii ug sa maadlaw.",
                    "Ug nahinabo nga si Zemnarihah mimando ngadto sa iyang mga katawhan nga sila mosibug sa ilang mga kaugalingon gikan sa paglibut, ug momartsa ngadto sa kinalay-an nga mga bahin sa yuta sa amihanan nga bahin.",
                    "Ug karon, si Gidgiddoni ingon nga nasayud sa ilang laraw, ug nasayud sa ilang kahuyang tungod sa panginahanglan sa pagkaon, sa dako nga pamatay nga nahimo taliwala kanila, busa siya mipadala sa iyang kasundalohan sa panahon sa kagabhion, ug mibabag sa agianan sa ilang pagsibug, ug mibutang sa iyang mga kasundalohan diha sa agianan sa ilang dangpanan.",
                    "Ug kini sila mibuhat sa panahon sa kagabhion, ug miuna pagmartsa didto sa unahan sa mga tulisan, aron sa pagkaugma, samtang ang mga tulisan nagsugod na sa pagmartsa, sila sugaton pinaagi sa mga kasundalohan sa mga Nephite sa ilang atubangan ug sa ilang pangulahian.",
                    "Ug ang mga tulisan kinsa tua sa habagatan gibabagan usab sa ilang mga dapit nga dangpanan. Ug kining tanan nga mga butang nahimo pinaagi sa mando ni Gidgiddoni.",
                    "Ug dihay daghan nga mga kaliboan nga mitugyan sa ilang mga kaugalingon ingon nga mga binilanggo ngadto sa mga Nephite, ug ang nahibilin kanila gipamatay.",
                    "Ug ang ilang pangulo, si Zemnarihah, gidakop ug gibitay sa kahoy, oo, gani ngadto sa tumoy niana hangtud nga siya namatay. Ug human nga sila mibitay kaniya hangtud nga siya namatay sila miputol sa kahoy ngadto sa yuta, ug misinggit uban sa makusog nga tingog, nag-ingon:",
                    "Hinaut pa unta nga ang Ginoo mopanalipod sa iyang mga katawhan diha sa pagkamatarung ug diha sa pagkabalaan sa kasingkasing, nga sila makahimo sa pagtumba ngadto sa yuta sa tanan kinsa nagtinguha sa pagpatay kanila tungod sa gahum ug tinago nga mga kalihokan, gani ingon niining tawo nga gitumba ngadto sa yuta.",
                    "Ug sila nalipay ug misinggit pag-usab uban sa usa ka tingog, nag-ingon: Hinaut pa unta nga ang Dios ni Abraham, ug ang Dios ni Isaac, ug ang Dios ni Jacob, mopanalipod niini nga mga katawhan diha sa pagkamatarung, hangtud unya nga sila motawag sa ngalan sa ilang Dios alang sa panalipod.",
                    "Ug nahinabo nga sila nagdungan, ang tanan ingon og usa sa pag-awit, ug sa pagdayeg sa ilang Dios tungod sa mahinungdanon nga butang diin siya mihimo alang kanila, sa pagpanalipod kanila gikan sa pagkahulog ngadto sa mga kamot sa ilang mga kaaway.",
                    "Oo, sila misinggit: Hosanna ngadto sa Labing Halangdon nga Dios. Ug sila misinggit: Bulahan ang ngalan sa Ginoong Dios nga Labing Makagagahum, ang Labing Halangdon nga Dios.",
                    "Ug ang ilang mga kasingkasing naghingapin uban sa hingpit nga kalipay, ngadto sa pagtubod sa daghan nga mga luha, tungod sa ka dako sa kaayo sa Dios sa pagluwas kanila gikan sa mga kamot sa ilang mga kaaway; ug sila nasayud niini tungod sa ilang paghinulsol ug sa ilang pagpaubos nga sila giluwas gikan sa walay katapusan nga kalaglagan."
                ]
            },
            {
                "url": "https://www.lds.org/scriptures/bofm/3-ne/5?lang=ceb",
                "name": "Kapitulo 5",
                "summary": [
                    "Ang mga Nephite naghinulsol ug mibiya sa ilang mga sala—Si Mormon misulat sa kasaysayan sa iyang mga katawhan ug mipahayag sa walay katapusan nga pulong ngadto kanila—Ang Israel pagapundukon gikan sa ilang dugay na nga pagkatibulaag. Mga A.D. 22–26."
                ],
                "verses": [
                    "Ug karon tan-awa, walay bisan usa nga buhi nga kalag taliwala sa tanan nga mga katawhan sa mga Nephite kinsa nagduha-duha sa labing kubos sa mga pulong sa tanan nga balaan nga mga propeta kinsa nakapamulong; kay sila nasayud nga kini kinahanglan gayud nga sila matuman.",
                    "Ug sila nasayud nga kinahanglan gayud nga si Kristo moabut, tungod sa daghan nga mga timailhan diin gikahatag, sumala sa mga pulong sa mga propeta; ug tungod sa mga butang nga nahinabo na sila nasayud nga kini kinahanglan gayud nga ang tanan nga mga butang mahinabo sumala niana nga gipamulong na.",
                    "Busa sila mibiya sa tanan nila nga mga sala, ug sa ilang mga pagkasalawayon, ug sa ilang malaw-ay nga mga buhat, ug nag-alagad sa Dios uban ang tanan nga kakugi sa adlaw ug gabii.",
                    "Ug karon nahinabo nga sa diha nga sila midala sa tanan nga tulisan nga mga binilanggo, hangtud nga walay nakalayas nga wala mapatay, sila mibalhug sa ilang mga binilanggo ngadto sa bilanggoan ug misugo nga ang pulong sa Dios isangyaw ngadto kanila; ug kutob sa naghinulsol sa ilang mga sala ug misulod ngadto sa usa ka pakigsaad nga sila dili na mobuno gihatagan og kalingkawasan.",
                    "Apan ingon sa ka daghan kinsa wala mosulod ngadto sa pakigsaad, ug kinsa nagpadayon sa tinago nga mga pagbuno diha sa ilang mga kasingkasing, oo, kutob sa nakaplagan nga namulong og mga pagpanghulga batok sa ilang mga kaigsoonan gihukman ug gisilutan sumala sa balaod.",
                    "Ug sa ingon sila mitapos sa tanan niadto nga dautan, ug tinago, ug salawayon nga mga kalihokan, diin dihay hilabihan nga pagkadautan, ug daghan nga mga pagbuno nga gibuhat.",
                    "Ug sa ingon ang kawhaan ug ikaduha nga tuig milabay, ug ang kawhaan ug ikatulo nga tuig usab, ug ang kawhaan ug ikaupat nga tuig, ug ang kawhaan ug ikalima nga tuig; ug sa ingon ang kawhaan ug ikalima nga tuig milabay.",
                    "Ug dihay daghan nga mga butang nga nahinabo nga, sa mga mata sa uban, mahinungdanon ug kahibulongan, bisan pa niana, silang tanan dili masulat dinhi niini nga basahon; oo, kini nga basahon dili igo bisan usa ka gatusan nga bahin ug unsa ang nabuhat taliwala sa daghan nga mga katawhan sulod sa kawhaan ug lima ka tuig;",
                    "Apan tan-awa, adunay mga talaan diin naglangkob sa tanan nga mga kahimoan niini nga mga katawhan; ug usa ka mubo apan tinuod nga asoy nga gihatag pinaagi kang Nephi.",
                    "Busa ako naghimo sa akong talaan niini nga mga butang, sumala sa talaan ni Nephi, nga gikulit diha sa mga palid nga gitawag og mga palid ni Nephi.",
                    "Ug tan-awa, ako naghimo sa talaan dinhi sa mga palid diin ako mihimo sa akong kaugalingon nga mga kamot.",
                    "Ug tan-awa, ako gitawag nga si Mormon, nga gitawag sunod niana nga yuta nga Mormon, ang yuta diin si Alma mitukod og simbahan taliwala sa mga katawhan, oo, ang unang simbahan nga natukod diha kanila human sa ilang kalapasan.",
                    "Tan-awa, ako usa ka tinun-an ni Jesukristo, ang Anak sa Dios. Ako tinawag kaniya aron sa pagpahayag sa iyang pulong diha sa iyang mga katawhan, aron sila unta makabaton og kinabuhi nga walay katapusan.",
                    "Ug kini nahimo nga kinahanglan nga ako, sumala sa kabubut-on sa Dios, nga ang mga pag-ampo niadto kinsa mibiya na niini nga kinabuhi, kinsa mga balaan, kinahanglan matuman sumala sa ilang hugot nga pagtuo, kinahanglan maghimo og usa ka talaan niini nga mga butang nga nahimo na—",
                    "Oo, usa ka gamay nga talaan niana nga nahitabo gikan sa panahon nga si Lehi mibiya sa Jerusalem, gani hangtud karon nga panahon.",
                    "Busa ako maghimo sa akong talaan gikan sa mga asoy nga gikahatag pinaagi niadto kinsa nahauna kanako, hangtud sa pagsugod sa akong adlaw;",
                    "Ug unya ako maghimo og usa ka talaan niini nga butang diin ako nakakita sa akong kaugalingon nga mga mata.",
                    "Ug ako nasayud sa talaan diin ako mihimo nga usa ka makiangayon ug usa ka tinuod nga talaan; bisan pa niana adunay daghan nga mga butang diin, sumala sa atong pinulongan, kami wala makasulat.",
                    "Ug karon ako maghimo og usa ka panapos sa akong gipamulong, diin mahitungod sa akong kaugalingon, ug magpadayon sa paghatag sa akong asoy sa mga butang nga nahauna pa kanako.",
                    "Ako mao si Mormon, ug usa ka tiunay nga kaliwat ni Lehi. Ako adunay katarungan sa pagpanalangin sa akong Dios ug sa akong Manluluwas nga si Jesukristo, nga siya midala sa atong mga amahan gikan sa yuta sa Jerusalem, (ug walay usa nga nasayud niini gawas sa iyang kaugalingon ug niadto nga gidala gikan niana nga yuta) ug nga siya naghatag kanako ug sa akong mga katawhan sa daghan nga kasayuran ngadto sa kaluwasan sa atong mga kalag.",
                    "Sa pagkatinuod siya mipanalangin sa balay ni Jacob, ug nagmaloloy-on ngadto sa binhi ni Jose.",
                    "Ug ingon nga ang mga anak ni Lehi naghupot sa iyang mga sugo siya nagpanalangin kanila ug nagpauswag kanila sumala sa iyang pulong. Oo, sa pagkamatuod siya modala pag-usab sa usa ka salin sa binhi ni Joseph ngadto sa kasayuran sa Ginoo nga ilang Dios.",
                    "Oo, ug sa pagkamatuod siya modala pag-usab sa usa ka salin sa kaliwat ni Jose ngadto sa kahibalo sa Ginoo nga ilang Dios.",
                    "Ug sa pagkatinuod samtang ang Ginoo buhi, siya mopundok gikan sa upat ka mga suok sa yuta sa tanan nga salin sa mga binhi ni Jacob, nga nagkatibulaag diha sa ibabaw sa tibuok yuta.",
                    "Ug kay siya nakahimo og pakigsaad uban sa tanan nga balay ni Jacob, bisan pa niana ang pakigsaad diin siya mipakigsaad uban sa balay ni Jacob matuman diha sa iyang kaugalingon nga tukma nga panahon, ngadto sa pagpahiuli sa tanan nga mga balay ni Jacob ngadto sa kasayuran sa pakigsaad nga siya mipakigsaad uban kanila.",
                    "Ug unya sila masayud sa ilang Manunubos, kinsa mao si Jesukristo, ang anak sa Dios; ug unya sila pagapundukon gikan sa upat ka mga suok sa yuta ngadto sa ilang kaugalingon nga mga yuta, diin sila gipatibulaag; oo, samtang ang Ginoo buhi mao usab kini. Amen."
                ]
            },
            {
                "url": "https://www.lds.org/scriptures/bofm/3-ne/6?lang=ceb",
                "name": "Kapitulo 6",
                "summary": [
                    "Ang mga Nephite miuswag—Garbo, kaadunahan, ug kalainan sa pagpuyo miabut—Ang Simbahan nabahin tungod sa panagbangi—Si Satanas nangulo sa mga katawhan sa dayag nga pagsukol—Daghan nga mga propeta nagsangyaw og paghinulsol ug gipamatay—Ang ilang mga mamumuno nakigkunsabo sa pag-agaw sa panggamhanan. Mga A.D. 26–30."
                ],
                "verses": [
                    "Ug karon nahinabo nga ang mga katawhan sa mga Nephite mipauli ngadto sa ilang kaugalingon nga mga yuta sa ikakawhaan ug unom nga tuig, matag tawo, uban sa iyang banay, sa iyang mga panon ug sa iyang mga kahayopan, sa iyang mga kabayo ug sa iyang mga baka, ug sa tanan nga mga butang nga sila nanag-iya.",
                    "Ug nahinabo nga sila wala makahurot og kaon sa tanan nila nga mga pagkaon; busa sila midala sa tanan kanila nga wala pa nila makaon, sa tanan nila nga lugas sa matag matang, ug sa ilang mga bulawan, ug sa ilang mga pilak, ug sa tanan nila nga mahalon nga mga butang, ug sila mipauli ngadto sa ilang kaugalingon nga mga yuta ug sa ilang mga kabtangan, sa amihanan ug sa habagatan, sa yuta sa amihanan nga bahin ug sa yuta sa habagatan nga bahin.",
                    "Ug sila mihatag ngadto sa mga tulisan kinsa misulod ngadto sa usa ka pakigsaad sa paghupot sa kalinaw sa yuta, kinsa matinguhaon nga magpabilin nga mga Lamanite, og mga yuta, sumala sa ilang gidaghanon, aron sila unta makaangkon, uban sa ilang mga kahago, diin mao ang ilang kabuhian; ug sa ingon sila nagtukod og kalinaw sa tanan nga yuta.",
                    "Ug sila nagsugod na usab sa pag-uswag ug sa pag-anam sa pagkadungganan; ug ang kawhaan ug ikaunom ug ikapito nga tuig milabay, ug dihay dako nga kahusay diha sa yuta; ug sila naghimo og ilang mga balaod sumala sa katarung ug kaangayan.",
                    "Ug karon walay butang diha sa yuta nga makapugong sa mga katawhan gikan sa pagpadayon sa kauswagan, gawas kon sila mapukan ngadto sa kalapasan.",
                    "Ug karon mao kini si Gidgiddoni, ug ang maghuhukom, si Lachoneus, ug kadto kinsa gitudlo nga mga pangulo, kinsa ang mitukod niining dako nga kalinaw diha sa yuta.",
                    "Ug nahinabo nga dihay daghan nga mga dakbayan nga gitukod pag-usab, ug dihay daghan nga karaan nga mga dakbayan nga giayo.",
                    "Ug dihay daghan nga dagko nga mga dalan nga gipahimutang, ug daghan nga mga dalan nga gihimo, nga nagpaingon gikan sa usa ka dakbayan ngadto sa lain nga dakbayan, ug gikan sa usa ka yuta ngadto sa lain nga yuta, ug gikan sa usa ka dapit ngadto sa lain nga dapit.",
                    "Ug sa ingon milabay ang kawhaan ug ikawalo nga tuig, ug ang mga katawhan nakaangkon og nagpadayon nga kalinaw.",
                    "Apan nahinabo sa kawhaan ug ikasiyam nga tuig dihay nagsugod nga mga panaglalis diha sa mga katawhan; ug ang uban gibayaw ngadto sa garbo ug mga pagpanghambog tungod sa ilang hilabihan nga pagkaadunahan, oo, gani ngadto sa dako nga mga pagpanggukod;",
                    "Kay dihay daghan nga mga magpapatigayon sa yuta, ug usab daghan nga mga manlalaban, ug daghan nga mga opisyal.",
                    "Ug ang mga katawhan gisugdan sa paghatag og kalainan pinaagi sa kahimtang, sumala sa ilang mga pagkaadunahan ug sa ilang mga kahigayunan alang sa pagkakat-on; oo, ang uban walay alamag tungod sa ilang pagkakabus, ug ang uban nakadawat sa dako nga kahibalo tungod sa ilang mga katigayunan.",
                    "Ang uban gibayaw sa ilang garbo, ug ang uban hilabihan ka mapainubsanon; ang uban mobalos sa pagtamay batok sa pagtamay, samtang ang uban modawat sa pagtamay ug sa pagpanggukod ug sa tanan nga matang sa mga kasakit, ug dili mobalos sa pagbiay-biay og balik, apan mga mapainubsanon ug mahinulsulon sa atubangan sa Dios.",
                    "Ug sa ingon dihay nahinabo nga usa ka dako nga walay kaangayan diha sa tanan nga mga yuta, hangtud nga ang simbahan nagsugod sa pagkabahin; oo, hangtud sa ikakatloan nga tuig ang simbahan nabahin sa tibuok yuta gawas diha sa pipila lamang ka mga Lamanite kinsa nakabig ngadto sa tinuod nga hugot nga pagtuo; ug sila dili gayud mobiya niini, kay sila mga malig-on, ug makanunayon, ug dili matarug, andam uban sa tanan nga kakugi sa paghupot sa mga sugo sa Ginoo.",
                    "Karon ang hinungdan niini nga mga kadautan sa mga katawhan mao kini—si Satanas adunay dako nga gahum, ngadto sa pagkutaw sa mga katawhan sa pagbuhat sa tanan nga matang sa kadautan, ug sa pagpahambog kanila uban sa garbo, nagtintal kanila sa pagtinguha og gahum, ug katungod, ug mga katigayunan, ug sa kawang nga mga butang sa kalibutan.",
                    "Ug sa ingon si Satanas midala sa mga kasingkasing sa mga katawhan sa pagbuhat sa tanan nga matang sa kadautan; busa sila nakatagamtam og kalinaw apan sa diyutay lamang nga mga tuig.",
                    "Ug sa ingon sa pagsugod sa ikakatloan nga tuig—ang mga katawhan ingon nga giluwas sulod sa dugay nga panahon aron dad-on pinaagi sa mga pagtintal sa yawa sa bisan diin nga siya mitinguha sa pagdala kanila, ug sa pagbuhat sa bisan unsa nga kadautan nga siya mitinguha nga sila kinahanglan nga mobuhat—ug sa ingon sa pagsugod niini, ang ikakatloan nga tuig, sila anaa sa usa ka kahimtang nga makahahadlok nga pagkadautan.",
                    "Karon sila wala makasala nga walay alamag, kay sila nasayud sa kabubut-on sa Dios mahitungod kanila, kay kini gitudlo ngadto kanila; busa sila mituyo pagsukol batok sa Dios.",
                    "Ug karon diha kini sa mga adlaw ni Lachoneus, anak nga lalaki ni Lachoneus, kay si Lachoneus mipuli sa katungdanan sa iyang amahan ug  nagmando sa mga katawhan niana nga tuig.",
                    "Ug dihay nagsugod nga mga tawo nga dinasig gikan sa langit ug gipadala, nagbarug taliwala sa mga katawhan sa tanan nga mga yuta, nagsangyaw ug nagpamatuod nga maisugon sa mga sala ug sa kadautan sa mga katawhan, ug nagpamatuod ngadto kanila mahitungod sa katubsanan diin ang Ginoo naghimo alang sa iyang mga katawhan, o sa lain nga pagkasulti, ang pagkabanhaw ni Kristo; ug sila nagpamatuod nga maisugon sa iyang kamatayon ug mga pag-antus.",
                    "Karon dihay daghan sa mga katawhan kinsa hilabihan kasuko tungod niadto kinsa nagpamatuod niini nga mga butang; ug kadto kinsa nasuko mao gayud ang mga labaw nga maghuhukom, ug sila mga halangdon nga mga pari ug mga manlalaban; oo, tanan niadto kinsa mga manlalaban nasuko uban niadto kinsa nagpamatuod niini nga mga butang.",
                    "Karon walay manlalaban ni maghuhukom ni halangdon nga pari nga makaangkon og gahum sa paghukom ni bisan kinsa ngadto sa kamatayon gawas nga ang ilang paghukom gipirmahan pinaagi sa gobernador sa yuta.",
                    "Karon dihay daghan niadto kinsa nagpamatuod sa mga butang kabahin ni Kristo kinsa nagpamatuod nga maisugon, kinsa gidakop ug gipahamtangan sa kamatayon sa hilum pinaagi sa mga maghuhukom, nga ang kasayuran sa ilang mga kamatayon wala moabut ngadto sa gobernador sa yuta hangtud human sa ilang kamatayon.",
                    "Karon tan-awa, kini supak sa mga balaod sa yuta, nga bisan kinsa nga tawo pahamtangan ngadto sa kamatayon gawas kon sila adunay gahum gikan sa gobernador sa yuta—",
                    "Busa usa ka sumbong miabut ngadto sa yuta sa Zarahemla, ngadto sa gobernador sa yuta, batok niini nga mga maghuhukom kinsa misilot sa mga propeta sa Ginoo ngadto sa kamatayon, nga dili pinasubay sa balaod.",
                    "Karon nahinabo nga sila gidakop ug gidala ngadto sa atubangan sa maghuhukom, aron pagahukman sa mga sala diin sila nakabuhat, pinasubay sa balaod nga gikahatag pinaagi sa mga katawhan.",
                    "Karon nahinabo nga kadto nga mga maghuhukom adunay daghan nga mga higala ug mga kaliwatan; ug ang nahibilin, oo, bisan hapit tanan nga mga manlalaban ug mga halangdon nga pari, nagkatigum sa ilang mga kaugalingon, ug nagkahiusa uban sa mga kaliwatan niadto nga mga maghuhukom kinsa gihukman pinasubay sa balaod.",
                    "Ug sila misulod ngadto sa usa ka pakigsaad sa usag usa, oo, gani ngadto niana nga pakigsaad nga gikahatag kanila sa karaan, diin nga pakigsaad gikahatag ug gipangalagad pinaagi sa yawa, aron sa paghiusa batok sa tanan nga pagkamatarung.",
                    "Busa sila naghiusa batok sa mga katawhan sa Ginoo, ug misulod ngadto sa usa ka pakigsaad sa paglaglag kanila, ug sa pagluwas niadto kinsa sad-an sa pagbuno gikan sa kamot sa kaangayan, nga hapit na ipangalagad pinasubay sa balaod.",
                    "Ug sila misupak sa balaod ug sa mga katungod sa ilang nasud; ug sila mihimo ug pakigsaad sa usag usa sa paglaglag sa gobernador ug sa pagpahimutang og usa ka hari ibabaw sa yuta, nga aron ang yuta wala nay kalingkawasan apan kinahanglan ubos ngadto sa mga hari."
                ]
            },
            {
                "url": "https://www.lds.org/scriptures/bofm/3-ne/7?lang=ceb",
                "name": "Kapitulo 7",
                "summary": [
                    "Ang labaw nga maghuhukom gibuno, ang panggamhanan nalaglag, ug ang mga katawhan nabahin ngadto sa mga tribo—Si Jacob, usa ka anti-Kristo, nahimo nga hari sa tinago nga kalihokan—Si Nephi nagsangyaw sa paghinulsol ug sa hugot nga pagtuo diha ni Kristo—Mga anghel nangalagad ngadto kaniya matag adlaw, ug siya mipabangon sa iyang igsoon nga lalaki gikan sa patay—Daghan ang naghinulsol ug nabunyagan. Mga A.D. 30–33."
                ],
                "verses": [
                    "Karon tan-awa, ako mopakita nganha kaninyo nga sila wala magpahimutang og usa ka hari ibabaw sa yuta; apan niining mao nga tuig, oo, ang ikakatloan nga tuig, sila milaglag diha sa hukmanan, oo, mibuno sa labaw nga maghuhukom sa yuta.",
                    "Ug ang mga katawhan nagkabahin batok sa usag usa; ug sila nagbulag sa usag usa ngadto sa mga tribo, matag tawo sumala sa iyang banay ug sa iyang mga kaliwatan ug mga higala; ug sa ingon sila milaglag sa panggamhanan sa yuta.",
                    "Ug ang matag tribo nagtudlo og usa ka labaw o usa ka pangulo ibabaw kanila; ug sa ingon sila nahimo nga mga tribo ug mga pangulo sa mga tribo.",
                    "Karon tan-awa, walay tawo diha kanila gawas nga siya adunay dako nga banay ug daghan nga mga kaliwatan ug daghan nga mga higala; busa ang ilang mga tribo nahimo nga hilabihan ka dako.",
                    "Karon kining tanan nabuhat, ug wala nay mga gubat sa pagkakaron taliwala kanila; ug ang tanan niini nga kadautan miabut nganha sa mga katawhan tungod kay sila mitugyan sa ilang mga kaugalingon ngadto sa gahum ni Satanas.",
                    "Ug ang mga lagda sa mga panggamhanan gipanglaglag, tungod sa tinago nga kalihokan sa mga higala ug mga kaliwatan niadto kinsa nagbuno sa mga propeta.",
                    "Ug sila ang hinungdan sa dako nga panagbingkil diha sa yuta, hangtud nga ang labaw nga matarung nga bahin sa mga katawhan hapit ang tanan gayud nahimo nga dautan; oo, dihay pipila lamang ka matarung nga mga tawo taliwala kanila.",
                    "Ug sa ingon ang unom ka tuig wala matapos tungod nga ang labaw nga bahin sa mga katawhan mibiya gikan sa ilang pagkamatarung, sama sa iro ngadto sa iyang sinuka, o sama sa anay nga baboy ngadto sa iyang lunangan nga lapok.",
                    "Karon kining tinago nga kalihokan, nga nakadala sa hilabihan ka dako nga kadautan nganha sa mga katawhan, nagtigum sa ilang mga kaugalingon, mibutang nga ilang pangulo og usa ka tawo kinsa sila mitawag og Jacob;",
                    "Ug sila mitawag kaniya nga ilang hari; busa siya nahimo nga hari ibabaw niining dautan nga pundok; ug siya mao ang usa sa labing labaw kinsa mao ang naghatag sa iyang tingog batok sa mga propeta kinsa nagpamatuod kang Jesus.",
                    "Ug nahinabo nga dili kaayo sila lig-on sa gidaghanon kay sa mga tribo sa mga katawhan, kinsa nagkahiusa gawas sa ilang mga pangulo nga nagpahimutang sa ilang mga balaod, matag usa sumala sa iyang tribo; bisan pa niana sila mga kaaway; bisan pa sila dili usa ka matarung nga mga katawhan, gani sila nagkahiusa sa pagdumot niadto kinsa misulod ngadto sa usa ka pakigsaad sa paglaglag sa panggamhanan.",
                    "Busa, si Jacob nga nakakita nga ang ilang mga kaaway labaw pa ka daghan kay kanila, siya nga mao ang hari sa pundok, busa siya nagmando sa iyang mga katawhan nga sila modali sa ilang pagpanaw ngadto sa kinaamihanan nga bahin sa yuta, ug didto magtukod ngadto sa ilang mga kaugalingon og usa ka gingharian, hangtud nga sila giipunan sa mga masupilon, (kay siya nag-ulog-ulog kanila nga aron adunay daghan nga mga masupilon) ug sila nahimo nga igo kalig-on aron sa pagpakig-away uban sa mga tribo sa mga katawhan; ug sila mibuhat niini.",
                    "Ug kusog kaayo ang ilang pagmartsa nga kini dili kapugngan hangtud nga sila nakalakaw nga dili maabtan sa mga katawhan. Ug sa ingon natapos ang ikakatloan nga tuig; ug sa ingon mao ang mga kalihokan sa mga katawhan ni Nephi.",
                    "Ug nahinabo sa katloan ug unang tuig nga sila nabahin ngadto sa mga tribo, matag tawo sumala sa iyang banay, mga kaliwatan ug mga higala; bisan pa niana sila nagkauyon nga sila dili makiggubat sa usag usa; apan sila wala magkahiusa ingon ngadto sa ilang mga balaod, ug ang ilang matang sa panggamhanan, kay sila natukod sumala sa mga hunahuna niadto kinsa ilang mga labaw ug ilang mga pangulo. Apan sila nagtukod og mga higpit nga mga balaod nga ang usa ka tribo dili makalapas batok sa lain, hangtud nga sa uban nga pagkabutang sila adunay mga kalinaw diha sa yuta; bisan pa niana, ang ilang mga kasingkasing gipalayo gikan sa Ginoo nga ilang Dios, ug sila mibato sa mga propeta ug misalikway kanila gikan sa taliwala kanila.",
                    "Ug nahinabo nga si Nephi—ingon nga giduaw sa mga anghel ug usab sa tingog sa Ginoo, busa kay nakakita sa mga anghel, ug nahimo nga saksi sa kaugalingon nga mata, ug nakabaton og gahum nga gihatag ngadto kaniya, nga siya unta masayud mahitungod sa pagpangalagad ni Kristo, ug usab nahimo nga saksi sa kaugalingon nga mata sa ilang dali nga pagbalik gikan sa pagkamatarung ngadto sa ilang pagkadautan ug mga pagkasalawayon;",
                    "Busa, kay nagsubo tungod sa katig-a sa ilang mga kasingkasing, ug sa ka kulang sa panabut sa ilang mga hunahuna—nakig-uban taliwala kanila nianang mao nga tuig, ug misugod sa pagpamatuod, nga maisugon, sa paghinulsol ug sa kapasayloan sa mga sala pinaagi sa hugot nga pagtuo diha sa Ginoong Jesukristo.",
                    "Ug siya nangalagad sa daghan nga mga butang ngadto kanila; ug ang tanan kanila dili ikasulat, ug ang usa ka bahin kanila dili paigo, busa sila wala masulat niini nga basahon. Ug si Nephi nangalagad uban ang gahum ug uban ang dako nga pagtugot.",
                    "Ug nahinabo nga sila nasuko kaniya, tungod kay siya adunay labaw nga gahum kay kanila, kay kini dili mahimo nga sila dili motuo sa iyang mga pulong, kay dako ang iyang hugot nga pagtuo sa Ginoong Jesukristo nga ang mga anghel nangalagad ngadto kaniya matag adlaw.",
                    "Ug sa ngalan ni Jesus siya mihingilin sa mga yawa, ug mga hugaw nga mga espiritu; ug gani ang iyang igsoon nga lalaki iyang gipabangon gikan sa patay, human siya gibato ug nag-antus sa kamatayon pinaagi sa mga katawhan.",
                    "Ug ang mga katawhan nakakita niini, ug nagsaksi niini, ug nasuko kaniya tungod sa iyang gahum; ug siya usab nagbuhat og daghan nga mga milagro, sa panan-aw sa mga katawhan, pinaagi sa ngalan ni Jesus.",
                    "Ug nahinabo nga ang katloan ug unang tuig milabay, ug dihay diyutay lamang kinsa nakabig ngadto sa Ginoo; apan kutob sa nakabig nagpakita og kamatuoran sa mga katawhan nga sila giduaw pinaagi sa gahum ug sa espiritu sa Dios, nga anaa kang Jesukristo, nga ilang gituohan.",
                    "Ug kutob sa adunay mga panulay nga gihinginlan gikan kanila, ug nangaayo sa ilang mga sakit ug sa ilang mga balatian, nagpakita sa tinuod ngadto sa mga katawhan nga sila giayo pinaagi sa Espiritu sa Dios, ug nangaayo; ug sila mipakita usab og mga timailhan ug nagbuhat og mga milagro taliwala sa mga katawhan.",
                    "Sa ingon milabay ang katloan ug ikaduha nga tuig usab. Ug si Nephi misangyaw ngadto sa mga katawhan sa pagsugod sa katloan ug ikatulo nga tuig; ug siya misangyaw ngadto kanila og paghinulsol ug kapasayloan sa mga sala.",
                    "Karon ako manghinaut nga ikaw mahinumdom usab, nga walay bisan usa kinsa nadala ngadto sa paghinulsol kinsa wala bunyagi uban sa tubig.",
                    "Busa, dihay gi-orden si Nephi, nga mga tawo ngadto niini nga pangalagad, nga ang tanan nga moduaw ngadto kanila pagabunyagan uban sa tubig, ug kini ingon nga usa ka saksi ug usa ka pagpamatuod sa atubangan sa Dios, ug ngadto sa mga katawhan, nga sila naghinulsol ug nakadawat og kapasayloan sa ilang mga sala.",
                    "Ug dihay daghan sa pagsugod niini nga tuig nga nabunyagan ngadto sa paghinulsol; ug sa ingon ang labaw nga bahin sa tuig milabay."
                ]
            },
            {
                "url": "https://www.lds.org/scriptures/bofm/3-ne/8?lang=ceb",
                "name": "Kapitulo 8",
                "summary": [
                    "Mga bagyo, linog, sunog, alimpulos, ug mga kinaiyanhon nga pag-ulbo nagmatuod sa paglansang sa krus ni Kristo—Daghan nga mga katawhan ang nalaglag—Ang kangitngit mitabon sa yuta sulod sa tulo ka adlaw—Kadto kinsa nahibilin nagsubo tungod sa ilang kapalaran. Mga A.D. 33–34."
                ],
                "verses": [
                    "Ug karon nahinabo nga sumala sa among talaan, ug nasayud kami nga ang among talaan tinuod, kay tan-awa, usa ka matarung nga tawo ang nagtipig sa talaan—kay siya sa pagkatinuod nakahimo sa daghan nga mga milagro sa ngalan ni Jesus; ug walay bisan usa ka tawo kinsa makahimo og usa ka milagro sa ngalan ni Jesus gawas nga siya mahugasan sa matag tipik gikan sa iyang kadautan—",
                    "Ug karon nahinabo, kon walay sayop nga nahimo kini nga tawo sa pag-ihap sa atong panahon, ang katloan ug ikatulo nga tuig milabay na;",
                    "Ug ang mga katawhan misugod sa pagpaabut uban sa dako nga tinguha alang sa timailhan nga gikahatag ni propeta Samuel, ang Lamanite, oo, sa panahon nga may kangitngit sulod sa tulo ka adlaw sa ibabaw sa yuta.",
                    "Ug diha nagsugod ang dako kaayo nga mga pagduda ug mga panaglalis taliwala sa mga katawhan, bisan pa sa daghan nga mga timailhan nga gikapakita.",
                    "Ug nahinabo sa katloan ug ikaupat nga tuig, sa unang buwan, sa ikaupat nga adlaw sa buwan, dihay miabut nga usa ka kusog nga unos, nga sukad wala pa masinati sa tibuok yuta.",
                    "Ug dihay usa usab ka kusog ug makalilisang nga bagyo; ug dihay makalilisang nga dugdog, nga sa hilabihan kini miuyog sa tibuok yuta ingon og kini hapit nga modugmok niini.",
                    "Ug dihay mga mahait nga mga kilat, nga sukad wala pa masinati sa tibuok yuta.",
                    "Ug ang dakbayan sa Zarahemla nasunog.",
                    "Ug ang dakbayan sa Moroni naunlod sa kinahiladman sa dagat, ug ang mga lumulupyo niini nalumos.",
                    "Ug ang yuta mitubo diha sa dakbayan sa Moronihah, nga ang dapit sa dakbayan nahimo nga usa ka dako nga bukid.",
                    "Ug dihay hilabihan ka dako ug makalilisang nga kalaglagan diha sa yuta dapit sa habagatan nga bahin.",
                    "Apan tan-awa, dihay labing dako ug makalilisang nga kalaglagan diha sa yuta sa amihanan nga bahin; kay tan-awa, ang ibabaw sa tibuok yuta nausab, tungod sa bagyo ug mga alimpulos, ug mga dugdog ug mga kilat, ug hilabihan ka kusog nga linog sa tibuok yuta;",
                    "Ug ang dagko nga mga dalan naguba, ug ang mga patag nga agianan nadaot, ug daghan nga patag nga mga dapit nahimo nga libaong.",
                    "Ug daghan nga dagko ug inila nga mga dakbayan ang naunlod, ug daghan ang nasunog, ug daghan ang giuyog hangtud nga ang mga gambalay niini natumba sa yuta, ug ang mga lumulupyo niini nangamatay, ug ang mga dapit nahimo nga biniyaan.",
                    "Ug dihay mga dakbayan nga nahibilin; apan ang kadaot niini hilabihan gayud ka dako, ug daghan kaayo kanila ang namatay.",
                    "Ug dihay uban kinsa nadala sa alimpulos; ug kon diin sila paingon, walay tawo nga nasayud, gawas kanila nga gipadpad ang nasayud.",
                    "Ug sa ingon ang ibabaw sa tibuok yuta nausab, tungod sa mga bagyo, ug sa mga dugdog, ug sa mga kilat, ug sa paglinog sa yuta.",
                    "Ug tan-awa, ang dagko nga mga bato napikas; sila nabuak-buak diha sa ibabaw sa tibuok yuta, hangtud nga sila nakita nga mga tipak-tipak, ug diha sa mga tinakdoan ug sa mga liki, diha sa ibabaw sa tibuok yuta.",
                    "Ug nahinabo nga ang mga dugdog ug kilat, ang unos, bagyo, ug ang mga linog sa yuta mihunong—kay tan-awa, kini milungtad sulod sa tulo ka takna; ug giingon sa uban nga ang gidugayon milabaw pa; bisan pa niana, tanan niining dako ug makalilisang nga mga butang nahinabo sulod sa tulo ka takna—ug unya tan-awa, dihay kangitngit sa ibabaw sa yuta.",
                    "Ug nahinabo nga dihay bagâ nga kangitngit diha sa ibabaw sa tibuok yuta, hilabihan kini nga ang mga lumulupyo nga wala matumba nakabati sa inalisngaw sa kangitngit;",
                    "Ug walay nakita nga kahayag, tungod sa kangitngit, ni mga kandila, ni mga sulo; ni bisan kalayo nga ikahaling sa ilang maanindot ug uga kaayo nga kahoy, nga sa ingon, walay bisan diyutay nga kahayag sa tanan;",
                    "Ug walay bisan diyutay nga kahayag nga makita, ni kalayo, ni dan-ag, bisan ang adlaw, ni ang buwan, ni ang mga bitoon, kay hilabihan ka dako ang mga gabon sa kangitngit nga mitabon sa ibabaw sa yuta.",
                    "Ug nahinabo nga kini milungtad sulod sa tulo ka adlaw nga walay kahayag nga nakita; ug dihay hilabihan nga pagbangutan ug pagdangoyngoy ug paghilak taliwala sa tanan nga mga katawhan sa kanunay; oo, hilabihan ang pag-agulo sa mga katawhan, tungod sa kangitngit ug sa dako nga kalaglagan nga miabut nganha kanila.",
                    "Ug diha sa usa ka dapit sila nadunggan nga nagsinggit, nag-ingon: O nga nakahinulsol lamang unta kita sa wala pa kining mahinungdanon ug makalilisang nga adlaw, ug niana ang atong mga kaigsoonan maluwas unta, ug dili unta sila masunog diha sa gamhanan nga dakbayan sa Zarahemla.",
                    "Ug diha sa lain usab nga dapit sila nagdungan nga nagsinggit ug nagbangutan, nag-ingon: O kon nakahinulsol pa lamang unta kita sa wala pa moabut kining mahinungdanon ug makalilisang nga adlaw, ug wala mopatay ug mobato sa mga propeta, ug mosalikway kanila; niana ang among mga inahan ug ang among matahum nga anak nga mga babaye, ug ang among mga bata maluwas unta, ug dili unta matabunan nianang gamhanan nga dakbayan sa Moronihah. Ug sa ingon mao kini ang mga dangoyngoy sa mga katawhan mahinungdanon ug makalilisang."
                ]
            },
            {
                "url": "https://www.lds.org/scriptures/bofm/3-ne/9?lang=ceb",
                "name": "Kapitulo 9",
                "summary": [
                    "Diha sa kangitngit ang tingog ni Kristo nagpadayag sa kalaglagan sa daghan nga mga katawhan ug mga dakbayan tungod sa ilang pagkadautan—Siya usab nagpadayag sa iyang pagkabalaan, nagpahibalo nga ang balaod ni Moises natuman na, ug nagdapit sa mga tawo nga moduol ngadto kaniya ug maluwas. Mga A.D. 34."
                ],
                "verses": [
                    "Ug nahinabo nga dihay usa ka tingog nga nadungog taliwala sa tanan nga mga lumulupyo sa yuta, diha sa ibabaw sa tibuok niini nga yuta, nga nagsinggit;",
                    "Alaot, alaot, alaot ngadto niini nga mga katawhan; alaot ngadto sa mga lumulupyo sa tibuok yuta gawas kon sila maghinulsol; kay ang yawa nagkatawa, ug ang iyang mga anghel nalipay, tungod sa gipatay nga ambongan nga anak nga mga lalaki ug anak nga mga babaye sa akong mga katawhan; ug kini tungod sa ilang mga pagkadautan ug mga pagkasalawayon nga sila napukan!",
                    "Tan-awa, kana nga gamhanan nga dakbayan nga Zarahemla Ako mipasunog niini sa kalayo, ug ang lumulupyo diha niana.",
                    "Ug tan-awa, kana nga gamhanan nga dakbayan nga Moroni Ako mipaunlod niini sa kahiladman sa dagat, ug ang mga lumulupyo diha niana aron malumos.",
                    "Ug tan-awa, kanang gamhanan nga dakbayan nga Moronihah Ako mitabon niini sa yuta, ug ang mga lumulupyo diha niana, aron sa pagtago sa ilang mga kadautan ug sa ilang mga pagkasalawayon gikan sa akong nawong, aron ang dugo sa mga propeta ug sa mga santos dili na gayud modangat ngari kanako batok kanila.",
                    "Ug tan-awa, ang dakbayan sa Gilgal Ako mipaunlod niini, ug ang lumulupyo diha niana aron ilubong sa kahiladman sa yuta;",
                    "Oo, ug ang dakbayan sa Onihah ug ang mga lumulupyo diha niana, ug ang dakbayan sa Mocum ug ang mga lumulupyo diha niana, ug ang dakbayan sa Jerusalem ug ang mga lumulupyo diha, ug niana ang mga tubig Ako mipasaka niini puli niana, aron sa pagtago sa ilang mga pagkadautan ug sa mga pagkasalawayon gikan sa akong nawong, aron ang dugo sa mga propeta ug sa mga santos dili na gayud modangat ngari kanako batok kanila.",
                    "Ug tan-awa, ang dakbayan sa Gadianhi, ug ang dakbayan sa Gadiomnah, ug ang dakbayan sa Jacob, ug ang dakbayan sa Gimgimno, kining tanan Ako mipaunlod niini, ug naghimo og mga bungtod ug mga walog sa mga dapit puli niana; ug ang mga lumulupyo diha niana Ako milubong sa kahiladman sa yuta, aron sa pagtago sa ilang pagkadautan ug pagkasalawayon gikan sa akong nawong, aron ang dugo sa mga propeta ug sa mga santos dili na gayud modangat ngari kanako batok kanila.",
                    "Ug tan-awa, kanang gamhanan nga dakbayan sa Jacobugath, diin gipuy-an sa mga katawhan ni hari Jacob, Ako mipasunog niini uban sa kalayo tungod sa ilang mga sala ug sa ilang pagkadautan, diin milabaw sa tanan nga pagkadautan sa tibuok yuta, tungod sa ilang mga tinago nga mga pagbuno ug mga kalihokan; kay sila mao ang milaglag sa kalinaw sa akong mga katawhan ug sa panggamhanan sa yuta; busa Ako mipasunog niini, aron sa paglaglag kanila gikan sa akong atubangan, aron ang dugo sa mga propeta ug sa mga santos dili na gayud modangat ngari kanako batok kanila.",
                    "Ug tan-awa, ang dakbayan sa Laman, ug ang dakbayan sa Josh, ug ang dakbayan sa Gad, ug ang dakbayan  sa Kishkumen, Ako mipasunog uban sa kalayo, ug ang mga lumulupyo diha niana, tungod sa ilang pagkadautan sa pagsalikway sa mga propeta, ug sa pagbato niadto kinsa Ako mipadala aron sa pagpadayag ngadto kanila mahitungod sa ilang mga pagkadautan ug sa ilang mga pagkasalawayon.",
                    "Ug tungod kay sila misalikway kanilang tanan, nga walay nahibilin nga matarung taliwala kanila, Ako mipakanaog og kalayo ug milaglag kanila, aron ang ilang pagkadautan ug pagkasalawayon matago unta gikan sa akong nawong, aron ang dugo sa mga propeta ug sa mga santos kinsa Ako mipadala taliwala kanila dili na unta magtuaw ngari kanako gikan sa yuta batok kanila.",
                    "Ug daghan nga dagko nga mga kalaglagan Ako mihimo nga moabut niini nga yuta, ug diha niini nga mga katawhan, tungod sa ilang pagkadautan ug sa ilang mga pagkasalawayon.",
                    "O kamong tanan naluwas tungod kay kamo labaw nga matarung kay kanila, dili ba kamo mobalik ngari kanako, ug maghinulsol sa inyong mga sala, ug makabig, nga aron unta Ako moayo kaninyo?",
                    "Oo, sa pagkatinuod Ako moingon nganha kaninyo, kon kamo moduol ngari kanako kamo makaangkon og kinabuhi nga dayon. Tan-awa, ang akong bukton sa kalooy gitunol nganha kaninyo, ug kinsa kadto nga moduol Ako modawat kaniya; ug bulahan kadto kinsa moduol ngari kanako.",
                    "Tan-awa, Ako mao si Jesukristo ang anak sa Dios. Ako ang naglalang sa mga langit ug sa yuta, ug sa tanan nga mga butang nga anaa diha kanila. Ako uban sa Amahan sukad sa sinugdanan. Ako anaa sa Amahan, ug ang Amahan ania kanako; ug ngari kanako ang Amahan mihimaya sa iyang ngalan.",
                    "Ako miabut ngadto sa akong kaugalingon, ug ang akong kaugalingon wala modawat kanako. Ug ang mga kasulatan mahitungod sa akong pag-anhi natuman.",
                    "Ug kutob sa modawat kanako, ngadto kanila Ako naghatag nga mahimo nga mga anak sa Dios; ug bisan pa niana Ako mohatag kutob sa motuo sa akong ngalan, kay tan-awa, pinaagi kanako ang katubsanan moabut, ug dinhi kanako ang balaod ni Moises natuman.",
                    "Ako ang kahayag ug ang kinabuhi sa kalibutan. Ako mao ang Alpha ug ang Omega, ang sinugdanan ug ang katapusan.",
                    "Ug kamo dili na mohalad ngari kanako nga magpaagas og dugo; oo, ang inyong mga sakripisyo ug ang inyong sinunog nga mga halad pagahunungon, kay Ako dili modawat sa bisan unsa sa inyong mga sakripisyo ug sa inyong sinunog nga mga halad.",
                    "Ug kamo mohalad og usa ka sakripisyo ngari kanako nga usa ka masulub-on nga kasingkasing ug usa ka mahinulsulon nga espiritu. Ug kinsa kadto nga moduol ngari kanako uban ang usa ka masulub-on nga kasingkasing ug usa ka mahinulsulon nga espiritu, kaniya Ako mobunyag uban sa kalayo ug uban sa Espiritu Santo, gani ang mga Lamanite, tungod sa ilang hugot nga pagtuo ngari kanako sa panahon sa ilang pagkakabig, gibunyagan uban sa kalayo ug uban sa Espiritu Santo, ug sila wala masayud niini.",
                    "Tan-awa, Ako mianhi dinhi sa kalibutan aron sa pagdala sa katubsanan ngadto sa kalibutan, aron sa pagluwas sa kalibutan gikan sa sala.",
                    "Busa, kinsa kadto nga maghinulsol ug moduol ngari kanako ingon sa usa ka gamay nga bata, kaniya Ako modawat, kay ingon niana ang gingharian sa Dios. Tan-awa, kay ingon niana Ako motugyan sa akong kinabuhi, ug modawat niini pag-usab; busa paghinulsol, ug duol ngari kanako kamo nga mga lumulupyo sa yuta, ug maluwas."
                ]
            },
            {
                "url": "https://www.lds.org/scriptures/bofm/3-ne/10?lang=ceb",
                "name": "Kapitulo 10",
                "summary": [
                    "Dihay kahilum sa yuta sulod sa daghan nga mga takna—Ang tingog ni Kristo nagsaad sa pagtigum sa iyang mga katawhan ingon sa himongaan nga nagtigum sa iyang mga pisô—Ang labaw nga matarung nga bahin sa mga katawhan gipanalipdan. Mga A.D. 34–35."
                ],
                "verses": [
                    "Ug karon tan-awa, nahinabo nga ang tanan nga mga katawhan sa yuta nakadungog niini nga mga pulong, ug nakasaksi niini. Ug human niini nga mga pulong dihay kahilum sa yuta sulod sa daghan nga mga takna;",
                    "Kay dako kaayo ang katingala sa mga katawhan nga sila mihunong sa pagdangoyngoy ug pag-agulo tungod sa pagkawala sa ilang mga kaliwatan diin gipamatay; busa dihay kahilum sa tanan nga yuta sulod sa daghan nga mga takna.",
                    "Ug nahinabo nga dihay miabut nga usa ka tingog pag-usab ngadto sa mga katawhan, ug ang tanan nga mga katawhan nakadungog, ug nakasaksi niini, nag-ingon:",
                    "O kamo nga mga katawhan niini nga gamhanan nga mga dakbayan diin nangapukan, kinsa mga kaliwat ni Jacob, oo, kinsa sakop sa balay ni Israel, kapila ba Ako magtigum kaninyo ingon sa usa ka himongaan nga magtigum sa iyang mga pisô sa ilawom sa iyang mga pako, ug nag-amuma kaninyo.",
                    "Ug usab, kapila ba Ako magtigum kaninyo ingon sa usa ka himongaan nga magtigum sa iyang mga pisô sa ilawom sa iyang mga pako, oo, O kamo nga mga katawhan sa balay ni Israel, kinsa nangapukan; oo, O kamo nga mga katawhan sa balay ni Israel, kamo nga nagpuyo sa Jerusalem, ingon nga kamo nangapukan; oo, kapila ba Ako magtigum kaninyo ingon sa usa ka himongaan nga magtigum sa iyang mga pisô, ug dili gayud kamo mosunod.",
                    "O kamo nga balay ni Israel kinsa Ako miluwas, kapila ba Ako magtigum kaninyo ingon sa usa ka himongaan nga magtigum sa iyang mga pisô sa ilawom sa iyang mga pako, kon kamo maghinulsol ug mobalik ngari kanako uban ang hingpit nga katuyoan sa kasingkasing.",
                    "Apan kon dili, O balay ni Israel, ang mga dapit sa inyong mga pinuy-anan mahimo nga awaaw hangtud sa panahon sa katumanan sa pakigsaad ngadto sa inyong mga amahan.",
                    "Ug karon nahinabo nga human ang mga katawhan makadungog niini nga mga pulong, tan-awa, sila misugod sa paghilak ug sa pagdangoyngoy pag-usab tungod sa pagkawala sa ilang mga kaliwatan ug sa ilang mga higala.",
                    "Ug nahinabo nga sa ingon ang tulo ka adlaw milabay. Ug kini nahinabo sa buntag, ug ang kangitngit nawala gikan sa ibabaw sa yuta, ug ang yuta mihunong sa pagkurog, ug ang dagko nga mga bato mihunong sa pagkabuak, ug ang makalilisang nga mga pag-agulo mihunong, ug ang tanan nga nagkaguliyang nga mga kasaba milabay.",
                    "Ug ang yuta nagkatakdo pag-usab, nga kini mihunong; ug ang mga pagbangutan, ug ang paghilak, ug ang pagdangoyngoy sa mga katawhan kinsa giluwas nga buhi mihunong; ug ang ilang pagbangutan nahimo nga hingpit nga kalipay, ug ang ilang mga pagbakho ngadto sa pagdayeg ug pagpasalamat ngadto sa Ginoong Jesukristo, ang ilang Manunubos.",
                    "Ug sa ingon kutob dinhi ang mga kasulatan natuman diin gipamulong sa mga propeta.",
                    "Ug kini mao ang labaw nga matarung nga bahin sa mga katawhan kinsa naluwas, ug mao kini sila kinsa midawat sa mga propeta ug wala mobato kanila; ug mao kini sila kinsa wala mopaagas sa dugo sa mga santos, kinsa giluwas—",
                    "Ug sila giluwas ug wala gipaunlod ug gilubong ilawom sa yuta; ug sila wala malumos sa kinahiladman sa dagat; ug sila wala masunog sa kalayo, ni sila mapukan diha ug madugmok sa kamatayon; ug sila wala madala sa alimpulos; ni sila mabuntog sa hinungaw nga aso sa kangitngit.",
                    "Ug karon, kinsa kadto nga nakabasa, ipasabut kaniya; siya nga adunay mga kasulatan, ipapangita sila kanila, ug sud-onga ug tan-awa kon ang tanan niini nga mga kamatayon ug mga kalaglagan pinaagi sa kalayo, ug pinaagi sa aso, ug pinaagi sa mga bagyo, ug pinaagi sa mga alimpulos, ug pinaagi sa pagbuka sa yuta aron pagdawat kanila, ug ang tanan niini nga mga butang dili ba ngadto sa katumanan sa mga panagna sa daghan nga balaan nga mga propeta.",
                    "Tan-awa, ako moingon nganha kaninyo, Oo, daghan ang nagpamatuod niini nga mga butang sa pag-anhi ni Kristo, ug gipamatay tungod kay sila nagpamatuod niini nga mga butang.",
                    "Oo, ang propeta nga si Zenos nagpamatuod niini nga mga butang, ug usab si Zenock namulong mahitungod niini nga mga butang, tungod kay sila nagpamatuod ilabi na gayud mahitungod kanato, kinsa mao ang salin sa ilang mga binhi.",
                    "Tan-awa, ang atong amahan nga si Jacob usab, nagpamatuod mahitungod sa usa ka salin sa binhi ni Jose. Ug tan-awa, dili ba kita usa ka salin sa binhi ni Jose?  Ug kini nga mga butang nga nagpamatuod kanato, wala ba kini mahisulat nganha sa mga palid nga tumbaga diin ang atong amahan nga si Lehi midala gikan sa Jerusalem?",
                    "Ug nahinabo nga sa pagkatapos sa katloan ug ikaupat nga tuig, tan-awa, ako mopakita nganha kaninyo nga ang mga katawhan ni Nephi kinsa naluwas, ug usab kadto kinsa gitawag og mga Lamanite, kinsa naluwas, nakabaton og dako nga kalooy nga gipakita ngadto kanila, ug daghan nga mga panalangin gibu-bu ngadto sa ilang mga ulo hangtud nga diha human sa pagkayab ni Kristo ngadto sa langit siya sa pagkatinuod nagpakita sa iyang kaugalingon ngadto kanila—",
                    "Nagpakita sa iyang lawas ngadto kanila, ug nangalagad ngadto kanila; ug usa ka asoy sa iyang pangalagad ihatag human niini. Busa niini nga panahon ako mohimo og panapos sa akong gipamulong."
                ]
            },
            {
                "url": "https://www.lds.org/scriptures/bofm/3-ne/11?lang=ceb",
                "name": "Kapitulo 11",
                "summary": [
                    "Ang Amahan nagpamatuod sa iyang Hinigugmang Anak—Si Kristo mipakita ug misangyaw sa iyang pag-ula—Ang mga katawhan mihikap sa timaan sa mga samad sa iyang mga kamot, sa mga tiil, ug sa kilid—Sila misinggit Hosanna—Siya mipahiluna sa paagi ug sa matang sa bunyag—Ang espiritu sa panagbingkil iya sa yawa—Ang doktrina ni Kristo mao nga ang mga tawo motuo ug magpabunyag ug modawat sa Espiritu Santo. Mga A.D. 34."
                ],
                "verses": [
                    "Ug karon nahinabo nga dihay daghan nga mga tawo nga nagpundok, mga katawhan ni Nephi, nga nag-alirong sa templo nga anaa diha sa yuta sa Bountiful; ug sila natingala ug nahibulong sa usag usa, nagpakita sa usag usa sa mahinungdanon ug kahibulongan nga kausaban nga nahinabo sa mao nga dapit.",
                    "Ug sila usab naghisgot mahitungod niini nga Jesukristo, kang kinsa nga mga timailhan gihatag mahitungod sa iyang kamatayon.",
                    "Ug nahinabo nga samtang sila nagsinultihanay sa usag usa, sila nakadungog og usa ka tingog nga sama og gikan sa langit; ug sila mipunting sa ilang mga mata, kay sila wala makasabut sa tingog diin ilang nadungog; ug dili pagaw ang mao nga tingog, ni kini usa ka makusog nga tingog; bisan pa niana, ug sa iyang ka gamay nga tingog kini midulot kanila nga nadungog ngadto sa kinahiladman, mao gani nga walay bahin sa ilang dugokan nga wala mauyog; oo, kini midulot sa ilang kalag, ug nakapainit sa ilang mga kasingkasing.",
                    "Ug nahinabo nga nadungog na usab nila ang tingog, ug sila wala makasabut niini.",
                    "Ug usab sa ikatulo nga higayon sila nakadungog sa tingog, ug ilang gipaminaw aron madungog kini; ug ang ilang mga mata gitumong ngadto diin nagagikan ang tingog niini; ug sila mihangad sa langit, diin nagagikan ang tingog.",
                    "Ug tan-awa, sa ikatulo nga higayon sila nakasabut sa tingog diin ilang nadungog; ug kini miingon ngadto kanila:",
                    "Tan-awa ang akong Hinigugmang Anak, kinsa Ako nahimuot kaayo, kang kinsa Ako mihimaya sa akong ngalan—paminaw kamo kaniya.",
                    "Ug nahinabo, nga ingon nga sila nakasabut sila mipunting sa ilang mga mata pag-usab paingon sa langit; ug tan-awa, sila nakakita og usa ka Tawo nga mikunsad gikan sa langit; ug siya nagsul-ob og puti nga kupo; ug siya nanaog ug mibarug sa ilang taliwala; ug ang mga mata sa tibuok pundok sa mga katawhan gitumong ngadto kaniya, ug wala sila mangahas pagbuka sa ilang mga ba-ba, bisan sa usa ngadto sa usa, ug wala masayud unsa ang gipasabut niini, kay sila naghunahuna nga kini usa ka anghel nga nagpakita ngadto kanila.",
                    "Ug nahinabo nga siya mituy-od sa iyang kamot ug namulong ngadto sa mga katawhan, nag-ingon:",
                    "Tan-awa, Ako mao si Jesukristo, kinsa gipamatud-an sa mga propeta nga moanhi sa kalibutan.",
                    "Ug tan-awa, Ako ang kahayag ug ang kinabuhi sa kalibutan; ug Ako nakainom gikan sa pait nga kopa nga gihatag sa Amahan ngari kanako, ug gihimaya ang Amahan sa akong pagpas-an sa mga sala sa kalibutan, diin pinaagi niini Ako mituman sa kabubut-on sa Amahan sa tanan nga mga butang gikan sa sinugdanan.",
                    "Ug nahinabo nga sa diha nga si Jesus nakapamulong na niini nga mga pulong ang tibuok pundok sa mga katawhan miyukbo sa yuta; kay sila nahinumdom nga kini gitagna taliwala kanila nga si Kristo mopakita sa iyang kaugalingon ngadto kanila human sa iyang pagkayab ngadto sa langit.",
                    "Ug nahinabo nga ang Ginoo namulong ngadto kanila nag-ingon:",
                    "Tindog ug duol kamo ngari kanako, aron kamo mohikap pinaagi sa inyong kamot sa akong kilid, ug usab kamo mobati sa mga agi sa lansang sa akong mga kamot ug sa mga tiil, nga kamo masayud nga Ako mao ang Dios sa Israel, ug ang Dios sa tibuok yuta, nga gipatay tungod sa mga sala sa kalibutan.",
                    "Ug nahinabo nga ang pundok sa mga katawhan miduol ngadto kaniya, ug mihikap pinaagi sa ilang mga kamot ngadto sa iyang kilid, ug mibati sa mga agi sa mga lansang sa iyang mga kamot ug sa iyang mga tiil; ug kini sila mihimo, miduol tagsa-tagsa hangtud silang tanan nakaduol, ug nakakita uban sa ilang mga mata ug mibati uban sa ilang mga kamot, ug nasayud sa pagkatinuod ug nagpamatuod, nga kini mao siya, kinsa mao ang gikasulat sa mga propeta, nga moabut.",
                    "Ug sa diha nga nakaduol na silang tanan ug nakasaksi sa ilang kaugalingon, sila naghiusa sa pagsinggit, nag-ingon:",
                    "Hosanna! Bulahan ang ngalan sa Labing Halangdon nga Dios! Ug sila nangluhod sa tiilan ni Jesus, ug nagsimba kaniya.",
                    "Ug nahinabo nga siya namulong ngadto kang Nephi (kay si Nephi diha taliwala sa pundok sa mga katawhan) ug siya mimando kaniya sa pagduol.",
                    "Ug si Nephi mitindog ug miduol, ug miyukbo sa iyang kaugalingon sa atubangan sa Ginoo ug mihalok sa iyang tiil.",
                    "Ug ang Ginoo misugo kaniya sa pagtindog. Ug siya mitindog ug mibarug sa iyang atubangan.",
                    "Ug ang Ginoo miingon ngadto kaniya: Ako mohatag nganha kanimo og gahum aron ikaw mobunyag niini nga mga katawhan kon Ako mobalik na pagkayab sa langit.",
                    "Ug pag-usab ang Ginoo mitawag sa uban, ug miingon ngadto kanila sa ingon usab; ug siya mihatag kanila sa gahum sa pagbunyag. Ug siya miingon ngadto kanila: Sa ingon niini nga paagi kamo mobunyag; ug kinahanglan nga wala nay panagbingkil taliwala kaninyo.",
                    "Sa pagkatinuod Ako moingon nganha kaninyo, nga bisan kinsa ang maghinulsol sa iyang mga sala pinaagi sa inyong mga pulong, ug magtinguha sa pagpabunyag pinaagi sa akong ngalan, sa ingon niini nga paagi kamo mobunyag kanila—Tan-awa, kamo manaog ug motindog diha sa tubig, ug pinaagi sa akong ngalan kamo mobunyag kanila.",
                    "Ug karon tan-awa, kini mao ang mga pulong nga inyong pagalitukon, motawag kanila pinaagi sa ngalan, mag-ingon:",
                    "Pinaagi sa pagtugot nga gihatag kanako ni Jesukristo, ako mobunyag kanimo sa ngalan sa Amahan, ug sa Anak, ug sa Espiritu Santo. Amen.",
                    "Ug unya kamo mopaunlod kanila diha sa tubig, ug patungahon usab gikan sa tubig.",
                    "Ug subay niini nga paagi kamo mobunyag pinaagi sa akong ngalan; kay tan-awa, sa pagkatinuod Ako moingon nganha kaninyo, nga ang Amahan, ug ang Anak, ug ang Espiritu Santo usa ra; ug Ako anaa sa Amahan, ug ang Amahan ania kanako, ug ang Amahan ug Ako usa ra.",
                    "Ug sumala sa ingon nga ako misugo kaninyo sa ingon kamo mobunyag. Ug kinahanglan nga walay panaglalis taliwala kaninyo, ingon nga aduna karon; ni wala usab ang panaglalis taliwala kaninyo mahitungod sa mga punto sa akong doktrina ingon nga aduna karon.",
                    "Kay sa pagkatinuod, sa pagkatinuod Ako moingon nganha kaninyo, siya nga may espiritu sa panagbingkil dili gikan kanako, apan gikan sa yawa, kinsa mao ang amahan sa panagbingkil, ug siya nagkutaw sa mga kasingkasing sa mga tawo sa panagbangi uban ang kasuko, sa usag usa.",
                    "Tan-awa, kini dili mao ang akong doktrina, ang pagkutaw sa mga kasingkasing sa mga tawo sa kasuko, usa batok sa usa; apan mao kini ang akong doktrina, nga ang ingon niini nga mga butang pagahunungon.",
                    "Tan-awa, sa pagkatinuod, sa pagkatinuod, Ako moingon nganha kaninyo, Ako mopahayag nganha kaninyo sa akong doktrina.",
                    "Ug kini mao ang akong doktrina, ug kini mao ang doktrina nga gihatag sa Amahan ngari kanako; ug Ako magpamatuod sa Amahan, ug ang Amahan magpamatuod kanako, ug ang Espiritu Santo magpamatuod sa Amahan ug kanako; ug Ako magpamatuod nga ang Amahan nagsugo sa tanan nga mga tawo, bisan diin nga dapit, sa paghinulsol ug pagtuo kanako.",
                    "Ug bisan kinsa ang motuo kanako, ug magpabunyag, ang mao maluwas; ug sila mao sila kinsa ang makapanunod sa gingharian sa Dios.",
                    "Ug bisan kinsa ang dili motuo kanako, ug dili magpabunyag, pagapanghimarauton.",
                    "Sa pagkatinuod, sa pagkatinuod, Ako moingon nganha kaninyo, nga kini mao ang akong doktrina, ug Ako nagpamatuod niini gikan sa Amahan; ug bisan kinsa ang motuo kanako motuo usab sa Amahan; ug nganha kaniya ang Amahan magpamatuod kanako, kay siya moduaw kaniya uban sa kalayo ug sa Espiritu Santo.",
                    "Ug sa ingon ang Amahan magpamatuod kanako, ug ang Espiritu Santo mopamatuod ngadto kaniya bahin sa Amahan ug kanako; kay ang Amahan, ug Ako, ug ang Espiritu Santo usa ra.",
                    "Ug usab Ako moingon nganha kaninyo, kamo kinahanglan maghinulsol, ug mahisama sa usa ka gamay nga bata, ug magpabunyag pinaagi sa akong ngalan, o kamo dili gayud makadawat niini nga mga butang.",
                    "Ug usab Ako moingon nganha kaninyo, kamo kinahanglan maghinulsol, ug magpabunyag pinaagi sa akong ngalan, ug mahimo nga sama sa usa ka gamay nga bata, o kamo dili gayud makapanunod sa gingharian sa Dios.",
                    "Sa pagkatinuod, sa pagkatinuod, Ako moingon nganha kaninyo, nga kini mao ang akong doktrina, ug kinsa kadto nga magtukod diha niini, nagtukod diha sa akong lig-on nga sukaranan, ug ang ganghaan sa impyerno dili makabuntog batok kanila.",
                    "Ug kinsa kadto nga magpahayag niini sa kapin o kulang, ug magpahiluna niini alang sa akong doktrina, ang mao gikan sa dautan, ug wala matukod sa akong lig-on nga sukaranan; apan siya nagtukod diha sa usa ka balason nga tukuranan, ug ang ganghaan sa impyerno bukas sa pagdawat sa ingon kanila sa diha nga ang lunop moabut ug ang hangin mohampak diha kanila.",
                    "Busa, lakaw ngadto niini nga mga katawhan, ug ipahayag ang mga pulong diin Ako namulong, ngadto sa mga lumulupyo sa yuta."
                ]
            },
            {
                "url": "https://www.lds.org/scriptures/bofm/3-ne/12?lang=ceb",
                "name": "Kapitulo 12",
                "summary": [
                    "Si Jesus mitawag ug mihatag og gahum sa Napulog Duha—Siya mihatag sa mga Nephite sa usa ka pakigpulong nga sama sa Wali sa Bukid—Siya namulong sa mga Kabulahanan—Ang iyang mga panudlo milabaw ug nag-una sa balaod ni Moises—Ang mga tawo gisugo nga maghingpit gani sama nga siya ug ang iyang Amahan hingpit—Itandi sa Mateo 5. Mga A.D. 34."
                ],
                "verses": [
                    "Ug nahinabo nga sa diha nga nakapamulong na si Jesus niini nga mga pulong ngadto kang Nephi, ug ngadto niadto kinsa gitawag, (karon ang gidaghanon kanila kinsa gitawag, ug nakadawat sa gahum ug pagtugot sa pagbunyag, napulog duha) ug tan-awa, siya mituy-od sa iyang kamot ngadto sa pundok sa mga katawhan, ug misinggit ngadto kanila, nag-ingon: Bulahan kamo kon kamo mopatalinghug sa mga pulong niining napulog duha kinsa Ako mipili gikan diha taliwala kaninyo sa pagpangalagad nganha kaninyo, ug aron mahimo nga inyong mga sulugoon; ug ngadto kanila Ako mihatag sa gahum nga sila makabunyag kaninyo sa tubig; ug human nga kamo mabunyagan sa tubig, tan-awa, Ako mobunyag kaninyo uban sa kalayo ug uban sa Espiritu Santo; busa bulahan kamo kon kamo motuo kanako ug magpabunyag, human kamo makakita kanako ug masayud nga Ako mao.",
                    "Ug usab, labaw pa nga bulahan sila nga motuo sa inyong mga pulong tungod nga kamo mopamatuod nga kamo nakakita kanako, ug nga kamo nasayud nga Ako mao. Oo, bulahan sila kinsa motuo sa inyong mga pulong, ug manaog sa kinahiladman sa pagkamapainubsanon ug unya magpabunyag, kay sila pagaduawon uban sa kalayo ug uban sa Espiritu Santo, ug makadawat sa kapasayloan sa ilang mga sala.",
                    "Oo, bulahan ang mga kabus sa espiritu kinsa moduol kanako, kay ila ang gingharian sa langit.",
                    "Ug usab, bulahan silang tanan nga nagbangutan, kay sila pagahupayon.",
                    "Ug bulahan ang mga maaghup, kay sila makapanag-iya sa yuta.",
                    "Ug bulahan silang tanan nga gigutom ug giuhaw sa pagkamatarung, kay sila pagatagbawon sa Espiritu Santo.",
                    "Ug bulahan ang mga maloloy-on, kay sila makabaton og kalooy.",
                    "Ug bulahan ang tanan nga may maputli nga kasingkasing, kay sila makakita sa Dios.",
                    "Ug bulahan ang tanan nga tigpasiugda sa kalinaw, kay sila pagatawgon nga mga anak sa Dios.",
                    "Ug bulahan silang tanan kinsa gigukod alang sa kaayohan sa akong ngalan, kay ila ang gingharian sa langit.",
                    "Ug bulahan kamo kon ang mga tawo mopasipala ug mogukod kaninyo, ug mosulti sa tanan nga matang sa pagkadautan batok kaninyo sa bakak, tungod kanako;",
                    "Kay kamo makaangkon sa dako nga hingpit nga kalipay ug maglipay sa hilabihan, kay dako ang inyong ganti sa langit; kay sa ingon migukod sila sa mga propeta nga nahauna kaninyo.",
                    "Sa pagkatinuod, sa pagkatinuod, Ako moingon nganha kaninyo, Ako mohatag nganha kaninyo nga kamo mahimo nga asin sa yuta; apan kon ang asin mawad-an sa iyang lami asa kini i-asin sa yuta? Ang mao nga asin wala nay kapuslanan, ug ilabay sa gawas ug pagatunob-tunoban sa tiil sa mga tawo.",
                    "Sa pagkatinuod, sa pagkatinuod, Ako moingon nganha kaninyo, Ako mohatag nganha kaninyo aron mahimo nga kahayag niini nga mga katawhan. Usa ka dakbayan nga gitungtong sa usa ka bungtod dili matago.",
                    "Tan-awa, magdagkot ba ang mga tawo og usa ka kandila ug ibutang kini sa ilawom sa tadyaw? Dili, apan sa kandilero, ug kini mohatag og kahayag ngadto sa tanan nga anaa sulod sa balay;",
                    "Busa himoa nga ang inyong kahayag mohayag sa atubangan niini nga mga katawhan, aron sila makakita sa inyong maayo nga mga buhat ug himayaon ang inyong Amahan kinsa anaa sa langit.",
                    "Ayaw hunahunaa nga Ako mianhi aron sa pagguba sa balaod o sa mga propeta. Mianhi Ako dili sa pagguba apan sa pagtuman;",
                    "Kay sa pagkatinuod Ako moingon nganha kaninyo, bisan unsa ni usa ka tulbok dili molabay gikan sa balaod, apan kanako kining tanan matuman.",
                    "Ug tan-awa, Ako mihatag kaninyo sa balaod ug sa mga sugo sa akong Amahan, aron kamo motuo kanako, ug aron kamo maghinulsol sa inyong mga sala, ug moduol ngari kanako uban sa masulub-on nga kasingkasing ug mahinulsulon nga espiritu. Tan-awa, anaa na kaninyo ang mga sugo ug ang balaod natuman.",
                    "Busa duol ngari kanako aron kamo maluwas; sa pagkatinuod Ako moingon nganha kaninyo, nga gawas kon kamo mohupot sa akong mga sugo, diin Ako misugo kaninyo niini nga panahon, dili gayud kamo makasulod sa gingharian sa langit.",
                    "Kamo nakabati sa giingon kanila sa karaan nga panahon, ug kini usab nahisulat diha kaninyo, nga kamo dili magpatay, ug si kinsa kadto nga magpatay mahimutang sa kakuyaw sa paghukom sa Dios;",
                    "Apan Ako moingon nganha kaninyo, nga si kinsa kadto nga may kasuko sa iyang igsoon anaa sa kakuyaw sa iyang paghukom. Ug si kinsa ang moingon ngadto sa iyang igsoon, Buang, anaa usab sa kakuyaw sa atubangan sa konseho; ug si kinsa kadto nga moingon, Ikaw buang, anaa sa kakuyaw sa kalayo sa impyerno.",
                    "Busa, kon moduol kamo ngari kanako, o magtinguha sa pagduol ngari kanako, ug mahinumdom sa inyong igsoon nga may kasuko batok kaninyo—",
                    "Lakaw ngadto sa inyong igsoon, ug makig-uli una sa inyong igsoon, ug unya duol ngari kanako uban sa bug-os nga kasingkasing, ug Ako modawat kaninyo.",
                    "Pakig-uyon dayon kamo sa inyong kaaway samtang kamo nag-uban pa, tingali pa unya og sa bisan unsa nga higayon siya modakop kaninyo, ug mobalhug kaninyo sa bilanggoan.",
                    "Sa pagkatinuod, sa pagkatinuod, Ako moingon nganha kaninyo, nga kamo sa bisan unsa nga paagi dili makagawas hangtud nga kamo makabayad sa katapusan nga senine. Ug samtang ikaw anaa sa bilanggoan makabayad ka ba bisan usa lamang ka senine? Sa pagkatinuod, sa pagkatinuod, Ako moingon nganha kaninyo, Dili.",
                    "Tan-awa, nahisulat pinaagi kanila sa karaan nga panahon, nga dili ka manapaw;",
                    "Apan Ako moingon nganha kaninyo, nga si kinsa kadto nga motan-aw sa usa ka babaye, nga may kahigal kaniya, nakahimo na og panapaw sa iyang kasingkasing.",
                    "Tan-awa, Ako mohatag nganha kaninyo og usa ka sugo, nga kamo dili motugot nga kini nga mga butang mosulod sa inyong kasingkasing;",
                    "Kay maayo pa nga kamo mohikaw sa inyong mga kaugalingon niini nga mga butang, diin kamo mopas-an sa inyong krus, kay sa kamo itambug ngadto sa impyerno.",
                    "Kini nahisulat, nga si kinsa kadto nga mobulag sa iyang asawa, ihatag kaniya ang kasulatan sa panagbulag.",
                    "Sa pagkatinuod, sa pagkatinuod, Ako moingon nganha kaninyo, nga si kinsa kadto nga mobulag sa iyang asawa, tungod sa hinungdan sa pakighilawas nga walay pagtugot, makapahimo kaniya sa pagpanapaw; ug kon kinsa ang makigminyo kaniya nga gibulagan nakasala sa pagpanapaw.",
                    "Ug pag-usab kini nahisulat, ikaw dili manumpa sa imong kaugalingon, apan motuman ngadto sa Ginoo sa imong mga panumpa;",
                    "Apan sa pagkatinuod, sa pagkatinuod, Ako moingon nganha kaninyo, ayaw pagpanumpa; bisan sa langit, kay kini trono sa Dios;",
                    "Bisan sa yuta, kay kini iyang tumbanan;",
                    "Ni kamo manumpa pinaagi sa ulo, kay kamo dili makahimo og usa ka buhok nga itum o puti;",
                    "Apan himoa ang inyong panagsinultihanay nga Oo, oo; Dili, dili; kay bisan unsa ang molabaw pa niini dautan.",
                    "Ug tan-awa, kini nahisulat, mata sa mata, ug ngipon sa ngipon;",
                    "Apan Ako moingon nganha kaninyo, nga kamo dili mobatok sa dautan, apan kon si kinsa ang mosagpa sa inyong tuo nga aping, ibali ngadto kaniya ang pikas usab;",
                    "Ug kon may tawo nga mokiha kaninyo sa hukmanan aron pagkuha sa inyong saput, ihatag usab kaniya ang inyong kupo;",
                    "Ug bisan kinsa ang mopugos kaninyo paglakaw og usa ka milya, ubani siya sa duha ka milya.",
                    "Ihatag ngadto kaniya nga nangayo kaninyo, ug gikan kaniya nga manghulam nganha kaninyo ayaw pagbalibad.",
                    "Ug tan-awa kini nahisulat usab, nga kamo mohigugma sa inyong silingan ug modumot sa inyong kaaway;",
                    "Apan tan-awa Ako moiingon nganha kaninyo, higugmaa ang inyong mga kaaway, pagpanalangin kanila nga nagtunglo kaninyo, pagbuhat og maayo ngadto kanila nga nagdumot kaninyo, ug pag-ampo alang kanila kinsa nag-amung-among kaninyo ug nanggukod kaninyo;",
                    "Nga kamo mahimo nga mga anak sa inyong Amahan kinsa anaa sa langit; tungod kay siya mihimo sa adlaw nga mosilang sa mga dautan ug sa mga matarung.",
                    "Busa kadto nga mga butang nga lakip sa karaan nga panahon, diin ubos sa balaod, ngari kanako ang tanan natuman.",
                    "Mga karaan nga butang milabay na, ug ang tanan nga mga butang nahimo nga bag-o.",
                    "Busa Ako manghinaut nga kamo mahimo nga hingpit sama nga Ako ingon, o ang inyong Amahan kinsa anaa sa langit hingpit."
                ]
            },
            {
                "url": "https://www.lds.org/scriptures/bofm/3-ne/13?lang=ceb",
                "name": "Kapitulo 13",
                "summary": [
                    "Si Jesus mitudlo sa mga Nephite sa Pag-ampo sa Ginoo—Sila gisugo sa pagtigum sa mga bahandi sa langit—Ang Napulog Duha diha sa ilang pagpangalagad gisugo sa dili pagkabalaka sa mga butang nga temporal—Itandi sa Mateo 6. Mga A.D. 34."
                ],
                "verses": [
                    "Sa pagkatinuod, sa pagkatinuod, Ako moingon nga Ako manghinaut nga kamo kinahanglan molimos ngadto sa mga kabus; apan timan-i nga kamo dili molimos sa atubangan sa mga tawo nga aron makit-an kanila; tingali unya kamo walay ganti gikan sa inyong Amahan kinsa anaa sa langit.",
                    "Busa, kon kamo molimos ayaw pagpatingog og trumpeta sa inyong atubangan, ingon sa gibuhat sa mga maut diha sa tigumanan ug sa mga kadalanan, aron sila daygon sa mga tawo. Sa pagkatinuod Ako moingon nganha kaninyo, sila adunay ilang ganti.",
                    "Apan kon kamo molimos ayaw ipahibalo sa inyong wala nga kamot unsa ang gihimo sa inyong tuo nga kamot;",
                    "Aron ang inyong mga paglimos matago; ug ang imong Amahan kinsa nakakita sa tago, sa iyang kaugalingon moganti kaninyo sa dayag.",
                    "Ug kon kamo mag-ampo dili kamo magbuhat ingon sa mga maut, kay sila mahigugma sa pag-ampo, magbarug diha sa mga tigumanan ug diha sa mga eskena sa mga kadalanan, nga sila makita sa mga tawo. Sa pagkatinuod Ako moingon nganha kaninyo, sila adunay ilang ganti.",
                    "Apan kamo, kon kamo mag-ampo, sulod sa inyong lawak, ug kon kamo nakatak-up na sa inyong pultahan, pag-ampo ngadto sa inyong Amahan kinsa anaa sa tago; ug ang inyong Amahan, kinsa nagtan-aw sa tago, moganti kaninyo sa dayag.",
                    "Apan kon kamo mag-ampo, ayaw paggamit sa kawang nga pagbalik-balik, sama sa pagano, kay sila naghunahuna nga sila dunggon tungod sa ilang daghan nga pulong.",
                    "Busa ayaw kamo pagsunod kanila, kay ang inyong Amahan nasayud unsa nga mga butang kamo nanginahanglan sa wala pa kamo mangayo kaniya.",
                    "Ug niini nga paagi kamo mag-ampo: Amahan namo nga anaa sa langit, daygon ang imong ngalan.",
                    "Ang imong pagbuot matuman dinhi sa yuta maingon sa langit.",
                    "Ug pasayloa kami sa among mga utang, sama sa among pagpasaylo sa mga nakautang kanamo.",
                    "Ug ilikay mo kami sa pagtintal ug luwasa kami sa mga dautan.",
                    "Kay imo ang gingharian, ug ang gahum, ug ang himaya sa kahangturan. Amen.",
                    "Apan, kon kamo mopasaylo sa mga tawo sa ilang mga kalapasan ang imong langitnong Amahan mopasaylo usab kanimo;",
                    "Apan kon kamo dili mopasaylo sa mga tawo sa ilang mga kalapasan ni ang inyong Amahan mopasaylo sa inyong mga kalapasan.",
                    "Dugang pa, kon kamo magpuasa, ayaw pag-iningon sa mga maut, nga masulub-on ang panagway, tungod kay sila mituyo og pagsubo sa ilang mga nawong aron makita ngadto sa mga tawo nga sila nagpuasa. Sa pagkatinuod Ako moingon nganha kaninyo, sila adunay ilang ganti.",
                    "Apan kamo, kon kamo magpuasa, pagdihog og lana sa inyong ulo, ug panghilam-os sa inyong nawong;",
                    "Nga kamo dili mahibaloan ngadto sa mga tawo nga nagpuasa, apan ngadto sa inyong Amahan, nga anaa sa tago; ug ang inyong Amahan, kinsa nagtan-aw diha sa tago, moganti kaninyo sa dayag.",
                    "Ayaw pagtigum alang sa inyong mga kaugalingon og mga bahandi dinhi sa yuta, diin ang anunogba ug ang taya modunot, ug ang mga kawatan molungkab ug mokawat;",
                    "Apan pagtigum alang sa inyong mga kaugalingon og mga bahandi didto sa langit, diin ni anunogba ni taya modunot diin walay mga kawatan nga molungkab ug mokawat.",
                    "Kay hain gani ang inyong bahandi, tua usab ang inyong kasingkasing.",
                    "Ang kahayag sa lawas mao ang mata; kon, busa, ang inyong mata bug-os, ang tibuok ninyong lawas mapuno sa kahayag.",
                    "Apan kon ang inyong mga mata dautan, ang inyong tibuok lawas mapuno sa kangitngit. Kon, busa, ang kahayag nga anaa kaninyo mahimo nga kangitngit, unsa ka dako niana nga kangitngit!",
                    "Walay tawo nga makaalagad sa duha ka mga agalon; tungod kay sa bisan unsa nga paagi kasilagan niya ang usa ug higugmaon niya ang lain, o kaha siya moalagad sa usa ug motamay sa lain. Dili kamo makaalagad sa Dios ug sa katigayunan.",
                    "Ug nahinabo nga sa diha nga nakapamulong na si Jesus niini nga mga pulong siya mitan-aw sa napulog duha kinsa siya mipili, ug miingon ngadto kanila: Hinumdumi ang mga pulong diin Ako namulong. Kay tan-awa, kamo mao sila kinsa Ako mipili sa pagpangalagad niini nga mga katawhan. Busa Ako moingon nganha kaninyo, ayaw pagkabalaka sa inyong kinabuhi, unsa ang inyong kan-on, o unsa ang inyong imnon; ni alang sa inyong lawas, unsa ang inyong isul-ob. Dili ba ang kinabuhi labaw pa kay sa pagkaon, ug ang lawas labaw pa kay sa panaput?",
                    "Tan-awa ang mga langgam sa kahanginan, sila wala magpugas, ni mag-ani ni magtigum sa kamalig; gani ang inyong langitnong Amahan nagpakaon kanila. Dili ba kamo labaw pa kay kanila?",
                    "Hain kaninyo pinaagi sa paghunahuna ang makadugang og sukod ngadto sa inyong pamarug?",
                    "Ug ngano nga kamo maghunahuna alang sa panaput? Hunahunaa ang mga liryo sa umahan giunsa nila pagtubo; sila wala maghago, ni sila maglalik;",
                    "Ug hinoon Ako moiingon nganha kaninyo, nga bisan pa si Solomon, sa tanan niya nga kahalangdon, wala sul-ubi sama sa usa kanila.",
                    "Busa, kon ang Dios nagsangkap sa sagbut sa umahan, diin karon anaa pa, ug pagkaugma isugnod ngadto sa hudno, bisan gani siya magsaput kaninyo, kon kamo dili lamang kulang sa hugot nga pagtuo.",
                    "Busa ayaw pagkabalaka, mag-ingon, Unsa ang atong kan-on? o, Unsa ang atong imnon? o, Asa kita og isul-ob?",
                    "Kay ang inyong langitnong Amahan nasayud nga kamo nanginahanglan sa tanan niini nga mga butang.",
                    "Apan pangita una kamo sa gingharian sa Dios ug sa iyang pagkamatarung, ug kining tanan nga mga butang idugang nganha kaninyo.",
                    "Busa ayaw kabalaka alang sa ugma, kay ang ugma mao ang mabalaka sa mga butang sa iyang kaugalingon. Igo na ang adlaw ngadto sa dautan nga anaa diha niana."
                ]
            },
            {
                "url": "https://www.lds.org/scriptures/bofm/3-ne/14?lang=ceb",
                "name": "Kapitulo 14",
                "summary": [
                    "Si Jesus nagsugo: Ayaw paghukom; pangayo sa Dios; pagbantay sa mini nga mga propeta—Siya misaad sa kaluwasan ngadto niadto kinsa mobuhat sa kabubut-on sa Amahan—Itandi sa Mateo 7. Mga A.D. 34."
                ],
                "verses": [
                    "Ug karon nahinabo nga sa diha nga si Jesus nakapamulong niini nga mga pulong siya miatubang pag-usab sa pundok sa mga katawhan, ug mibuka sa iyang ba-ba ngadto kanila pag-usab, nag-ingon: Sa pagkatinuod, sa pagkatinuod, Ako moingon nganha kaninyo, Ayaw paghukom, nga kamo dili pagahukman.",
                    "Kay sa bisan unsa nga paghukom nga kamo mihukom, kamo pagahukman; ug sa bisan unsa nga sukod kamo magsukod, kini mao ang isukod kaninyo pagbalik.",
                    "Apan ngano nga motan-aw kamo sa puling nga anaa sa mata sa inyong igsoon, apan wala maghunahuna nga adunay babag nga kahoy sa inyong kaugalingon nga mata?",
                    "O sa unsa nga paagi kamo moingon ngadto sa inyong igsoon: Kuhaon ko ang puling sa imong mata—ug tan-awa, ang babag nga kahoy anaa sa imong kaugalingon nga mata?",
                    "Kamo mga maut, unaha pagkuha ang babag nga kahoy sa inyong kaugalingon nga mata; ug unya kamo makakita pag-ayo sa pagkuha sa puling gikan sa mata sa inyong igsoon.",
                    "Ayaw ihatag ang mga butang nga balaan ngadto sa mga iro, ni ilabay ang inyong mga perlas ngadto sa mga baboy, basin ug sila motunob-tunob kanila sa ilang mga tiil, ug unya moatubang ug mokunis-kunis kaninyo.",
                    "Pangayo, ug kini ihatag nganha kaninyo; pangita, ug kamo makakaplag; tuktok, ug kini pagaablihan nganha kaninyo.",
                    "Kay ang matag usa nga mangayo, makadawat; ug siya nga mangita, makakaplag; ug ngadto kaniya nga motuktok, pagaablihan.",
                    "O unsa nga matang sa pagkatawo kamo, kinsa, kon ang iyang anak mangayo og pan, mohatag kaniya og usa ka bato?",
                    "O kon siya mangayo og isda, siya mohatag ba kaniya og bitin?",
                    "Kon kamo, ingon nga dautan, mahibalo nga mohatag sa mga maayo nga gasa ngadto sa inyong mga anak, unsa pa kaha ang inyong Amahan kinsa anaa sa langit nga mohatag sa mga maayo nga butang ngadto kanila nga mangayo kaniya?",
                    "Busa, ang tanan nga mga butang nga buot ninyo nga buhaton sa mga tawo nganha kaninyo, buhata kini ngadto kanila, kay mao kini ang balaod ug ang mga propeta.",
                    "Sulod kamo sa higpit nga ganghaan; kay lapad ang ganghaan, ug dako ang agianan, diin nagpaingon ngadto sa kalaglagan, ug dihay daghan kinsa mosulod niini;",
                    "Tungod kay higpit ang ganghaan, ug pig-ot ang agianan, nga paingon sa kinabuhi, ug diyutay lamang ang makakaplag niini.",
                    "Pagbantay sa mini nga mga propeta, kinsa moduol kaninyo nga magsul-ob sa saput sa karnero, apan diay sa sulod nila sila mga lobo nga manunukob.",
                    "Kamo makaila kanila pinaagi sa ilang mga bunga. Ang mga tawo mamu-po ba sa mga ubas nga tunukon, o igos sa kudyapa?",
                    "Bisan pa ang matag maayo nga kahoy mohatag og maayo nga bunga; apan ang dautan nga kahoy mohatag og dautan nga bunga.",
                    "Ang usa ka maayo nga kahoy dili mohatag og dautan nga bunga, ni ang usa ka dautan nga kahoy mohatag og maayo nga bunga.",
                    "Ang matag kahoy nga dili mohatag og maayo nga bunga putlon, ug isugnod ngadto sa kalayo.",
                    "Busa, kamo masayud kanila pinaagi sa ilang mga bunga.",
                    "Dili tanan nga moingon kanako, Ginoo, Ginoo, makasulod sa gingharian sa langit; apan siya nga nagbuhat sa kabubut-on sa akong Amahan kinsa anaa sa langit.",
                    "Daghan ang moingon kanako niana nga adlaw: Ginoo, Ginoo, kami wala ba managna pinaagi sa imong ngalan, ug pinaagi sa imong ngalan makahingilin sa mga yawa, ug pinaagi sa imong ngalan makahimo og daghan nga katingalahan nga mga buhat?",
                    "Ug unya Ako mopadayag ngadto kanila: Ako wala gayud makaila kaninyo; palayo gikan kanako, kamo nga nagbuhat og dautan.",
                    "Busa, kinsa kadto nga nakadungog niining akong mga pulong ug nagbuhat kanila, Ako motandi kaniya sa usa ka maalamon nga tawo, kinsa nagtukod sa iyang balay diha ibabaw sa usa ka bato—",
                    "Ug mibundak ang ulan, ug miabut ang mga lunop, ug mihuros ang mga hangin, ug mihampak niana nga balay; apan kini wala matumba, tungod kay kini gitukod diha ibabaw sa usa ka bato.",
                    "Ug ang tanan nga nakadungog sa akong gipamulong ug dili mobuhat niini ikatandi siya ngadto sa usa ka tawo nga buang, nga nagtukod sa iyang balay diha ibabaw sa balas—",
                    "Ug mibundak ang ulan, ug miabut ang mga lunop, ug mihuros ang mga hangin, ug mihampak niana nga balay; ug kini natumba, ug hilabihan ang pagkahugno niini."
                ]
            },
            {
                "url": "https://www.lds.org/scriptures/bofm/3-ne/15?lang=ceb",
                "name": "Kapitulo 15",
                "summary": [
                    "Si Jesus mipahibalo nga ang balaod ni Moises natuman diha kaniya—Ang mga Nephite mao ang lain nga karnero nga iyang gipamulong didto sa Jerusalem—Tungod sa kadautan, ang mga katawhan sa Ginoo sa Jerusalem wala masayud sa nagkatibulaag nga karnero sa Israel. Mga A.D. 34."
                ],
                "verses": [
                    "Ug karon nahinabo nga sa diha nga si Jesus nakahuman niini nga pamahayag mitan-aw sa iyang mata libut sa pundok sa mga katawhan, ug miingon ngadto kanila: Tan-awa, kamo nakadungog og mga butang nga Ako mitudlo sa wala pa Ako mokayab ngadto sa akong Amahan; busa, kinsa kadto nga mahinumdom niini nga mga pamahayag ug mobuhat kanila, Ako mobanhaw kaniya sa katapusan nga adlaw.",
                    "Ug nahinabo nga sa diha nga nakasulti na si Jesus niini nga mga pulong siya nakasabut nga dihay uban kanila nga natingala, ug naglibug unsa ang iyang buot ipasabut mahitungod sa balaod ni Moises; kay sila wala makasabut sa nahisulat nga pamahayag nga ang daan nga mga butang milabay na, ug ang tanan nga mga butang nahimo nga bag-o.",
                    "Ug miingon siya ngadto kanila: Ayaw kamo og katingala nga Ako miingon nganha kaninyo nga milabay na ang daan nga mga butang, ug ang tanan nga mga butang nahimo nga bag-o.",
                    "Tan-awa, Ako moingon nganha kaninyo nga ang balaod natuman na nga gihatag ngadto kang Moises.",
                    "Tan-awa, Ako mao ang naghatag sa balaod, ug Ako mao siya kinsa mihimo og pakigsaad uban sa akong mga katawhan sa Israel; busa, ang balaod natuman na kanako, tungod kay Ako mianhi aron pagtuman sa balaod; busa kini adunay katapusan.",
                    "Tan-awa, Ako wala molaglag sa mga propeta, kay alang sa tanan nga wala pa matuman pinaagi kanako, sa pagkatinuod Ako moingon nganha kaninyo, ang tanan pagatumanon.",
                    "Ug tungod kay Ako nag-ingon nganha kaninyo nga ang daan nga mga butang milabay na, Ako wala moguba niana nga gipamulong mahitungod sa mga butang nga moabut.",
                    "Kay tan-awa, ang pakigsaad diin Ako mihimo uban sa akong mga katawhan wala pa matuman ang tanan; apan ang balaod nga gihatag ngadto kang Moises may katapusan pinaagi kanako.",
                    "Tan-awa, Ako mao ang balaod, ug ang kahayag. Tan-aw ngari kanako, ug lahutay hangtud sa katapusan, ug ikaw mabuhi; kay ngadto kaniya nga molahutay hangtud sa katapusan Ako mohatag og kinabuhi nga dayon.",
                    "Tan-awa, Ako mihatag nganha kaninyo sa mga sugo; busa paghupot sa akong mga sugo. Ug kini mao ang balaod ug ang mga propeta, kay sila sa pagkatinuod nagpamatuod kanako.",
                    "Ug nahinabo nga pagkahuman ni Jesus sa pagpamulong niini nga mga pulong, siya miingon ngadto sa napulog duha kinsa siya mipili:",
                    "Kamo ang akong mga tinun-an; ug kamo usa ka kahayag ngadto niini nga mga katawhan, kinsa mga salin sa balay ni Jose.",
                    "Ug tan-awa, kini mao ang yuta nga inyong kabilin; ug ang Amahan mihatag niini nganha kaninyo.",
                    "Ug wala pa mahitabo nga ang Amahan mihatag kanako og sugo nga Ako kinahanglan mosulti niini ngadto sa inyong kaigsoonan sa Jerusalem.",
                    "Ni sa bisan unsa nga higayon nga ang Amahan mihatag kanako og sugo nga Ako kinahanglan mosulti ngadto kanila mahitungod sa uban nga mga tribo sa balay ni Israel, kinsa gipahilayo sa Amahan gikan sa yuta.",
                    "Kini mao lamang ang gisugo sa Amahan kanako, nga Ako kinahanglan mosulti ngadto kanila:",
                    "Nga Ako adunay lain nga karnero nga wala niini nga pundok; ug ngadto kanila usab Ako modala, ug sila maminaw sa akong tingog; ug adunay usa ka pundok, ug usa nga magbalantay.",
                    "Ug karon, tungod sa pagkatikig og liog ug sa pagkawalay pagtuo sila wala makasabut sa akong pulong; busa Ako gisugo sa Amahan sa dili pagsulti mahitungod niini nga butang ngadto kanila.",
                    "Apan, sa pagkatinuod, Ako moingon nganha kaninyo nga ang Amahan nagsugo kanako, ug Ako mosulti niini nganha kaninyo, nga gibulag kamo gikan kanila tungod sa ilang kadautan; busa tungod sa ilang kadautan sila wala makaila kaninyo.",
                    "Ug sa pagkatinuod, Ako moingon nganha kaninyo pag-usab, nga ang uban nga mga tribo gibulag sa Amahan gikan kanila; ug kini tungod sa ilang kadautan sila wala makaila kanila.",
                    "Ug sa pagkatinuod Ako moingon nganha kaninyo, nga kamo mao sila kinsa Ako miingon: Ako adunay lain nga karnero nga wala niini nga pundok; kanila usab Ako kinahanglan modala, ug sila maminaw sa akong tingog; ug adunay usa ka pundok, ug usa ka magbalantay.",
                    "Ug sila wala makasabut kanako, kay sila nagdahum nga kini mao ang mga Hentil; kay sila wala makasabut nga ang mga Hentil makabig pinaagi sa ilang pagsangyaw.",
                    "Ug sila wala makasabut kanako nga Ako miingon nga sila makadungog sa akong tingog; ug sila wala makasabut kanako nga ang mga Hentil dili sa tanan nga panahon makadungog sa akong tingog—nga Ako dili magpakita sa akong kaugalingon ngadto kanila gawas kini pinaagi sa Espiritu Santo.",
                    "Apan tan-awa, kamo nakadungog sa akong tingog, ug nakakita kanako; ug kamo akong karnero, ug kamo naihap uban niadto nga gihatag sa Amahan kanako."
                ]
            },
            {
                "url": "https://www.lds.org/scriptures/bofm/3-ne/16?lang=ceb",
                "name": "Kapitulo 16",
                "summary": [
                    "Si Jesus moduaw sa uban nga nawala nga mga karnero sa Israel—Sa ulahing mga adlaw ang ebanghelyo moadto ngadto sa mga Hentil ug unya ngadto sa balay ni Israel—Ang mga katawhan sa Ginoo makakita sa panahon nga siya modala pagbalik sa Zion. Mga A.D. 34."
                ],
                "verses": [
                    "Ug sa pagkatinuod, sa pagkatinuod, Ako moingon nganha kaninyo nga Ako adunay lain nga karnero, nga wala dinhi niini nga yuta, ni sa yuta sa Jerusalem, ni sa bisan diin nga bahin libut sa yuta diin Ako moadto sa pagpangalagad.",
                    "Kay sila mao kinsa Ako namulong nga kini mao sila nga wala pa makadungog sa akong tingog; ni Ako sa bisan unsa nga higayon nagpakita sa akong kaugalingon ngadto kanila.",
                    "Apan Ako nakadawat og sugo gikan sa Amahan nga kinahanglan moadto ngadto kanila, ug nga sila maminaw sa akong tingog, ug pagaiphon taliwala sa akong mga karnero, aron adunay usa ka pundok ug usa ka magbalantay; busa Ako magpakita sa akong kaugalingon ngadto kanila.",
                    "Ug Ako mosugo kaninyo nga kamo mosulat niini nga mga pulong human Ako mobiya, nga kon kini mao nga ang akong mga katawhan sa Jerusalem, sila kinsa nakakita kanako ug nakauban kanako sa akong pangalagad, dili mangayo ngadto sa Amahan pinaagi sa akong ngalan, nga aron sila makadawat sa kasayuran kaninyo pinaagi sa Espiritu Santo, ug usab sa uban nga mga tribo nga wala pa nila mailhi, nga kini nga mga pamahayag nga inyong isulat pagatagoan ug ipakita ngadto sa mga Hentil, nga pinaagi sa kahingpitan sa mga Hentil, ang salin sa ilang binhi, kinsa pagatibulaagon diha sa ibabaw sa yuta tungod sa ilang pagkawalay pagtuo, pagadad-on, o mahimo nga pagadad-on ngadto sa usa ka kasayuran kanako, nga ilang Manunubos.",
                    "Ug unya Ako mopundok kanila gikan sa upat ka mga suok sa yuta; ug unya Ako motuman sa pakigsaad nga gihimo sa Amahan ngadto sa tanan nga mga katawhan sa balay ni Israel.",
                    "Ug bulahan ang mga Hentil, tungod sa ilang pagtuo ngari kanako, ug sa Espiritu Santo, diin misaksi ngadto kanila mahitungod kanako ug sa Amahan.",
                    "Tan-awa, tungod sa ilang pagtuo kanako, miingon ang Amahan, ug tungod sa ilang walay pagtuo kaninyo, O balay ni Israel, diha sa ulahing mga adlaw ang kamatuoran moabut ngadto sa mga Hentil, nga ang kahingpitan niini nga mga butang masayran ngadto kanila.",
                    "Apan alaot, miingon ang Amahan, ngadto sa mga Hentil nga walay pagtuo—kay bisan pa sa ilang pag-abut sa ibabaw niini nga yuta, ug mipatibulaag sa akong mga katawhan kinsa sakop sa balay ni Israel; ug ang akong mga katawhan kinsa anaa sa balay ni Israel gihinginlan gikan kanila, ug mitunob-tunob kanila;",
                    "Ug tungod sa mga kalooy sa Amahan ngadto sa mga Hentil, ug usab sa mga paghukom sa Amahan diha sa akong mga katawhan kinsa sakop sa balay ni Israel, sa pagkatinuod, sa pagkatinuod, Ako moingon nganha kaninyo, nga human niining tanan, ug Ako mosugo nga ang akong mga katawhan kinsa sakop sa balay ni Israel nga pagabunalan, ug pagasakiton, ug pagapatyon, ug pagahinginlan gikan sa taliwala kanila, ug pagadumtan kanila, ug mahimo nga usa ka yubit ug usa ka pagya sa taliwala kanila—",
                    "Ug sa ingon misugo ang Amahan nga Ako kinahanglan moingon nganha kaninyo: Niana nga adlaw sa diha nga ang mga Hentil makasala batok sa akong ebanghelyo, ug mosalikway sa kahingpitan sa akong ebanghelyo, ug sila bayawon sa garbo sa ilang mga kasingkasing ibabaw sa tanan nga kanasuran ug ibabaw sa tanan nga mga katawhan sa tibuok yuta, ug pagapun-on sa tanan nga matang sa pamakak, ug mga panglingla, ug sa mga kadaot, ug sa tanan nga matang sa pagkamaut, ug mga pagbuno, ug sa panapi sa mga kaparian, ug sa malaw-ay nga mga buhat, ug tinago nga mga pagkasalawayon; ug kon sila mobuhat sa tanan niadto nga mga butang, ug mosalikway sa kahingpitan sa akong ebanghelyo, tan-awa, miingon ang Amahan, Ako mokuha sa kahingpitan sa akong ebanghelyo gikan sa taliwala kanila.",
                    "Ug unya Ako mahinumdom sa pakigsaad diin Ako mihimo ngadto sa akong mga katawhan, O balay ni Israel, ug Ako modala sa akong ebanghelyo ngadto kanila.",
                    "Ug Ako mopakita nganha kaninyo, O balay ni Israel, nga ang mga Hentil walay gahum diha kaninyo; apan Ako mohinumdom sa akong pakigsaad nganha kaninyo, O balay ni Israel, ug kamo moabut sa kasayuran sa kahingpitan sa akong ebanghelyo.",
                    "Apan kon ang mga Hentil maghinulsol ug mobalik ngari kanako, miingon ang Amahan, tan-awa sila pagaiphon nga sakop sa akong mga katawhan, O balay ni Israel.",
                    "Ug Ako dili motugot nga ang akong mga katawhan, kinsa anaa sa balay ni Israel, nga moadto ngadto kanila, ug motunob-tunob kanila, miingon ang Amahan.",
                    "Apan kon sila dili mobalik ngari kanako ug maminaw sa akong tingog, Ako motugot kanila, oo, Ako motugot sa akong mga katawhan, O balay ni Israel, nga moipon taliwala kanila, ug motunob-tunob kanila, ug sila mahisama sa asin nga nawad-an sa lami, diin sukad karon walay kapuslanan apan angay isalikway, ug pagatunob-tunoban sa tiil sa akong mga katawhan, O balay ni Israel.",
                    "Sa pagkatinuod, sa pagkatinuod, Ako moingon nganha kaninyo, sa ingon ang Amahan misugo kanako—nga Ako kinahanglan mohatag ngadto niini nga katawhan niining yuta nga ilang kabilin.",
                    "Ug unya ang mga pulong sa propeta nga si Isaias matuman, nga nag-ingon:",
                    "Ang inyong magbalantay mopataas sa tingog; uban sa tingog magdungan sila sa pag-awit, kay sila magkakita sa panahon nga ang Ginoo modala pagbalik sa Zion.",
                    "Paglipay, pagdungan sa pag-awit, kamo nga biniyaan nga mga dapit sa Jerusalem; tungod kay ang Ginoo mihupay sa iyang mga katawhan, siya mitubos sa Jerusalem.",
                    "Ang Ginoo mipakita sa iyang balaan nga bukton ngadto sa mga mata sa tanan nga mga nasud; ug ang tanan nga mga lumulupyo sa yuta makakita sa kaluwasan sa Dios."
                ]
            },
            {
                "url": "https://www.lds.org/scriptures/bofm/3-ne/17?lang=ceb",
                "name": "Kapitulo 17",
                "summary": [
                    "Si Jesus mitudlo sa mga katawhan sa pagpalandong sa iyang mga pulong ug pag-ampo aron sa pagsabut—Siya miayo sa ilang masakiton—Siya nag-ampo alang sa mga katawhan, ginamit ang pinulongan nga dili ikasulat—Mga anghel nangalagad ug ang kalayo miliyok sa ilang gagmay nga kabataan. Mga A.D. 34."
                ],
                "verses": [
                    "Tan-awa, karon nahinabo nga sa pagkahuman ni Jesus sa pagpamulong niini nga mga pulong siya milibut pagtan-aw pag-usab sa pundok sa mga katawhan, ug siya miingon ngadto kanila: Tan-awa, ang akong panahon miabut na.",
                    "Ako nakasabut nga kamo mahuyang, nga kamo dili makasabut sa akong tanan nga mga pulong nga gisugo kanako sa Amahan nga isulti nganha kaninyo niini nga higayon.",
                    "Busa, pamauli kamo sa inyong mga panimalay, ug palandonga kini nga mga butang nga Ako miingon, ug pangayoa sa Amahan, pinaagi sa akong ngalan, aron kamo makasabut, ug i-andam ang inyong mga hunahuna alang sa ugma, ug Ako moanha kaninyo pag-usab.",
                    "Apan karon mobalik Ako ngadto sa Amahan, ug usab aron magpakita sa akong kaugalingon ngadto sa nawala nga mga tribo sa Israel, kay sila wala mawala ngadto sa Amahan, kay siya nasayud diin siya modala kanila.",
                    "Ug nahinabo nga human si Jesus nakapamulong, siya milibut sa iyang mga mata pag-usab ngadto sa pundok sa mga katawhan, ug nakakita nga sila naghilak, ug nagtan-aw kaniya ingon og nagpasabut nga sila mohangyo kaniya sa pagpabilin og diyutay pa nga panahon uban kanila.",
                    "Ug siya miingon ngadto kanila: Tan-awa, ang akong kasingkasing napuno sa kapuangod diha kaninyo.",
                    "Aduna ba kamo dihay mga masakiton? Dad-a sila ngari. Aduna ba kamo dihay mga bakol, o mga buta, o mga pungkol, o mga angol, o mga sanglahon, o mga dili makalihok, o kadto nga mga bungol, o kadto nga gitakbuyan sa tanan nga mga matang sa sakit? Dad-a sila ngari ug Ako moayo kanila, kay Ako adunay kalooy diha kaninyo; ang akong kasingkasing napuno sa kalooy.",
                    "Kay Ako nakasabut nga kamo nagtinguha nga Ako mopakita nganha kaninyo unsa nga Ako nakabuhat ngadto sa inyong mga kaigsoonan sa Jerusalem, kay Ako nakakita nga ang inyong hugot nga pagtuo igo nga Ako moayo kaninyo.",
                    "Ug nahinabo nga sa diha nga siya nahuman sa pagpamulong, ang tanan nga pundok sa mga katawhan, nagkahiusa, ug miduol uban sa ilang mga masakiton ug may mga balatian, ug ilang mga bakol, ug uban sa ilang mga buta, ug uban sa ilang mga amang, ug sa tanan kanila nga gitakbuyan sa tanan nga matang sa sakit; ug siya miayo kanila matag usa kanila nga gidala ngadto kaniya.",
                    "Ug silang tanan, kadto kinsa nangaayo ug kadto kinsa mga maayo, miluhod sa iyang tiilan, ug misimba kaniya; ug kutob sa miduol kaniya ang kadaghanan mihalok sa iyang mga tiil, hangtud nga ang iyang mga tiil naligo sa ilang mga luha.",
                    "Ug nahinabo nga siya misugo nga ang ilang gagmay nga mga bata kinahanglan dad-on ngadto kaniya.",
                    "Busa sila midala sa ilang gagmay nga mga bata ug gipalingkod sila sa yuta nga nag-alirong kaniya, ug si Jesus mitindog sa ilang taliwala; ug ang pundok sa mga katawhan mihatag og agianan hangtud nga nadala na ang tanan ngadto kaniya.",
                    "Ug nahinabo nga sa diha nga nadala na silang tanan, ug si Jesus nagbarug sa taliwala, siya misugo sa pundok sa mga katawhan nga sila moluhod sa yuta.",
                    "Ug nahinabo nga sa diha nga nakaluhod na sila sa yuta, si Jesus miagulo, ug miingon: Amahan, Ako nahasol tungod sa kadautan sa mga katawhan sa balay ni Israel.",
                    "Ug human siya nakapamulong, siya usab miluhod sa yuta; ug tan-awa siya nag-ampo ngadto sa Amahan, ug ang mga butang diin siya nag-ampo dili ikasulat, ug ang pundok sa mga katawhan nga nakadungog kaniya mipamatuod.",
                    "Ug sa ingon niini nga matang sila nagpamatuod: Ang mata wala pa makatan-aw, ni ang dunggan makadungog, kaniadto, sa mahinungdanon ug kahibulongan nga mga butang diin kami nakakita ug nakadungog ni Jesus nga nakigsulti ngadto sa Amahan;",
                    "Ug walay dila nga makalitok, ni may ikasulat si bisan kinsa nga tawo, ni mga kasingkasing sa mga tawo makasabut niini nga mahinungdanon ug kahibulongan nga mga butang nga among nakita ug nadungog nga gipamulong ni Jesus; ug walay usa nga nakasabut sa kalipay nga mipuno sa among mga kalag sa panahon nga kami nakadungog kaniya nga nag-ampo alang kanamo ngadto sa Amahan.",
                    "Ug nahinabo nga sa nakahuman na si Jesus sa pag-ampo ngadto sa Amahan, siya mitindog; ug hilabihan ang gibati sa pundok sa mga katawhan nga sila gisanapan sa kalipay.",
                    "Ug nahinabo nga si Jesus namulong ngadto kanila, ug sila gipatindog.",
                    "Ug sila nanindog gikan sa yuta, ug siya miingon ngadto kanila: Bulahan kamo tungod sa inyong hugot nga pagtuo. Ug karon tan-awa, ang akong hingpit nga kalipay nabug-os.",
                    "Ug sa diha nga siya nakalitok na niini nga mga pulong, siya mihilak, ug ang pundok sa mga katawhan nakasaksi niini, ug siya mikuha sa ilang gagmay nga mga bata, sa tinagsa, ug mipanalangin kanila, ug nag-ampo ngadto sa Amahan alang kanila.",
                    "Ug sa diha nga siya nakahimo na niini siya mihilak pag-usab;",
                    "Ug siya namulong ngadto sa pundok sa mga katawhan, ug miingon ngadto kanila: Tan-awa ang inyong gagmay nga mga bata.",
                    "Ug samtang sila mipunting sa ilang mga mata paingon sa langit, ug sila nakakita sa langit nga naabli, ug sila nakakita sa mga anghel nanaog gikan sa langit nga ingon og diha sa taliwala sa kalayo; ug sila nanaog ug gialirongan kadtong gagmay nga mga bata, ug sila gialirongan sa kalayo; ug ang mga anghel nangalagad ngadto kanila.",
                    "Ug ang pundok sa mga katawhan nakakita ug nakadungog ug nagpamatuod; ug sila nasayud nga ang ilang talaan tinuod kay silang tanan nakakita ug nakadungog, matag tawo alang sa iyang kaugalingon; ug ang ilang gidaghanon mga duha ka libo ug lima ka gatus ka mga kalag; ug sila naglakip sa mga lalaki, mga babaye ug mga bata."
                ]
            },
            {
                "url": "https://www.lds.org/scriptures/bofm/3-ne/18?lang=ceb",
                "name": "Kapitulo 18",
                "summary": [
                    "Si Jesus mipasiugda sa sakramento diha sa mga Nephite—Sila gisugo sa pag-ampo kanunay diha sa iyang ngalan—Kadto kinsa mokaon sa iyang unod ug moinom sa iyang dugo nga dili takus pagasilutan—Ang mga tinun-an gihatagan og gahum sa pagtugyan sa Espiritu Santo. Mga A.D. 34."
                ],
                "verses": [
                    "Ug nahinabo nga si Jesus misugo sa iyang mga tinun-an nga magdala sila og mga pan ug bino ngadto kaniya.",
                    "Ug samtang sila nagkuha sa pan ug bino, siya misugo sa pundok sa mga katawhan nga sila kinahanglan molingkod sa ilang mga kaugalingon diha sa yuta.",
                    "Ug sa pag-abut sa mga tinun-an dala ang pan ug bino, siya mikuha sa pan ug mipikaspikas ug mipanalangin niini; ug siya mihatag ngadto sa iyang mga tinun-an ug misugo nga sila mokaon.",
                    "Ug sa diha nga sila nakakaon ug nabusog, siya misugo nga sila mohatag ngadto sa pundok sa mga katawhan.",
                    "Ug sa diha nga ang pundok sa mga katawhan nakakaon ug nabusog, siya miingon ngadto sa mga tinun-an: Tan-awa adunay usa nga i-orden taliwala kaninyo, ug ngadto kaniya Ako mohatag og gahum nga siya mopikas-pikas sa pan ug mopanalangin niini ug mohatag niini ngadto sa mga katawhan sa akong simbahan, ngadto sa tanan niadto kinsa motuo ug mopabunyag diha sa akong ngalan.",
                    "Ug kini kamo sa kanunay maninguha sa pagtuman, gani ingon nga Ako mibuhat, sa pagpikas-pikas sa pan ug pagpanalangin niini ug paghatag niini ngadto kaninyo.",
                    "Ug kini kamo mobuhat agi og handumanan sa akong lawas, nga Ako mipakita kaninyo. Ug kini mao ang usa ka pagpamatuod ngadto sa Amahan nga kamo sa kanunay mahinumdom kanako. Ug kon kamo sa kanunay mahinumdom kanako, kamo makaangkon sa akong Espiritu uban kaninyo.",
                    "Ug nahinabo nga sa iyang pag-ingon niini nga mga pulong, siya misugo sa iyang mga tinun-an nga sila mokuha sa bino sa kopa ug moinom niini, ug nga sila mohatag usab sa pundok sa mga katawhan aron sila makainom niini.",
                    "Ug nahinabo nga kini sila mibuhat, ug sila miinom niini ug nabusog; ug sila mihatag ngadto sa pundok sa mga katawhan, ug sila miinom, ug sila nabusog.",
                    "Ug sa diha nga ang mga tinun-an nakabuhat niini, si Jesus miingon ngadto kanila: Bulahan kamo niining butang nga kamo mihimo, kay kini mao ang pagtuman sa akong mga sugo, ug kini mosaksi ngadto sa akong Amahan nga kamo andam sa paghimo niana diin Ako misugo kaninyo.",
                    "Ug kini kamo mobuhat kanunay ngadto kanila kinsa naghinulsol ug nagpabunyag sa akong ngalan; ug kamo mobuhat niini agi og handumanan sa akong dugo, diin Ako mipaagas alang kaninyo, nga kamo unta makasaksi ngadto sa Amahan nga kamo sa kanunay mahinumdom kanako. Ug kon kamo sa kanunay mahinumdom kanako kamo makaangkon sa akong Espiritu uban kaninyo.",
                    "Ug Ako mohatag nganha kaninyo og usa ka sugo nga kamo magbuhat niini nga mga butang. Ug kon kamo sa kanunay magbuhat niini nga mga butang bulahan kamo, kay kamo natukod diha sa ibabaw sa akong lig-on nga sukaranan.",
                    "Apan kon kinsa diha kaninyo magbuhat kapin ug kulang niini wala matukod sa akong lig-on nga sukaranan, apan natukod sa usa ka balason nga tukuranan; ug sa pagbundak sa ulan, ug sa pag-abut sa mga lunop, ug sa paghuros sa mga hangin, ug mohampak diha kanila, sila matumba, ug ang mga ganghaan sa impyerno andam sa pagbukas aron sa pagdawat kanila.",
                    "Busa bulahan kamo kon kamo mohupot sa akong mga sugo, nga gisugo kanako sa akong Amahan nga Ako mohatag nganha kaninyo.",
                    "Sa pagkatinuod, sa pagkatinuod, Ako moingon nganha kaninyo, kamo kinahanglan magbantay ug mag-ampo sa kanunay, tingali unya og kamo matintal sa yawa, ug kamo mabihag ug mahimo nga ulipon kaniya.",
                    "Ug ingon nga ako nag-ampo uban kaninyo mao usab kamo mag-ampo diha sa akong simbahan, taliwala sa akong mga katawhan nga naghinulsol ug nagpabunyag diha sa akong ngalan. Tan-awa Ako mao ang kahayag; Ako nagpakita og usa ka panig-ingnan alang kaninyo.",
                    "Ug nahinabo nga sa diha nga nakapamulong na si Jesus niini nga mga pulong ngadto sa iyang mga tinun-an, siya miatubang pag-usab ngadto sa pundok sa mga katawhan ug miingon ngadto kanila:",
                    "Tan-awa, sa pagkatinuod, sa pagkatinuod, Ako moingon nganha kaninyo, kamo kinahanglan gayud nga magbantay ug mag-ampo kanunay tingali pa unya og masulod kamo sa pagtintal; kay si Satanas nagtinguha sa pag-angkon kaninyo, aron siya moayag kaninyo sama sa trigo.",
                    "Busa kamo kinahanglan gayud nga mag-ampo sa kanunay ngadto sa Amahan sa akong ngalan;",
                    "Ug bisan unsa nga kamo mangayo sa Amahan diha sa akong ngalan, nga matarung, magtuo nga kamo makadawat, tan-awa kini ihatag nganha kaninyo.",
                    "Pag-ampo uban sa inyong mga banay ngadto sa Amahan, sa kanunay diha sa akong ngalan, aron ang inyong mga asawa ug ang inyong mga anak mapanalanginan.",
                    "Ug tan-awa, kamo magtigum sa kanunay; ug dili kamo modili ni bisan kinsa nga tawo sa pagtambong uban kaninyo kon kamo magkatigum, apan tugoti sila nga sila makaduol nganha kaninyo ug ayaw pagdili kanila;",
                    "Apan kamo mag-ampo alang kanila, ug dili mosalikway kanila; ug kon kini mao nga sila moduol nganha kaninyo sa kanunay kamo mag-ampo alang kanila ngadto sa Amahan, diha sa akong ngalan.",
                    "Busa, ipakita ninyo ang inyong kahayag aron kini moiwag sa kalibutan. Tan-awa Ako mao ang kahayag diin kamo mopakita—nga diin kamo nakakita kanako nga mihimo. Tan-awa kamo nakakita nga Ako nag-ampo ngadto sa Amahan, ug kamong tanan nakasaksi.",
                    "Ug kamo nakakita nga Ako misugo nga walay mopalayo kaninyo, apan hinoon Ako misugo nga kamo moduol ngari kanako, nga kamo unta mobati ug makakita; gani mao kini nga kamo mobuhat ngadto sa kalibutan; ug si kinsa kadto nga molapas niini nga sugo nagtugot sa iyang kaugalingon nga bihagon ngadto sa pagtintal.",
                    "Ug karon nahinabo, nga sa paghuman ni Jesus sa pagpamulong niini nga mga pulong, siya mitan-aw pag-usab sa iyang mga tinun-an kinsa siya mipili, ug miingon ngadto kanila:",
                    "Tan-awa sa pagkatinuod, sa pagkatinuod, Ako moingon nganha kaninyo, Ako mohatag nganha kaninyo og lain nga sugo, ug unya Ako mopauli ngadto sa akong Amahan aron Ako motuman sa uban nga mga sugo nga siya mihatag kanako.",
                    "Ug karon tan-awa, kini mao ang sugo diin Ako mihatag nganha kaninyo, nga kamo dili motugot kang bisan kinsa sa pag-ambit sa akong lawas ug dugo nga dili takus, kon kamo mangalagad niini;",
                    "Kay kinsa kadto nga mokaon ug moinom sa akong lawas ug dugo nga dili takus siya makakaon ug makainom sa tunglo sa iyang kalag; busa kon kamo nasayud nga ang usa ka tawo dili takus sa pagkaon ug pag-inom sa akong lawas ug dugo kamo magdili kaniya.",
                    "Bisan pa niana, kamo dili mosalikway kaniya gikan kaninyo, apan kamo mangalagad ngadto kaniya ug mag-ampo alang kaniya ngadto sa Amahan, sa akong ngalan; ug kon kini mao nga siya maghinulsol ug magpabunyag diha sa akong ngalan, niana kamo modawat kaniya, ug moalagad ngadto kaniya sa akong lawas ug dugo.",
                    "Apan kon siya dili maghinulsol dili siya pagaiphon taliwala sa akong mga katawhan, nga aron siya dili makaangin sa akong mga katawhan, kay tan-awa Ako nasayud sa akong karnero, ug sila inihap.",
                    "Bisan pa niana, kamo dili mosalikway kaniya gikan sa inyong mga sinagoga, o sa inyong mga dapit alampoan, kay ngadto kanila kamo magpadayon sa pag-alagad; kay kamo wala masayud kanus-a sila mobalik ug mohinulsol, ug moduol ngari kanako uban sa hingpit nga katuyoan sa kasingkasing, ug Ako moayo kanila; ug kamo mao ang hinungdan sa pagdala og kaluwasan ngadto kanila.",
                    "Busa, pagbaton niini nga mga pulong diin Ako misugo kaninyo aron kamo dili mahulog ubos sa panghimaraut; kay alaot ngadto kaniya kinsa gipanghimaraut sa Amahan.",
                    "Ug Ako mohatag niini nga mga sugo tungod sa inyong mga panagbingkil nga diha taliwala kaninyo. Ug bulahan kamo kon kamo walay pagbingkil taliwala diha kaninyo.",
                    "Ug karon Ako mopauli na ngadto sa Amahan, kay kini gikinahanglan kaayo nga Ako mopauli ngadto sa Amahan alang sa inyong mga kaayohan.",
                    "Ug nahinabo nga sa diha nga natapos na si Jesus sa pagpamulong, siya mihikap pinaagi sa iyang kamot sa mga tinun-an kinsa siya mipili, usag usa, hangtud siya mihikap kanilang tanan, ug namulong ngadto kanila samtang siya mihikap kanila.",
                    "Ug ang pundok sa mga katawhan wala makadungog sa mga pulong nga siya namulong, busa sila wala mopamatuod; apan ang mga tinun-an nagpamatuod nga siya mihatag kanila og gahum sa pagtugyan sa Espiritu Santo. Ug ako mopakita nganha kaninyo sukad karon nga kini nga talaan tinuod.",
                    "Ug kini nahinabo nga sa diha nga nahikap na ni Jesus silang tanan, dihay miabut nga panganod ug milandong sa pundok sa mga katawhan nga sila dili na makakita ni Jesus.",
                    "Ug samtang sila nalandongan siya mibiya kanila, ug mikayab ngadto sa langit. Ug ang mga tinun-an nakakita ug nagpamatuod nga siya mikayab pag-usab ngadto sa langit."
                ]
            },
            {
                "url": "https://www.lds.org/scriptures/bofm/3-ne/19?lang=ceb",
                "name": "Kapitulo 19",
                "summary": [
                    "Ang napulog duha ka mga tinun-an mangalagad ngadto sa mga katawhan ug mag-ampo alang sa Espiritu Santo—Ang mga tinun-an gibunyagan ug midawat sa Espiritu Santo ug sa pagpangalagad sa mga anghel—Si Jesus nag-ampo ginamit ang mga pulong nga dili ikasulat—Siya mipamatuod sa hilabihan nga kahugot sa pagtuo niini nga mga Nephite. Mga A.D. 34."
                ],
                "verses": [
                    "Ug karon nahinabo nga sa diha nga si Jesus mikayab ngadto sa langit, ang pundok sa mga katawhan nagbulag, ug matag tawo midala sa iyang asawa ug sa iyang mga anak ug mipauli ngadto sa iyang kaugalingon nga panimalay.",
                    "Ug kini gibalita diha sa tanan nga dapit taliwala sa mga katawhan diha-diha, sa wala pa mongitngit, nga ang pundok sa mga katawhan nakakita kang Jesus, ug nga siya nangalagad ngadto kanila, ug nga siya usab mopakita sa iyang kaugalingon pagkaugma ngadto sa pundok sa mga katawhan.",
                    "Oo, ug gani sa tibuok gabii kini gibalita diha sa tanan nga dapit mahitungod kang Jesus; ug hangtud nga sila mipadala ngadto sa mga katawhan diin dihay daghan, oo, hilabihan ka daghan, ang naghago sa hilabihan nianang tibuok gabii, nga aron unta sila sa pagkabuntag anaa sa dapit diin si Jesus mopakita sa iyang kaugalingon ngadto sa pundok sa mga katawhan.",
                    "Ug nahinabo nga sa pagkaugma, sa diha nga ang pundok sa mga katawhan nagkapundok, tan-awa, si Nephi ug ang iyang igsoon nga iyang gibuhi gikan sa patay, kansang ngalan mao si Timoteo, ug usab ang iyang anak , kansang ngalan mao si Jonas, ug usab si Mathoni, ug si Mathonihah, iyang igsoon, ug si Kumen, ug si Kumenonhi, ug si Jeremias, ug si Shemnon, ug si Jonas, ug si Sedechias, ug si Isaias—karon mao kini ang mga ngalan sa mga tinun-an nga gipili ni Jesus—ug nahinabo nga sila miduol ug mibarug sa taliwala sa pundok sa mga katawhan.",
                    "Ug tan-awa, ang pundok sa mga katawhan hilabihan ka daghan nga misugo nga sila pagabulagon ngadto sa napulog duha ka mga pundok.",
                    "Ug ang napulog duha mitudlo sa pundok sa mga katawhan; ug tan-awa, sila misugo sa pundok sa mga katawhan nga moluhod sa yuta, kinahanglan mag-ampo ngadto sa Amahan diha sa ngalan ni Jesus.",
                    "Ug ang mga tinun-an nag-ampo ngadto sa Amahan usab diha sa ngalan ni Jesus. Ug nahinabo nga sila mibarug ug nangalagad ngadto sa mga katawhan.",
                    "Ug sa diha nga sila nakapangalagad niadtong mao gihapon nga mga pulong nga gipamulong ni Jesus—walay pagkausab sa mga pulong nga gipamulong ni Jesus—tan-awa, sila miluhod pag-usab ug nag-ampo sa Amahan diha sa ngalan ni Jesus.",
                    "Ug sila nag-ampo alang niana diin sila labing nagtinguha; ug sila nagtinguha nga ang Espiritu Santo kinahanglan ihatag ngadto kanila.",
                    "Ug sa diha nga sila sa ingon nakaampo sila nanaog ngadto sa tampi sa tubig ug ang pundok sa mga katawhan misunod kanila.",
                    "Ug nahinabo nga si Nephi miubug ngadto sa tubig ug gibunyagan.",
                    "Ug siya mitunga gikan sa tubig ug unya misugod siya sa pagpamunyag. Ug siya mibunyag sa tanan nga mga pinili ni Jesus.",
                    "Ug nahinabo nga sa diha nga silang tanan nabunyagan ug nakatunga gikan sa tubig, ang Espiritu Santo mikunsad diha kanila, ug silang tanan napuno sa Espiritu Santo uban sa kalayo.",
                    "Ug tan-awa, sila giliyokan ingon nga kini usa ka kalayo; ug kini nanaog gikan sa langit, ug ang pundok sa mga katawhan nakasaksi niini, ug nagpamatuod; ug ang mga anghel nanaog gikan sa langit ug nangalagad ngadto kanila.",
                    "Ug nahinabo nga samtang ang mga anghel nangalagad ngadto sa mga tinun-an, tan-awa, si Jesus miabut ug mibarug sa ilang taliwala ug nangalagad ngadto kanila.",
                    "Ug nahinabo nga siya namulong ngadto sa pundok sa mga katawhan, ug misugo kanila nga sila mangluhod pag-usab diha sa yuta, ug usab nga ang mga tinun-an kinahanglan moluhod sa yuta.",
                    "Ug nahinabo nga sa diha nga nakaluhod na silang tanan sa yuta, siya misugo sa iyang mga tinun-an nga sila kinahanglan mag-ampo.",
                    "Ug tan-awa, sila misugod sa pag-ampo; ug sila nag-ampo ngadto kang Jesus, nagtawag kaniya nga ilang Ginoo ug ilang Dios.",
                    "Ug nahinabo nga si Jesus mibiya gikan sa ilang taliwala, ug mipahilayo og diyutay gikan kanila ug miyukbo sa iyang kaugalingon ngadto sa yuta, ug siya miingon:",
                    "Amahan, Ako nagpasalamat kanimo nga ikaw mitugyan sa Espiritu Santo ngadto kanila kinsa Ako mipili; ug kini tungod sa ilang pagtuo kanako nga Ako mipili kanila gikan dinhi niini nga kalibutan.",
                    "Amahan, Ako mag-ampo kanimo nga ikaw motugyan sa Espiritu Santo ngadto kanilang tanan nga motuo diha sa ilang mga pulong.",
                    "Amahan, ikaw mihatag kanila sa Espiritu Santo tungod kay sila mituo kanako; ug ikaw nakakita nga sila mituo kanako tungod kay ikaw nakadungog kanila, ug sila nag-ampo ngari kanako; ug sila nag-ampo ngari kanako tungod kay Ako nag-uban kanila.",
                    "Ug karon Amahan, Ako mag-ampo nganha kanimo alang kanila, ug usab alang niadto kinsa motuo sa ilang mga pulong, nga sila unta motuo kanako, nga Ako unta anaa kanila ingon nga ikaw, Amahan, ania kanako, nga unta kita magkahiusa.",
                    "Ug nahinabo nga sa diha nga si Jesus sa ingon nag-ampo ngadto sa Amahan, siya miduol ngadto sa iyang mga tinun-an, ug tan-awa, sila mipadayon, sa walay paghunong, sa pag-ampo ngadto kaniya; ug sila wala mobalik-balik sa daghan nga mga pulong, kay kini gihatag ngadto kanila unsa ang kinahanglan nga ilang i-ampo, ug sila napuno sa tinguha.",
                    "Ug nahinabo nga si Jesus mipanalangin kanila samtang sila nag-ampo ngadto kaniya; ug ang iyang panagway mipahiyom diha kanila, ug ang kahayag sa iyang panagway misanag diha kanila, ug tan-awa sila ingon kaputi sa panagway ug usab sa mga saput ni Jesus; ug tan-awa ang kaputi niini milabaw sa tanan nga kaputi, oo, gani walay butang sa yuta diin ang pagkaputi sama sa kaputi niini.",
                    "Ug si Jesus miingon ngadto kanila: Padayon sa pag-ampo; bisan pa niana sila wala mohunong sa pag-ampo.",
                    "Ug siya mitalikod gikan kanila pag-usab, ug mipalayo og diyutay ug miyukbo sa iyang kaugalingon ngadto sa yuta; ug siya nag-ampo pag-usab ngadto sa Amahan, nag-ingon:",
                    "Amahan, Ako nagpasalamat kanimo nga ikaw nagputli niadto kinsa Ako mipili, tungod sa ilang hugot nga pagtuo, ug Ako nag-ampo alang kanila, ug usab alang kanila kinsa motuo sa ilang mga pulong, nga sila mahimo unta nga maputli ngari kanako, pinaagi sa hugot nga pagtuo sa ilang mga pulong, gani ingon nga sila mahimo nga putli ngari kanako.",
                    "Amahan, Ako wala mag-ampo alang sa kalibutan, apan alang niadto kinsa ikaw mihatag kanako gikan sa kalibutan, tungod sa ilang hugot nga pagtuo, nga aron unta sila maputli ngari kanako, nga Ako unta anaa kanila ingon nga ikaw, Amahan, ania kanako, nga kita magkahiusa, nga Ako unta mahimaya diha kanila.",
                    "Ug sa diha nga si Jesus nakapamulong niini nga mga pulong siya miduol pagbalik ngadto sa iyang mga tinun-an; ug tan-awa sila nag-ampo sa hugot, walay paghunong, ngadto kaniya; ug siya mipahiyom pag-usab diha kanila; ug tan-awa sila maputi, gani sama kang Jesus.",
                    "Ug nahinabo nga siya mipalayo pag-usab og diyutay ug nag-ampo ngadto sa Amahan;",
                    "Ug ang dila dili makapamulong sa mga pulong nga iyang giampo, ni dili usab masulat pinaagi sa tawo ang mga pulong nga iyang giampo.",
                    "Ug ang pundok sa mga katawhan nakadungog ug nakapamatuod; ug ang ilang mga kasingkasing nabukas ug sila nakasabut diha sa ilang mga kasingkasing sa mga pulong nga iyang giampo.",
                    "Bisan pa niana, mahinungdanon ug kahibulongan ang mga pulong nga iyang giampo nga sila dili masulat, ni sila malitok sa tawo.",
                    "Ug nahinabo nga sa diha nga si Jesus nakahuman sa pag-ampo, siya miduol pag-usab sa iyang mga tinun-an, ug miingon ngadto kanila: Wala pa Ako makakita og hilabihan ka hugot nga pagtuo taliwala sa tanan nga mga Judeo; busa Ako dili pa makapakita ngadto kanila sa kahibulongan nga mga milagro, tungod sa ilang pagkawalay pagtuo.",
                    "Sa pagkatinuod Ako moiingon nganha kaninyo, walay usa kanila nga nakakita sa mahinungdanon nga mga butang sama nga kamo nakakita; ug ni sila makadungog sa mahinungdanon nga mga butang sama nga kamo nakadungog."
                ]
            },
            {
                "url": "https://www.lds.org/scriptures/bofm/3-ne/20?lang=ceb",
                "name": "Kapitulo 20",
                "summary": [
                    "Si Jesus mihatag og pan ug bino pinaagi sa milagro ug usab mialagad sa sakramento ngadto sa mga katawhan—Ang mga salin ni Jacob moabut sa kasayuran sa Ginoo nga ilang Dios ug makapanunod sa America—Si Jesus mao ang propeta nga sama ngadto kang Moises, ug ang mga Nephite mao ang mga anak sa mga propeta—Ang uban sa mga katawhan sa Ginoo pagapundukon sa Jerusalem. Mga A.D. 34."
                ],
                "verses": [
                    "Ug nahinabo nga siya misugo sa pundok sa mga katawhan nga sila kinahanglan mohunong sa pag-ampo, ug usab ang iyang mga tinun-an. Ug siya misugo kanila nga sila dili mohunong sa pag-ampo diha sa ilang mga kasingkasing.",
                    "Ug siya misugo kanila nga sila kinahanglan mobangon ug motindog diha sa ilang mga tiil. Ug sila mibangon ug mitindog diha sa ilang mga tiil.",
                    "Ug nahinabo nga siya mipikaspikas sa pan pag-usab ug mipanalangin niini, ug mihatag ngadto sa iyang mga tinun-an aron kan-on.",
                    "Ug sa diha nga sila nakakaon na siya misugo kanila nga sila mopikas-pikas sa pan, ug mohatag ngadto sa pundok sa mga katawhan.",
                    "Ug sa diha nga sila mihatag ngadto sa pundok sa mga katawhan siya usab mihatag ngadto kanila og bino nga imnon, ug misugo kanila nga sila mohatag ngadto sa pundok sa mga katawhan.",
                    "Karon, nahinabo nga walay pan, ni bino, nga gidala sa mga tinun-an, ni sa pundok sa mga katawhan;",
                    "Apan siya sa pagkatinuod mihatag ngadto kanila og pan nga kan-on, ug usab bino nga imnon.",
                    "Ug siya miingon ngadto kanila: Siya nga mokaon niini nga pan mokaon sa akong lawas ngadto sa iyang kalag; ug siya nga moinom niini nga bino moinom sa akong dugo ngadto sa iyang kalag; ug ang iyang kalag dili gayud gutumon ni uhawon, apan pagatagbawon.",
                    "Karon, sa diha nga ang tanan nga pundok sa mga katawhan nakakaon ug nakainom, tan-awa, sila napuno sa Espiritu; ug sila misinggit sa usa ka tingog, ug mihatag og himaya ngadto kang Jesus, kinsa sila nakakita ug nakadungog.",
                    "Ug nahinabo nga sa diha nga silang tanan nakahatag og himaya ngadto kang Jesus, siya miingon ngadto kanila: Tan-awa karon Ako motapos sa sugo diin ang Amahan misugo kanako mahitungod niini nga mga katawhan, kinsa mga salin sa balay ni Israel.",
                    "Kamo  nahinumdom nga Ako namulong nganha kaninyo, ug miingon nga kon ang mga pulong ni Isaias kinahanglan matuman—tan-awa, sila nahisulat, kamo makabaton kanila diha kaninyo, busa pangita kanila—",
                    "Ug sa pagkatinuod, sa pagkatinuod, Ako moingon nganha kaninyo, nga sa panahon nga sila matuman diha niana mao ang katumanan sa pakigsaad nga gihimo sa Amahan ngadto sa iyang mga katawhan, O balay ni Israel.",
                    "Ug unya ang mga salin, diin nagkatibulaag sa ibabaw sa tibuok yuta, pagapundukon gikan sa silangan ug gikan sa kasadpan, ug gikan sa habagatan ug gikan sa amihanan; ug sila pagadad-on sa kasayuran sa Ginoo nga ilang Dios, kinsa mitubos kanila.",
                    "Ug ang Amahan misugo kanako nga Ako kinahanglan mohatag nganha kaninyo niini nga yuta, nga inyong kabilin.",
                    "Ug Ako moingon nganha kaninyo, nga kon ang mga Hentil dili mohinulsol human sa mga panalangin nga ilang madawat, human sila mopatibulaag sa akong mga katawhan—",
                    "Busa kamo, kinsa mga salin sa balay ni Jacob, motipon taliwala kanila; ug kamo maanaa sa taliwala kanila kinsa daghan; ug kamo nga mataliwala kanila mahisama sa usa ka leon taliwala sa mga mananap sa kalasangan, ug mahisama sa usa ka batan-on nga leon taliwala sa mga panon sa karnero, kinsa, kon siya motipon siya moyatak ug mogisi-gisi, ug walay makaluwas.",
                    "Ang inyong kamot pagabakyawon diha sa inyong mga kaaway, ug ang tanan ninyo nga mga kaaway mamatay.",
                    "Ug Ako mopundok sa akong mga katawhan ingon sa usa ka tawo nga mipundok sa mga dagami diha sa salog.",
                    "Kay Ako mohimo sa akong mga katawhan kang kinsa ang Amahan naghimo og pakigsaad, oo, Ako mohimo sa inyong sungay og puthaw, ug Ako mohimo sa inyong mga kuko og tumbaga. Ug kamo modugmok sa daghan nga mga katawhan; ug Ako mopahinungod sa ilang kaayohan ngadto sa Ginoo, ug ang ilang kabtangan ngadto sa Ginoo sa tibuok yuta. Ug tan-awa, Ako mao siya nga mohimo niini.",
                    "Ug mahinabo, miingon ang Amahan, nga ang espada sa akong kaangayan magbitay ibabaw kanila niana nga adlaw; ug gawas kon sila mohinulsol kini mahulog diha kanila, miingon ang Amahan, oo, gani diha sa tanan nga mga nasud sa mga Hentil.",
                    "Ug kini mahinabo nga Ako motukod sa akong mga katawhan, O balay ni Israel.",
                    "Ug tan-awa, kini nga mga katawhan Ako motukod dinhi niini nga yuta, ngadto sa katumanan sa pakigsaad diin ako mihimo uban sa inyong amahan nga si Jacob; ug kini mahimo nga usa ka Bag-o nga Jerusalem. Ug ang mga gahum sa langit anaa sa taliwala niini nga mga katawhan; oo, gani Ako maanaa diha sa taliwala kaninyo.",
                    "Tan-awa, Ako mao siya kang kinsa si Moises namulong, nag-ingon: Usa ka propeta ang Ginoo nga inyong Dios mopasanay nganha kaninyo sa inyong mga kaigsoonan, sama ngari kanako; kaniya kamo mamati sa tanan nga mga butang bisan unsa nga siya mosulti nganha kaninyo. Ug mahinabo nga matag kalag nga dili mamati niana nga propeta isalikway gikan sa taliwala sa mga katawhan.",
                    "Sa pagkatinuod Ako moingon nganha kaninyo, oo, ug ang tanan nga mga propeta gikan ni Samuel ug kadto nga misunod kaniya, kutob sa nakapamulong, nagpamatuod kanako.",
                    "Ug tan-awa, kamo mao ang mga kaliwatan sa mga propeta; ug kamo mga sakop sa balay ni Israel; ug kamo anaa sa pakigsaad diin ang Amahan mihimo uban sa inyong mga amahan, nag-ingon ngadto kang Abraham: Ug diha sa imong binhi ang tanan nga mga kaliwatan sa yuta mapanalanginan.",
                    "Ang Amahan ingon nga mipasanay kanako nganha kaninyo pag-una, ug mipadala kanako sa pagpanalangin kaninyo diha sa pagpabiya sa matag usa kaninyo gikan sa iyang mga kadautan; ug kini tungod kay kamo ang mga anak sa pakigsaad—",
                    "Ug human niana kamo napanalanginan ug niana gituman sa Amahan ang pakigsaad diin siya mihimo uban kang Abraham, nag-ingon: Sa imong binhi ang tanan nga mga kaliwatan sa yuta mapanalanginan—diha sa pagbu-bu sa Espiritu Santo pinaagi kanako ngadto sa mga Hentil, diin nga panalangin diha sa mga Hentil makapahimo kanila nga gamhanan labaw sa tanan, ngadto sa pagkatibulaag sa akong mga katawhan, O balay ni Israel.",
                    "Ug sila mahimo nga hampak ngadto sa mga katawhan niini nga yuta. Bisan pa niana, kon sila makadawat na sa kahingpitan sa akong ebanghelyo, unya kon sila mopatig-a sa ilang mga kasingkasing batok kanako Ako mouli sa ilang mga pagkadautan diha sa ilang kaugalingon nga mga ulo, miingon ang Amahan.",
                    "Ug Ako mohinumdom sa pakigsaad diin Ako mihimo uban sa akong mga katawhan; ug Ako mipakigsaad uban kanila nga Ako mopundok kanila sa akong kaugalingon nga tukma nga panahon, nga Ako mohatag ngadto kanila pag-usab sa yuta sa ilang mga amahan alang sa ilang kabilin, diin mao ang yuta sa Jerusalem, diin mao ang gisaad nga yuta ngadto kanila sa kahangturan, miingon ang Amahan.",
                    "Ug mahinabo nga ang panahon moabut, nga ang kahingpitan sa akong ebanghelyo isangyaw ngadto kanila;",
                    "Ug sila motuo kanako, nga Ako mao si Jesukristo, ang Anak sa Dios, ug moampo ngadto sa Amahan sa akong ngalan.",
                    "Unya ang ilang mga magbalantay mopataas sa ilang tingog, ug uban sa tingog nga magkahiusa sila moawit; kay sila magkakita.",
                    "Unya ang Amahan mopundok kanila pag-usab, ug mohatag ngadto kanila sa Jerusalem alang sa yuta nga ilang kabilin.",
                    "Ug unya sila motuaw sa kalit sa naghingapin nga kalipay—Pag-awit kamo og dungan, kamo nga mga awaaw nga dapit sa Jerusalem; kay ang Amahan mihupay sa iyang mga katawhan, siya mitubos sa Jerusalem.",
                    "Ang Amahan mipakita sa iyang balaan nga bukton sa mga mata sa tibuok nasud; ug ang mga lumulupyo sa yuta makakita sa kaluwasan sa Amahan; ug ang Amahan ug Ako usa ra.",
                    "Ug unya mahinabo kana nga nahisulat: Pagmata, pagmata pag-usab, ug isul-ob ang imong kalig-on, O Zion; isul-ob ang imong matahum nga mga saput, O Jerusalem, ang balaan nga dakbayan, kay sukad karon dili na moabut nganha kanimo ang dili tinuli ug ang dili limpyo.",
                    "Yabyabi ang imong kaugalingon gikan sa abug; tindog, lingkod, O Jerusalem; badbari ang imong kaugalingon gikan sa mga higot sa imong liog, O binihag nga anak nga babaye sa Zion.",
                    "Kay sa ingon miingon ang Ginoo; kamo mibaligya sa inyong mga kaugalingon sa walay hinungdan, ug kamo pagatubson nga walay salapi.",
                    "Sa pagkatinuod, sa pagkatinuod, Ako moingon nganha kaninyo, nga ang akong mga katawhan makaila sa akong ngalan; oo, niana nga adlaw sila makaila nga Ako mao siya nga namulong.",
                    "Ug unya sila moingon: Pagkatahum sa mga tiil diha sa mga bukid kaniya nga nagdala og maayo nga mga balita ngadto kanila, nga nagmantala sa kalinaw; nga nagdala og maayo nga mga balita ngadto kanila nga matarung, nga nagmantala sa kaluwasan; nga nag-ingon ngadto sa Zion: Ang imong Dios naghari!",
                    "Ug unya usa ka pagpahibalo ang mabati: Pahawa kamo, pahawa kamo, biya kamo gikan dinha, ayaw paghikap niana diin mahugaw; biya kamo gikan sa taliwala kaniya; paglimpyo kamo nga nagdala sa sudlanan sa Ginoo.",
                    "Kay kamo dili mobiya nga magdali, ni molayas; kay ang Ginoo mogiya kaninyo, ug ang Dios sa Israel mao ang mobantay sa inyong luyo.",
                    "Tan-awa, ang akong sulugoon modumala nga maalamon; siya pagabayawon ug pagadayegon ug mahimo nga halangdon kaayo.",
                    "Ingon sa kadaghan nga nahibulong kanimo—ang iyang panagway hilabihan na ka ngil-ad, labaw kay ni bisan kinsa nga tawo, ug ang iyang pamarug labaw pa sa anak nga mga lalaki sa mga tawo—",
                    "Busa mao nga siya mobisibis sa daghan nga mga nasud; ang mga hari motak-um sa ilang mga ba-ba nganha kaniya, kay kana nga wala pa ikasulti kanila sila makakita; ug kana nga wala pa nila madungog sila mosabut.",
                    "Sa pagkatinuod, sa pagkatinuod, Ako moingon nganha kaninyo, tanan kini nga mga butang sa pagkatinuod moabut, gani ingon nga ang Amahan misugo kanako. Diha niana kini nga pakigsaad diin ang Amahan mipakigsaad uban sa iyang mga katawhan matuman; ug unya ang Jerusalem mapuy-an pag-usab sa akong mga katawhan, ug kini mahimo nga yuta nga ilang kabilin."
                ]
            },
            {
                "url": "https://www.lds.org/scriptures/bofm/3-ne/21?lang=ceb",
                "name": "Kapitulo 21",
                "summary": [
                    "Ang Israel pagapundukon kon ang Basahon ni Mormon moabut—Ang mga Hentil matukod ingon nga usa ka gawasnon nga mga katawhan sa America—Sila maluwas kon sila motuo ug motuman; kon dili, sila isalikway ug pagalaglagon—Ang Israel motukod sa Bag-ong Jerusalem, ug ang nawala nga mga tribo mobalik. Mga A.D. 34."
                ],
                "verses": [
                    "Ug sa pagkatinuod Ako moingon nganha kaninyo, Ako mohatag nganha kaninyo sa usa ka timailhan, aron kamo masayud sa panahon kanus-a kini nga mga butang mahitabo—nga Ako mopundok, gikan sa ilang dugay nga pagkatibulaag, sa akong mga katawhan, O balay ni Israel, ug motukod pag-usab taliwala kanila sa akong Zion;",
                    "Ug tan-awa, kini mao ang butang diin Ako mohatag nganha kaninyo alang sa usa ka timailhan—kay sa pagkatinuod Ako moingon nganha kaninyo nga kon kini nga mga butang diin Ako mipahayag nganha kaninyo, ug nga Ako mopahayag nganha kaninyo sa umaabut sa akong kaugalingon, ug pinaagi sa gahum sa Espiritu Santo nga itugyan nganha kaninyo sa akong Amahan, ipadayag ngadto sa mga Hentil nga sila masayud mahitungod niini nga mga katawhan kinsa usa ka salin sa balay ni Jacob, ug mahitungod niini nga akong mga katawhan kinsa pagatibulaagon pinaagi kanila;",
                    "Sa pagkatinuod, sa pagkatinuod, Ako moingon nganha kaninyo, kon kini nga mga butang masayran ngadto kanila pinaagi sa Amahan, ug magagikan sa Amahan, gikan kanila nganha kaninyo;",
                    "Kay kini kaalam diha sa Amahan nga sila kinahanglan matukod niini nga yuta, ug mapahiluna ingon nga usa ka gawasnon nga mga katawhan pinaagi sa gahum sa Amahan, nga kini nga mga butang unta moabut gikan kanila ngadto sa salin sa inyong binhi, nga ang pakigsaad sa Amahan matuman nga iyang gipakigsaad uban sa iyang mga katawhan, O balay ni Israel;",
                    "Busa, kon kini nga mga buhat ug ang mga buhat nga pagahimoon taliwala kaninyo sa umaabut moabut gikan sa mga Hentil, ngadto sa inyong binhi diin mokunhod sa pagkawalay pagtuo tungod sa kadautan;",
                    "Kay sa ingon gikinahanglan sa Amahan nga kini kinahanglan nga moabut gikan sa mga Hentil, nga siya mopakita sa iyang gahum ngadto sa mga Hentil, kay tungod niini nga hinungdan nga ang mga Hentil, kon sila dili mopatig-a sa ilang mga kasingkasing, nga sila maghinulsol ug moduol kanako ug magpabunyag diha sa akong ngalan ug masayud sa tinuod nga mga punto sa akong doktrina, nga sila pagaiphon taliwala sa akong mga katawhan, O balay ni Israel;",
                    "Ug kon kini nga mga butang mahinabo nga ang imong binhi mosugod sa pagkasayud niini nga mga butang—kini mahimo nga usa ka timailhan ngadto kanila, nga sila masayud nga ang buhat sa Amahan nagsugod na ngadto sa pagtuman sa pakigsaad nga siya mihimo ngadto sa mga katawhan kinsa mga sakop sa balay ni Israel.",
                    "Ug kon kana nga adlaw moabut, mahinabo nga ang mga hari motak-um sa ilang mga ba-ba; kay kana nga wala pa ikasulti ngadto kanila sila makakita; ug kana nga wala nila madungog sila makasabut.",
                    "Kay niana nga adlaw, tungod kanako ang Amahan mobuhat og usa ka buhat, nga mahimo nga usa ka mahinungdanon ug usa ka kahibulongan nga buhat taliwala kanila; ug aduna taliwala kanila kinsa dili motuo niini, bisan pa og usa ka tawo mopahayag niini ngadto kanila.",
                    "Apan tan-awa, ang kinabuhi sa akong sulugoon anaa sa akong kamot; busa sila dili mopasakit kaniya, bisan pa og siya nangil-ad tungod kanila. Apan Ako moayo kaniya, kay ako mopakita ngadto kanila nga ang akong kaalam labaw pa kay sa kamaliputon sa yawa.",
                    "Busa, kini mahinabo nga diin kadto nga dili motuo sa akong mga pulong, kinsa mao si Jesukristo, kinsa ang Amahan mosugo kaniya sa pagdala ngadto sa mga Hentil, ug mohatag ngadto kaniya sa gahum nga siya modala kanila ngadto sa mga Hentil, (kini matuman sama sa giingon ni Moises) sila isalikway gikan sa taliwala sa akong mga katawhan nga anaa sa pakigsaad.",
                    "Ug ang akong mga katawhan kinsa mga salin ni Jacob moipon taliwala sa mga Hentil, oo, sa taliwala kanila ingon sa usa ka leon taliwala sa mga mananap sa lasang, ingon sa usa ka batan-on nga leon uban sa mga panon sa karnero, kinsa, kon siya moagi ang duha moyatak ug mogisi-gisi, ug walay makaluwas.",
                    "Ang ilang kamot pagabakyawon diha sa ilang mga kaaway, ug ang tanan nilang kaaway isalikway.",
                    "Oo, alaot ngadto sa mga Hentil gawas kon sila maghinulsol; kay mahinabo niana nga adlaw, miingon ang Amahan, nga Ako mosalikway sa inyong mga kabayo gikan sa taliwala kaninyo, ug Ako molaglag sa inyong mga karwahe;",
                    "Ug Ako mosalikway sa mga dakbayan sa inyong mga yuta, ug molumpag sa ilang mga kota;",
                    "Ug Ako mosalikway sa mga pamarang gikan sa inyong yuta, ug kamo mawad-an sa mga mananag-an;",
                    "Ang inyong mga kinulit nga larawan Ako usab mosalikway, ug sa inyong mga nagbarug nga mga larawan gikan sa inyong taliwala, ug kamo dili na mosimba sa mga binuhat sa inyong mga kamot;",
                    "Ug Ako moibut sa inyong mga kakahoyan diha sa inyong taliwala; busa Ako molaglag sa inyong mga dakbayan.",
                    "Ug mahinabo nga ang tanan nga pagpamakak, ug mga pagpanglimbong, ug mga kasina, ug mga panagbangi, ug panapi sa mga pari, ug malaw-ay nga mga buhat, pagahunungon.",
                    "Kay mahinabo, miingon ang Amahan, nga niana nga adlaw bisan kinsa ang dili maghinulsol ug moduol ngadto sa Akong Hinigugmang Anak, sila Ako mosalikway gikan sa akong mga katawhan, O balay ni Israel;",
                    "Ug Ako mopahamtang ug panimalos ug kabangis diha kanila, bisan ingon diha sa mga pagano, ingon nga wala pa nila madungog.",
                    "Apan kon sila maghinulsol ug maminaw ngadto sa akong mga pulong, ug dili magpatig-a sa ilang mga kasingkasing, Ako motukod sa akong simbahan taliwala kanila, ug sila moabut ngadto sa pakigsaad ug pagaiphon taliwala niini nga salin ni Jacob, ngadto kang kinsa Ako mihatag niini nga yuta alang sa ilang kabilin.",
                    "Ug sila motabang sa akong mga katawhan, ang salin ni Jacob, ug usab ingon ka daghan sa balay ni Israel nga moabut, aron sila motukod sa usa ka dakbayan, nga pagatawgon og Bag-ong Jerusalem.",
                    "Ug unya sila motabang sa akong mga katawhan aron sila pagapundukon, kinsa nagkatibulaag diha sa ibabaw sa tibuok yuta, taliwala sa Bag-ong Jerusalem.",
                    "Ug unya ang gahum sa langit manaog nganha kanila; ug Ako usab anaa sa taliwala.",
                    "Ug unya ang buhat sa Amahan mosugod niana nga adlaw, bisan kon kini nga ebanghelyo isangyaw sa taliwala sa salin niini nga mga katawhan. Sa pagkatinuod Ako moingon nganha kaninyo, niana nga adlaw ang buhat sa Amahan mosugod taliwala sa tanan nga nahimulag sa akong mga katawhan, oo, bisan sa mga tribo nga nawala, diin gidala sa Amahan gikan sa Jerusalem.",
                    "Oo, ang buhat mosugod sa tanan nga nahimulag sa akong mga katawhan, uban sa Amahan sa pag-andam sa agianan diin sila moduol ngari kanako, nga sila motawag sa Amahan diha sa akong ngalan.",
                    "Oo, ug unya ang buhat, mosugod, uban sa Amahan taliwala sa tanan nga mga nasud sa pag-andam sa agianan diin ang iyang mga katawhan pagapundukon ngadto sa yuta sa ilang kabilin.",
                    "Ug sila mogula gikan sa tanan nga mga nasud; ug sila dili mogula nga magdali, ni magdagan, kay Ako mag-una kanila miingon ang Amahan, ug Ako ang ilang magbalantay sa luyo."
                ]
            },
            {
                "url": "https://www.lds.org/scriptures/bofm/3-ne/22?lang=ceb",
                "name": "Kapitulo 22",
                "summary": [
                    "Sa katapusan nga mga adlaw, ang Zion ug ang iyang mga ugsok pagatukuron, ug ang Israel pagapundukon diha sa kalooy ug kalumo—Sila modaug—Itandi sa Isaias 54. Mga A.D. 34."
                ],
                "verses": [
                    "Ug unya kana nga gisulat mahinabo: Pag-awit, O babaye nga dili manganak, ikaw nga wala manganak; tuaw ngadto sa pag-awit, ug singgit sa makusog, kamo nga wala mag-antus sa pagpanganak; kay labi pa nga daghan ang mga anak sa biniyaan kay sa mga anak sa kinasal nga asawa, miingon ang Ginoo.",
                    "Padak-i ang dapit sa inyong tolda, ug ipabukhad kanila ang mga tabil sa inyong mga pinuy-anan; ayaw pagbilin, ilugway ang inyong mga higot ug lig-una ang inyong mga istaka;",
                    "Kay kamo mogula sa tuo nga kamot ug sa wala, ug ang inyong mga binhi makapanunod sa mga Hentil ug mohimo sa mga biniyaan nga mga dakbayan nga mapuy-an.",
                    "Ayaw kahadlok, kay kamo dili maulaw; ni kamo malibug, kay kamo dili pakaulawan; kay kamo makalimot sa kaulawan sa inyong pagkabatan-on, ug dili makahinumdom sa kaulawan sa inyong pagkabatan-on, ug ang pagtamay sa inyong pagkabiyuda dili ninyo mahinumduman.",
                    "Kay ang inyong magbubuhat, ang inyong bana, ang Ginoo sa mga Panon mao ang iyang ngalan; ug ang inyong Manunubos, ang Usa nga Balaan sa Israel—ang Dios sa tibuok nga yuta siya pagatawgon.",
                    "Kay ang Ginoo nagtawag kaninyo nga ingon sa usa ka babaye nga biniyaan ug naguol diha sa espiritu, ug asawa sa pagkabatan-on, sa diha nga kamo gisalikway, miingon ang inyong Dios.",
                    "Kay sa mubo nga panahon Ako mobiya kaninyo, apan uban sa dako nga mga kalooy Ako mopundok kaninyo.",
                    "Sa gamay nga kasuko Ako motago sa akong nawong gikan kaninyo sa mubo nga panahon, apan uban sa walay katapusan nga pagkamabination, Ako adunay kalooy kaninyo, miingon ang Ginoo nga inyong Manunubos.",
                    "Kay kini, ang mga tubig ni Noe ngari kanako, kay sa ingon nga Ako nanumpa nga ang mga tubig ni Noe dili na molunop sa yuta, busa Ako manumpa nga Ako dili na masuko kaninyo.",
                    "Kay ang mga bukid mobiya ug ang mga bungtod mopahawa, apan ang akong pagkamabination dili mobiya gikan kaninyo, ni ang akong pakigsaad sa kalinaw isalikway, miingon ang Ginoo nga adunay kalooy diha kaninyo.",
                    "O kamo nga gisakit, nga gikuso-kuso sa bagyo, ug wala mahupay! Tan-awa, Ako mobutang sa inyong mga bato uban sa maanindot nga mga bulok, ug mopahiluna sa inyong mga tukuranan, uban sa mga sapiro.",
                    "Ug Ako mohimo sa inyong mga bintana nga mga rubi, ug sa inyong mga ganghaan nga mga karbungko, ug sa tanan ninyo nga mga utlanan sa mahalon nga mga bato.",
                    "Ug ang tanan ninyo nga mga anak pagatudloan mahitungod sa Ginoo; ug hilabihan ang kalinaw sa inyong mga anak.",
                    "Diha sa pagkamatarung kamo pagatukuron; kamo ipahilayo sa mga pagdaug-daug, kay kamo dili mahadlok, ug ang kalisang dili magpaduol kaninyo.",
                    "Tan-awa, sa pagkatinuod sila magpundok batok kaninyo, dili pinaagi kanako; ug kinsa kadto nga magpundok batok kaninyo mapukan alang sa inyong kaayohan.",
                    "Tan-awa, Ako milalang sa panday sa puthaw nga mohuyop sa mga karbon diha sa kalayo, ug makahimo og himan alang sa iyang buhat; ug Ako milalang sa tig-usik-usik aron sa paglaglag.",
                    "Walay hinagiban nga gibuhat batok kaninyo nga mouswag; ug ang matag dila nga mobiay-biay batok kaninyo aron sa paghukom inyong pagahukman. Ug mao kini ang panulundon sa mga sulugoon sa Ginoo, ug ang ilang pagkamatarung ania kanako, miingon ang Ginoo."
                ]
            },
            {
                "url": "https://www.lds.org/scriptures/bofm/3-ne/23?lang=ceb",
                "name": "Kapitulo 23",
                "summary": [
                    "Si Jesus miuyon sa mga pulong ni Isaias—Siya misugo sa mga katawhan sa pagsiksik sa mga propeta—Ang mga pulong ni Samuel ang Lamanite mahitungod sa Pagkabanhaw gidugang sa ilang mga talaan. Mga A.D. 34."
                ],
                "verses": [
                    "Ug karon, tan-awa, Ako moingon nganha kaninyo, nga kamo kinahanglan mosiksik niini nga mga butang nga makugihon. Oo, usa ka sugo Ako mihatag nganha kaninyo nga kamo mosiksik niini nga mga butang; kay mahinungdanon ang mga pulong ni Isaias.",
                    "Kay sa pagkatinuod siya namulong bahin sa tanan nga mga butang mahitungod sa akong mga katawhan nga sakop sa balay ni Israel; busa kini kinahanglan nga siya mosulti usab ngadto sa mga Hentil.",
                    "Ug ang tanan nga mga butang diin siya namulong nahimo kaniadto ug mahimo sa umaabut, gani sumala sa mga pulong nga siya namulong.",
                    "Busa pamati ngadto sa akong mga pulong; isulat ang mga butang diin Ako misulti kaninyo; ug sumala sa panahon ug sa kabubut-on sa Amahan sila moadto ngadto sa mga Hentil.",
                    "Ug si bisan kinsa ang mopatalinghug ngadto sa akong mga pulong, ug maghinulsol ug magpabunyag, ang mao maluwas. Siksika ang mga propeta, kay adunay daghan nga magpamatuod niini nga mga butang.",
                    "Ug karon nahinabo nga sa diha nga si Jesus nakaingon niini nga mga pulong siya miingon ngadto kanila pag-usab, human siya makapatin-aw sa tanan nga mga kasulatan ngadto kanila diin sila nakadawat, siya miingon ngadto kanila: Tan-awa, uban nga mga kasulatan diin Ako buot nga kamo mosulat wala pa ninyo maangkon.",
                    "Ug nahinabo nga siya miingon ngadto kang Nephi: Dad-a ngari ang talaan diin ikaw mitipig.",
                    "Ug sa diha nga gidala ni Nephi ang mga talaan, mipahiluna kanila sa iyang atubangan, siya mitan-aw ngadto kanila ug miingon:",
                    "Sa pagkatinuod Ako moingon nganha kaninyo, Ako misugo sa akong sulugoon nga si Samuel, ang Lamanite, nga siya mopamatuod ngadto niini nga mga katawhan, nga sa adlaw nga ang Amahan mohimaya sa iyang ngalan ngari kanako adunay daghan nga mga santos kinsa mabanhaw gikan sa mga patay, ug magpakita ngadto sa kadaghanan, ug mangalagad ngadto kanila. Ug siya miingon ngadto kanila: Dili ba kini mao?",
                    "Ug ang iyang mga tinun-an mitubag kaniya ug miingon: Oo, Ginoo, si Samuel nanagna sumala sa imong mga pulong, ug ang tanan natuman.",
                    "Ug si Jesus miingon ngadto kanila: Sa unsa nga hinungdan nga kamo wala mosulat niini nga butang, nga daghan nga mga santos nga nabanhaw ug nagpakita ngadto sa kadaghanan ug nangalagad ngadto kanila?",
                    "Ug nahinabo nga si Nephi nahinumdom nga kini nga butang wala ikasulat.",
                    "Ug kini nahinabo nga si Jesus misugo nga kini isulat; busa kini nahisulat sumala sa iyang sugo.",
                    "Ug karon nahinabo nga human si Jesus nakapatin-aw sa tanan nga mga kasulatan ngadto sa usa ka tibuok nga mensahe, diin sila misulat, siya misugo kanila nga sila kinahanglan motudlo sa mga butang nga siya mipatin-aw ngadto kanila."
                ]
            },
            {
                "url": "https://www.lds.org/scriptures/bofm/3-ne/24?lang=ceb",
                "name": "Kapitulo 24",
                "summary": [
                    "Ang sinugo sa Ginoo moandam sa agianan alang sa Ikaduhang Pag-anhi—Si Kristo ang molingkod sa paghukom—Ang Israel gisugo sa pagbayad sa mga ikapulo ug mga halad—Usa ka basahon sa handumanan gitipigan—Itandi sa Malaquias 3. Mga A.D. 34."
                ],
                "verses": [
                    "Ug nahinabo nga siya misugo kanila nga sila kinahanglan nga mosulat sa mga pulong nga gihatag sa Amahan ngadto kang Malaquias, diin siya kinahanglan mosulti ngadto kanila. Ug nahinabo nga human sila nahisulat siya mipatin-aw kanila. Ug kini mao ang mga pulong diin siya misulti ngadto kanila, nag-ingon: Niini miingon ang Amahan ngadto kang Malaquias—Tan-awa, Ako mopadala sa akong sinugo, ug siya moandam og agianan sa akong atubangan, ug ang Ginoo kinsa inyong gipangita sa kalit moabut sa iyang templo, gani ang sinugo sa pakigsaad, kinsa kamo mahimuot; tan-awa, siya moanhi, miingon ang Ginoo sa mga Panon.",
                    "Apan kinsa ang makasugakod sa adlaw sa iyang pag-anhi, ug kinsa ang mobarug kon siya magpakita? Kay siya sama sa kalayo sa magtutunaw, ug sama sa sabon sa tiglaba.",
                    "Ug siya molingkod ingon sa magtutunaw ug maglilimpyo sa pilak; ug siya moputli sa anak nga mga lalaki ni Levi, ug molimpyo kanila ingon sa bulawan ug sa pilak, aron sila mohalad ngadto sa Ginoo og usa ka halad diha sa pagkamatarung.",
                    "Ug sa ingon ang halad sa Juda ug sa Jerusalem makapahimuot ngadto sa Ginoo, ingon sa mga karaan nga adlaw, ug ingon sa nangagi nga mga tuig.",
                    "Ug Ako mopaduol kaninyo sa paghukom; ug Ako mahimo nga usa ka dali nga saksi batok sa mga barangan, ug batok sa mga mananapaw, batok sa mga bakakon nga tigpanumpa, ug batok kanila nga nanglupig sa mga sinuholan diha sa ilang mga suhol, sa biyuda ug sa mga walay amahan ug misalikway sa mga wala hiilhi, ug dili mahadlok kanako, miingon ang Ginoo sa mga Panon.",
                    "Kay Ako mao ang Ginoo, Ako dili mausab; busa kamo nga anak nga mga lalaki ni Jacob dili maugdaw.",
                    "Bisan sa mga adlaw sa inyong mga amahan kamo mipahilayo gikan sa akong mga ordinansa, ug wala maghupot kanila. Balik ngari kanako ug Ako mobalik nganha kaninyo, miingon ang Ginoo sa mga Panon. Apan kamo miingon: Asa kami mobalik?",
                    "Makapangawat ba ang usa ka tawo sa Dios? Bisan pa niana kamo nakapangawat kanako. Apan kamo moingon: Diin man kami nakapangawat kanimo? Sa mga ikapulo ug sa mga halad.",
                    "Kamo natunglo uban sa tunglo, kay kamo nangawat kanako, bisan niining tibuok nga nasud.",
                    "Dad-a ninyo ang tanan nga mga ikapulo ngadto sa balay nga tipiganan, nga aron adunay pagkaon sa akong balay; ug sulayi Ako karon, miingon ang Ginoo sa mga Panon, kon Ako dili ba moabli kaninyo sa mga bintana sa langit, ug mobu-bu kaninyo og usa ka panalangin nga walay lawak nga igo sa pagdawat niini.",
                    "Ug Ako mobadlong sa mga manunubad alang kaninyo, ug siya dili na makalaglag sa mga bunga sa inyong yuta; ni ang inyong bagon sa ubas mohulog sa iyang bunga sa dili pa panahon diha sa kaumahan, miingon ang Ginoo sa mga Panon.",
                    "Ug ang tanan nga mga nasud motawag kaninyo nga bulahan, kay kamo mahimo nga usa ka yuta nga kahimut-an, miingon ang Ginoo sa mga Panon.",
                    "Ang inyong mga pulong magahi batok kanako, miingon ang Ginoo. Apan kamo moingon: Unsa ang among gipamulong batok kanimo?",
                    "Kamo miingon: Kini kawang ang pag-alagad sa Dios, ug unsa ang kapuslanan nga kita maghupot sa iyang mga ordinansa ug kita naglakaw nga masulub-on sa atubangan sa Ginoo sa mga Panon?",
                    "Ug karon kita motawag sa mapagarbuhon nga malipayon; oo, sila nga nagbuhat og pagkadautan gipahimutang; oo, sila nga mitintal sa Dios gani giluwas.",
                    "Unya sila nga may kahadlok sa Ginoo sa kanunay namulong sa usag usa, ug ang Ginoo nagpatalinghug ug nakadungog; ug usa ka basahon sa handumanan gisulat sa iyang atubangan alang kanila nga may kahadlok sa Ginoo, ug nagpalandong sa iyang ngalan.",
                    "Ug sila mahimo nga akò, miingon ang Ginoo sa mga Panon, niana nga adlaw nga Ako motigum sa akong mga bililhon nga mga kabtangan; ug Ako moluwas kanila ingon sa usa ka tawo nga miluwas sa iyang kaugalingon nga anak nga nag-alagad kaniya.",
                    "Ug unya kamo mobalik ug makaila tali sa matarung ug sa dautan, tali kaniya nga nag-alagad sa Dios ug kaniya nga wala mag-alagad kaniya."
                ]
            },
            {
                "url": "https://www.lds.org/scriptures/bofm/3-ne/25?lang=ceb",
                "name": "Kapitulo 25",
                "summary": [
                    "Sa Ikaduhang Pag-anhi ang mga mapagarbuhon ug dautan pagasunugon ingon sa dagami—Si Elijah mobalik sa dili pa kanang mahinungdanon ug makalilisang nga adlaw—Itandi sa Malaquias 4. Mga A.D. 34."
                ],
                "verses": [
                    "Kay tan-awa, ang adlaw moabut nga mosunog sama sa hudno; ug ang tanan nga mapagarbuhon, oo, ug ang tanan nga nagbuhat og dautan, mahisama sa dagami; ug ang adlaw nga moabut mosunog kanila, miingon ang Ginoo sa mga Panon, nga kini dili magbilin kanila ni gamut o sanga.",
                    "Apan nganha kaninyo nga nagtahud sa akong ngalan ang Anak sa Pagkamatarung mobarug uban sa pagpang-ayo diha sa iyang mga pako; ug kamo mopadayon ug motubo maingon sa mga nati nga baka sa toril.",
                    "Ug kamo moyatak sa mga dautan; kay sila ingon sa mga abo sa ilawom sa inyong mga tiil sa adlaw nga Ako mohimo niini, miingon ang Ginoo sa mga Panon.",
                    "Hinumduman ninyo ang balaod ni Moises, ang akong sulugoon, nga Ako misugo ngadto kaniya didto sa Horeb alang sa tibuok Israel, uban sa mga sugo ug mga paghukom.",
                    "Tan-awa, Ako mopadala kaninyo ni Elijah ang propeta sa dili pa moabut ang mahinungdanon ug makalilisang nga adlaw sa Ginoo;",
                    "Ug siya mopabalik sa kasingkasing sa mga amahan ngadto sa mga anak, ug ang kasingkasing sa mga anak ngadto sa ilang mga amahan, tingali unya Ako moabut ug mohampak sa yuta uban sa usa ka tunglo."
                ]
            },
            {
                "url": "https://www.lds.org/scriptures/bofm/3-ne/26?lang=ceb",
                "name": "Kapitulo 26",
                "summary": [
                    "Si Jesus mipatin-aw sa tanan nga mga butang gikan sa sinugdanan hangtud sa katapusan—Ang mga masuso ug ang mga bata militok og kahibulongan nga mga butang nga dili ikasulat—Kadto nga anaa sa Simbahan ni Kristo makabaton sa tanan nga mga butang nga alang kanilang tanan. Mga A.D. 34."
                ],
                "verses": [
                    "Ug karon nahinabo nga sa diha nga si Jesus nakasulti niini nga mga butang siya mipatin-aw kanila ngadto sa pundok sa mga katawhan; ug siya mipatin-aw sa tanan nga mga butang ngadto kanila, sa mga dagko ug sa mga gagmay.",
                    "Ug siya miingon: Kini nga mga kasulatan, nga wala pa diha kaninyo, gisugo sa Amahan nga Ako kinahanglan mohatag nganha kaninyo; kay kini kaalam diha kaniya nga sila kinahanglan ihatag ngadto sa umaabut nga mga kaliwatan.",
                    "Ug siya gayud mipatin-aw sa tanan nga mga butang, bisan gikan sa sinugdanan hangtud sa panahon nga siya kinahanglan moanhi diha sa iyang himaya—oo, gani ang tanan nga mga butang nga moabut dinhi sa ibabaw sa yuta, gani hangtud ang mga elemento matunaw uban sa hilabihan nga kainit, ug ang yuta kinahanglan usahon pagputos ingon sa usa ka papel-linukot, ug ang kalangitan ug ang yuta mahanaw;",
                    "Ug bisan ngadto sa mahinungdanon ug katapusan nga adlaw, sa diha nga ang tanan nga mga katawhan, ug tanan nga mga kaliwatan, ug tanan nga mga kanasuran ug mga pinulongan mobarug sa atubangan sa Dios, aron pagahukman sa ilang mga buhat, kon sila matarung o kon sila dautan—",
                    "Kon sila matarung, ngadto sa pagkabanhaw sa walay katapusan nga kinabuhi; ug kon sila dautan, ngadto sa pagkabanhaw sa pagsilot; ingon nga nagkabuyon, ang usa sa usa nga kahimtang ug ang lain sa lain nga kahimtang, pinasubay sa kalooy, ug sa kaangayan, ug sa kabalaan nga anaa ni Kristo, kinsa diha na sa wala pa magsugod ang kalibutan.",
                    "Ug karon wala mahisulat niini nga basahon bisan ang kagatusan nga bahin sa mga butang nga si Jesus sa pagkatinuod nagtudlo ngadto sa mga katawhan;",
                    "Apan tan-awa ang mga palid ni Nephi naglakip sa uban pa nga bahin sa mga butang diin siya mitudlo sa mga katawhan.",
                    "Ug kini nga mga butang diin ako misulat, mao ang gagmay nga bahin sa mga butang nga siya mitudlo sa mga katawhan; ug ako misulat kanila sa tuyo nga kini madala pag-usab nganhi niini nga mga katawhan, gikan sa mga Hentil, sumala sa mga pulong nga gipamulong ni Jesus.",
                    "Ug kon sila makadawat niini, diin gikinahanglan nga sila gayud makauna, sa pagsulay sa ilang hugot nga pagtuo, ug kon kini mao nga sila motuo niini nga mga butang niana ang mga dagko nga butang ipakita ngadto kanila.",
                    "Ug kon kini mao nga sila dili motuo niini nga mga butang, niana ang mga dagko nga mga butang pagatagoan gikan kanila, ngadto sa ilang panghimaraut.",
                    "Tan-awa, ako mosulat na unta kanila sa tanan nga nakulit diha sa mga palid ni Nephi, apan ang Ginoo nagdili niini, nag-ingon: Ako mosulay sa hugot nga pagtuo sa akong mga katawhan.",
                    "Busa ako, si Mormon, mosulat sa mga butang nga gisugo kanako sa Ginoo. Ug karon ako, si Mormon, motapos sa akong mga pagpamulong, ug mopadayon sa pagsulat sa mga butang diin gisugo kanako.",
                    "Busa, ako manghinaut nga kamo motan-aw nga ang Ginoo sa tinuod nagtudlo sa mga katawhan, sulod sa tulo ka mga adlaw; ug pagkahuman niana siya mipakita sa iyang kaugalingon ngadto kanila sa kanunay, ug mipikaspikas sa pan sa kanunay ug mipanalangin niini, ug mihatag ngadto kanila.",
                    "Ug nahinabo nga siya mitudlo ug mialagad ngadto sa anak sa mga katawhan kinsa gikapamulong na, ug siya miluag sa ilang mga dila, ug sila namulong ngadto sa ilang mga amahan sa mahinungdanon ug katingalahan nga mga butang, gani labaw pa nga mahinungdanon kay sa iyang gipadayag ngadto sa mga katawhan; ug siya mipaluag sa ilang mga dila aron sila makasulti.",
                    "Ug kini nahinabo nga sa pagkahuman nga siya mikayab ngadto sa langit—sa ikaduha nga higayon nga siya mipakita sa iyang kaugalingon ngadto kanila, ug nakaadto na ngadto sa Amahan, human makaayo sa tanan nila nga mga masakiton, ug sa ilang bakol, ug mibuka sa mga mata sa ilang buta ug giablihan ang mga dunggan sa bungol, ug gani nakahimo sa tanan nga matang sa pang-ayo diha kanila, ug nagpabangon sa usa ka tawo gikan sa mga patay, ug nagpakita sa iyang gahum ngadto kanila, ug mikayab ngadto sa Amahan—",
                    "Tan-awa, nahinabo nga sa pagkaugma ang pundok sa mga katawhan nagpundok sa ilang kaugalingon, ug sila nakakita ug nakadungog niini nga bata; oo, bisan ang mga masuso mibuka sa ilang mga ba-ba ug militok og mga kahibulongan nga mga butang; ug ang mga butang diin sila militok gidili nga kinahanglan walay bisan kinsa nga tawo ang mosulat niini.",
                    "Ug nahinabo nga ang mga tinun-an nga gipili ni Jesus misugod gikan niana nga panahon sa pagbunyag ug pagtudlo sa ingon ka daghan nga moduol ngadto kanila; ug ingon sa ka daghan sa nabunyagan diha sa ngalan ni Jesus napuno uban sa Espiritu Santo.",
                    "Ug daghan kanila ang nakakita ug nakadungog sa dili ikasulti nga mga butang, nga dili ikatugot nga ikasulat.",
                    "Ug sila nagtudlo, ug nangalagad sa usag usa; ug sila aduna sa tanan nga mga butang nga alang kanila, matag tawo makiangayon, sa usag usa.",
                    "Ug kini nahinabo nga sila mibuhat sa tanan nga mga butang ingon sa gisugo ni Jesus kanila.",
                    "Ug sila nga nabunyagan diha sa ngalan ni Jesus gitawag og simbahan ni Kristo."
                ]
            },
            {
                "url": "https://www.lds.org/scriptures/bofm/3-ne/27?lang=ceb",
                "name": "Kapitulo 27",
                "summary": [
                    "Si Jesus misugo kanila sa pagtawag sa Simbahan sa iyang ngalan—Ang iyang misyon ug pag-ula nga sakripisyo naglangkob sa iyang ebanghelyo—Ang mga tawo gisugo sa paghinulsol ug pagpabunyag nga sila unta pagasantoson sa Espiritu Santo—Sila kinahanglan mahisama gani ingon kang Jesus. Mga A.D. 34–35."
                ],
                "verses": [
                    "Ug nahinabo nga samtang ang mga tinun-an ni Jesus mipanaw ug misangyaw sa mga butang nga ilang nadungog ug nakita, ug nagbunyag diha sa ngalan ni Jesus, nahinabo nga ang mga tinun-an nagkapundok ug nagkahiusa sa mainiton nga pag-ampo ug pagpuasa.",
                    "Ug si Jesus mipakita pag-usab sa iyang kaugalingon ngadto kanila, kay sila nag-ampo ngadto sa Amahan diha sa iyang ngalan; ug si Jesus miabut ug mibarug sa taliwala kanila, ug miingon ngadto kanila: Unsa ang buot ninyo nga Ako mohatag nganha kaninyo?",
                    "Ug sila miingon ngadto kaniya: Ginoo, kami buot unta nga ikaw mosulti kanamo sa ngalan diin kami motawag niini nga simbahan; kay dihay mga panaglalis taliwala sa mga katawhan mahitungod niini nga butang.",
                    "Ug ang Ginoo miingon ngadto kanila: Sa pagkatinuod, sa pagkatinuod, Ako moingon nganha kaninyo, ngano nga ang mga katawhan magbagulbol ug maglalis tungod niini nga butang?",
                    "Wala ba sila magbasa sa mga kasulatan, diin nag-ingon nga kamo kinahanglan modala nganha kaninyo sa ngalan ni Kristo, diin mao ang akong ngalan? Kay pinaagi niini nga ngalan kamo pagatawgon sa katapusan nga adlaw;",
                    "Ug bisan kinsa nga modala nganha kaniya sa akong ngalan, ug molahutay hangtud sa katapusan, ang mao maluwas sa katapusan nga adlaw.",
                    "Busa, bisan unsa ang inyong buhaton, kamo mobuhat niini pinaagi sa akong ngalan; busa kamo motawag sa simbahan sa akong ngalan; ug motawag kamo sa akong Amahan diha sa akong ngalan aron siya manalangin sa simbahan alang kanako.",
                    "Ug unsaon kining akong simbahan kon kini dili pagatawgon sa akong ngalan? Kay kon ang usa ka simbahan pagatawgon sa ngalan ni Moises niana kini simbahan ni Moises; o kon kini pagatawgon sa ngalan sa usa ka tawo niana kini simbahan sa tawo; apan kon kini pagatawgon sa akong ngalan niana kini mao ang akong simbahan, kon kini mao nga sila natukod diha sa akong ebanghelyo.",
                    "Sa pagkatinuod Ako moingon nganha kaninyo, nga kamo natukod sa akong ebanghelyo; busa kamo magtawag sa bisan unsa nga mga butang nga kamo motawag, diha sa akong ngalan; busa, kon kamo motawag diha sa Amahan, alang sa simbahan, kon kini diha sa akong ngalan ang Amahan maminaw kaninyo;",
                    "Ug kon kini mao nga ang simbahan natukod diha sa akong ebanghelyo niana ang Amahan mopakita sa iyang kaugalingon nga mga buhat diha niini.",
                    "Apan kon kini dili matukod sa akong ebanghelyo, ug natukod diha sa mga buhat sa mga tawo, o diha sa mga buhat sa yawa, sa pagkatinuod Ako moingon nganha kaninyo nga sila makabaton sa kalipay sa ilang mga buhat sa mubo nga higayon, ug sa hinay-hinay ang katapusan moabut, ug sila isalikway ug ilabay sa kalayo, diin walay pagbalik.",
                    "Kay ang ilang mga buhat mosunod kanila, kay tungod sa ilang mga buhat, sila isalikway; busa hinumdumi ninyo kini nga mga butang nga Ako miingon kaninyo.",
                    "Tan-awa Ako mihatag nganha kaninyo sa akong ebanghelyo, ug kini mao ang ebanghelyo diin Ako mihatag nganha kaninyo—nga Ako mianhi dinhi sa kalibutan aron sa pagbuhat sa kabubut-on sa akong Amahan, tungod kay ang akong Amahan mipadala kanako.",
                    "Ug ang akong Amahan mipadala kanako nga Ako unta ituboy nganha sa krus; ug human niana nga Ako matuboy diha sa krus, nga Ako unta makadala sa tanan nga mga tawo ngari kanako, nga ingon nga Ako gituboy sa mga tawo mao usab ang mga tawo ituboy pinaagi sa Amahan, sa pagbarug sa akong atubangan, aron pagahukman sa ilang mga buhat, kon sila matarung o kon sila dautan—",
                    "Ug tungod niini nga hinungdan Ako natuboy; busa, sumala sa gahum sa Amahan Ako modala sa tanan nga mga tawo ngari kanako, nga sila mahukman sumala sa ilang mga buhat.",
                    "Ug kini mahinabo, nga bisan kinsa ang maghinulsol ug magpabunyag pinaagi sa akong ngalan, siya mapuno; ug kon siya molahutay hangtud sa katapusan, tan-awa, Ako mohukom kaniya nga walay sala sa atubangan sa akong Amahan niana nga adlaw sa diha nga Ako mobarug aron paghukom sa kalibutan.",
                    "Ug siya nga dili molahutay hangtud sa katapusan, siya mao usab ang isalikway ug ilabay sa kalayo, diin sila dili na makabalik tungod sa kaangayan sa Amahan.",
                    "Ug kini mao ang pulong nga siya mihatag ngadto sa mga katawhan. Ug tungod niini nga hinungdan siya mituman sa mga pulong diin siya mihatag, ug siya wala magbakak, apan motuman sa tanan niya nga mga pulong.",
                    "Ug walay mahugaw nga butang nga makasulod didto sa iyang gingharian; busa walay makasulod sa iyang kapahulayan gawas niadto kinsa nakahugas sa ilang mga saput sa akong dugo, tungod sa ilang hugot nga pagtuo, ug paghinulsol sa tanan nila nga mga sala, ug sa ilang pagkamatinud-anon hangtud sa katapusan.",
                    "Karon mao kini ang sugo: Paghinulsol, kamong tanan nga mga lumulupyo sa yuta, ug duol ngari kanako ug magpabunyag diha sa akong ngalan, aron kamo mahimo nga pagasantoson pinaagi sa pagdawat sa Espiritu Santo, aron mobarug nga walay lama sa akong atubangan sa katapusan nga adlaw.",
                    "Sa pagkatinuod, sa pagkatinuod, Ako moingon nganha kaninyo, kini mao ang akong ebanghelyo; ug kamo nasayud sa mga butang nga kamo kinahanglan gayud nga mobuhat diha sa akong simbahan; kay ang mga buhat nga kamo nakakita nga Ako mihimo kana kamo mobuhat usab; kay kana diin kamo nakakita kanako nga mibuhat kana kamo mobuhat;",
                    "Busa, kon kamo mobuhat niini nga mga butang, bulahan kamo, kay kamo ituboy sa katapusan nga adlaw.",
                    "Isulat ang mga butang diin kamo nakakita ug nakadungog, gawas niadto nga gidili.",
                    "Isulat ang mga binuhatan niini nga mga katawhan, nga mao ang mahinabo, gani ingon nga nahisulat na kaniadto, niana nga nahitabo kaniadto.",
                    "Kay tan-awa, ang gikan sa mga basahon nga nahisulat na, ug sa mga basahon nga isulat pa, kini nga mga katawhan pagahukman, kay pinaagi kanila ang ilang mga buhat masayran ngadto sa mga tawo.",
                    "Ug tan-awa, tanan nga mga butang gisulat pinaagi sa Amahan; busa gikan sa mga basahon nga isulat pa ang kalibutan pagahukman.",
                    "Ug kamo nasayud nga kamo mahimo nga mga maghuhukom niini nga mga katawhan, sumala sa paghukom diin Ako mihatag nganha kaninyo, nga makiangayon. Busa, unsa nga matang sa mga tawo kamo angay nga mahisama? Sa pagkatinuod Ako moingon nganha kaninyo, gani sama nga Ako mao.",
                    "Ug karon Ako moadto ngadto sa Amahan. Ug sa pagkatinuod Ako moingon nganha kaninyo, bisan unsa nga mga butang nga inyong pangayoon sa Amahan pinaagi sa akong ngalan, ihatag nganha kaninyo.",
                    "Busa, pangayo, ug kamo makadawat; tuktok, ug kini pagabuksan nganha kaninyo; kay siya nga nangayo, makadawat; ug ngadto kaniya nga motuktok, kini pagabuksan.",
                    "Ug karon, tan-awa, hilabihan ang akong hingpit nga kalipay, gani ngadto sa kahingpitan, tungod kaninyo, ug niini usab nga mga kaliwatan; oo, bisan ang Amahan nalipay, ug usab ang tanan nga balaan nga mga anghel, tungod kaninyo ug niini nga kaliwatan, kay walay usa kanila nga nawala.",
                    "Tan-awa, Ako manghinaut nga kamo makasabut; kay Ako nagpasabut kanila kinsa karon buhi niini nga kaliwatan; ug walay usa kanila nga mawala; ug diha kanila Ako adunay kahingpitan sa hingpit nga kalipay.",
                    "Apan tan-awa, kini nakapasubo kanako tungod sa ikaupat nga kaliwatan gikan niini nga kaliwatan, kay sila midala nga bihag kaniya ingon nga anak sa kapildihan; kay sila mobaligya kanako alang sa pilak ug alang sa bulawan, ug niana nga kutkuton sa anunogba ug diin ang mga kawatan molungkab ug mokawat. Ug niana nga adlaw Ako moduaw kanila, ngadto sa pag-usab sa ilang mga buhat diha sa ilang kaugalingon nga mga ulo.",
                    "Ug nahinabo nga sa diha nga si Jesus mitapos niini nga mga pamahayag siya miingon ngadto sa iyang mga tinun-an: Sulod kamo sa higpit nga ganghaan; kay higpit ang ganghaan, ug pig-ot ang agianan nga paingon sa kinabuhi, ug pipila lamang ang makakaplag niini; apan lapad ang ganghaan, ug dako ang agianan paingon sa kamatayon, ug daghan ang mopanaw diha niana, hangtud moabut ang kagabhion, diin walay tawo nga makabuhat."
                ]
            },
            {
                "url": "https://www.lds.org/scriptures/bofm/3-ne/28?lang=ceb",
                "name": "Kapitulo 28",
                "summary": [
                    "Siyam sa Napulog Duha nagtinguha ug gisaaran og usa ka kabilin sa gingharian ni Kristo kon sila mamatay—Ang Tulo ka mga Nephite nagtinguha ug gihatagan sa gahum ibabaw sa kamatayon aron magpabilin sa yuta hangtud sa pag-anhi pag-usab ni Jesus—Sila nahimaya ang panagway ug nakakita sa mga butang nga dili makatarunganon sa paglitok, ug sila karon nangalagad diha sa mga tawo. Mga A.D. 34–35."
                ],
                "verses": [
                    "Ug nahinabo nga sa diha nga si Jesus miingon niini nga mga pulong, siya namulong ngadto sa iyang mga tinun-an, usa ngadto sa usa, nag-ingon ngadto kanila: Unsa ang inyong tinguha kanako, human Ako makaadto sa Amahan?",
                    "Ug silang tanan namulong, gawas sa tulo, nag-ingon: Kami nagtinguha nga human kami mopuyo sa katigulangon sa tawo, nga ang among pagpangalagad, diin ikaw mitawag kanamo, matapos unta, nga kami moadto dayon kanimo sa imong gingharian.",
                    "Ug siya miingon ngadto kanila: Bulahan kamo tungod sa inyong gitinguha niini nga butang ngari kanako; busa, human kamo modangat sa kapitoan ug duha ka mga tuig nga panuigon kamo modangat ngari kanako sa akong gingharian; ug uban kanako kamo makakaplag sa kapahulayan.",
                    "Ug sa diha nga siya nakapamulong ngadto kanila, siya miatubang sa iyang kaugalingon ngadto sa tulo, ug miingon ngadto kanila: Unsa ang inyong buot nga Ako mobuhat nganha kaninyo, kon Ako tua na ngadto sa Amahan?",
                    "Ug sila nasubo diha sa ilang mga kasingkasing, kay sila dili makasulti ngadto kaniya sa butang nga sila mitinguha.",
                    "Ug siya miingon ngadto kanila: Tan-awa, Ako nasayud sa inyong mga hunahuna, nga kamo nagtinguha sa butang diin si Juan, ang akong hinigugma, kinsa uban kanako sa pagpangalagad, sa wala pa Ako ilansang sa mga Judeo, nagtinguha kanako.",
                    "Busa, labaw pa kamo nga bulahan, kay kamo dili makatagamtam sa kamatayon; apan kamo mabuhi aron sa pagtan-aw sa tanan nga mga binuhatan sa Amahan ngadto sa mga katawhan, gani hangtud ang tanan nga mga butang matuman sumala sa kabubut-on sa Amahan, sa diha nga Ako moabut diha sa akong himaya uban sa mga gahum sa langit.",
                    "Ug kamo dili mag-antus sa mga kasakit sa kamatayon; apan sa akong pag-anhi diha sa akong himaya kamo mausab diha sa usa ka pamilok sa mata gikan sa pagka-mortal ngadto sa pagka-imortal; ug unya kamo pagapanalanginan didto sa gingharian sa akong Amahan.",
                    "Ug usab, kamo dili makatagamtam sa sakit samtang kamo nagpuyo diha sa unod, ni kasubo gawas kini alang sa mga sala sa kalibutan; ug kining tanan Ako mobuhat tungod sa butang nga inyong gitinguha kanako, kay kamo nagtinguha nga inyong dad-on ang mga kalag sa mga tawo ngari kanako, samtang ang kalibutan magpabilin.",
                    "Ug tungod niini nga hinungdan kamo makaangkon og kahingpitan sa hingpit nga kalipay; ug kamo molingkod diha sa gingharian sa akong Amahan; oo, ang inyong hingpit nga kalipay mahingpit, ingon nga ang Amahan naghatag kanako sa kahingpitan sa hingpit nga kalipay; ug kamo mahisama kanako, ug Ako sama sa Amahan; ug ang Amahan ug Ako usa ra;",
                    "Ug ang Espiritu Santo nagpamatuod sa Amahan ug kanako; ug ang Amahan naghatag sa Espiritu Santo ngadto sa mga katawhan, tungod kanako.",
                    "Ug nahinabo nga sa diha nga si Jesus nakahuman sa pagpamulong niini nga mga pulong, siya mihikap sa matag usa kanila sa iyang tudlo gawas sa tulo nga magpabilin, ug unya siya mibiya.",
                    "Ug tan-awa, ang mga kalangitan naabli ug sila gibayaw ngadto sa langit, ug nakita ug nadungog ang mga butang nga dili ikapamulong.",
                    "Ug kini gidili kanila nga sila molitok; ni gihatag ngadto kanila ang gahum nga sila makalitok sa mga butang diin sila nakakita ug nakadungog.",
                    "Ug bisan kon sila diha sa ilang lawas o gawas sa ilang lawas, dili sila makasulti; kay kini ngadto kanila nahisama sa usa ka pagkahimaya sa ilang panagway, nga sila nabalhin gikan niini nga lawas nga unod ngadto sa usa ka imortal nga kahimtang, nga sila makakita sa mga butang sa Dios.",
                    "Apan nahinabo nga sila nangalagad pag-usab diha sa ibabaw sa yuta; bisan pa niana sila wala mangalagad sa mga butang diin sila nakadungog ug nakakita, tungod sa sugo nga gihatag kanila sa langit.",
                    "Ug karon, kon sila mga mortal o imortal, gikan sa adlaw sa ilang pagkabalhin, ako wala masayud;",
                    "Apan kini mao ang akong nasayran, sumala sa talaan nga gihatag—sila mipanaw sa ibabaw sa yuta, ug nangalagad sa tanan nga mga katawhan, nga naghiusa kutob sa ilang madala ngadto sa simbahan nga mituo sa ilang pagsangyaw; mibunyag kanila, ug kutob sa gibunyagan nakadawat sa Espiritu Santo.",
                    "Ug sila nabilanggo pinaagi kanila nga dili sakop sa simbahan. Ug ang mga bilanggoan dili makapugong kanila kay kini nangasiak.",
                    "Ug sila gihulog ngadto sa yuta; apan sila mihampak sa yuta pinaagi sa pulong sa Dios, hangtud nga pinaagi sa iyang gahum sila naluwas gikan sa mga kahiladman sa yuta; ug busa sila dili makakalot og mga lungag nga igo nga makapugong kanila.",
                    "Ug sa makatulo sila gihulog ngadto sa usa ka hudno ug wala makadawat og kadaot.",
                    "Ug makaduha sila gihulog ngadto sa lungib sa mga mabangis nga mananap; ug tan-awa sila nakigdula sa mga mananap ingon sa usa ka bata uban sa masuso nga karnero, ug wala makadawat og kadaot.",
                    "Ug nahinabo nga sa ingon sila misangyaw ngadto sa tanan nga mga katawhan ni Nephi, ug misangyaw sa ebanghelyo ni Kristo ngadto sa tanan nga mga katawhan diha sa ibabaw sa yuta; ug sila nakabig ngadto sa Ginoo, ug nagkahiusa ngadto sa simbahan ni Kristo, ug sa ingon ang mga katawhan niana nga kaliwatan, gipanalanginan, sumala sa pulong ni Jesus.",
                    "Ug karon ako, si Mormon, motapos sa akong pagpamulong mahitungod niini nga mga butang sulod sa usa ka higayon.",
                    "Tan-awa, ako mosulat na unta sa mga ngalan niadto kinsa dili makatilaw sa kamatayon, apan ang Ginoo nagdili; busa ako dili mosulat, kay kini sila gitago gikan sa kalibutan.",
                    "Apan tan-awa, ako nakakita kanila, ug sila nangalagad ngari kanako.",
                    "Ug tan-awa sila anaa taliwala sa mga Hentil, ug ang mga Hentil wala makaila kanila.",
                    "Ug sila usab anaa taliwala sa mga Judeo, ug ang Judeo wala makaila kanila.",
                    "Ug mahinabo, kon ang Ginoo makita diha sa iyang kaalam nga sila mangalagad ngadto sa tanan nga nagkatibulaag nga mga tribo sa Israel, ug ngadto sa tanan nga mga kanasuran, mga kaliwatan, mga pinulongan ug mga katawhan, ug modala gikan kanila ngadto ni Jesus og daghan nga mga kalag, aron ang ilang tinguha matuman, ug usab tungod sa makabigon nga gahum sa Dios nga anaa kanila.",
                    "Ug sila ingon sa mga anghel sa Dios, ug kon sila mag-ampo ngadto sa Amahan diha sa ngalan ni Jesus, sila makapakita sa ilang kaugalingon kang bisan kinsa nga tawo nga alang kanila maayo.",
                    "Busa, mahinungdanon ug kahibulongan nga mga buhat mahimo pinaagi kanila, sa dili pa ang mahinungdanon ug umaabut nga adlaw sa diha nga ang tanan nga mga katawhan sa pagkatinuod mobarug sa atubangan sa hukmanan ni Kristo;",
                    "Oo bisan diha sa mga Hentil may mahinungdanon ug kahibulongan nga buhat nga gihimo pinaagi kanila, sa dili pa ang adlaw sa paghukom.",
                    "Ug kon kamo aduna sa tanan nga kasulatan nga maghatag sa asoy sa tanan nga kahibulongan nga mga buhat ni Kristo, kamo gayud, sumala sa mga pulong ni Kristo, masayud nga kini nga mga butang sa pagkatinuod moabut.",
                    "Ug alaot ngadto kaniya nga dili maminaw sa mga pulong ni Jesus, ug ingon usab kanila kinsa siya mipili ug mipadala nganha kanila; kay kinsa kadto nga dili modawat sa mga pulong ni Jesus ug sa mga pulong niadto kinsa siya mipadala, dili modawat kaniya; ug busa siya dili modawat kanila sa katapusan nga adlaw;",
                    "Ug maayo pa alang kanila nga wala sila matawo. Kay nagtuo ba kamo nga makalingkawas sa kaangayan sa usa ka nasakitan nga Dios, kinsa giyatakan sa tiil sa mga tawo, nga aron ang kaluwasan moabut?",
                    "Ug karon tan-awa, samtang ako namulong mahitungod niadto nga pinili sa Ginoo, oo, gani sa tulo nga gibayaw ngadto sa kalangitan, nga ako wala masayud kon sila nalimpyohan gikan sa pagka-mortal ngadto sa pagka-imortal—",
                    "Apan tan-awa, sukad ako misulat, ako nangutana sa Ginoo, ug siya mipakita ngari kanako nga kinahanglan adunay usa ka kausaban nga himoon diha sa ilang mga lawas, o kon dili kini magkinahanglan nga sila kinahanglan makatagamtam og kamatayon;",
                    "Busa, aron sila dili makatagamtam og kamatayon adunay usa ka kausaban nga himoon diha sa ilang mga lawas, aron sila dili mag-antus sa kasakit ug kasubo gawas kini alang sa mga sala sa kalibutan.",
                    "Karon kini nga kausaban dili mahisama niana nga mahitabo sa katapusan nga adlaw; apan adunay usa ka kausaban nga nahimo ngadto kanila, hangtud nga si Satanas walay gahum batok kanila, nga siya dili makatintal kanila; ug sila gihimo nga balaan diha sa unod, nga sila mga balaan, ug nga ang mga gahum sa yuta dili makapugong kanila.",
                    "Ug niini nga kahimtang sila magpabilin hangtud sa adlaw sa paghukom ni Kristo; ug niana nga adlaw sila makadawat sa dako pa nga kausaban, ug pagadawaton ngadto sa gingharian sa Amahan nga dili na sila mahimulag apan magpuyo kauban sa Dios sa kahangturan diha sa mga kalangitan."
                ]
            },
            {
                "url": "https://www.lds.org/scriptures/bofm/3-ne/29?lang=ceb",
                "name": "Kapitulo 29",
                "summary": [
                    "Ang pagtungha sa Basahon ni Mormon mao ang usa ka timailhan nga ang Ginoo misugod na sa pagpundok sa Israel ug sa pagtuman sa iyang mga pakigsaad—Kadto kinsa mosalikway sa iyang mga pagpadayag sa ulahing mga adlaw ug sa mga gasa pagatungluhon. Mga A.D. 34–35."
                ],
                "verses": [
                    "Ug karon tan-awa, Ako moingon nganha kaninyo nga kon ang Ginoo makakita nga angay, diha sa iyang kaalam, nga kini nga mga pamahayag modangat ngadto sa mga Hentil sumala sa iyang pulong, niana kamo masayud nga ang pakigsaad nga gihimo sa Amahan uban sa mga anak sa Israel, mahitungod sa ilang pagpahiuli ngadto sa mga yuta nga ilang kabilin, nagsugod na sa pagkatuman.",
                    "Ug kamo nasayud nga ang mga pulong sa Ginoo, nga gipamulong sa balaan nga mga propeta, ang tanan pagatumanon; ug kamo dili kinahanglan nga moingon nga ang Ginoo naglangan sa iyang pag-anhi nganhi sa mga anak sa Israel.",
                    "Ug dili na kinahanglan nga maghunahuna kamo sa inyong mga kasingkasing nga ang mga pulong nga gipamulong makawang, kay tan-awa, ang Ginoo mohinumdom gayud sa iyang pakigsaad diin siya mihimo ngadto sa iyang mga katawhan sa balay ni Israel.",
                    "Ug kon kamo makakita nga kini nga mga pamahayag moabut diha kaninyo, niana kamo dili na kinahanglan motamay sa mga binuhatan sa Ginoo, kay ang espada sa iyang kaangayan anaa sa iyang tuo nga kamot; ug tan-awa, niana nga adlaw, kon kamo motamay sa iyang mga binuhatan, siya mosugo nga kini mohimo nga mobuntog kaninyo.",
                    "Alaot ngadto kaniya nga nagtamay sa mga binuhatan sa Ginoo; oo, alaot ngadto kaniya nga molimud ni Kristo ug sa iyang mga buhat!",
                    "Oo, alaot ngadto kaniya nga molimud sa mga pagpadayag sa Ginoo, ug nga moingon nga ang Ginoo dili na mobuhat pinaagi sa mga pagpadayag, o pinaagi sa mga panagna, o pinaagi sa mga gasa, o pinaagi sa mga pinulongan, o pinaagi sa mga pagpang-ayo, o pinaagi sa gahum sa Espiritu Santo!",
                    "Oo, ug alaot ngadto kaniya nga moingon niana nga adlaw, aron makaangkon og bahandi, nga wala nay milagro nga mahimo pinaagi ni Jesukristo; kay siya nga mohimo niini mahimo nga sama ngadto sa anak sa kapildihan, nga kinsa walay kalooy, sumala sa pulong ni Kristo!",
                    "Oo, ug dili na kinahanglan nga ikaw moyubit, ni motamay, ni mobugal-bugal sa mga Judeo, o bisan hain sa mga salin sa balay ni Israel; kay tan-awa, ang Ginoo mohinumdom sa iyang pakigsaad ngadto kanila, ug siya mobuhat ngadto kanila sumala niana diin siya nanumpa.",
                    "Busa kamo dili magdahum nga kamo makahimo sa pagliso sa tuo nga kamot sa Ginoo ngadto sa wala, nga siya dili makapahiluna sa paghukom ngadto sa katumanan sa pakigsaad nga siya mihimo ngadto sa balay ni Israel."
                ]
            },
            {
                "url": "https://www.lds.org/scriptures/bofm/3-ne/30?lang=ceb",
                "name": "Kapitulo 30",
                "summary": [
                    "Ang mga Hentil sa ulahing mga adlaw gisugo sa paghinulsol, moduol kang Kristo, ug pagaiphon uban sa balay ni Israel. Mga A.D. 34–35."
                ],
                "verses": [
                    "Patalinghug, O kamo nga mga Hentil, ug paminaw sa mga pulong ni Jesukristo, ang Anak sa buhi nga Dios, nga siya misugo kanako nga ako mosulti mahitungod kaninyo, kay, tan-awa siya misugo kanako nga ako mosulat, nag-ingon:",
                    "Biya, kamong tanan nga mga Hentil, gikan sa inyong mga dautan nga mga paagi; ug paghinulsol sa inyong dautan nga mga buhat, sa inyong mga pamakak ug mga panglimbong, ug sa inyong mga malaw-ay nga mga buhat, ug sa inyong mga tinago nga mga pagkasalawayon, ug sa inyong mga dios-dios, ug sa inyong mga pagbuno, ug sa mga panapi sa inyong mga kaparian, ug sa inyong mga kasina, ug sa inyong mga panagbangi, ug gikan sa tanan ninyo nga mga pagkadautan ug mga pagkasalawayon, ug duol ngari kanako, ug magpabunyag sa akong ngalan, nga kamo makadawat sa kapasayloan sa inyong mga sala, ug mapuno uban sa Espiritu Santo, nga kamo pagaiphon uban sa akong mga katawhan kinsa mga sakop sa balay ni Israel."
                ]
            }
        ],
        "summary": [
            "Ug si Helaman mao ang anak nga lalaki ni Helaman, kinsa mao ang anak nga lalaki ni Alma, kinsa mao ang anak nga lalaki ni Alma, nga kaliwat ni Nephi nga anak nga lalaki ni Lehi, kinsa gikan sa Jerusalem sa unang tuig sa paghari ni Sedechias, ang hari sa Juda."
        ],
        "text": null
    },
    {
        "url": "https://www.lds.org/scriptures/bofm/4-ne/1?lang=ceb",
        "id": "4-ne",
        "full_localized_name": "4 Nephi",
        "has_chapters": true,
        "chapters": [
            {
                "url": "https://www.lds.org/scriptures/bofm/4-ne/1?lang=ceb",
                "name": "Kapitulo 1",
                "summary": [
                    "Ang mga Nephite ug ang mga Lamanite nakabig ngadto sa Ginoo—Sila nagbaton sa mga butang nga alang kanilang tanan, mihimo og mga milagro, ug miuswag sa yuta—Human sa duha ka gatusan ka mga tuig, nga panagbahin, mga dautan, mini nga mga simbahan, ug pagpanggukod midagsang—Human sa tulo ka gatusan ka mga tuig ang mga Nephite ug ang mga Lamanite nahimo nga mga dautan—Si Ammaron mitipig sa sagrado nga mga talaan. Mga A.D. 35–321."
                ],
                "verses": [
                    "Ug nahinabo nga milabay ang ikakatloan ug upat nga tuig, ug ang ikakatloan ug lima, ug tan-awa ang mga tinun-an ni Jesus mitukod og usa ka simbahan ni Kristo sa tanan nga mga yuta nga naglibut. Ug kutob sa miduol ngadto kanila, ug matinud-anon nga mihinulsol sa ilang mga sala, nabunyagan sa ngalan ni Jesus; ug sila usab nakadawat sa Espiritu Santo.",
                    "Ug nahinabo nga sa ikakatloan ug unom nga tuig, ang tanan nga mga katawhan nakabig ngadto sa Ginoo, diha sa ibabaw sa tibuok yuta, mga Nephite ug mga Lamanite, ug walay mga panagbingkil ug mga panaglalis diha kanila, ug matag tawo mitagad nga makiangayon sa usag usa.",
                    "Ug sila aduna sa tanan nga mga butang nga alang kanilang tanan; busa walay adunahan ug kabus, ulipon ug gawasnon, apan silang tanan gihimo nga mga gawasnon, ug nag-ambit sa langitnon nga gasa.",
                    "Ug kini nahinabo nga ang ikakatloan ug pito nga tuig milabay usab, ug sa gihapon nagpadayon ang kalinaw sa mao nga yuta.",
                    "Ug dihay mga mahinungdanon ug mga kahibulongan nga mga buhat nga gihimo sa mga tinun-an ni Jesus, hangtud nga sila miayo sa mga masakiton, mibuhi sa mga patay, mipalakaw sa mga bakol, ug ang buta nakadawat sa ilang panan-aw ug ang bungol nakadungog; ug tanan nga matang sa mga milagro sila mibuhat diha sa mga katawhan; ug sila wala mobuhat og mga milagro gawas kon kini pinaagi sa ngalan ni Jesus.",
                    "Ug sa ingon ang ikakatloan ug walo nga tuig milabay, ug usab ang ikakatloan ug siyam, ug ang ikakap-atan ug usa, ug ang ikakap-atan ug duha, oo, gani hangtud ang ikakap-atan ug siyam ka mga tuig ang milabay, ug usab ang ikakalim-an ug usa, ug ang ikakalim-an ug duha; oo, hangtud ang kalim-an ug siyam ka mga tuig milabay.",
                    "Ug ang Ginoo mipauswag kanila sa hilabihan diha sa yuta; oo, hangtud nga sila mitukod pag-usab sa mga dakbayan diin adunay mga dakbayan nga nasunog.",
                    "Oo, gani kadtong gamhanan nga dakbayan nga Zarahemla sila mihimo nga pagatukuron pag-usab.",
                    "Apan dihay daghan nga mga dakbayan nga naunlod, ug ang tubig misaka sa dapit niini; busa kini nga mga dakbayan dili na mabag-o pag-usab.",
                    "Ug karon, tan-awa, nahinabo nga ang mga katawhan ni Nephi nagkalig-on, ug misanay sa hilabihan ka kusog, ug nahimo nga hilabihan ka maanindot ug makapahimuot nga mga katawhan.",
                    "Ug sila naminyo, ug sinayuran sa kaminyoon, ug gipanalanginan sumala sa gidaghanon sa mga saad nga gihimo sa Ginoo ngadto kanila.",
                    "Ug sila wala na maglakaw subay sa mga kahimoan ug mga ordinansa sa balaod ni Moises; apan sila nagsunod subay sa mga sugo diin sila midawat gikan sa ilang Ginoo ug sa ilang Dios, mipadayon sa pagpuasa ug pag-ampo, ug nagtigum kanunay sa pag-ampo ug pagpamati sa pulong sa Ginoo.",
                    "Ug nahinabo nga wala nay panagbingkil diha sa tanan nga mga katawhan, sa tanan nga yuta; apan dihay mga mahinungdanon nga milagro nga gihimo sa mga tinun-an ni Jesus.",
                    "Ug nahinabo nga ang ikakapitoan ug usa nga tuig milabay, ug usab ang ikakapitoan ug duha nga tuig, oo, ug sa katapusan, hangtud ang ikakapitoan ug siyam nga tuig milabay; oo, gani usa ka gatus ka mga tuig ang milabay, ug ang mga tinun-an ni Jesus, kinsa siya mipili, tanan tua na sa paraiso sa Dios, gawas niadtong tulo kinsa kinahanglan ipabilin; ug dihay uban nga mga tinun-an nga gi-orden puli kanila; ug usab daghan niana nga kaliwatan ang namatay.",
                    "Ug nahinabo nga walay panagbingkil diha sa yuta, tungod sa gugma sa Dios nga anaa sa mga kasingkasing sa mga katawhan.",
                    "Ug wala nay mga kasina, ni panagbangi, ni kagubot, ni malaw-ay nga mga buhat, ni mga pamakak, ni mga pagbuno, ni bisan unsa nga matang sa pagkamaulagon; ug sa pagkamatuod wala nay mga katawhan nga labaw pa ka malipayon sa tanan nga mga katawhan nga gilalang sa kamot sa Dios.",
                    "Wala nay mga tulisan, ni mga mamumuno, ni adunay mga Lamanite, ni bisan unsa nga matang sa pundok sa mga katawhan; apan sila nagkahiusa, mga anak ni Kristo, ug manununod sa gingharian sa Dios.",
                    "Ug pagkabulahan kanila! Kay ang Ginoo mipanalangin kanila sa tanan nila nga mga kalihokan; oo, sila gipanalanginan ug gipauswag hangtud milabay ang usa ka gatus ug napulo ka mga tuig; ug ang unang kaliwatan gikan kang Kristo namatay na, ug wala nay panagbingkil sa tibuok yuta.",
                    "Ug nahinabo nga si Nephi, siya nga mitipig niini nga katapusan nga talaan, (ug iyang gitipigan kini diha sa mga palid ni Nephi) namatay, ug ang iyang anak nga si Amos mitipig niini puli kaniya; ug siya mitipig niini diha sa mga palid ni Nephi.",
                    "Ug siya mitipig niini sa kawaloan ug upat ka mga tuig, ug diha gihapon ang kalinaw sa yuta, gawas sa gamay nga bahin sa mga katawhan nga mibulag gikan sa simbahan ug midala sa ngalan sa mga Lamanite; busa misugod na usab ang mga Lamanite sa yuta.",
                    "Ug nahinabo nga si Amos namatay usab, (ug may usa ka gatus ug kasiyaman ug upat ka mga tuig sukad sa pag-anhi ni Kristo) ug ang iyang anak nga si Amos mitipig sa talaan puli kaniya; ug siya usab mitipig diha sa mga palid ni Nephi; ug kini nahisulat usab sa basahon ni Nephi, nga mao kini nga basahon.",
                    "Ug nahinabo nga duha ka gatus ka mga tuig ang milabay; ug ang ikaduha nga kaliwatan namatay na gawas sa pipila niini.",
                    "Ug karon ako, si Mormon, unta kamo masayud nga ang mga katawhan misanay pag-ayo, hangtud nga sila mikanap sa ibabaw sa tibuok yuta, ug nga sila nahimo nga hilabihan ka adunahan, tungod sa ilang kauswagan diha kang Kristo.",
                    "Ug karon, niini nga ikaduha ka gatus ug usa nga tuig misugod na usab taliwala kanila kadto kinsa gibayaw sa garbo, ingon sa pagsul-ob sa mga mahalon nga panaput, ug tanan nga matang sa mahalon nga mga perlas, ug sa matahum nga mga butang sa kalibutan.",
                    "Ug sukad niana nga panahon sila nagbaton sa ilang mga kabtangan ug sa ilang kabuhian nga dili na alang kanilang tanan.",
                    "Ug sila misugod sa pagkabahin-bahin ngadto sa nagkalain-lain nga mga pundok; ug sila misugod sa pagtukod og mga simbahan ngadto sa ilang mga kaugalingon aron makaangkon og bahandi, ug misugod sa paglimud sa tinuod nga simbahan ni Kristo.",
                    "Ug nahinabo nga sa diha nga ang duha ka gatus ug napulo ka mga tuig milabay adunay daghan nga mga simbahan diha sa yuta; oo, adunay daghan nga mga simbahan nga nagpatuo nga nasayud kang Kristo, bisan pa niana sila milimud sa daghan nga mga bahin sa iyang ebanghelyo, hangtud nga sila midawat sa tanan nga matang sa pagkadautan, ug gipangalagad kana diin mga sagrado ngadto kaniya kang kinsa kini gidili tungod sa pagkadili takus.",
                    "Ug kini nga simbahan misanay sa hilabihan tungod sa kadautan, ug tungod sa gahum ni Satanas kinsa mao ang nagkupot sa ilang mga kasingkasing.",
                    "Ug usab, dihay lain nga simbahan nga naglimud kang Kristo; ug sila migukod sa tinuod nga simbahan ni Kristo, tungod sa ilang pagkamapainubsanon ug sa ilang pagtuo kang Kristo; ug sila miyubit kanila tungod sa daghan nga mga milagro diin nahimo taliwala kanila.",
                    "Busa sila migamit sa gahum ug pagtugot ibabaw sa mga tinun-an ni Jesus kinsa nagpabilin uban kanila, ug sila mibalhug kanila ngadto sa bilanggoan; apan pinaagi sa gahum sa pulong sa Dios diin anaa kanila, ang bilanggoan nangasiak, ug sila mipadayon sa paghimo sa mahinungdanon nga mga milagro taliwala kanila.",
                    "Bisan pa niana, ug bisan pa niining tanan nga mga milagro, ang mga katawhan nagpatig-a sa ilang mga kasingkasing, ug nagtinguha sa pagpatay kanila, sama sa mga Judeo sa Jerusalem nga nagtinguha sa pagpatay kang Jesus, sumala sa iyang pulong.",
                    "Ug sila mitambug kanila ngadto sa mga hudno sa kalayo, ug sila nakagawas nga wala makadawat og kadaot.",
                    "Ug sila mihulog kanila sa mga lungib sa mga mabangis nga mananap, ug sila nakigdula uban sa mga mabangis nga mananap ingon sa usa ka bata uban sa usa ka karnero; ug sila nakagawas gikan kanila, nga wala makadawat og kadaot.",
                    "Bisan pa niana, nagpatig-a gihapon sa kasingkasing ang mga katawhan kay sila nadala sa daghan nga mga pari ug mini nga mga propeta aron motukod pa og mga simbahan, ug mohimo pa sa tanan nga matang sa kadautan. Ug sila mibunal sa mga katawhan ni Jesus; apan ang mga katawhan ni Jesus wala mobalos sa pagbunal. Sa ingon sila mikunhod tungod sa pagkawalay pagtuo ug sa pagkadautan, tuig-tuig, hangtud milabay ang duha ka gatus ug katloan ka mga tuig.",
                    "Ug karon nahinabo, oo, sa ikaduha ka gatus ug katloan ug usa nga tuig, dihay dako nga pagkabahin taliwala sa mga katawhan.",
                    "Ug nahinabo nga niini nga tuig dihay mitungha nga mga katawhan kinsa gitawag nga mga Nephite, ug sila mga tinuod nga mga matuohon ni Kristo; ug taliwala kanila kadto nga gitawag sa mga Lamanite—mga Jacobite, ug mga Josephite, ug mga Zoramite;",
                    "Busa ang mga tinuod nga mga matuohon ni Kristo, ug ang tinuod nga mga tigsimba ni Kristo (uban kanila ang tulo nga mga tinun-an ni Jesus kinsa kinahanglan ipabilin) gitawag og mga Nephite, ug mga Jacobite, ug mga Josephite ug mga Zoramite.",
                    "Ug nahinabo nga sila kinsa misalikway sa ebanghelyo mao ang gitawag og mga Lamanite, ug mga Lemuelite ug mga Ismaelite; ug sila wala mokunhod tungod sa pagkawalay pagtuo, apan sila mituyo sa pagsukol batok sa ebanghelyo ni Kristo; ug sila mitudlo sa ilang mga anak nga sila dili motuo, gani sama sa ilang mga amahan, gikan sa sinugdanan, nahimo nga mikunhod.",
                    "Ug kini tungod sa ilang pagkadautan ug sa pagkasalawayon sa ilang mga amahan, sama kaniadto sa sinugdanan. Ug sila gitudloan sa pagdumot sa mga anak sa Dios, ingon sa mga Lamanite nga gitudloan sa pagdumot sa mga anak ni Nephi gikan pa sa sinugdanan.",
                    "Ug nahinabo nga ang duha ka gatus ug kap-atan ug upat ka mga tuig ang milabay, ug ingon niini ang mga kalihokan sa mga katawhan. Ug ang labaw nga dautan nga bahin sa mga katawhan nagkalig-on, ug nahimo nga hilabihan ka daghan kay sa mga katawhan sa Dios.",
                    "Ug sila sa gihapon mipadayon sa pagtukod sa mga simbahan alang sa ilang mga kaugalingon, ug nagdayan-dayan kanila sa tanan nga matang sa mahalon nga mga butang. Ug sa ingon milabay ang duha ka gatus ug kalim-an ka mga tuig, ug usab ang duha ka gatus ug kan-uman ka mga tuig.",
                    "Ug nahinabo nga ang dautan nga bahin sa mga katawhan misugod na usab sa pagtukod sa mga tinago nga mga panumpa ug mga kalihokan ni Gadianton.",
                    "Ug usab ang mga katawhan kinsa gitawag og mga katawhan ni Nephi misugod sa pagkamapagarbuhon sa ilang mga kasingkasing, tungod sa naghingapin nga kaadunahan, ug nahimo nga mahambugon sama ngadto sa ilang mga kaigsoonan, ang mga Lamanite.",
                    "Ug gikan niini nga panahon ang mga tinun-an misugod sa pagsubo tungod sa mga sala sa kalibutan.",
                    "Ug nahinabo nga tulo ka gatus ka mga tuig ang milabay, ang mga katawhan ni Nephi ug ang mga Lamanite nahimo nga hilabihan ka dautan ang usa sama ngadto sa lain.",
                    "Ug nahinabo nga ang mga tulisan ni Gadianton mikanap na sa ibabaw sa tibuok yuta; walay matarung gawas sa mga tinun-an ni Jesus. Ug bulawan ug pilak sila mitipig sa hilabihan ka daghan ug mipatigayon sa tanan nga paagi sa patigayon.",
                    "Ug nahinabo human milabay ang tulo ka gatus ug lima ka mga tuig, (ang mga katawhan mipabilin gihapon sa ilang pagkadautan) namatay si Amos; ug ang iyang igsoon, si Ammaron, mitipig sa talaan puli kaniya.",
                    "Ug nahinabo nga sa diha nga milabay na ang tulo ka gatus ug kawhaan ka mga tuig, si Ammaron, nga pinugos sa Espiritu Santo, mitipig sa mga sagrado nga talaan—oo, gani tanan nga sagrado nga mga talaan nga gihatag gikan sa kaliwatan ngadto sa kaliwatan, diin mga sagrado—gani hangtud sa ikatulo ka gatus ug ikakawhaan nga tuig sukad sa pag-anhi ni Kristo.",
                    "Ug siya mitipig kanila ngadto sa Ginoo, nga sila unta modangat ngadto sa salin sa balay ni Jacob, sumala sa mga panagna ug sa mga saad sa Ginoo. Ug sa ingon kini mao ang katapusan sa talaan ni Ammaron."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/morm?lang=ceb",
        "id": "morm",
        "full_localized_name": "Mormon",
        "has_chapters": true,
        "chapters": [
            {
                "url": "https://www.lds.org/scriptures/bofm/morm/1?lang=ceb",
                "name": "Kapitulo 1",
                "summary": [
                    "Si Ammaron mitudlo kang Mormon mahitungod sa sagrado nga mga talaan—Ang gubat misugod tali sa mga Nephite ug sa mga Lamanite—Ang Tulo ka mga Nephite gikuha—Ang pagkadautan, pagkawalay pagtuo, mga barangan ug mga pamarang midagsang. Mga A.D. 321–326."
                ],
                "verses": [
                    "Ug karon ako, si Mormon, mihimo og usa ka talaan sa mga butang diin ako nakakita ug nakadungog, ug motawag niini og Basahon ni Mormon.",
                    "Ug sa mga panahon nga si Ammaron mitago sa mga talaan ngadto sa Ginoo, siya miduol ngari kanako, (ako mga napulo ka mga tuig ang panuigon, ug ako misugod sa pagkakat-on sunod sa pamaagi sa kinaadman sa akong mga katawhan) ug si Ammaron miingon ngari kanako: Ako nakakita nga ikaw usa ka maligdong nga bata, ug ikaw dali sa pagpaniid;",
                    "Busa, kon ikaw moabut na sa kawhaan ug upat ka mga tuig ang panuigon ako manghinaut nga ikaw kinahanglan mahinumdom sa mga butang diin ikaw nakapaniid mahitungod niini nga mga katawhan; ug kon ikaw moabut sa mao nga panuigon lakaw ngadto sa yuta sa Antum, ngadto sa usa ka bungtod nga gitawag og Shim; ug didto ako motipig ngadto sa Ginoo sa tanan nga mga sagrado nga kinulit mahitungod niini nga mga katawhan.",
                    "Ug tan-awa, ikaw modala sa mga palid ni Nephi ngadto sa imong kaugalingon, ug ang nahibilin ikaw mobilin diha sa dapit diin sila anaa; ug ikaw mokulit diha sa mga palid ni Nephi sa tanan nga mga butang diin ikaw nakapaniid mahitungod niini nga mga katawhan.",
                    "Ug ako, si Mormon, nga usa ka kaliwat ni Nephi, (ug ang ngalan sa akong amahan mao si Mormon) ako nahinumdom sa mga butang nga si Ammaron misugo kanako.",
                    "Ug nahinabo nga ako, nga napulo ug usa ka mga tuig ang panuigon, gidala sa akong amahan ngadto sa yuta sa habagatan nga bahin, bisan ngadto sa yuta sa Zarahemla.",
                    "Ang ibabaw sa tibuok yuta napuno sa dagko nga mga gambalay, ug ang mga katawhan hilabihan nga ka daghan, ingon sa mga balas sa dagat.",
                    "Ug nahinabo niini nga tuig misugod ang usa ka gubat tali sa mga Nephite, nga naglangkob sa mga Nephite ug sa mga Jacobite ug sa mga Josephite ug sa mga Zoramite; ug kini nga gubat tali sa mga Nephite, ug sa mga Lamanite ug sa mga Lemuelite ug sa mga Ishmaelite.",
                    "Karon ang mga Lamanite ug ang mga Lemuelite ug ang mga Ishmaelite gitawag nga mga Lamanite, ug ang duha ka mga pundok mao ang mga Nephite ug ang mga Lamanite.",
                    "Ug nahinabo nga ang gubat misugod diha kanila sa mga utlanan sa Zarahemla, sa tubig sa Sidon.",
                    "Ug nahinabo nga ang Nephite nakapundok sa daghan nga mga lalaki, gani mikapin sa katloan ka libo. Ug nahinabo nga niining mao nga tuig dihay pila ka panagsangka, diin gilupig sa mga Nephite ang mga Lamanite ug daghan ang napatay kanila.",
                    "Ug nahinabo nga ang mga Lamanite misibug sa ilang laraw, ug miabut ang kalinaw sa yuta; ug dihay kalinaw nga nagpabilin sulod sa upat ka mga tuig, nga walay dugo nga miagas.",
                    "Apan ang pagkadautan mipabilin diha sa ibabaw sa tibuok yuta, ug hangtud nga ang Ginoo mikuha sa iyang hinigugma nga mga tinun-an, ug ang buhat nga mga milagro ug ang pagpang-ayo mihunong tungod sa kadautan sa mga katawhan.",
                    "Ug wala na ang mga gasa gikan sa Ginoo, ug ang Espiritu Santo wala na moduol diha kang bisan kinsa, tungod sa ilang pagkadautan ug pagkawalay pagtuo.",
                    "Ug ako, nga napulo ug lima ang panuigon ug ingon og usa ka maugdang ang panghunahuna, busa ako giduaw sa Ginoo, ug nakatagamtam ug nasayud sa kaayo ni Jesus.",
                    "Ug ako naningkamot sa pagsangyaw ngadto niini nga mga katawhan, apan ang akong ba-ba natak-um, kay ako gidid-an nga ako kinahanglan mosangyaw ngadto kanila; kay tan-awa sila mituyo sa pagsukol batok sa ilang Dios; ug ang mga hinigugma nga tinun-an gikuha gikan sa yuta, tungod sa ilang kadautan.",
                    "Apan ako nagpabilin taliwala kanila, apan ako gidid-an sa pagsangyaw ngadto kanila, tungod sa katig-a sa ilang mga kasingkasing; ug tungod sa katig-a sa ilang mga kasingkasing ang yuta gitunglo tungod kanila.",
                    "Ug kini nga mga tulisan ni Gadianton, nga taliwala sa mga Lamanite, midagsang sa yuta, hangtud nga ang mga lumulupyo diha misugod sa pagtipig sa ilang mga bahandi sa ilawom sa yuta; ug sila nahimo nga madanglog, tungod kay ang Ginoo mitunglo sa yuta, nga sila dili makagunit kanila, ni makabaton kanila pag-usab.",
                    "Ug nahinabo nga dihay mga barangan, ug mga pamarang, ug mga salamangka; ug ang gahum sa usa nga dautan midagsang diha sa ibabaw sa tibuok yuta, bisan ngadto sa katumanan sa tanan nga pulong ni Abinadi, ug usab ni Samuel ang Lamanite."
                ]
            },
            {
                "url": "https://www.lds.org/scriptures/bofm/morm/2?lang=ceb",
                "name": "Kapitulo 2",
                "summary": [
                    "Si Mormon nangulo sa mga kasundalohan sa mga Nephite—Dugo ug kamatay mikatap sa yuta—Mga Nephite nagsubo ug nagbangutan uban sa kaguol sa gipanghimaraut—Ang ilang adlaw sa grasya milabay na—Si Mormon makabaton sa mga palid ni Nephi—Ang mga gubat nagpadayon. Mga A.D. 327–350."
                ],
                "verses": [
                    "Ug nahinabo nianang mao nga tuig dihay misugod nga usa ka gubat usab tali sa mga Nephite ug sa mga Lamanite. Ug bisan pa sa akong pagkabatan-on, dako ang pamayhon; busa ang mga katawhan ni Nephi mitudlo kanako nga ako mahimo nga ilang pangulo, o ang pangulo sa ilang mga kasundalohan.",
                    "Busa nahinabo nga sa akong ikanapulo ug unom ka mga tuig ako naglakaw sa ulohan sa mga sundalo sa mga Nephite, batok sa mga Lamanite; busa tulo ka gatus ug kawhaan ug unom ka mga tuig ang milabay.",
                    "Ug nahinabo nga sa ikatulo ka gatus ug ikakawhaan ug pito nga tuig ang mga Lamanite misulong ngari kanamo uban sa hilabihan ka dako nga gahum, hangtud nga sila nakapahadlok sa akong mga kasundalohan; busa sila dili makig-away, ug sila misibug paingon sa amihanan nga mga nasud.",
                    "Ug nahinabo nga kami miabut sa dakbayan sa Angola, ug kami nakapanag-iya sa dakbayan ug naghimo og mga pagpangandam sa pagpanalipod sa among mga kaugalingon batok sa mga Lamanite. Ug nahinabo nga kami mipalig-on sa dakbayan uban sa among gahum; apan bisan pa sa tanan namo nga mga kota ang mga Lamanite misulong ngari kanamo ug miabug kanamo gikan sa dakbayan.",
                    "Ug sila usab miabug kanamo gikan sa yuta ni David.",
                    "Ug kami mimartsa ug miabut ngadto sa yuta sa Josue nga anaa sa mga utlanan sa kasadpan nga dapit sa baybayon.",
                    "Ug nahinabo nga kami mitigum sa among mga katawhan sa labing madali nga mahimo, nga aron kami makatigum kanila sa usa ka pundok.",
                    "Apan tan-awa, ang yuta napuno uban sa mga tulisan ug uban sa mga Lamanite; ug bisan pa sa dako nga kalaglagan nga nag-ungaw ibabaw sa akong mga katawhan, sila wala maghinulsol sa ilang dautan nga mga buhat; busa dihay dugo ug kamatay nga mikanap sa ibabaw sa tibuok yuta, lakip sa bahin sa mga Nephite ug usab sa bahin sa mga Lamanite; ug kini usa ka hingpit nga kagubot sa ibabaw sa tibuok yuta.",
                    "Ug karon, ang mga Lamanite adunay usa ka hari, ug ang iyang ngalan mao si Aaron; ug siya misulong batok kanamo uban sa kap-atan ug upat ka libo ka mga kasundalohan. Ug tan-awa, ako nakasanta kaniya uban sa kap-atan ug duha ka libo. Ug nahinabo nga ako mibuntog kaniya uban sa akong mga kasundalohan ug siya milayas gikan sa akong atubangan. Ug tan-awa, tanan kini nahimo, ug tulo ka gatus ug katloan ka mga tuig ang milabay.",
                    "Ug nahinabo nga ang mga Nephite misugod sa paghinulsol sa ilang kadautan, ug misugod sa pagsinggit ingon sa gitagna ni Samuel ang propeta; kay tan-awa walay tawo nga makapugong niana nga iyang gipanag-iya, alang sa mga kawatan, ug ang mga tulisan, ug ang mga mamumuno, ug ang kahanas sa salamangka, ug ang pamarang nga anaa sa yuta.",
                    "Ug sa ingon dihay misugod nga mga pagsubo ug usa ka pagbangutan sa tanan nga yuta tungod niini nga mga butang, ug labi na gayud taliwala sa mga katawhan ni Nephi.",
                    "Ug nahinabo nga sa diha nga ako, si Mormon, nakakita sa ilang pagbangutan ug sa ilang pagkasubo ug sa ilang pagkaguol sa atubangan sa Ginoo, ang akong kasingkasing misugod sa paglipay uban kanako, nga nasayud sa mga kalooy ug sa pagkamainantuson sa Ginoo, busa kay nagtuo nga siya magmaloloy-on ngadto kanila nga sila usab mahimo nga mga tawo nga matarung.",
                    "Apan tan-awa, kining akong hingpit nga kalipay nakawang, kay ang ilang kasubo dili ngadto sa paghinulsol, tungod sa kaayo sa Dios; apan kini tungod sa kasubo sa gipanghimaraut, tungod kay ang Ginoo dili sa kanunay motugot kanila nga maglipay diha sa sala.",
                    "Ug sila wala moduol ngadto ni Jesus uban sa masulub-on nga mga kasingkasing ug mahinulsulon nga mga espiritu, apan sila mitunglo sa Dios, ug nangandoy nga mamatay. Bisan pa niana sila nakigbisog uban sa espada alang sa ilang mga kinabuhi.",
                    "Ug nahinabo nga ang akong kasubo mibalik ngari kanako pag-usab, ug ako nakakita nga ang adlaw sa grasya milabay na uban kanila, sa lawasnon nga paagi ug sa espirituhanon nga paagi; kay ako nakakita sa mga kaliboan kanila nga gipatay diha sa dayag nga pagsukol batok sa ilang Dios, ug gipundok ingon og mga iti diha sa ibabaw sa yuta. Ug sa ingon tulo ka gatus ug kap-atan ug upat ka mga tuig ang milabay.",
                    "Ug nahinabo nga sa ikatulo ka gatus ug kap-atan ug lima nga tuig ang mga Nephite misugod sa pagpanglayas gikan sa atubangan sa mga Lamanite; ug sila gigukod hangtud nga sila miabut gani ngadto sa yuta sa Jashon, sa dili pa mahimo ang pagpahunong kanila diha sa ilang pagsibug.",
                    "Ug karon, ang dakbayan sa Jashon duol sa yuta diin si Ammaron mitipig sa mga talaan ngadto sa Ginoo, nga sila unta dili madaot. Ug tan-awa ako milakaw sumala sa pulong ni Ammaron, ug midala sa mga palid ni Nephi ug mihimo og usa ka talaan sumala sa mga pulong ni Ammaron.",
                    "Ug nganha sa mga palid ni Nephi ako mihimo og hingpit nga asoy sa tanan nga mga pagkadautan ug mga pagkasalawayon; apan dinhi niini nga mga palid ako nagpailub sa paghimo og hingpit nga asoy sa ilang mga pagkadautan ug mga pagkasalawayon, kay tan-awa, ang nagpadayon nga talan-awon sa mga pagkadautan ug sa mga pagkasalawayon anaa kanunay sa akong panan-aw sukad nga ako makahimo sa pagtan-aw sa mga pamaagi sa tawo;",
                    "Ug alaot ako tungod sa ilang mga pagkadautan; kay ang akong kasingkasing napuno sa kasubo tungod sa ilang mga pagkadautan, sa akong tanan nga mga adlaw; bisan pa niana ako nasayud nga ako pagabayawon sa katapusan nga adlaw.",
                    "Ug nahinabo nga niini nga tuig ang mga katawhan ni Nephi gigukod usab ug giabug. Ug nahinabo nga kami giabug hangtud nga kami miabut sa amihanan nga bahin ngadto sa yuta nga gitawag og Shem.",
                    "Ug nahinabo nga kami mipalig-on sa dakbayan sa Shem ug kami mitigum sa among mga katawhan kutob sa mahimo, nga tingali kami unta makaluwas kanila gikan sa kalaglagan.",
                    "Ug nahinabo nga sa ikatulo ka gatus ug kap-atan ug unom nga tuig sila misugod sa pagsulong ngari kanamo pag-usab.",
                    "Ug nahinabo nga ako namulong ngadto sa akong mga katawhan, ug nag-awhag kanila uban sa dako nga kalagsik, nga sila mobarug nga maisugon atubangan sa mga Lamanite ug makig-away alang sa ilang mga asawa, ug sa ilang mga anak, ug sa ilang mga balay, ug sa ilang mga panimalay.",
                    "Ug ang akong mga pulong nakapatandog kanila ingon ngadto sa kalagsik, tungod niini sila wala mosibug gikan sa mga Lamanite, apan mibarug uban sa kaisug batok kanila.",
                    "Ug nahinabo nga kami nakig-away uban sa mga kasundalohan nga katloan ka libo batok sa mga kasundalohan nga kalim-an ka libo. Ug nahinabo nga kami mibarug sa ilang atubangan uban sa kalig-on nga sila misibug gikan sa among atubangan.",
                    "Ug nahinabo nga sa diha nga sila misibug kami migukod kanila uban sa among mga kasundalohan, ug nakig-away kanila pag-usab, ug mibuntog kanila; bisan pa niana ang gahum sa Ginoo wala mag-uban kanamo; oo, kami gipasagdan sa among mga kaugalingon, nga ang Espiritu sa Ginoo wala mopuyo ngari kanamo; busa kami nahimo nga mga mahuyang ingon ngadto sa among mga kaigsoonan.",
                    "Ug ang akong kasingkasing nagsubo tungod niining dako nga katalagman sa akong mga katawhan tungod sa ilang pagkadautan ug sa ilang mga pagkasalawayon. Apan tan-awa, kami misulong batok sa mga Lamanite ug sa mga tulisan ni Gadianton, hangtud nga kami nakabawi pag-usab sa mga yuta sa among kabilin.",
                    "Ug ang ikatulo ka gatus ug ikakap-atan ug siyam nga tuig milabay. Ug sa ikatulo ka gatus ug kalim-an ka mga tuig kami mihimo og usa ka kasabutan uban sa mga Lamanite ug sa mga tulisan ni Gadianton, diin kami nakapabahin sa mga yuta nga among kabilin.",
                    "Ug ang mga Lamanite mihatag ngari kanamo sa yuta sa amihanan nga bahin, oo, gani ngadto sa pig-ot nga agianan nga paingon ngadto sa yuta sa habagatan nga bahin. Ug kami mihatag ngadto sa mga Lamanite sa tanan nga yuta sa habagatan nga bahin."
                ]
            },
            {
                "url": "https://www.lds.org/scriptures/bofm/morm/3?lang=ceb",
                "name": "Kapitulo 3",
                "summary": [
                    "Si Mormon misangyaw og paghinulsol ngadto sa mga Nephite—Sila nakaangkon og usa ka dako nga kadaugan ug himaya diha sa ilang kaugalingon nga kusog—Si Mormon midumili sa pagpangulo kanila, ug ang iyang mga pag-ampo alang kanila wala paubani sa hugot nga pagtuo—Ang Basahon ni Mormon midapit sa napulog duha ka mga tribo ni Israel sa pagtuo sa ebanghelyo. Mga A.D. 360–362."
                ],
                "verses": [
                    "Ug nahinabo nga ang mga Lamanite wala mosulong aron sa pagpakig-away pag-usab hangtud labaw sa napulo ka tuig ang milabay. Ug tan-awa ako migamit sa akong mga katawhan, ang mga Nephite, sa pag-andam sa ilang mga yuta ug sa ilang mga kagamitan sa gubat batok sa panahon sa pakig-away.",
                    "Ug nahinabo nga ang Ginoo miingon ngari kanako: Isangyaw ngadto niini nga mga katawhan—Paghinulsol kamo ug duol ngari kanako, ug pagpabunyag kamo, ug pagtukod pag-usab sa akong simbahan ug kamo maluwas.",
                    "Ug ako misangyaw ngadto niini nga mga katawhan; apan kini kawang; ug sila wala makaamgo nga ang Ginoo mao ang miluwas kanila, ug mihatag ngadto kanila og usa ka kahigayunan alang sa paghinulsol. Ug tan-awa, sila mipatig-a sa ilang mga kasingkasing batok sa Ginoo nga ilang Dios.",
                    "Ug nahinabo nga human milabay ang ikanapulo nga tuig, nga naghimo, sa kinatibuk-an, og tulo ka gatus ug kan-uman ka mga tuig gikan sa pag-anhi ni Kristo, ang hari sa mga Lamanite mipadala og usa ka sulat ngari kanako, diin gihatag ngari kanako aron masayud nga sila nangandam sa pagsulong pag-usab sa pagpakig-away batok kanamo.",
                    "Ug nahinabo nga ako misugo sa akong mga katawhan nga sila magpundok sa ilang mga kaugalingon didto sa yuta sa Desolation, ngadto sa usa ka dakbayan nga anaa diha sa mga utlanan, dapit sa pig-ot nga agianan nga paingon ngadto sa yuta sa habagatan nga bahin.",
                    "Ug didto kami mipahimutang sa among mga kasundalohan, nga kami unta makapugong sa mga kasundalohan sa mga Lamanite, nga sila unta dili makapanag-iya sa bisan unsa sa among mga yuta; busa kami mipalig-on batok kanila uban ang tanan namo nga kusog.",
                    "Ug nahinabo nga sa ikatulo ka gatus ug kan-uman ug usa nga tuig ang mga Lamanite milugsong ngadto sa dakbayan sa Desolation aron sa pagpakig-away batok kanamo; ug nahinabo nga niana nga tuig kami mibuntog kanila, tungod niana sila mibalik ngadto sa ilang kaugalingon nga mga yuta pag-usab.",
                    "Ug sa ikatulo ka gatus ug kan-uman ug duha nga tuig sila milugsong pag-usab aron sa pagpakig-away. Ug kami mibuntog kanila pag-usab ug mipatay og daghan kaayo kanila, ug ang ilang mga patay gilabay ngadto sa dagat.",
                    "Ug karon, tungod niini nga dakong butang nga miabut sa akong mga katawhan, ang mga Nephite, sila nga misugod sa pagpanghambog sa ilang kaugalingon nga kusog, ug misugod sa pagpanumpa sa atubangan sa mga langit nga sila manimalos sa ilang mga kaugalingon sa dugo sa ilang mga kaigsoonan kinsa gipatay sa ilang mga kaaway.",
                    "Ug sila nanumpa sa mga langit, ug usab sa trono sa Dios, nga sila motungas aron sa pagpakig-away batok sa ilang mga kaaway, ug mopahimulag kanila gikan sa ibabaw sa yuta.",
                    "Ug nahinabo nga ako, si Mormon, mibalibad sa hingpit gikan niini nga higayon nga mahimo nga usa ka kumander ug usa ka pangulo niini nga mga katawhan tungod sa ilang mga pagkadautan ug mga pagkasalawayon.",
                    "Tan-awa, ako ang nangulo kanila, bisan pa sa ilang pagkadautan, ako nangulo kanila sa daghan nga mga higayon aron sa pagpakig-away, ug nahigugma kanila sumala sa gugma sa Dios nga ania kanako, uban sa akong tibuok nga kasingkasing; ug ang akong kalag gibu-bu diha sa pag-ampo ngadto sa akong Dios sa tibuok adlaw alang kanila; bisan pa niana kini wala paubani og hugot nga pagtuo, tungod sa pagkatig-a sa ilang mga kasingkasing.",
                    "Ug tulo ka higayon ako miluwas kanila gikan sa mga kamot sa ilang mga kaaway, ug sila wala mohinulsol sa ilang mga sala.",
                    "Ug sa diha nga sila nakapanumpa pinaagi  sa tanan nga gidili kanila sa atong Ginoo ug Manluluwas nga si Jesukristo, nga sila mosulong ngadto sa ilang mga kaaway aron sa pagpakig-away, ug makapanimalos sa ilang mga kaugalingon sa dugo sa ilang mga kaigsoonan, tan-awa ang tingog sa Ginoo miabut ngari kanako, nag-ingon:",
                    "Ang panimalos akò, ug Ako ang mobayad pag-usab; ug tungod kay kini nga mga katawhan wala maghinulsol human Ako miluwas kanila, tan-awa, sila ipahimulag gikan sa ibabaw sa yuta.",
                    "Ug nahinabo nga ako sa hingpit nagdumili  sa pagsulong batok sa among mga kaaway; ug ako mihimo gani ingon sa gisugo sa Ginoo kanako; ug ako mibarug ingon nga usa ka saksi sa pagpakita ngadto sa kalibutan sa mga butang diin ako nakakita ug nakadungog, sumala sa mga gipakita sa Espiritu nga nagpamatuod sa mga butang nga moabut.",
                    "Busa ako mosulat nganha kaninyo nga mga Hentil, ug usab nganha kaninyo, sa balay ni Israel, kon ang buhat mosugod, nga kamo hapit na mangandam sa pagbalik ngadto sa yuta sa inyong kabilin;",
                    "Oo, tan-awa, ako mosulat ngadto sa tanan nga mga lumulupyo sa yuta; oo, nganha kaninyo, ang napulog duha ka mga tribo ni Israel, kinsa pagahukman sumala ngadto sa inyong mga binuhatan pinaagi sa napulog duha kinsa gipili ni Jesus aron mahimo nga iyang mga tinun-an sa yuta sa Jerusalem.",
                    "Ug ako misulat ngadto sa salin niini nga mga katawhan, kinsa usab pagahukman pinaagi sa napulog duha kinsa gipili ni Jesus niini nga yuta; ug sila pagahukman pinaagi sa lain nga napulog duha kinsa gipili ni Jesus sa yuta sa Jerusalem.",
                    "Ug kini nga mga butang gipakita sa Espiritu ngari kanako; busa ako misulat nganha kaninyong tanan. Ug tungod niini nga hinungdan ako mosulat nganha kaninyo, nga kamo mahimo nga masayud nga kamong tanan kinahanglan mobarug sa atubangan sa hukmanan ni Kristo, oo, matag kalag kinsa nahisakop sa tibuok nga tawhanon nga banay ni Adan; ug kamo kinahanglan nga mobarug aron pagahukman sa inyong mga buhat, kon sila maayo ba o dautan;",
                    "Ug usab nga kamo mahimo nga motuo sa ebanghelyo ni Jesukristo, nga kamo makaangkon taliwala kaninyo; ug usab nga ang mga Judeo, ang mga katawhan sa pakigsaad sa Ginoo, makabaton og lain nga mga saksi gawas kaniya kinsa sila nakakita ug nakadungog, nga si Jesus, kinsa sila mipatay, mao ang Kristo ug mao ang Dios.",
                    "Ug ako manghinaut nga madani kamong tanan nga mga lumulupyo sa yuta sa paghinulsol ug sa pag-andam aron mobarug sa atubangan sa hukmanan ni Kristo."
                ]
            },
            {
                "url": "https://www.lds.org/scriptures/bofm/morm/4?lang=ceb",
                "name": "Kapitulo 4",
                "summary": [
                    "Gubat ug kamatay nagpadayon—Ang mga dautan mosilot sa mga dautan—Labaw nga pagkadautan midagsang kay sa kaniadto sa tibuok Israel—Mga babaye ug mga bata gisakripisyo ngadto sa mga dios-dios—Ang mga Lamanite misugod pagsilhig sa mga Nephite sa atubangan kanila. Mga A.D. 363–375."
                ],
                "verses": [
                    "Ug karon nahinabo nga diha sa ikatulo ka gatus ug kan-uman ug tulo nga tuig ang mga Nephite miasdang uban sa ilang mga kasundalohan aron sa pakiggubat batok sa mga Lamanite, gikan sa yuta sa Desolation.",
                    "Ug nahinabo nga ang mga kasundalohan sa mga Nephite giabug pag-usab balik sa yuta sa Desolation. Ug samtang sila luya pa, usa ka malagsik nga kasundalohan sa mga Lamanite miasdang kanila; ug dihay mapintas nga away, hangtud nga ang mga Lamanite miilog sa dakbayan sa Desolation, ug mipatay sa daghan nga mga Nephite, ug daghan ang nabilanggo.",
                    "Ug ang nahibilin milayas ug miipon sa mga lumulupyo sa dakbayan sa Teancum. Karon ang dakbayan sa Teancum nahimutang diha sa mga utlanan dapit sa baybayon; ug kini usab duol sa dakbayan sa Desolation.",
                    "Ug kini tungod kay ang mga kasundalohan sa mga Nephite misulong sa mga Lamanite nga sila gihampak uban sa kadaot; kay kon dili pa tungod niini, ang mga Lamanite unta walay gahum batok kanila.",
                    "Apan, tan-awa, ang mga paghukom sa Dios mobuntog sa mga dautan; ug pinaagi sa mga dautan ang mga dautan silutan; kay ang mga dautan mao ang mikutaw sa mga kasingkasing sa mga katawhan ngadto sa pagpaagas sa dugo.",
                    "Ug nahinabo nga ang mga Lamanite miandam sa pagsulong batok sa dakbayan sa Teancum.",
                    "Ug nahinabo nga sa ikatulo ka gatus ug kan-uman ug upat nga tuig ang mga Lamanite misulong batok sa dakbayan sa Teancum, nga sila unta makailog sa dakbayan sa Teancum usab.",
                    "Ug nahinabo nga sila gipasibug ug giabug pagbalik sa mga Nephite. Ug sa diha nga nakita sa mga Nephite nga sila miabug sa mga Lamanite sila pag-usab nanghambog sa ilang kaugalingon nga kusog; ug sila misulong diha sa ilang kaugalingon nga gahum, ug miilog pag-usab sa dakbayan sa Desolation.",
                    "Ug karon ang tanan niini nga mga butang natuman, ug dihay kaliboan nga namatay sa duha ka pundok, sa mga Nephite ug sa mga Lamanite.",
                    "Ug nahinabo nga ang ikatulo ka gatus ug kan-uman ug unom nga tuig milabay, ang mga Lamanite misulong pag-usab diha sa mga Nephite aron sa pagpakig-away; ug sa gihapon ang mga Nephite wala gayud maghinulsol sa dautan nga sila mihimo, apan mipadayon gihapon sa ilang pagkadautan sa kanunay.",
                    "Ug kini malisud alang sa dila ang paghulagway, o alang sa tawo sa pagsulat sa usa ka hingpit nga paghulagway sa mangilngig nga talan-awon sa dugo ug kamatay nga diha taliwala sa mga katawhan, sa mga Nephite ug sa mga Lamanite; ug ang matag kasingkasing gipatig-a, nga sa ingon sila nahimuot diha sa pagpaagas sa dugo kanunay.",
                    "Ug dihay walay sama ka hilabihan nga pagkadautan taliwala sa tanan nga mga anak ni Lehi, ni bisan sa tibuok balay ni Israel, sumala sa mga pulong sa Ginoo, sama niini nga mga katawhan.",
                    "Ug nahinabo nga ang mga Lamanite mipanag-iya sa dakbayan sa Desolation, ug kini tungod sa ilang gidaghanon nga milabaw sa mga Nephite.",
                    "Ug sila usab misulong batok sa dakbayan sa Teancum, ug miabug sa mga lumulupyo gikan kaniya, ug mikuha sa daghan nga binilanggo nga mga babaye ug mga bata, ug mihalad kanila ingon nga mga halad ngadto sa ilang dios-dios.",
                    "Ug nahinabo nga sa ikatulo ka gatus ug kan-uman ug pito nga tuig, ang mga Nephite nasuko tungod kay ang mga Lamanite mihalad sa ilang mga babaye ug sa ilang mga bata, nga sila misulong batok sa mga Lamanite uban sa naghingapin nga kasuko, nga tungod niini sila mibuntog pag-usab sa mga Lamanite, ug miabug kanila gikan sa ilang mga yuta.",
                    "Ug ang mga Lamanite wala na gayud makig-away batok sa mga Nephite hangtud sa ikatulo ka gatus ug kapitoan ug lima nga tuig.",
                    "Ug niini nga tuig sila misulong batok sa mga Nephite uban sa tanan nila nga gahum; ug sila dili maihap tungod sa ka daghan sa ilang gidaghanon.",
                    "Ug gikan niini nga panahon ang mga Nephite wala na makaangkon og gahum ibabaw sa mga Lamanite, apan gisugdan sa pagsilhig pinaagi kanila gani sama sa yamog sa atubangan sa adlaw.",
                    "Ug nahinabo nga ang mga Lamanite misulong sa dakbayan sa Desolation; ug dihay mapintas nga away sa yuta sa Desolation, diin sila mibuntog sa mga Nephite.",
                    "Ug sila milayas na usab gikan kanila, ug sila miabut sa dakbayan sa Booz; ug didto mibarug sila batok sa mga Lamanite sa hilabihan nga kaisug, hangtud nga ang mga Lamanite wala makabuntog kanila hangtud nga sila misulong pag-usab sa ikaduha nga higayon.",
                    "Ug sa diha nga sila misulong sa ikaduha nga higayon, ang mga Nephite giabug ug gipamatay sa hilabihan ka daghan nga pagpatay; ang ilang mga babaye ug ang ilang mga anak gihalad pag-usab ngadto sa mga dios-dios.",
                    "Ug nahinabo nga ang mga Nephite milayas na usab gikan kanila, gidala ang tanan nga mga lumulupyo uban kanila, diha sa mga lungsod ug diha sa mga balangay.",
                    "Ug karon ako, si Mormon, nga nasayud nga hapit na mailog sa mga Lamanite ang yuta, busa ako mitungas ngadto sa bungtod sa Shim, ug gikuha ang tanan nga mga talaan nga gitipigan ni Ammaron ngadto sa Ginoo."
                ]
            },
            {
                "url": "https://www.lds.org/scriptures/bofm/morm/5?lang=ceb",
                "name": "Kapitulo 5",
                "summary": [
                    "Si Mormon nangulo pag-usab sa mga kasundalohan sa mga Nephite sa mga pakig-away sa dugo ug kamatay—Ang Basahon ni Mormon motungha aron sa pagdani sa tanang Israel nga si Jesus mao ang Kristo—Tungod sa ilang pagkawalay pagtuo, ang mga Lamanite pagatibulaagon, ug ang Espiritu mohunong sa pagdani uban kanila—Sila makadawat sa ebanghelyo gikan sa mga Hentil sa ulahing mga adlaw. Mga A.D. 375–384."
                ],
                "verses": [
                    "Ug nahinabo nga ako miadto ngadto sa mga Nephite, ug naghinulsol sa panumpa diin ako mihimo nga ako dili na motabang kanila; ug sila mihatag kanako og kamandoan pag-usab sa ilang mga kasundalohan, kay sila nagtan-aw ngari kanako ingon og ako makaluwas kanila gikan sa ilang mga kasakit.",
                    "Apan tan-awa, ako diha sa walay paglaum, kay ako nasayud sa mga paghukom sa Ginoo nga kinahanglan moabut diha kanila; kay sila wala maghinulsol sa ilang mga kadautan, apan nakigbisog alang sa ilang mga kinabuhi nga walay pagtawag niana nga Binuhat kinsa milalang kanila.",
                    "Ug nahinabo nga ang mga Lamanite misulong batok kanamo ingon nga kami milayas ngadto sa dakbayan sa Jordan; apan tan-awa, sila giabug pagbalik nga sila wala makakuha sa dakbayan niana nga panahon.",
                    "Ug nahinabo nga sila misulong batok kanamo pag-usab, ug kami mipanalipod sa dakbayan. Ug usab dihay uban nga mga dakbayan nga gipanalipdan sa mga Nephite, kansang mga kota mipahimulag kanila nga sila dili makasulod ngadto sa rehiyon nga nag-atubang kanamo, aron sa paglaglag sa mga lumulupyo sa among yuta.",
                    "Apan nahinabo nga sa bisan unsa nga mga yuta diin kami miagi, ug ang mga lumulupyo dinha nga wala magkapundok, gilaglag sa mga Lamanite, ug ang ilang mga lungsod, ug ang mga balangay, ug ang mga dakbayan gisunog sa kalayo; ug sa ingon tulo ka gatus ug kapitoan ug siyam ka mga tuig ang milabay.",
                    "Ug nahinabo nga diha sa ikatulo ka gatus ug kawaloan nga tuig ang mga Lamanite misulong pag-usab batok kanamo aron sa pagpakig-away, ug kami mibarug batok kanila nga maisugon; apan ang tanan nakawang, kay hilabihan ang ilang gidaghanon nga sila miyatak sa mga katawhan sa mga Nephite uban sa ilang mga tiil.",
                    "Ug nahinabo nga kami usab midagan, ug kadto kansang pagdagan labaw pa ka kusog kay sa mga Lamanite nakaikyas, ug kadto kansang pagdagan wala makalabaw sa mga Lamanite gipatay ug gilaglag.",
                    "Ug karon tan-awa, ako, si Mormon, wala magtinguha sa paghasol sa mga kalag sa mga tawo sa pagbundak diha sa ilang atubangan sa makahahadlok nga talan-awon sa dugo ug kamatay nga ingon nga nakita sa akong mga mata; apan ako, nasayud nga kini nga mga butang kinahanglan gayud nga ipahibalo, ug nga ang tanan nga mga butang nga gitago kinahanglan ipadayag nganha sa mga atup sa kabalayan—",
                    "Ug usab nga usa ka kasayuran niini nga mga butang moabut ngadto sa salin niini nga mga katawhan, ug usab ngadto sa mga Hentil, kinsa giingon sa Ginoo nga mao ang mokatag niini nga mga katawhan, ug kini nga mga katawhan pagaisipon ingon nga walay bili taliwala kanila—busa ako nagsulat og usa ka gamay nga minubo, dili mangahas sa paghatag og hingpit nga mga asoy sa akong nakita, tungod sa mga sugo diin ako nakadawat, ug usab nga kamo dili makaangkon og dako nga kasubo tungod sa pagkadautan niini nga mga katawhan.",
                    "Ug karon tan-awa, kini ako mamulong ngadto sa ilang binhi, ug usab ngadto sa mga Hentil kinsa adunay pagtamud sa balay ni Israel, nga makaamgo ug masayud diin nagagikan ang ilang mga panalangin.",
                    "Kay ako nasayud nga ang mao makapasubo tungod sa katalagman sa balay ni Israel; oo, sila nagsubo tungod sa kalaglagan niini nga mga katawhan; sila nagsubo nga kini nga mga katawhan wala maghinulsol nga sila unta gakson diha sa mga bukton ni Jesus.",
                    "Karon kini nga mga butang gisulat ngadto sa salin sa balay ni Jacob; ug sila gisulat sunod niini nga paagi, tungod kay kini nasayran sa Dios nga ang pagkadautan dili modala kanila ngadto kanila; ug sila pagatagoan ngadto sa Ginoo nga sila motungha diha sa iyang kaugalingon nga tukma nga panahon.",
                    "Ug kini mao ang sugo diin ako nakadawat; ug tan-awa, sila moabut sumala sa sugo sa Ginoo, sa diha nga siya makakita nga angay, diha sa iyang kaalam.",
                    "Ug tan-awa, sila moadto ngadto sa dili matuohon nga mga Judeo; ug tungod niini nga katuyoan sila moadto—nga sila makadani nga si Jesus mao ang Kristo, ang Anak sa buhi nga Dios; nga ang Amahan mahimo unta sa pagpahinabo, pinaagi sa iyang Labing Hinigugma, sa iyang mahinungdanon ug walay katapusan nga katuyoan sa pagpahiuli sa mga Judeo, o sa tanan nga balay ni Israel, ngadto sa yuta nga ilang kabilin, diin ang Ginoo nga ilang Dios mihatag kanila, ngadto sa katumanan sa iyang pakigsaad;",
                    "Ug usab nga ang binhi niini nga mga katawhan unta sa labaw nga hingpit motuo sa iyang ebanghelyo, nga modangat ngadto kanila gikan sa mga Hentil; kay kini nga mga katawhan pagatibulaagon, ug mahimo nga maitum, mahugaw, ug makalagot nga mga katawhan, dili mahulagway niana ni bisan kinsa nga ania kanato, oo, bisan niana nga anaa diha sa mga Lamanite, ug kini tungod sa ilang pagkawalay pagtuo ug pagsimba sa mga dios-dios.",
                    "Kay tan-awa, ang Espiritu sa Ginoo mihunong na sa pagdasig uban sa ilang mga amahan; ug sila walay Kristo ug Dios niini nga kalibutan; ug sila gipadpad ingon og tahup tungod sa ka kusog sa hangin.",
                    "Sila sa kanhiay usa ka makahimuot nga mga katawhan, ug sila adunay Kristo nga ilang magbalantay; oo, sila gigiyahan gani pinaagi sa Dios nga Amahan.",
                    "Apan karon, tan-awa, sila gigiyahan pinaagi ni Satanas, bisan ingon sa tahup nga gipadpad tungod sa ka kusog sa hangin, o ingon sa usa ka sakayan nga gitugpo-tugpo diha sa mga balud, nga walay layag ug angkla, o walay bisan unsa nga makagiya kaniya; ug ingon nga siya mao, mao usab sila.",
                    "Ug tan-awa, ang Ginoo nagtagana sa ilang mga panalangin, diin sila unta makadawat diha sa yuta, alang sa mga Hentil kinsa mao ang manag-iya sa yuta.",
                    "Apan tan-awa, kini nahinabo nga sila pagaabugon ug pagatibulaagon pinaagi sa mga Hentil; ug human sila maabug ug mapatibulaag pinaagi sa mga Hentil, tan-awa, niana ang Ginoo mahinumdom sa pakigsaad diin siya mihimo ngadto kang Abraham ug ngadto sa tanan nga balay sa Israel.",
                    "Ug usab ang Ginoo mahinumdom sa mga pag-ampo sa mga matarung, nga gipahimutang ngadto kaniya alang kanila.",
                    "Ug unya, O kamo nga mga Hentil, unsaon nga kamo makabarug sa atubangan sa gahum sa Dios, gawas kon kamo mohinulsol ug mobiya gikan sa inyong dautan nga mga paagi?",
                    "Wala ba kamo masayud nga kamo anaa sa mga kamot sa Dios?  Wala ba kamo masayud nga siya aduna sa tanan nga gahum, ug sa iyang gamhanan nga pagsugo ang yuta malukot ingon sa usa ka papel?",
                    "Busa, paghinulsol kamo, ug pagpaubos sa inyong mga kaugalingon sa iyang atubangan, basin pa unya og siya mogawas diha sa iyang kaangayan batok kaninyo—basin pa unya ang usa sa salin sa binhi ni Jacob motungha nganha kaninyo ingon og usa ka leon, ug mokunis-kunis kaninyo, ug walay bisan usa nga moluwas."
                ]
            },
            {
                "url": "https://www.lds.org/scriptures/bofm/morm/6?lang=ceb",
                "name": "Kapitulo 6",
                "summary": [
                    "Ang mga Nephite nagkatigum sa yuta sa Cumorah alang sa katapusan nga mga away—Si Mormon mitago sa sagrado nga mga talaan sa bungtod sa Cumorah—Ang mga Lamanite nagmadaugon, ug ang nasud nga Nephite nalaglag—Gatusan ka mga kaliboan ang gipatay uban sa espada. Mga A.D. 385."
                ],
                "verses": [
                    "Ug karon ako motapos sa akong talaan mahitungod sa kalaglagan sa akong mga katawhan, ang mga Nephite. Ug nahinabo nga kami misulong sa mga Lamanite.",
                    "Ug ako, si Mormon, misulat ako ngadto sa hari sa mga Lamanite, ug mihangyo kaniya nga siya motugot kanamo nga kami makapundok sa among mga katawhan sa yuta sa  Cumorah, duol sa usa ka bungtod nga gitawag og Cumorah, ug didto kami makig-away kanila.",
                    "Ug nahinabo nga ang hari sa mga Lamanite mitugot kanako sa butang diin ako mitinguha.",
                    "Ug nahinabo nga mipaingon kami sa yuta sa Cumorah, ug kami mitukod sa among mga tolda libut sa bungtod sa Cumorah; ug kini diha sa usa ka yuta nga daghan og tubig, mga suba, ug mga tuburan; ug dinhi kami naglaum nga makabintaha sa mga Lamanite.",
                    "Ug sa diha nga milabay ang tulo ka gatus ug kawaloan ug upat ka mga tuig, kami mipundok sa tanan nga nahibilin sa among mga katawhan ngadto sa yuta sa Cumorah.",
                    "Ug nahinabo nga sa diha nga kami nakapundok sa tanan namo nga mga katawhan ngadto sa yuta sa Cumorah, tan-awa ako, si Mormon, nagsugod sa  pagkatigulang; ug nasayud niini nga mao ang katapusan nga pakigbisog sa akong mga katawhan, ug nga gisugo sa Ginoo nga ako dili motugot nga ang mga talaan nga binilin sa among mga amahan, nga mga sagrado, nga mahulog ngadto sa mga kamot sa mga Lamanite, (kay ang mga Lamanite modaot kanila) busa ako mihimo niini nga talaan gikan sa mga palid ni Nephi, ug gitipigan sa bungtod sa Cumorah ang tanan nga mga talaan nga gitugyan ngari kanako pinaagi sa kamot sa Ginoo, gawas niini nga pipila ka mga palid diin ako mihatag ngadto sa akong anak, si Moroni.",
                    "Ug nahinabo nga ang akong mga katawhan, uban sa ilang mga asawa ug sa ilang mga anak, nga karon nagtan-aw sa mga kasundalohan sa mga Lamanite nga nagpaingon kanila; ug uban niana nga mangilngig nga kahadlok sa kamatayon nga mipuno sa dughan sa tanan nga mga dautan, sila nagpaabut sa pagdawat kanila.",
                    "Ug nahinabo nga sila miabut aron sa pagpakig-away batok kanamo, ug matag kalag napuno sa kalisang tungod sa ilang hilabihan nga ka daghan.",
                    "Ug nahinabo nga sila misulong sa akong mga katawhan uban sa espada, uban sa gapasan, ug uban sa panâ, ug uban sa wasay, ug uban sa tanan nga matang sa hinagiban sa gubat.",
                    "Ug nahinabo nga ang akong mga tawo gipatay, oo, gani ang akong napulo ka libo kinsa uban kanako, ug ako nasamdan uban kanila; ug sila miagi kanako nga sila wala mohunos sa akong kinabuhi.",
                    "Ug sa diha nga sila nakahuman na pagpatay sa akong tanan nga mga katawhan gawas sa kawhaan ug upat kanamo, (usa niini si Moroni nga akong anak) ug kami ingon ang wala mamatay sa among mga katawhan, nakakita sa pagkaugma, sa diha nga ang mga Lamanite mibalik ngadto sa ilang mga kampo, gikan sa ibabaw sa bungtod Cumorah, sa napulo ka libo sa akong mga katawhan nga namatay, nga gipangulohan pinaagi kanako.",
                    "Ug kami usab nakakita sa napulo ka libo sa akong mga katawhan nga gipangulohan sa akong anak nga si Moroni.",
                    "Ug tan-awa, ang napulo ka libo ni Gidgiddonah napukan usab, ug siya diha sa taliwala.",
                    "Ug si Lamah napukan uban sa iyang napulo ka libo; ug si Gilgal napukan uban sa iyang napulo ka libo; ug si Limhah napukan uban sa iyang napulo ka libo; ug si Jeneum napukan uban sa iyang napulo ka libo; ug si Cumenihah, ug Moronihah, ug Antionum, ug Shiblom, ug Shem, ug Josh, napukan uban sa ilang napulo ka libo matag usa.",
                    "Ug nahinabo nga dihay napulo pa nga napukan sa espada, uban sa ilang napulo ka libo matag usa; oo, bisan ang tanan sa akong mga katawhan, gawas sa kawhaan ug upat nga uban kanako, ug usab sa pipila kinsa nakalayas ngadto sa habagatan nga mga rehiyon, ug pipila kinsa mibiya ug miadto sa mga Lamanite, napukan; ug ang ilang unod, ug ang mga bukog, ug ang mga dugo nagbanaw sa ibabaw sa yuta, nga gibiyaan sa mga kamot niadto kinsa mipatay kanila aron madunot ibabaw sa yuta, ug madugmok ug mobalik ngadto sa inahan nga yuta.",
                    "Ug ang akong kalag nagbangutan uban sa tumang kaguol, tungod sa nangamatay sa akong mga katawhan, ug ako misinggit:",
                    "O kamo nga mga matahum, sa unsa nga paagi nga kamo mibiya gikan sa mga pamaagi sa Ginoo!  O kamo nga mga matahum, sa unsa nga paagi nga kamo misalikway niana nga Jesus, kinsa mibarug uban sa bukas nga mga bukton sa pagdawat kaninyo!",
                    "Tan-awa, kon kamo wala pa makahimo niini, kamo wala unta mapukan. Apan tan-awa, kamo napukan, ug ako nagbangutan sa inyong pagkawala.",
                    "O kamo nga matahum nga anak nga mga lalaki ug anak nga mga babaye, kamo nga mga amahan ug mga inahan, kamo nga mga bana ug mga asawa, kamo nga mga matahum, ngano nga kamo napukan!",
                    "Apan tan-awa, kamo wala na, ug ang akong mga kasubo dili makapabalik kaninyo.",
                    "Ug ang adlaw moabut sa dili madugay nga ang inyong pagka-mortal pagasul-uban sa pagka-imortal, ug kini nga mga lawas nga karon nagkadugta diha sa pagkamadunuton sa dili madugay mahimo nga dili madunuton nga mga lawas; ug unya kamo kinahanglan mobarug sa atubangan sa hukmanan ni Kristo, aron pagahukman sumala sa inyong mga binuhatan; ug kon kini mao nga kamo mga matarung, niana nga panahon kamo mapanalanginan uban sa inyong mga amahan kinsa nag-una kaninyo.",
                    "O nga kamo nakahinulsol sa wala pa kining dako nga kalaglagan modangat diha kaninyo. Apan tan-awa, kamo wala na, ug ang Amahan, oo, ang Amahan sa Kahangturan sa langit, nasayud sa inyong kahimtang; ug siya mohimo kaninyo sumala ngadto sa iyang kaangayan ug kalooy."
                ]
            },
            {
                "url": "https://www.lds.org/scriptures/bofm/morm/7?lang=ceb",
                "name": "Kapitulo 7",
                "summary": [
                    "Si Mormon midapit sa mga Lamanite sa ulahing mga adlaw sa pagtuo kang Kristo, modawat sa iyang ebanghelyo, ug aron maluwas—Ang tanan kinsa motuo sa Biblia motuo usab sa Basahon ni Mormon. Mga A.D. 385."
                ],
                "verses": [
                    "Ug karon, tan-awa, ako buot nga mamulong sa salin niini nga mga katawhan kinsa nakalingkawas, kon kini mao nga ang Dios mohatag ngadto kanila sa akong mga pulong, nga sila unta masayud sa mga butang sa ilang mga amahan; oo, ako mamulong nganha kaninyo, kamo nga salin sa balay ni Israel; ug kini mao ang mga pulong diin ako mamulong:",
                    "Hibaloi ninyo nga kamo sakop sa balay ni Israel.",
                    "Hibaloi ninyo nga kamo kinahanglan maghinulsol, o kamo dili maluwas.",
                    "Hibaloi ninyo nga kamo kinahanglan mobutang sa inyong mga hinagiban sa gubat, ug dili na mahimuot diha sa pagpaagas sa dugo, ug dili na mogamit kanila pag-usab, gawas kon kini sugo sa Dios.",
                    "Hibaloi ninyo nga kamo kinahanglan makaangkon og kasayuran sa inyong mga amahan, ug maghinulsol sa tanan ninyong mga sala ug mga kadautan, ug motuo diha kang Jesukristo, nga siya mao ang Anak sa Dios, ug nga siya gipatay pinaagi sa mga Judeo, ug pinaagi sa gahum sa Amahan siya nabuhi pag-usab, diin siya nakaangkon og kadaugan sa lubnganan; ug usab diha kaniya ang kahapdos sa kamatayon nabuntog.",
                    "Ug siya mipahinabo sa pagkabanhaw sa mga patay, diin ang tawo mabanhaw aron mobarug sa atubangan sa iyang hukmanan.",
                    "Ug siya mipahinabo sa katubsanan sa kalibutan, tungod niini siya nga hikaplagan nga walay kasaypanan sa iyang atubangan sa adlaw sa paghukom kini ihatag ngadto kaniya sa pagpuyo sa atubangan sa Dios didto sa iyang gingharian, aron pag-awit sa walay hunong nga mga pagdayeg uban sa koro sa kahitas-an, ngadto sa Amahan, ug ngadto sa Anak, ug ngadto sa Espiritu Santo, nga usa ka Dios, diha sa usa ka kahimtang sa kalipay nga walay katapusan.",
                    "Busa paghinulsol, ug pagpabunyag sa ngalan ni Jesus, ug paghupot sa ebanghelyo ni Kristo, nga ipahibalo kaninyo, dili lamang niini nga mga talaan apan sa talaan usab nga modangat ngadto sa mga Hentil gikan sa mga Judeo, diin ang mao nga talaan magagikan sa mga Hentil nganha kaninyo.",
                    "Kay tan-awa, kini gisulat sa tuyo nga kamo mahimo nga motuo niana; ug kon kamo motuo niana kamo motuo usab niini; ug kon kamo motuo niini kamo masayud mahitungod sa inyong mga amahan, ug usab ang kahibulongan nga mga buhat nga nahimo pinaagi sa gahum sa Dios diha kanila.",
                    "Ug kamo usab masayud nga kamo mao ang usa ka salin sa binhi ni Jacob; busa kamo giihap uban sa mga katawhan sa unang pakigsaad; ug kon kini mao nga kamo motuo kang Kristo, ug gibunyagan, una uban sa tubig, unya uban sa kalayo ug uban sa Espiritu Santo, nagsunod sa panig-ingnan sa atong Manluluwas, sumala niana nga siya misugo kanato, kini mahimo nga maayo diha kaninyo sa adlaw sa paghukom. Amen."
                ]
            },
            {
                "url": "https://www.lds.org/scriptures/bofm/morm/8?lang=ceb",
                "name": "Kapitulo 8",
                "summary": [
                    "Ang mga Lamanite nangita ug milaglag sa mga Nephite—Ang Basahon ni Mormon motungha pinaagi sa gahum sa Dios—Mga kaalaotan gitakda niadto kinsa naglitok sa kasuko ug panagbangi batok sa buhat sa Ginoo—Ang talaan sa Nephite moabut sa adlaw sa pagkadautan, sa pagkaalaot, ug sa hingpit nga pagbiya. Mga A.D. 400–421."
                ],
                "verses": [
                    "Tan-awa ako, si Moroni, mitapos sa talaan sa akong amahan, si Mormon. Tan-awa, ako adunay pipila ka mga butang nga isulat, diin nga mga butang ako gisugo sa akong amahan.",
                    "Ug karon nahinabo nga pagkahuman niadtong dako ug makalilisang nga away didto sa Cumorah, tan-awa, ang mga Nephite kinsa nakalayas ngadto sa rehiyon sa habagatan nga bahin gigukod sa mga Lamanite, hangtud nga silang tanan nalaglag.",
                    "Ug ang akong amahan gipatay usab kanila, ug ako gani nahibilin nga nag-inusara sa pagsulat sa masulub-on nga sugilanon sa kalaglagan sa akong mga katawhan. Apan tan-awa, sila wala na, ug ako motuman sa sugo sa akong amahan. Ug kon sila mopatay kanako, ako wala masayud.",
                    "Busa ako mosulat ug motago sa mga talaan sa ilawom sa yuta; ug asa ako paingon, kini dili igsapayan.",
                    "Tan-awa, ang akong amahan mihimo niini nga talaan, ug siya misulat sa katuyoan niini. Ug tan-awa, ako mosulat usab niini kon ako aduna pay luna diha sa mga palid, apan ako wala na; ug ako walay oro, kay ako nag-inusara. Ang akong amahan namatay diha sa away, ug ang akong tanan nga mga kabanay, ug ako wala nay mga higala ni dapit nga kapaingnan; ug hangtud kanus-a ang Ginoo motugot nga ako mabuhi ako wala masayud.",
                    "Tan-awa, upat ka gatus ka mga tuig ang milabay sukad sa pag-anhi sa atong Ginoo ug Manluluwas.",
                    "Ug tan-awa, ang mga Lamanite migukod sa akong mga katawhan, ang mga Nephite, gikan sa dakbayan ngadto sa lain nga dakbayan ug gikan sa dapit ngadto sa lain nga dapit, bisan asa hangtud nga sila mamatay; dako ang ilang kapildihan; oo, dako ug kahibulongan ang kalaglagan sa akong mga katawhan, ang mga Nephite.",
                    "Ug tan-awa, ang kamot sa Ginoo ang naghimo niini. Ug tan-awa usab, ang mga Lamanite anaa sa pakiggubat sa usag usa; ug ang ibabaw sa tibuok yuta usa ka panghitabo sa pagbuno ug sa pagpaagas sa dugo; ug walay usa nga nasayud sa katapusan sa gubat.",
                    "Ug karon, tan-awa, ako dili na mosulti mahitungod kanila, kay wala nay lain gawas sa mga Lamanite ug mga tulisan nga nagpuyo sa ibabaw sa yuta.",
                    "Ug walay usa nga nasayud sa tinuod nga Dios gawas nga kini mga tinun-an ni Jesus, kinsa nagpabilin diha sa yuta hangtud nga ang pagkadautan sa mga katawhan naghingapin nga ang Ginoo dili motugot kanila nga magpabilin uban sa mga katawhan; ug hain sila sa ibabaw sa yuta, walay tawo nga nasayud.",
                    "Apan tan-awa, ang akong amahan ug ako nakakita kanila, ug sila nangalagad ngari kanamo.",
                    "Ug si bisan kinsa nga makadawat niini nga talaan, ug dili manghimaraut niini tungod sa mga pagkadili hingpit nga anaa niini, ang mao masayud sa labaw pa nga mga butang kay niini. Tan-awa, ako si Moroni; ug kon mahimo lamang, ako mohimo sa tanan nga mga butang nga masayran kaninyo.",
                    "Tan-awa, ako motapos sa pagpamulong mahitungod niini nga mga katawhan. Ako anak ni Mormon, ug ang akong amahan usa ka kaliwat ni Nephi.",
                    "Ug ako mao kinsa mitago niini nga talaan ngadto sa Ginoo; ang mga palid niini walay bili, tungod sa sugo sa Ginoo. Kay sa pagkatinuod siya miingon nga walay usa nga makakuha kanila aron makaangkon og bahandi; apan ang natala niini mao ang adunay dako nga bili; ug si bisan kinsa nga modala niini sa kahayag, siya panalanginan sa Ginoo.",
                    "Kay walay usa nga makaangkon og gahum sa pagdala niini ngadto sa kahayag gawas nga ihatag kaniya sa Dios; kay ang Dios nagbuot nga kini pagahimoon uban sa mata nga bug-os ngadto sa iyang himaya, o ang kaayohan sa karaan ug dugay na nga nagkatibulaag nga mga katawhan sa pakigsaad sa Ginoo.",
                    "Ug bulahan siya nga modala niini nga butang ngadto sa kahayag; kay kini pagadad-on gikan sa kangitngit ngadto sa kahayag, sumala sa pulong sa Dios; oo, kini ipadayag gikan sa yuta, ug kini mosanag gikan sa kangitngit, ug modangat ngadto sa kasayuran sa mga katawhan; ug kini pagahimoon pinaagi sa gahum sa Dios.",
                    "Ug kon adunay mga sayop, sila mga sayop sa usa ka tawo. Apan tan-awa, kami wala masayud sa sayop; bisan pa niana ang Dios nasayud sa tanan nga mga butang; busa, siya nga mobiay-biay, himoa nga siya magbinantayon basin pa og siya anaa sa kakuyaw sa kalayo sa impyerno.",
                    "Ug siya nga moingon: Ipakita ngari kanako, o ikaw pagahampakon—himoa nga siya magbantay basin og siya nagsugo sa butang nga gidili sa Ginoo.",
                    "Kay tan-awa, kon kinsa kadto nga mohukom sa hinanali siya hukman sa hinanali usab; kay sumala sa iyang mga buhat mao usab ang iyang mga bayad; busa, siya nga mohampak pagahampakon usab, sa Ginoo.",
                    "Tan-awa unsa ang giingon sa kasulatan—ang tawo kinahanglan dili mobunal, ni dili mohukom; kay ang paghukom akò, miingon ang Ginoo, ug ang panimalos akò usab, ug Ako ang mobayad.",
                    "Ug siya nga naglitok og kasuko ug mga panagbangi batok sa buhat sa Ginoo, ug batok sa mga katawhan sa pakigsaad sa Ginoo kinsa mga sakop sa balay ni Israel, ug moingon: Kita molaglag sa buhat sa Ginoo, kay ang Ginoo wala mahinumdom sa iyang pakigsaad nga siya mihimo ngadto sa balay ni Israel—ang mao anaa sa kakuyaw nga isalikway ug itambug ngadto sa kalayo;",
                    "Kay ang walay katapusan nga mga katuyoan sa Ginoo mopadayon, hangtud ang tanan niya nga mga saad matuman.",
                    "Siksika ang mga panagna ni Isaias. Tan-awa, ako dili makasulat kanila. Oo, tan-awa ako moingon nganha kaninyo, nga kadto nga mga santos kinsa nag-una kanako, kinsa nakapanag-iya niini nga yuta, nangamuyo, oo, bisan gikan sa abug sila nangamuyo ngadto sa Ginoo; ug sa ingon nga ang Ginoo buhi siya mahinumdom sa pakigsaad nga siya mihimo uban kanila.",
                    "Ug siya nasayud sa ilang mga pag-ampo, nga kini mahitungod sa ilang mga kaigsoonan. Ug siya nasayud sa ilang hugot nga pagtuo, tungod sa iyang ngalan sila makapapahawa sa mga bukid; ug sa iyang ngalan sila misugo sa yuta sa pag-uyog; ug pinaagi sa gahum sa iyang pulong sila misugo sa mga bilanggoan nga matumpag ngadto sa yuta; oo, bisan ang nagkayo nga hudno dili makadaot kanila, ni ang bangis nga mga mananap ni malala nga mga bitin, tungod sa gahum sa iyang pulong.",
                    "Ug tan-awa, ang ilang mga pag-ampo alang usab kaniya nga gitugutan sa Ginoo sa pagpatungha niini nga mga butang.",
                    "Ug walay usa nga kinahanglan moingon nga sila dili moabut, kay sa pagkatinuod sila moabut gayud, kay ang Ginoo namulong niini; kay gikan sa yuta sila moabut, pinaagi sa kamot sa Ginoo, ug walay makapugong niini; ug kini moabut sa adlaw sa panahon nga kini giingon nga ang mga milagro wala na; ug kini moabut gani ingon nga may usa nga mamulong gikan sa mga patay.",
                    "Ug kini moabut diha sa usa ka adlaw sa panahon nga ang dugo sa mga santos mangamuyo ngadto sa Ginoo, tungod sa mga tinago nga mga kalihokan ug mga buhat sa kangitngit.",
                    "Oo, kini moabut diha sa usa ka adlaw sa panahon nga ang gahum sa Dios ilimud, ug ang mga simbahan mahimo nga mahugaw ug bayawon sa garbo diha sa ilang mga kasingkasing; oo, gani diha sa usa ka adlaw sa panahon nga ang mga pangulo sa mga simbahan ug mga magtutudlo mobarug diha sa garbo sa ilang mga kasingkasing, gani ngadto sa pagkasina kanila kinsa mga sakop sa ilang mga simbahan.",
                    "Oo, kini moabut diha sa usa ka adlaw diin adunay madungog nga mga sunog, ug mga bagyo, ug mga hinungaw nga aso sa layo nga mga yuta;",
                    "Ug usab adunay madungog nga mga gubat, hungihong sa mga gubat, ug mga linog sa nagkalain-lain nga mga dapit.",
                    "Oo, kini moabut diha sa usa ka adlaw sa panahon nga adunay mga naghingapin nga kahugawan diha sa ibabaw sa yuta; adunay mga pagbuno, ug mga pagpanulis, ug mga pagpamakak, ug mga pagpangilad, ug malaw-ay nga mga buhat, ug tanan nga matang sa mga pagkasalawayon; sa diha nga adunay daghan nga moingon, Buhata kini, o buhata kana, ug kini dili igsapayan, kay ang Ginoo mobulig niana sa katapusan nga adlaw. Apan alaot ngadto kanila, kay sila anaa sa apdo sa kapaitan ug anaa sa gapos sa kadautan.",
                    "Oo, kini moabut diha sa usa ka panahon nga adunay mga simbahan nga matukod nga moingon: Duol ngari kanako, ug tungod sa inyong salapi kamo mapasaylo sa inyong mga sala.",
                    "O kamo nga mga dautan ug hiwi ug mga tikig og liog nga mga katawhan, ngano nga kamo nagtukod og mga simbahan sa inyong kaugalingon aron makaangkon og bahandi?  Ngano nga kamo mituis sa balaan nga pulong sa Dios, nga kamo unta modala og panghimaraut sa inyong mga kalag? Tan-awa, ug sud-onga ang mga pagpadayag sa Dios; kay tan-awa, ang panahon moabut niana nga adlaw diin kining tanan nga mga butang matuman.",
                    "Tan-awa, ang Ginoo nakapakita ngari kanako niini nga mahinungdanon ug kahibulongan nga mga butang mahitungod niana nga sa dili madugay moabut, ug niana nga adlaw sa panahon nga kini nga mga butang moabut diha kaninyo.",
                    "Tan-awa, ako namulong nganha kaninyo ingon og kamo ania, ug gani kamo wala. Apan tan-awa, si Jesukristo mipakita kaninyo ngari kanako, ug ako nasayud sa inyong binuhatan.",
                    "Ug ako nasayud nga kamo naglakaw sa garbo sa inyong mga kasingkasing; ug walay usa gawas sa pipila lamang nga dili magpataas sa kaugalingon diha sa garbo sa ilang mga kasingkasing, ngadto sa pagsul-ob sa mahalon nga sinina, ngadto sa pagkasina, ug mga panagbangi, ug mga dautan nga tuyo, ug panggukod, ug tanan nga matang sa kadautan; ug ang inyong mga simbahan, oo, matag usa, nahimo nga hugaw tungod sa garbo sa inyong mga kasingkasing.",
                    "Kay tan-awa, kamo nahigugma sa salapi, ug sa inyong kabtangan, ang inyong maanindot nga sinina, ug pagdayan-dayan sa inyong mga simbahan, labaw pa kay sa inyong paghigugma sa mga kabus, ug sa mga timawa, sa mga masakiton ug sa mga sinakit.",
                    "O kamo nga mga mahugaw, kamo nga mga maut, kamo nga mga magtutudlo, kinsa nagbaligya sa inyong mga kaugalingon alang niana nga mokutkot, ngano nga inyong gihugawan ang balaan nga simbahan sa Dios?  Ngano nga kamo maulaw sa pagdala diha kaninyo sa ngalan ni Kristo?  Ngano nga kamo wala maghunahuna nga labaw pa ka bililhon ang walay katapusan nga kalipay kay sa niana nga pagkauyamot nga walay kamatayon—tungod sa pagdayeg sa kalibutan?",
                    "Ngano nga kamo nagdayan-dayan sa inyong mga kaugalingon niana nga walay kinabuhi, ug unya motugot sa mga gigutom, sa mga timawa, sa mga hubo, ug sa mga masakiton ug sa mga sinakit nga molabay kaninyo, ug wala magpakabana kanila?",
                    "Oo, ngano nga kamo nagtukod sa inyong tinago nga mga pagkasalawayon aron makaangkon og mga bahandi, ug nagsugo sa mga biyuda nga magbangutan sa atubangan sa Ginoo, ug usab ang mga ilo nga magbangutan sa atubangan sa Ginoo, ug usab ang dugo sa ilang mga amahan ug mga bana mangamuyo ngadto sa Ginoo gikan sa yuta, kay ang panimalos anaa sa inyong mga ulo?",
                    "Tan-awa, ang espada sa panimalos nagbitay ibabaw kaninyo; ug ang panahon moabut sa dili madugay nga siya manimalos sa dugo sa mga santos diha kaninyo, kay siya dili na makatugot sa ilang mga pangamuyo nga magpadayon sa taas nga panahon."
                ]
            },
            {
                "url": "https://www.lds.org/scriptures/bofm/morm/9?lang=ceb",
                "name": "Kapitulo 9",
                "summary": [
                    "Si Moroni mitawag diha niadto kinsa wala motuo kang Kristo sa paghinulsol—Siya misangyaw sa usa ka Dios sa mga milagro, kinsa mohatag og mga pagpadayag ug mobu-bu sa mga gasa ug timailhan ngadto sa matinud-anon—Ang mga milagro mohunong tungod sa pagkawalay pagtuo—Mga timailhan mosunod niadto kinsa motuo—Ang mga tawo giawhag nga magmaalamon ug maghupot sa mga sugo. Mga A.D. 401–421."
                ],
                "verses": [
                    "Ug karon, ako mamulong usab mahitungod niadto kinsa wala motuo kang Kristo.",
                    "Tan-awa, motuo ba kamo sa adlaw sa inyong pagsilot—tan-awa, sa adlaw nga ang Ginoo moabut, oo, niana nga mahinungdanon nga adlaw diin ang yuta pagalukuton ingon sa usa ka basahon, ug ang mga elemento matunaw tungod sa hilabihan nga kainit, oo, niana nga mahinungdanon nga adlaw diin kamo pagadad-on aron mobarug sa atubangan sa Kordero sa Dios—unya kamo moingon nga walay Dios?",
                    "Unya sa taas nga panahon ilimud pa ba ninyo ang Kristo, o makahimo ba kamo sa pagtan-aw sa Kordero sa Dios?  Kamo nagtuo ba nga kamo makapuyo uban kaniya ubos sa usa ka kasayuran sa inyong kasaypanan?  Kamo nagtuo ba nga kamo magmalipayon sa pagpuyo uban niana nga balaan nga Binuhat, kon ang inyong kalag gihasol uban sa kasayuran sa kasaypanan nga kamo naggamit sa dili maayo sa iyang mga balaod?",
                    "Tan-awa, ako moingon nganha kaninyo nga kamo labaw pa nga mauyamot nga mopuyo uban sa usa ka balaan ug makiangayon nga Dios, ubos sa usa ka kasayuran sa inyong pagkahugaw sa iyang atubangan, kay sa kamo mopuyo uban sa mga sinilutan nga kalag sa impyerno.",
                    "Kay tan-awa, kon kamo pagadad-on aron motan-aw sa inyong pagkahubo diha sa atubangan sa Dios, ug usab sa himaya sa Dios, ug sa pagkabalaan ni Jesukristo, kini mosugod sa pagsiga sa usa ka walay pagkapalong nga kalayo diha kaninyo.",
                    "O unya kamo nga dili matuohon, balik kamo ngadto sa Ginoo; pangamuyo sa hilabihan ngadto sa Amahan diha sa ngalan ni Jesus, nga unta kamo makita nga walay lama, putli, matahum, ug maputi, nga nahugasan pinaagi sa dugo sa Kordero, niana nga mahinungdanon ug katapusan nga adlaw.",
                    "Ug usab ako mamulong nganha kaninyo kinsa naglimud sa mga pagpadayag sa Dios, ug nag-ingon nga sila gihunong, nga wala na ang mga pagpadayag, ni mga panagna, ni mga gasa, ni pagpang-ayo, ni pagpamulong sa mga pinulongan, ug paghubad sa mga pinulongan;",
                    "Tan-awa ako moingon nganha kaninyo, siya nga maglimud niini nga mga butang wala masayud sa ebanghelyo ni Kristo; oo, wala siya makabasa sa mga kasulatan; kon mao, siya wala makasabut kanila.",
                    "Kay kita wala ba makabasa nga ang Dios sama kagahapon, karon, ug sa kahangturan, ug diha kaniya walay pagkabalhin ni anino sa pagkausab?",
                    "Ug karon, kon kamo naghunahuna ngadto sa inyong mga kaugalingon og usa ka dios kinsa mabalhinon, ug diin adunay anino sa pagkausab, niana kamo naghunahuna ba ngadto sa inyong mga kaugalingon og usa ka dios kinsa dili usa ka Dios sa mga milagro.",
                    "Apan tan-awa, ako mopakita nganha kaninyo sa usa ka Dios sa mga milagro, gani ang Dios ni Abraham, ug ang Dios ni Isaac, ug ang Dios ni Jacob; ug kini mao ang Dios kinsa naglalang sa mga langit ug yuta, ug sa tanan nga mga butang nga anaa kanila.",
                    "Tan-awa, siya ang naglalang ni Adan, ug pinaagi kang Adan miabut ang pagkapukan sa tawo. Ug tungod sa pagkapukan sa tawo mianhi si Jesukristo, bisan ang Amahan ug Anak; ug tungod ni Jesukristo miabut ang katubsanan sa tawo.",
                    "Ug tungod sa katubsanan sa tawo, diin miabut pinaagi ni Jesukristo, sila gidala pagbalik ngadto sa atubangan sa Ginoo; oo, kini mao diin ang tanan nga mga tawo natubos, tungod ang kamatayon ni Kristo nagpahinabo sa pagkabanhaw, nga nagpahinabo sa katubsanan gikan sa usa ka walay katapusan nga pagkatulog, gikan diin nga pagkatulog ang tanan nga mga tawo mahigmata pinaagi sa gahum sa Dios sa diha nga ang trumpeta motingog; ug sila mobangon, mga dili dungganan ug mga dungganan, ug ang tanan mobarug sa iyang atubangan sa iyang hukmanan, nga natubos ug nakabuhi gikan sa walay katapusan nga higot sa kamatayon, diin nga kamatayon mao ang temporal nga kamatayon.",
                    "Ug unya moabut ang paghukom sa Usa nga Balaan diha kanila; ug unya moabut ang panahon nga siya nga mahugaw mahimo nga mahugaw gihapon; ug siya nga matarung mahimo nga matarung gihapon; siya nga malipayon mahimo nga malipayon gihapon; ug siya nga dili malipayon mahimo nga dili malipayon gihapon.",
                    "Ug karon, O kamong tanan nga naghunahuna ngadto sa inyong kaugalingon sa usa ka dios kinsa dili makahimo og mga milagro, ako mangutana kaninyo, milabay na ba kining tanan nga mga butang, diin ako namulong?  Wala pa ba moabut ang katapusan?  Tan-awa ako moingon nganha kaninyo, Wala; ug ang Dios wala mohunong sa pagka-Dios sa mga milagro.",
                    "Tan-awa, dili ba ang mga butang nga gihimo sa Dios kahibulongan sa atong panan-aw?  Oo, ug kinsa ang makasabut sa mga kahibulongan nga mga buhat sa Dios?",
                    "Kinsa ang moingon nga kini dili usa ka milagro nga pinaagi sa iyang pulong ang langit ug yuta nahimo; ug pinaagi sa gahum sa iyang pulong ang tawo nalalang gikan sa abug sa yuta; ug pinaagi sa gahum sa iyang mga pulong nahimo ang mga milagro?",
                    "Ug kinsa ang moingon nga si Jesukristo wala maghimo og mga mahinungdanon nga mga milagro?  Ug dihay daghan kaayo nga mga mahinungdanon nga milagro nga nabuhat pinaagi sa mga kamot sa mga apostoles.",
                    "Ug kon dihay mga milagro nga nahimo, ngano nga  ang Dios mohunong sa pagka-Dios sa mga milagro ug unya magpabilin nga dili mabalhinon nga Binuhat?  Ug tan-awa, ako moingon nganha kaninyo nga siya dili mausab; kon mao siya mohunong sa pagka-Dios; ug siya dili mohunong sa pagka-Dios, ug mao ang usa ka Dios sa mga milagro.",
                    "Ug ang hinungdan ngano nga siya mihunong sa paghimo og mga milagro taliwala sa mga katawhan mao tungod kay sila mikunhod tungod sa pagkawalay pagtuo, ug mibulag gikan sa matarung nga agianan, ug wala makaila niana nga Dios kang kinsa sila kinahanglan mosalig.",
                    "Tan-awa, ako moingon nganha kaninyo nga bisan kinsa nga motuo diha kang Kristo, sa walay pagduha-duha, bisan unsa ang iyang pangayoon sa Amahan sa ngalan ni Kristo kini ihatag ngadto kaniya; ug kini nga saad alang sa tanan, ingon ngadto sa mga lumulupyo sa yuta.",
                    "Kay tan-awa, sa ingon miingon si Jesukristo, ang Anak sa Dios, ngadto sa iyang mga tinun-an kinsa nagpabilin, oo, ug ngadto usab sa tanan niya nga mga tinun-an, nga nabati sa pundok sa mga katawhan: Lakaw kamo ngadto sa tanan nga dapit sa kalibutan, ug isangyaw ang ebanghelyo ngadto sa matag binuhat;",
                    "Ug siya nga motuo ug mabunyagan maluwas, apan siya nga dili motuo pagasilutan;",
                    "Ug kini nga mga timailhan mosunod kanila nga motuo—sa akong ngalan sila mopapahawa sa mga yawa; sila mamulong uban sa bag-o nga mga pinulongan; sila mogunit og mga bitin; ug kon sila makainom sa bisan unsa nga butang nga makamatay kini dili makadaot kanila; sila mopandong sa ilang mga kamot sa masakiton ug sila mamaayo;",
                    "Ug bisan kinsa nga motuo diha sa akong ngalan, sa walay pagduha-duha, ngadto kaniya Ako mopamatuod sa akong mga pulong, bisan ngadto sa mga lumulupyo sa yuta.",
                    "Ug karon, tan-awa, kinsa ang makabarug batok sa mga buhat sa Ginoo?  Kinsa ang makalimud sa iyang mga pulong?  Kinsa ang mosukol batok sa kagamhanan sa Ginoo?  Kinsa ang mobiay-biay sa mga buhat sa Ginoo?  Kinsa ang motamay sa mga anak ni Kristo?  Tan-awa, kamong tanan nga mga tigbiay-biay sa mga buhat sa Ginoo, kamo mahibulong ug mamatay.",
                    "O unya ayaw pagbiay-biay, ug ayaw kahibulong, apan patalinghug sa mga pulong sa Ginoo, ug pangayo sa Amahan diha sa ngalan ni Jesus alang sa bisan unsa nga butang nga kamo nagkinahanglan. Ayaw pagduha-duha, apan pagmatinuohon, ug pagsugod sama sa karaan nga mga panahon, ug duol ngadto sa Ginoo uban sa tibuok ninyo nga kasingkasing, ug buhata ang inyong kaugalingon nga kaluwasan uban sa kahadlok ug pagpangurog sa iyang atubangan.",
                    "Pagmaalamon sa mga adlaw sa inyong pagsulay; tangtangi ang inyong mga kaugalingon sa tanan nga mga kahugaw; ayaw pangayo, nga kamo mousik-usik niini diha sa inyong kahigal apan pangayo uban sa kaugdang nga dili matarug, nga kamo dili magpadala sa bisan unsa nga pagtintal, apan nga kamo moalagad sa tinuod ug buhi nga Dios.",
                    "Siguroha nga kamo wala mabunyagi sa dili takus nga paagi; tan-awa nga kamo dili moambit sa sakramento ni Kristo nga dili takus; apan tan-awa nga kamo mohimo sa tanan nga butang diha sa katakus, ug mohimo niini pinaagi sa ngalan ni Jesukristo, ang Anak sa buhi nga Dios; ug kon kamo mohimo niini, ug molahutay ngadto sa katapusan, kamo dili gayud isalikway.",
                    "Tan-awa, ako mamulong nganha kaninyo ingon nga ako namulong gikan sa mga patay; kay ako nasayud nga kamo makabaton sa akong mga pulong.",
                    "Ayaw ako ipanghimaraut tungod sa akong pagkadili hingpit, ni ang akong amahan, tungod sa iyang pagkadili hingpit, ni sila nga misulat una pa kaniya; apan hinoon pasalamat ngadto sa Dios nga siya mipakita nganha kaninyo sa among pagkadili hingpit, nga kamo unta makakat-on nga magmaalamon labaw pa kay kanamo.",
                    "Ug karon, tan-awa, kami misulat niini nga talaan, sumala sa among kasayuran, sa mga titik diin gitawag kanamo og inusab nga Ehiptohanon, nga gitugyan ug giusab pinaagi kanamo, sumala sa matang sa among pinulongan.",
                    "Ug kon ang among mga palid igo pa ang gidak-on kami unta nakasulat sa Hebreohanon; apan ang Hebreohanon giusab pinaagi kanamo usab; ug kon kami nakasulat pa sa Hebreohanon, tan-awa, kamo unta dili makabaton sa kasaypanan sa among talaan.",
                    "Apan ang Ginoo nasayud sa mga butang diin kami misulat, ug ingon usab nga walay lain nga mga katawhan nga nasayud sa among pinulongan; ug tungod nga walay lain nga mga katawhan nga nasayud sa among pinulongan, busa siya nag-andam og mga paagi sa paghubad niini.",
                    "Ug kini nga mga butang gisulat nga kami unta makapalingkawas sa among mga saput sa dugo sa among kaigsoonan, kinsa mikunhod tungod sa pagkawalay pagtuo.",
                    "Ug tan-awa, kini nga mga butang diin kami mitinguha mahitungod sa among kaigsoonan, oo, gani ang ilang pagpahiuli ngadto sa kasayuran ni Kristo, sumala sa mga pag-ampo sa tanan nga mga santos kinsa nakapuyo dinhi sa yuta.",
                    "Ug hinaut unta nga si Ginoong Jesukristo motugot nga ang ilang mga pag-ampo matubag sumala sa ilang hugot nga pagtuo; ug hinaut unta nga ang Dios Amahan mahinumdom sa pakigsaad diin siya mihimo uban sa balay ni Israel; ug hinaut unta nga siya manalangin kanila sa kahangturan, pinaagi sa hugot nga pagtuo diha sa ngalan ni Jesukristo. Amen."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/ether?lang=ceb",
        "id": "ether",
        "full_localized_name": "Ether",
        "has_chapters": true,
        "chapters": [
            {
                "url": "https://www.lds.org/scriptures/bofm/ether/1?lang=ceb",
                "name": "Kapitulo 1",
                "summary": [
                    "Si Moroni mimubo sa mga sinulat ni Ether—Kang Ether nga kasaysayan sa kagikanan gipahimutang—Ang pinulongan sa mga Jaredite wala malibug didto sa Tore sa Babel—Ang Ginoo misaad sa paggiya kanila ngadto sa usa ka pinili nga yuta ug mihimo kanila nga usa ka bantugan nga nasud."
                ],
                "verses": [
                    "Ug karon ako, si Moroni, mopadayon sa paghatag og asoy niadto nga karaan nga mga lumulupyo kinsa gilaglag  pinaagi sa kamot sa Ginoo diha sa ibabaw niini nga amihan nga nasud.",
                    "Ug ako mokuha sa akong asoy gikan sa kawhaan ug upat ka mga palid nga nakaplagan sa mga katawhan ni Limhi, diin gitawag og Basahon ni Ether.",
                    "Ug ingon nga ako nagdahum nga ang unang bahin niini nga talaan, nga nagsulti mahitungod sa paglalang sa kalibutan, ug usab ni Adan, ug usa ka asoy gikan sa panahon gani ngadto sa dako nga tore, ug bisan unsa nga butang nga mahitabo taliwala sa mga katawhan hangtud niana nga panahon, anaa diha taliwala sa mga Judeo—",
                    "Busa ako dili mosulat niadto nga mga butang nga nahitabo gikan sa mga adlaw ni Adan hangtud niana nga panahon; apan sila anaa diha sa mga palid; ug si kinsa ang makakaplag kanila, ang mao makaangkon og gahum nga siya mahimo nga makakuha sa hingpit nga asoy.",
                    "Apan tan-awa, ako dili mohatag sa hingpit nga asoy, apan usa ka bahin sa asoy ako mohatag, gikan sa tore hangtud sila nalaglag.",
                    "Ug niini nga mao nga paagi mahimo nga ako mohatag sa asoy. Siya nga nagsulat niini nga talaan mao si Ether, ug siya usa ka kaliwat ni Coriantor.",
                    "Si Coriantor mao ang anak nga lalaki ni Moron.",
                    "Ug si Moron mao ang anak nga lalaki ni Ethem.",
                    "Ug si Ethem mao ang anak nga lalaki ni Ahah.",
                    "Ug si Ahah mao ang anak nga lalaki ni Seth.",
                    "Ug si Seth mao ang anak nga lalaki ni Shiblon.",
                    "Ug si Shiblon mao ang anak nga lalaki ni Com.",
                    "Ug si Com mao ang anak nga lalaki ni Coriantum.",
                    "Ug si Coriantum mao ang anak nga lalaki ni Amnigaddah.",
                    "Ug si Amnigaddah mao ang anak nga lalaki ni Aaron.",
                    "Ug si Aaron mao ang usa ka kaliwat ni Heth, kinsa mao ang anak nga lalaki ni Hearthom.",
                    "Ug si Hearthom mao ang anak nga lalaki ni Lib.",
                    "Ug si Lib mao ang anak nga lalaki ni Kish.",
                    "Ug si Kish mao ang anak nga lalaki ni Corom.",
                    "Ug si Corom mao ang anak nga lalaki ni Levi.",
                    "Ug si Levi mao ang anak nga lalaki ni Kim.",
                    "Ug si Kim mao ang anak nga lalaki ni Morianton.",
                    "Ug si Morianton mao ang usa ka kaliwat ni Riplakish.",
                    "Ug si Riplakish mao ang anak nga lalaki ni Shez.",
                    "Ug si Shez ang anak nga lalaki ni Heth.",
                    "Ug si Heth mao ang anak nga lalaki ni Com.",
                    "Ug si Com mao anak nga lalaki ni Coriantum.",
                    "Ug si Coriantum mao ang anak nga lalaki ni Emer.",
                    "Ug si Emer mao ang anak nga lalaki ni Omer.",
                    "Ug si Omer mao ang anak nga lalaki ni Shule.",
                    "Ug si Shule mao ang anak nga lalaki ni Kib.",
                    "Ug si Kib mao ang anak nga lalaki ni Orihah, kinsa mao ang anak nga lalaki ni Jared;",
                    "Kinsa nga Jared mitungha uban sa iyang igsoon nga lalaki ug sa ilang mga banay, uban sa pipila ka kauban ug sa ilang mga banay, gikan sa dako nga tore, sa panahon nga ang Ginoo milibug sa pinulongan sa mga katawhan, ug nanumpa sa iyang kaligutgot nga sila kinahanglan pagatibulaagon diha sa ibabaw sa tibuok yuta; ug sumala sa pulong sa Ginoo ang mga katawhan nagkatibulaag.",
                    "Ug ang igsoon nga lalaki ni Jared ingon nga usa ka dako ug makagagahum nga tawo, ug usa ka tawo nga hilabihan ka pinalabi sa Ginoo, si Jared, nga iyang igsoon nga lalaki, miingon ngadto kaniya: Pangamuyo ngadto sa Ginoo, nga siya dili molibug kanato nga kita mahimo nga makasabut sa atong mga pulong.",
                    "Ug nahinabo nga ang igsoon nga lalaki ni Jared nangamuyo ngadto sa Ginoo, ug ang Ginoo nagpakita og kalooy ngadto kang Jared; busa siya wala molibug sa pinulongan ni Jared; ug si Jared ug ang iyang igsoon nga lalaki wala malibug.",
                    "Unya si Jared miingon ngadto sa iyang igsoon nga lalaki: Pangamuyo pag-usab ngadto sa Ginoo, ug kini  mahimo nga siya mosalikway sa iyang kasuko gikan kanila kinsa mao ang atong mga higala, nga siya dili molibug sa ilang mga pinulongan.",
                    "Ug nahinabo nga ang igsoon nga lalaki ni Jared nangamuyo ngadto sa Ginoo, ug ang Ginoo nagpakita og kalooy ngadto sa ilang mga higala ug sa ilang mga banay usab, nga sila wala malibug.",
                    "Ug nahinabo nga si Jared namulong pag-usab ngadto sa iyang igsoon nga lalaki, nag-ingon: Lakaw ug pangutana sa Ginoo kon siya moabug ba kanato gikan sa yuta, ug kon siya moabug kanato gikan sa yuta, pangamuyo ngadto kaniya kon asa kita moadto. Ug kinsa ang nasayud apan ang Ginoo modala kanato ngadto sa usa ka yuta nga mao ang pinili labaw sa tanan nga yuta?  Ug kon kini mao, magmatinud-anon kita ngadto sa Ginoo, nga kita mahimo nga makadawat niini alang sa atong kabilin.",
                    "Ug nahinabo nga ang igsoon nga lalaki ni Jared nangamuyo ngadto sa Ginoo sumala niana nga gipamulong pinaagi sa ba-ba ni Jared.",
                    "Ug nahinabo nga ang Ginoo nakadungog sa igsoon nga lalaki ni Jared, ug nagpakita og kalooy diha kaniya, ug miingon ngadto kaniya:",
                    "Lakaw ngadto ug punduka ang imong mga panon, lalaki ug babaye, sa matag matang; ug usab ang binhi sa yuta sa matag matang; ug ang imong mga banay; ug usab si Jared nga imong igsoon ug ang iyang banay; ug usab ang imong mga higala ug ang ilang mga banay, ug ang mga higala ni Jared ug ang ilang mga banay.",
                    "Ug sa panahon nga ikaw makahimo niini ikaw molakaw og mangulo kanila ngadto sa walog nga mao ang amihanan nga bahin. Ug didto Ako makigkita kanimo, ug Ako molakaw sa imong atubangan ngadto sa usa ka yuta nga mao ang pinili labaw sa tanan nga yuta.",
                    "Ug didto Ako manalangin kanimo ug sa imong binhi, ug mopasanay ngari kanako sa imong binhi, ug sa binhi sa imong igsoon nga lalaki, ug sila kinsa mouban kanimo, usa ka bantugan nga nasud. Ug wala nay gamhanan pa kay sa nasud diin Ako mopasanay ngari kanako sa imong binhi, diha sa ibabaw sa tibuok yuta. Ug sa ingon Ako mohimo nganha kanimo tungod niining taas nga panahon nga ikaw nangamuyo ngari kanako."
                ]
            },
            {
                "url": "https://www.lds.org/scriptures/bofm/ether/2?lang=ceb",
                "name": "Kapitulo 2",
                "summary": [
                    "Ang mga Jaredite nag-andam alang sa ilang pagpanaw ngadto sa usa ka gisaad nga yuta—Kini usa ka pinili nga yuta diin diha ang mga tawo kinahanglan moalagad ni Kristo o pagalaglagon—Ang Ginoo nakigsulti ngadto sa igsoon nga lalaki ni Jared sulod sa tulo ka mga takna—Ang  mga Jaredite mitukod og mga kasko—Ang Ginoo nangutana sa igsoon nga lalaki ni Jared sa pagtanyag unsaon ang mga kasko nga mahayagan."
                ],
                "verses": [
                    "Ug nahinabo nga si Jared ug ang iyang igsoon nga lalaki, ug ang ilang mga banay, ug usab ang mga higala ni Jared ug ang iyang igsoon nga lalaki ug ang ilang mga banay, mipanaw ngadto sa ubos sa walog nga mao ang amihanan nga bahin, (ug ang ngalan sa walog gitawag og Nimrod, ginganlan sunod sa gamhanan nga mangangayam) uban sa ilang mga panon nga ilang gipundok, lalaki ug babaye, sa matag matang.",
                    "Ug sila usab mipahimutang og mga lit-ag ug midakop og mga langgam sa kahanginan; ug sila usab miandam og usa ka sakayan, diha diin ilang gidala uban kanila ang isda sa mga tubig.",
                    "Ug sila usab midala uban kanila og deseret, diin, pinaagi sa paghubad, usa ka dugos sa putyukan; ug sa ingon sila midala uban kanila og panon sa mga putyukan, ug tanan nga matang niana nga diha sa ibabaw sa yuta, mga liso sa matag matang.",
                    "Ug nahinabo nga sa diha nga sila nakaabut sa ubos ngadto sa walog sa Nimrod ang Ginoo nanaog ug nakigsulti uban sa igsoon nga lalaki ni Jared; ug siya diha sa usa ka panganod, ug ang igsoon nga lalaki ni Jared wala makakita kaniya.",
                    "Ug nahinabo nga ang Ginoo misugo kanila nga sila kinahanglan mopanaw ngadto sa kamingawan, oo, ngadto sa dapit diin didto wala pa gayuy tawo nga nakaadto. Ug nahinabo nga ang Ginoo mipanaw sa atubangan kanila, ug nakigsulti uban kanila samtang siya nagtindog sa usa ka panganod, ug mihatag og mga pahimangno kon asa sila kinahanglan mopanaw.",
                    "Ug nahinabo nga sila mipanaw diha sa kamingawan, ug mitukod og mga kasko, diin sila mitabok sa daghan nga mga tubig, ingon nga gimandoan sa kanunay pinaagi sa kamot sa Ginoo.",
                    "Ug ang Ginoo dili makatugot nga sila kinahanglan mohunong didto sa unahan sa dagat diha sa kamingawan, apan siya buot nga sila kinahanglan moadto bisan ngadto sa yuta sa saad, diin mao ang pinili labaw sa tanan nga mga yuta, diin ang Ginoong Dios mipatunhay alang sa mga matarung nga katawhan.",
                    "Ug siya nakapanumpa diha sa iyang kasuko ngadto sa igsoon nga lalaki ni Jared, nga si kinsa kadto nga maghupot niini nga yuta sa saad, gikan niana nga panahon sukad karon ug sa kahangturan, kinahanglan moalagad kaniya, ang tinuod ug bugtong nga Dios, o sila kinahanglan pagalaglagon sa panahon nga ang kahingpitan sa iyang kasuko moabut nganha kanila.",
                    "Ug karon, kita makakita sa mga balaod sa Dios mahitungod niini nga yuta, nga kini usa ka yuta sa saad; ug bisan unsa nga nasud nga manag-iya niini moalagad sa Dios, o sila pagalaglagon sa panahon nga ang kahingpitan sa iyang kasuko moabut nganha kanila. Ug ang kahingpitan sa iyang kaligutgot moabut nganha kanila sa panahon nga sila hinog na diha sa kadautan.",
                    "Kay tan-awa, kini mao ang yuta diin pinili labaw sa tanan nga mga yuta; busa siya nga manag-iya niini moalagad sa Dios o pagalaglagon; kay kini mao ang walay katapusan nga balaod sa Dios. Ug kini dili hangtud sa kahingpitan sa kadautan taliwala sa mga anak sa yuta, nga sila malaglag.",
                    "Ug kini moabut nganha kaninyo, O kamo nga mga Hentil, nga kamo mahimo nga masayud sa mga balaod sa Dios—nga kamo mahimo nga maghinulsol, ug dili magpadayon diha sa inyong kadautan hangtud ang kahingpitan moabut, nga kamo dili makapakanaog sa kahingpitan sa kasuko sa Dios diha kaninyo sama sa nabuhat sa mga lumulupyo sa yuta hangtud karon.",
                    "Tan-awa kini usa ka pinili nga yuta, ug bisan unsa nga nasud nga manag-iya niini makalingkawas gikan sa pagkaulipon, ug gikan sa pagkabihag, ug gikan sa tanan  nga mga kanasuran ubos sa langit, kon sila lamang moalagad sa Dios sa yuta, kinsa si Jesukristo, kinsa gipadayag pinaagi sa mga butang diin kita nakasulat.",
                    "Ug karon ako mopadayon sa akong talaan; kay tan-awa, kini nahinabo nga ang Ginoo midala ni Jared ug sa iyang mga kaigsoonan ngadto bisan niana nga dako nga dagat nga nagbahin sa mga yuta. Ug samtang sila miabut sa dagat sila mitukod sa ilang mga tolda; ug sila mitawag sa ngalan sa dapit og Moriancumer; ug sila mipuyo sa mga tolda, ug mipuyo sa mga tolda diha sa baybayon sulod sa upat ka mga tuig.",
                    "Ug nahinabo sa katapusan sa upat ka mga tuig nga ang Ginoo mipakita pag-usab ngadto sa igsoon nga lalaki ni Jared, ug mibarug diha sa usa ka panganod ug nakigsulti uban kaniya. Ug sulod sa tulo ka mga takna  ang Ginoo nakigsulti sa igsoon nga lalaki ni Jared, ug mipanton kaniya tungod kay siya wala makahinumdom sa pagtawag diha sa ngalan sa Ginoo.",
                    "Ug ang igsoon nga lalaki ni Jared naghinulsol sa dautan diin siya nakahimo, ug mitawag diha sa ngalan sa Ginoo alang sa iyang mga kaigsoonan kinsa uban kaniya. Ug ang Ginoo miingon ngadto kaniya: Ako mopasaylo kanimo ug sa imong mga kaigsoonan sa ilang mga sala; apan ikaw kinahanglan dili na magpakasala pag-usab, kay ikaw makahinumdom nga ang akong Espiritu dili kanunay mopuyo sa tawo; busa, kon ikaw magpakasala hangtud ikaw mahimo nga hingpit nga hinog ikaw ipahimulag gikan sa atubangan sa Ginoo. Ug kini ang akong mga hunahuna diha sa yuta diin Ako mohatag kanimo alang sa imong kabilin; kay kini mahimo nga yuta nga pinili labaw sa tanan nga mga yuta.",
                    "Ug ang Ginoo miingon: Lakaw ug pagtukod, subay sa matang sa mga kasko diin kamo kaniadto nga panahon nakatukod. Ug nahinabo nga ang igsoon nga lalaki ni Jared misugod, ug usab ang iyang mga kaigsoonan, ug mitukod og mga kasko sunod sa matang nga sila nakatukod, sumala sa mga panudlo sa Ginoo. Ug sila mga gagmay, ug sila mga gaan diha sa tubig, gani sama ngadto sa kagaan sa usa ka langgam diha sa tubig.",
                    "Ug sila gitukod subay sa matang nga sila hilabihan ka hugot, gani sila mohupot og tubig sama ngadto sa usa ka tadyaw; ug ang ilawom niana hugot sama ngadto sa usa ka tadyaw; ug ang mga kilid niana hugot sama ngadto sa usa ka tadyaw; ug ang mga tumoy niini gitalinis; ug ang ibabaw niana hugot sama sa usa ka tadyaw ug ang gitas-on niana maoy gitas-on sa usa ka kahoy; ug ang pultahan niana, samtang kini gisirhan, hugot sama ngadto sa usa ka tadyaw.",
                    "Ug nahinabo nga ang igsoon nga lalaki ni Jared nangamuyo ngadto sa Ginoo, nag-ingon: O Ginoo, ako nakahimo sa buluhaton diin ikaw misugo kanako, ug ako nakahimo sa mga kasko sumala sa imong paggiya kanako.",
                    "Ug tan-awa, O Ginoo, diha kanila walay kahayag; asa kami paingon?  Ug usab kami mamatay, kay diha kanila kami dili makaginhawa, gawas sa hangin diin anaa diha kanila; busa kami mamatay.",
                    "Ug ang Ginoo miingon ngadto sa igsoon nga lalaki ni Jared: Tan-awa, ikaw mohimo og usa ka lungag diha sa ibabaw, ug usab sa ilawom; ug samtang ikaw magkinahanglan og hangin ikaw dili motabon sa lungag ug makadawat og hangin. Ug kon kini mao nga ang tubig moabut diha kanimo, tan-awa ikaw motabon sa lungag, nga ikaw mahimo nga dili mamatay sa lunop.",
                    "Ug nahinabo nga ang igsoon nga lalaki ni Jared mibuhat sa mao, sumala nga ang Ginoo misugo.",
                    "Ug siya nangamuyo pag-usab ngadto sa Ginoo nag-ingon: O Ginoo, tan-awa ako nakabuhat ingon nga ikaw misugo kanako; ug ako nakaandam sa mga sakayan alang sa akong mga katawhan, ug tan-awa walay kahayag diha kanila. Tan-awa, O Ginoo, ikaw motugot ba nga kami motabok niining dako nga tubig diha sa kangitngit?",
                    "Ug ang Ginoo miingon ngadto sa igsoon nga lalaki ni Jared: Unsa ang buot nimo nga Ako kinahanglan mobuhat nga kamo makabaton og kahayag diha sa inyong mga sakayan?  Kay tan-awa, kamo dili makabaton og mga bintana, kay sila madugmok; ni kamo magdala og kalayo uban kaninyo kay kamo dili mopanaw pinaagi sa kahayag sa kalayo.",
                    "Kay tan-awa, kamo mahimo ingon sa usa ka lumod sa taliwala sa dagat; kay ang balud nga sama sa bukid mohasmag nganha kaninyo. Bisan pa niana, Ako modala kaninyo sa ibabaw pag-usab gikan sa mga kahiladman sa dagat; kay ang mga hangin mogawas gikan sa akong ba-ba, ug usab ang mga ulan ug mga lunop Ako mopadala.",
                    "Ug tan-awa Ako moandam kaninyo batok niini nga mga butang; kay kamo dili makatabok niining dako nga lawod gawas kon Ako moandam kaninyo batok sa mga balud sa dagat, ug sa mga hangin nga molabay ngadto, ug sa mga lunop nga moabut. Busa unsa ang buot nimo nga Ako kinahanglan moandam alang kaninyo nga kamo mahimo nga makabaton og kahayag sa diha nga kamo lamyon diha sa mga kahiladman sa dagat?"
                ]
            },
            {
                "url": "https://www.lds.org/scriptures/bofm/ether/3?lang=ceb",
                "name": "Kapitulo 3",
                "summary": [
                    "Ang igsoon nga lalaki ni Jared nakakita sa tudlo sa Ginoo samtang siya mihikap sa napulo ug unom ka mga bato—Si Kristo mipakita sa iyang espiritu nga lawas ngadto sa igsoon nga lalaki ni Jared—Kadto kinsa adunay hingpit nga kasayuran dili mapugngan gikan sa sulod sa tabil—Ang mga tighubad gihatag aron sa pagdala sa Jaredite nga talaan ngadto sa kahayag."
                ],
                "verses": [
                    "Ug nahinabo nga ang igsoon nga lalaki ni Jared, (karon ang gidaghanon sa mga sakayan nga giandam walo) miadto ngadto sa bungtod, diin sila mitawag sa bungtod nga Shelem, tungod sa iyang hilabihan ka taas, ug mitunaw gikan sa usa ka bato og napulo ug unom ka gagmay nga mga bato; ug sila mga puti ug tin-aw, gani ingon sa sihag nga bildo; ug siya midala kanila diha sa iyang mga kamot diha sa tumoy sa bungtod, ug nangamuyo pag-usab ngadto sa Ginoo, nag-ingon:",
                    "O Ginoo, ikaw nag-ingon nga kami kinahanglan maliyokan pinaagi sa mga lunop. Karon tan-awa, O Ginoo, ug ayaw kasuko sa imong sulugoon tungod sa iyang kahuyang sa imong atubangan; kay kami nasayud nga ikaw balaan ug nagpuyo sa mga langit, ug nga kami dili takus sa imong atubangan; tungod sa pagkapukan ang among mga kinaiyahan nahimo nga  mangil-ad sa kanunay; bisan pa niana, O Ginoo, ikaw nakahatag kanamo og usa ka sugo nga kami kinahanglan motawag diha kanimo, nga gikan kanimo kami unta makadawat sumala sa among mga tinguha.",
                    "Tan-awa, O Ginoo, ikaw mihampak kanamo tungod sa among kadautan, ug nag-abug kanamo ngadto, ug alang niining daghan nga mga tuig nga kami anaa sa kamingawan; bisan pa niana, ikaw nagmaloloy-on ngari kanamo. O Ginoo, tan-awa ako diha sa kalooy ug isalikway ang imong kasuko gikan niining imong mga katawhan, ug ayaw itugot nga sila moadto tabok niini nga nag-unos nga dagat diha sa kangitngit; apan tan-awa kini nga mga butang diin ako mitunaw gikan sa dako nga bato.",
                    "Ug ako nasayud, O Ginoo, nga ikaw nagbaton sa tanan nga gahum, ug makahimo bisan unsa nga ikaw buot alang sa kaayohan sa tawo; busa hikapa kini nga mga bato, O Ginoo, sa imong tudlo, ug andama sila nga sila mahimo nga mohayag diha sa ngitngit; ug sila mohayag ngari kanamo diha sa mga kasko diin kami miandam, nga kami mahimo nga makabaton og kahayag samtang kami motabok sa dagat.",
                    "Tan-awa, O Ginoo, ikaw makahimo niini. Kami nasayud nga ikaw makapakita ngadto og dako nga gahum, nga ingon og yano ngadto sa panabut sa mga tawo.",
                    "Ug nahinabo nga samtang ang igsoon nga lalaki ni Jared nakaingon niini nga mga pulong, tan-awa, ang Ginoo mituy-od sa iyang mga kamot ug mihikap sa mga bato sa tagsa-tagsa sa iyang tudlo. Ug ang tabil gikuha gikan sa mga mata sa igsoon nga lalaki ni Jared, ug siya nakakita sa tudlo sa Ginoo; ug kini ingon sa tudlo sa usa ka tawo, sama ngadto sa unod ug dugo; ug ang igsoon nga lalaki ni Jared natumba sa atubangan sa Ginoo, kay siya natingala uban sa kahadlok.",
                    "Ug ang Ginoo nakakita nga ang igsoon nga lalaki ni Jared natumba sa yuta; ug ang Ginoo miingon ngadto kaniya: Tindog, ngano nga ikaw natumba?",
                    "Ug siya miingon ngadto sa Ginoo: Ako nakakita sa tudlo sa Ginoo, ug ako nahadlok basin pa unya og siya mohampak kanako kay ako wala masayud nga ang Ginoo adunay unod ug dugo.",
                    "Ug ang Ginoo miingon ngadto kaniya: Tungod sa imong hugot nga pagtuo ikaw nakakita nga Ako nagpakatawo diha sa unod ug dugo; ug wala pay tawo nga miduol sa atubangan kanako uban sa hilabihan nga ka hugot nga pagtuo ingon nga ikaw aduna; kay kon dili pa sa ingon ikaw dili makakita sa akong tudlo. Nakakita ba ikaw og labaw pa niini?",
                    "Ug siya mitubag: Wala; Ginoo, ipakita ang imong kaugalingon ngari kanako.",
                    "Ug ang Ginoo miingon ngadto kaniya: Motuo ba ikaw sa mga pulong diin Ako mamulong?",
                    "Ug siya mitubag: Oo, Ginoo, ako nasayud nga ikaw mamulong sa kamatuoran, kay ikaw mao ang Dios sa kamatuoran, ug dili magbakak.",
                    "Ug samtang siya nagsulti niini nga mga pulong, tan-awa, ang Ginoo nagpakita sa iyang kaugalingon ngadto kaniya, ug miingon: Tungod kay ikaw nasayud niini nga mga butang ikaw natubos gikan sa pagkapukan; busa ikaw gidala pagbalik ngari sa akong atubangan; busa Ako mipakita sa akong kaugalingon nganha kanimo.",
                    "Tan-awa, Ako mao siya kinsa giandam gikan sa katukuran sa kalibutan sa pagtubos sa akong mga katawhan. Tan-awa, Ako mao si Jesukristo. Ako mao ang Amahan ug ang Anak. Ngari kanako mahimo nga ang mga katawhan adunay kinabuhi, ug nga sa kahangturan, sila kinsa motuo sa akong ngalan; ug sila mahimo nga akong anak nga mga lalaki ug anak nga mga babaye.",
                    "Ug wala pa gayud Ako makapakita sa akong kaugalingon ngadto sa tawo kinsa Ako milalang, kay wala gayuy tawo nga mituo kanako ingon kanimo. Nakaamgo ba ikaw nga ikaw gilalang subay sa akong kaugalingon nga hitsura?  Oo, gani ang tanan nga mga tawo gilalang sa sinugdanan subay sa akong kaugalingon nga hitsura.",
                    "Tan-awa, kini nga lawas, nga ikaw karon nakakita, mao ang lawas sa akong espiritu; ug ang tawo Ako milalang subay sa lawas sa akong espiritu; ug bisan ingon nga Ako nagpakita nganha kanimo diha sa espiritu Ako magpakita ngadto sa akong mga katawhan diha sa unod.",
                    "Ug karon, ingon nga ako si Moroni, miingon nga ako dili makahimo og usa ka hingpit nga asoy niini nga mga butang nga nahisulat, busa kini igo na kanako sa pag-ingon nga si Jesus mipakita sa iyang kaugalingon ngadto niini nga tawo diha sa espiritu, gani subay sa matang ug diha sa panagway sa mao nga lawas gani ingon nga siya mipakita sa iyang kaugalingon ngadto sa mga Nephite.",
                    "Ug siya mialagad ngadto kaniya gani ingon nga siya mialagad ngadto sa mga Nephite; ug tanan niini, nga kini nga mga tawo unta masayud nga siya mao ang Dios, tungod sa daghan nga mahinungdanon nga mga buhat diin ang Ginoo nagpakita ngadto kaniya.",
                    "Ug tungod sa kasayuran niini nga mga tawo siya dili mapugngan gikan sa pagtan-aw sulod sa tabil; ug siya nakakita sa tudlo ni Jesus, diin, sa diha nga siya nakakita, siya natumba sa kahadlok; kay siya nasayud nga kini mao ang tudlo sa Ginoo; ug siya wala na mag-angkon og hugot nga pagtuo, kay siya nasayud, sa walay pagduha-duha.",
                    "Busa, nakaangkon niini nga hingpit nga kasayuran sa Dios, siya dili mapugngan gikan sa sulod sa tabil; busa siya nakakita ni Jesus; ug siya nangalagad ngadto kaniya.",
                    "Ug nahinabo nga ang Ginoo miingon ngadto sa igsoon nga lalaki ni Jared: Tan-awa, ikaw dili motugot niini nga mga butang diin ikaw nakakita ug nakadungog nga maadto ngadto sa kalibutan, hangtud ang panahon moabut nga Ako mohimaya sa akong ngalan diha sa unod; busa, ikaw moamping sa mga butang diin ikaw nakakita ug nakadungog, ug ayaw ipakita kini ngadto sa mga tawo.",
                    "Ug tan-awa, sa panahon nga ikaw moduol ngari kanako, ikaw mosulat kanila ug mosilyo kanila, nga walay usa nga makahubad kanila; kay ikaw mosulat kanila sa usa ka pinulongan nga sila dili mabasa.",
                    "Ug tan-awa, kining duha ka mga bato Ako mohatag nganha kanimo, ug ikaw mosilyo kanila usab uban sa mga butang diin ikaw mosulat.",
                    "Kay tan-awa, ang pinulongan diin ikaw mosulat Ako molibug; busa Ako mosugo diha sa akong kaugalingong tukma nga panahon nga kini nga mga bato mopatin-aw ngadto sa mga mata sa mga tawo niini nga mga butang diin ikaw mosulat.",
                    "Ug sa diha nga ang Ginoo nakasulti niini nga mga pulong, siya mipakita ngadto sa igsoon nga lalaki ni Jared sa tanan nga lumulupyo sa yuta nga milabay, ug usab sa tanan nga umaabut; ug siya wala mopugong kanila gikan sa iyang panan-aw, gani hangtud ngadto sa kinatumyan sa yuta.",
                    "Kay siya miingon ngadto kaniya sa mga panahon nga nangagi, nga kon siya motuo diha kaniya nga siya makapakita ngadto kaniya sa tanan nga mga butang—kini kinahanglan nga ipakita ngadto kaniya; busa ang Ginoo dili makapugong sa bisan unsa nga gikan kaniya, kay siya nasayud nga ang Ginoo nakapakita kaniya sa tanan nga mga butang.",
                    "Ug ang Ginoo miingon ngadto kaniya: Isulat kini nga mga butang ug silyohi sila; ug Ako mopakita kanila sa akong kaugalingong tukma nga panahon ngadto sa mga anak sa mga tawo.",
                    "Ug nahinabo nga ang Ginoo misugo kaniya nga siya kinahanglan mosilyo sa duha ka mga bato diin siya midawat, ug dili mopakita kanila, hangtud ang Ginoo mopakita kanila ngadto sa mga katawhan."
                ]
            },
            {
                "url": "https://www.lds.org/scriptures/bofm/ether/4?lang=ceb",
                "name": "Kapitulo 4",
                "summary": [
                    "Si Moroni gisugo sa pagsilyo sa mga sinulat sa igsoon nga lalaki ni Jared—Sila dili ipadayag hangtud ang mga tawo adunay hugot nga pagtuo gani ingon sa igsoon nga lalaki ni Jared—Si Kristo misugo sa mga tawo sa pagtuo sa iyang mga pulong ug ngadto sa iyang mga tinun-an—Ang mga tawo gisugo sa paghinulsol, pagtuo sa ebanghelyo, ug maluwas."
                ],
                "verses": [
                    "Ug ang Ginoo misugo sa igsoon nga lalaki ni Jared sa pagkanaog gikan sa bungtod gikan sa atubangan sa Ginoo, ug mosulat sa mga butang diin siya nakakita; ug sila gidili nga maadto ngadto sa mga katawhan hangtud human nga siya kinahanglan ituboy diha sa krus; ug tungod niini nga hinungdan nga si Hari Mosiah mitipig kanila, nga sila kinahanglan dili ipadayag ngadto sa kalibutan hangtud human si Kristo makapakita gayud sa iyang kaugalingon ngadto sa iyang mga katawhan.",
                    "Ug human si Kristo sa pagkatinuod makapakita sa iyang kaugalingon ngadto sa iyang mga katawhan siya misugo nga sila kinahanglan mahimo nga ikapakita.",
                    "Ug karon, human niana, silang tanan mikunhod tungod sa pagkawalay pagtuo; ug walay usa gawas niini nga mga Lamanite, ug sila misalikway sa ebanghelyo ni Kristo; busa ako gisugo nga ako motago kanila pag-usab diha sa yuta.",
                    "Tan-awa, ako nakasulat diha niini nga mga palid sa mao nga mga butang diin nakita sa igsoon nga lalaki ni Jared; ug diha wala pay labaw ka mahinungdanon nga mga butang nga mahimo nga ikapakita kay sa niini diin gikapakita ngadto sa igsoon nga lalaki ni Jared.",
                    "Busa ang Ginoo misugo kanako sa pagsulat kanila; ug ako nakasulat kanila. Ug siya misugo kanako nga ako kinahanglan mosilyo kanila; ug siya usab misugo nga ako kinahanglan mosilyo sa hinubad niana; busa ako misilyo sa mga tighubad sumala sa sugo sa Ginoo.",
                    "Kay ang Ginoo miingon ngari kanako: Sila dili isangyaw ngadto sa mga Hentil hangtud sa adlaw nga sila mohinulsol sa ilang pagkadautan, ug mahimo nga limpyo sa atubangan sa Ginoo.",
                    "Ug diha niana nga adlaw nga sila maghupot sa hugot nga pagtuo ngari kanako, miingon ang Ginoo, gani ingon sa gihimo sa igsoon nga lalaki ni Jared, nga sila mahimo nga pagasantoson ngari kanako, niana Ako mopakita ngadto kanila sa mga butang diin nakita sa igsoon nga lalaki ni Jared, bisan sa pagbutyag ngadto kanila sa akong tanan nga mga pagpadayag, miingon si Jesukristo, ang Anak sa Dios, ang Amahan sa mga langit ug sa yuta, ug sa tanan nga mga butang nga anaa kanila.",
                    "Ug siya nga makigbisog batok sa pulong sa Ginoo, himoa siya nga tinunglo; ug siya nga molimud niini nga mga butang himoa siya nga tinunglo; kay ngadto kanila Ako dili mopakita og mahinungdanon nga mga butang, miingon si Jesukristo; kay Ako mao siya kinsa ang namulong.",
                    "Ug diha sa akong pagsugo ang mga langit moabli ug mosira; ug sa akong pulong ang yuta mouyog; ug sa akong pagsugo ang mga lumulupyo dinha niini mamatay, gani ingon pinaagi sa kalayo.",
                    "Ug siya nga dili motuo sa akong mga pulong dili motuo sa akong mga tinun-an; ug kon kini mao nga Ako dili mamulong, hukmi kaninyo; kay kamo masayud nga Ako mao ang namulong, sa katapusan nga adlaw.",
                    "Apan siya nga mituo niini nga mga butang diin Ako nakapamulong, kaniya Ako moduaw uban sa mga pagpakita sa akong Espiritu, ug siya masayud ug magpamatuod. Kay tungod sa akong Espiritu siya masayud nga kini nga mga butang mga tinuod; kay kini moawhag sa mga tawo sa pagbuhat og maayo.",
                    "Ug bisan unsa nga butang nga moawhag sa mga tawo sa pagbuhat og maayo kini gikan kanako; kay ang maayo wala magagikan ni bisan kinsa gawas kini gikan kanako. Ako mao gihapon ang naggiya sa mga tawo ngadto sa tanan nga maayo; siya nga dili motuo sa akong mga pulong dili motuo kanako—nga Ako mao; ug siya nga dili motuo kanako dili motuo sa Amahan kinsa mipadala kanako. Kay tan-awa, Ako mao ang Amahan, Ako mao ang kahayag, ug ang kinabuhi, ug ang kamatuoran sa kalibutan.",
                    "Duol ngari kanako, O kamo nga mga Hentil, ug Ako mopakita nganha kaninyo sa mahinungdanon nga mga butang, ang kasayuran diin gitago tungod sa pagkawalay pagtuo.",
                    "Duol ngari kanako, O kamo nga balay ni Israel, kay kini mahimo nga magpakita nganha kaninyo unsa ka mahinungdanon nga mga butang ang Amahan nag-andam alang kaninyo, gikan sa katukuran sa kalibutan; ug kini wala moabut nganha kaninyo, tungod sa pagkawalay pagtuo.",
                    "Tan-awa, sa panahon nga kamo mogisi niana nga tabil sa pagkawalay pagtuo nga mao ang hinungdan nga kamo nagpabilin diha sa inyong makahahadlok nga kahimtang sa pagkadautan, ug pagkatig-a sa kasingkasing, ug pagkakulang sa panabut, niana ang mahinungdanon ug kahibulongan nga mga butang diin natago gikan sa katukuran sa kalibutan gikan kaniya—oo, sa panahon nga kamo motawag sa Amahan pinaagi sa akong ngalan, uban sa usa ka masulub-on nga kasingkasing ug usa ka mahinulsulon nga espiritu, niana kamo masayud nga ang Amahan nakahinumdom sa pakigsaad diin siya mihimo ngadto sa inyong mga amahan, O balay ni Israel.",
                    "Ug unya ang akong mga pagpadayag diin Ako misugo nga mahisulat pinaagi sa akong sulugoon nga si Juan mabutyag sa mga mata sa tanan nga mga katawhan. Hinumdumi, sa panahon nga kamo makakita niini nga mga butang, kamo masayud nga ang panahon duol na nga sila mahimo nga ikapakita diha sa mao nga buhat.",
                    "Busa, sa panahon nga kamo makadawat niini nga talaan kamo mahimo nga masayud nga ang buhat sa Amahan nagsugod na diha sa ibabaw sa tibuok yuta.",
                    "Busa, paghinulsol kamo nga mga lumulupyo sa yuta, ug duol ngari kanako, ug tuo sa akong ebanghelyo, ug pagpabunyag diha sa akong ngalan, kay siya nga motuo ug magpabunyag maluwas; apan siya nga dili motuo pagasilutan; ug ang mga timailhan mosunod kanila nga motuo sa akong ngalan.",
                    "Ug bulahan siya nga makaplagan nga matinud-anon ngadto sa akong ngalan sa katapusan nga adlaw, kay siya pagahimayaon aron mopuyo sa gingharian nga giandam alang kaniya gikan sa katukuran sa kalibutan. Ug tan-awa kini mao Ako nga namulong niini. Amen."
                ]
            },
            {
                "url": "https://www.lds.org/scriptures/bofm/ether/5?lang=ceb",
                "name": "Kapitulo 5",
                "summary": [
                    "Tulo ka mga saksi ug ang buhat mobarug ingon nga usa ka pagpamatuod sa kamatuoran sa Basahon ni Mormon."
                ],
                "verses": [
                    "Ug karon ako, si Moroni, nakasulat sa mga pulong diin gisugo kanako, sumala sa akong panumduman; ug ako nakasulti kaninyo sa mga butang diin ako misilyo, busa ayaw paghikap kanila nga aron kamo mahimo nga makahubad; kay kana nga butang gidili kaninyo, gawas sa umaabut sumala sa kaalam diha sa Dios.",
                    "Ug tan-awa, kamo unta may kahigayunan nga kamo mahimo nga mopakita sa mga palid ngadto kanila kinsa motabang sa pagdala niini nga buhat.",
                    "Ug ngadto sa tulo sila ipakita pinaagi sa gahum sa Dios; busa sila masayud sa pagkatinuod nga kini nga mga butang mga tinuod.",
                    "Ug diha sa ba-ba sa tulo ka mga saksi kini nga mga butang matukod; ug ang mga pagpamatuod sa tulo, ug kini nga buhat, diha nga ipakita ang gahum sa Dios ug usab sa iyang pulong, nga ang Amahan, ug ang Anak, ug ang Espiritu Santo magpamatuod—ug kining tanan mobarug ingon nga usa ka pagpamatuod batok sa kalibutan sa katapusan nga adlaw.",
                    "Ug kon kini mao nga sila maghinulsol ug moduol ngadto sa Amahan pinaagi sa ngalan ni Jesus, sila pagadawaton ngadto sa gingharian sa Dios.",
                    "Ug karon kon ako walay katungod niini nga mga butang, hukmi ninyo; kay kamo masayud nga ako adunay katungod sa panahon nga kamo makakita kanako, ug kita mobarug sa atubangan sa Dios sa katapusan nga adlaw. Amen."
                ]
            },
            {
                "url": "https://www.lds.org/scriptures/bofm/ether/6?lang=ceb",
                "name": "Kapitulo 6",
                "summary": [
                    "Ang Jaredite nga mga kasko gipadpad sa mga hangin ngadto sa gisaad nga yuta—Ang mga katawhan midayeg sa Ginoo tungod sa iyang kaayo—Si Orihah gitudlo nga hari ibabaw kanila—Si Jared ug ang iyang igsoon nga lalaki namatay."
                ],
                "verses": [
                    "Ug karon, ako, si Moroni, mopadayon sa pagsulat sa talaan ni Jared ug sa iyang igsoon nga lalaki.",
                    "Kay nahinabo human ang Ginoo miandam sa mga bato nga ang igsoon nga lalaki ni Jared midala paingon sa bungtod, ang igsoon nga lalaki ni Jared nanaog gikan sa bungtod, ug siya mibutang sa mga bato sa sulod sa sakayan nga giandam, usa sa matag tumoy diha niana, ug tan-awa sila mihatag og kahayag ngadto sa mga sakayan.",
                    "Ug sa ingon ang Ginoo mihimo nga ang mga bato mohatag og kahayag diha sa kangitngit, aron sa paghatag og kahayag ngadto sa mga lalaki, mga babaye, ug mga bata, nga sila unta dili motabok sa dako nga mga tubig diha sa kangitngit.",
                    "Ug nahinabo nga sa diha nga sila nakaandam sa tanan nga matang sa pagkaon, nga pinaagi niana sila mahimo nga mabuhi diha sa tubig, ug usab pagkaon alang sa ilang mga panon ug mga kahayopan, ug bisan unsa nga mananap o hayop o langgam nga sila kinahanglan modala uban kanila—ug nahinabo nga sa diha nga sila nakahimo niining tanan nga mga butang sila misakay sa ilang mga sakayan o mga kasko, ug milawig ngadto sa dagat, nagtugyan sa ilang mga kaugalingon ngadto sa Ginoo nga ilang Dios.",
                    "Ug nahinabo nga ang Ginoong Dios misugo nga kinahanglan nga adunay usa ka makusog kaayo nga hangin nga mohuyop diha sa ibabaw sa mga tubig, paingon sa gisaad nga yuta; ug sa ingon niana sila gikuso-kuso sa mga balud sa dagat pinaagi sa ka kusog sa hangin.",
                    "Ug nahinabo nga sila sa daghan nga mga higayon nalubong diha sa mga kahiladman sa dagat, tungod sa bukid nga mga balud nga mihasmag diha kanila, ug usab sa dako ug makalilisang nga unos nga nahitabo tungod sa kapintas sa hangin.",
                    "Ug nahinabo nga sa diha nga sila nalubong diha sa lawod walay tubig nga makadaot kanila, ang ilang mga sakayan ingon nga hugot sama ngadto sa usa ka tadyaw, ug usab sila mga lig-on sama ngadto sa arka ni Noe; busa sa diha nga sila giliyokan sa daghan nga mga tubig sila nangamuyo ngadto sa Ginoo, ug siya midala kanila pag-usab diha sa ibabaw sa mga tubig.",
                    "Ug nahinabo nga ang hangin wala gayud mohunong sa paghuyop padulong sa gisaad nga yuta samtang sila diha sa mga tubig; ug sa ingon niana sila gipadpad ngadto pinaagi sa ka kusog sa hangin.",
                    "Ug sila miawit og mga pagdayeg ngadto sa Ginoo; oo, ang igsoon nga lalaki ni Jared miawit og mga pagdayeg ngadto sa Ginoo, ug siya mipasalamat ug midayeg sa Ginoo sa tibuok nga adlaw; ug sa diha nga ang kagabhion miabut, sila wala mohunong sa pagdayeg sa Ginoo.",
                    "Ug sa ingon sila gipadpad ngadto; ug walay mangtas sa dagat nga makahasmag kanila, ni ang lumod makaguba kanila; ug sila adunay kahayag sa kanunay, bisan kon kini anaa sa ibabaw sa tubig o sa ilawom sa tubig.",
                    "Ug sa ingon sila gipadpad ngadto, tulo ka gatus ug kap-atan ug upat ka mga adlaw diha sa tubig.",
                    "Ug sila midunggo diha sa baybayon sa gisaad nga yuta. Ug sa diha nga sila mitunob diha sa mga baybayon sa gisaad nga yuta sila miyukbo sa ilang mga kaugalingon diha sa ibabaw sa yuta, ug mipaubos sa ilang mga kaugalingon sa atubangan sa Ginoo, ug mihilak sa kalipay sa atubangan sa Ginoo, tungod  sa kadaghan sa iyang malumo nga mga kalooy diha kanila.",
                    "Ug nahinabo nga sila miadto ngadto diha sa ibabaw sa yuta, ug misugod sa pagtikad sa yuta.",
                    "Ug si Jared adunay upat ka anak nga mga lalaki; ug sila gitawag ug Jacom, ug Gilgah, ug Mahah, ug Orihah.",
                    "Ug ang igsoon nga lalaki ni Jared usab nakaanak ug mga lalaki ug mga babaye.",
                    "Ug ang mga higala ni Jared ug iyang igsoon nga lalaki miabut ug mga kawhaan ug duha ka mga tawo; ug sila usab nakaanak ug mga lalaki ug mga babaye sa wala pa sila moabut sa gisaad nga yuta; ug busa sila nagsugod sa pagkadaghan.",
                    "Ug sila gitudloan sa paglakaw nga mapainubsanon sa atubangan sa Ginoo; ug sila usab gitudloan gikan sa kahitas-an.",
                    "Ug nahinabo nga sila misugod sa pagkatag diha sa ibabaw sa yuta, ug sa pagsanay ug sa pagtikad sa yuta, ug sila nag-anam og kalig-on diha sa yuta.",
                    "Ug ang igsoon nga lalaki ni Jared misugod sa pagkatigulang, ug nakakita nga siya sa dili madugay manaog ngadto sa lubnganan; busa siya miingon ngadto kang Jared: Atong pundukon ang atong mga katawhan nga kita makahimo sa pag-ihap kanila, nga kita unta masayud gikan kanila unsa ang ilang gitinguha gikan kanato sa dili pa kita manaog ngadto sa atong mga lubnganan.",
                    "Ug sumala niana ang mga katawhan gipundok. Karon ang gidaghanon sa anak nga mga lalaki ug sa anak nga mga babaye sa igsoon nga lalaki ni Jared mga kawhaan ug duha ka mga tawo; ug ang gidaghanon sa anak nga mga lalaki ug sa anak nga mga babaye ni Jared mga napulo ug duha, siya ingon nga adunay upat ka anak nga mga lalaki.",
                    "Ug nahinabo nga sila miihap sa ilang mga katawhan; ug human sila makaihap kanila, sila nagtinguha gikan kanila sa mga butang diin sila buot nga sila kinahanglan mobuhat sa dili pa sila manaog ngadto sa ilang mga lubnganan.",
                    "Ug nahinabo nga ang mga katawhan nagtinguha gikan kanila nga sila kinahanglan modihog sa usa sa ilang anak nga mga lalaki nga mahimo nga usa ka hari ibabaw kanila.",
                    "Ug karon tan-awa, kini mabug-at ngadto kanila. Ug ang igsoon nga lalaki ni Jared miingon ngadto kanila: Sa pagkatinuod kini nga butang modala ngadto sa pagkabihag.",
                    "Apan si Jared miingon ngadto sa iyang igsoon nga lalaki: Itugot kanila nga sila makabaton og usa ka hari. Ug busa siya miingon ngadto kanila: Pagpili kamo gikan sa among anak nga mga lalaki og usa ka hari, bisan kinsa nga kamo buot.",
                    "Ug nahinabo nga sila mipili gani sa unang natawo sa igsoon nga lalaki ni Jared; ug ang iyang ngalan mao si Pagag. Ug nahinabo nga siya midumili ug dili buot nga mahimo nila nga hari. Ug ang mga katawhan buot nga ang iyang amahan kinahanglan mopugos kaniya; apan ang iyang amahan dili buot; ug siya misugo kanila nga sila kinahanglan dili mopugos og tawo nga mahimo nga ilang hari.",
                    "Ug nahinabo nga sila mipili sa tanan nga igsoon nga mga lalaki ni Pagag, ug sila dili buot.",
                    "Ug nahinabo nga ni ang anak nga mga lalaki ni Jared, gani ang tanan gawas niini nga usa; ug si Orihah gidihogan nga mahimo nga hari ibabaw sa mga katawhan.",
                    "Ug siya misugod sa paghari, ug ang mga katawhan misugod sa pag-uswag; ug sila nahimo nga hilabihan sa ka adunahan.",
                    "Ug nahinabo nga si Jared namatay, ug ang iyang igsoon nga lalaki usab.",
                    "Ug nahinabo nga si Orihah naglakaw nga mapainubsanon sa atubangan sa Ginoo, ug nahinumdom unsa ka dako nga mga butang ang nahimo sa Ginoo alang sa iyang amahan, ug usab nagtudlo sa iyang mga katawhan unsa ka dako nga mga butang ang nahimo sa Ginoo alang sa ilang mga amahan."
                ]
            },
            {
                "url": "https://www.lds.org/scriptures/bofm/ether/7?lang=ceb",
                "name": "Kapitulo 7",
                "summary": [
                    "Si Orihah mihari sa pagkamatarung—Taliwala sa pagpang-agaw ug panagbangi, ang kaatbang nga mga gingharian sa Shule ug Cohor natukod—Ang mga propeta nanghimaraut sa pagkadautan ug sa pagsimba sa mga dios-dios sa mga katawhan, kinsa human niana naghinulsol."
                ],
                "verses": [
                    "Ug nahinabo nga si Orihah mihimo og paghukom diha sa yuta diha sa pagkamatarung sa tanan niya nga mga adlaw, kansang mga adlaw hilabihan sa kadaghan.",
                    "Ug siya nakaanak og mga lalaki ug mga babaye; oo, siya nakaanak og katloan ug usa, taliwala kanila kinsa kawhaan ug tulo ka mga lalaki.",
                    "Ug nahinabo nga siya usab nakaanak ni Kib diha sa iyang katigulangon. Ug nahinabo nga si Kib mihari puli kaniya, ug si Kib nanganak ni Corihor.",
                    "Ug sa panahon nga si Corihor katloan ug duha ang panuigon siya misukol batok sa iyang amahan, ug miadto ug mipuyo sa yuta sa Nehor; ug siya nakaanak og mga lalaki ug mga babaye, ug sila nahimo nga hilabihan ka matahum, busa si Corihor midani og daghan nga mga katawhan nga mosunod kaniya.",
                    "Ug sa diha nga siya nakapundok og usa ka kasundalohan siya miadto ngadto sa yuta sa Moron diin ang hari mipuyo, ug mikuha kaniya nga bihag, nga nagpahinabo sa pulong sa igsoon nga lalaki ni Jared nga sila dad-on ngadto sa pagkabihag.",
                    "Karon ang yuta sa Moron, diin ang hari mipuyo, duol sa yuta nga gitawag og Desolation sa mga Nephite.",
                    "Ug nahinabo nga si Kib mipuyo diha sa pagkabihag, ug ang iyang mga katawhan ubos ni Corihor nga iyang anak nga lalaki, hangtud siya nahimo nga hilabihan ka tigulang; bisan pa niana si Kib nakaanak ni Shule diha sa iyang katigulangon samtang siya diha pa sa pagkabihag.",
                    "Ug nahinabo nga si Shule nasuko sa iyang igsoon nga lalaki; ug si Shule nahimo nga malig-on, ug nahimo nga gamhanan ingon sa kusog sa usa ka tawo; ug siya usab gamhanan diha sa paghukom.",
                    "Busa, siya miadto sa bungtod Ephraim, ug siya mitunaw gikan sa bungtod, ug mihimo og mga espada gikan sa puthaw alang kanila kinsa siya midala uban kaniya; ug human siya mosangkap kanila og mga espada siya mibalik ngadto sa dakbayan sa Nehor, ug nakiggubat ngadto sa iyang igsoon nga lalaki nga si Corihor, sa diin nga paagi siya nakakuha sa gingharian ug gipahiuli kini ngadto sa iyang amahan nga si Kib.",
                    "Ug karon tungod sa butang nga nahimo ni Shule, ang iyang amahan mitugyan nganha kaniya sa gingharian; busa siya misugod sa paghari puli sa iyang amahan.",
                    "Ug nahinabo nga siya mihimo og paghukom diha sa pagkamatarung; ug siya mikatag sa iyang gingharian nganha sa ibabaw sa tibuok yuta, kay ang mga katawhan nahimo nga hilabihan ka daghan.",
                    "Ug nahinabo nga si Shule usab nanganak og daghan nga anak nga mga lalaki ug anak nga mga babaye.",
                    "Ug si Corihor mihinulsol sa daghan nga mga dautan diin siya nakahimo; tungod niini si Shule mihatag kaniya og gahum sa iyang gingharian.",
                    "Ug nahinabo nga si Corihor adunay daghan nga anak nga mga lalaki ug anak nga mga babaye. Ug sa anak nga mga lalaki ni Corihor dihay usa kansang ngalan mao si Noah.",
                    "Ug nahinabo nga si Noah misukol batok ni Shule, ang hari, ug usab sa iyang amahan nga si Corihor, ug midani ni Cohor nga iyang igsoon nga lalaki, ug usab sa tanan niya nga mga kaigsoonan ug daghan nga mga katawhan.",
                    "Ug siya nakiggubat ngadto ni Shule, ang hari, diin siya nakaangkon sa yuta sa ilang unang kabilin; ug siya nahimo nga usa ka hari ibabaw niana nga bahin sa yuta.",
                    "Ug nahinabo nga siya nakiggubat pag-usab ngadto kang Shule, ang hari; ug siya midala kang Shule, ang hari, ug midala kaniya nga bihag ngadto sa Moron.",
                    "Ug nahinabo nga sa diha nga siya hapit na mopatay kaniya, ang anak nga mga lalaki ni Shule mikamang ngadto sa balay ni Noah sa kagabhion ug mipatay kaniya, ug miguba sa pultahan sa bilanggoan ug mipagawas sa ilang amahan, ug mibutang kaniya diha sa iyang trono sa iyang kaugalingon nga gingharian.",
                    "Busa, ang anak nga mga lalaki ni Noah mitukod sa iyang gingharian puli kaniya; bisan pa niana sila wala na makaangkon og gahum ibabaw ni Shule nga hari, ug ang mga katawhan kinsa ubos sa pagmando ni Shule nga hari miuswag sa hilabihan ug nag-anam ka gamhanan.",
                    "Ug ang nasud nabahin, ug dihay duha ka mga gingharian, ang gingharian ni Shule, ug ang gingharian ni Cohor, ang anak nga lalaki ni Noah.",
                    "Ug si Cohor, ang anak nga lalaki ni Noah, nagsugo nga ang iyang mga katawhan kinahanglan makiggubat ngadto kang Shule, diha diin si Shule mibuntog kanila ug mipatay kang Cohor.",
                    "Ug karon si Cohor adunay usa ka anak nga lalaki kinsa gitawag og Nimrod; ug si Nimrod mitugyan sa gingharian ni Cohor ngadto kang Shule, ug siya nakaangkon og kalooy diha sa mga mata ni Shule; busa si Shule mitugyan og dagko nga mga kalooy diha kaniya, ug siya mibuhat diha sa gingharian ni Shule sumala sa iyang mga tinguha.",
                    "Ug usab diha sa pagmando ni Shule dihay miabut nga mga propeta taliwala sa mga katawhan, kinsa mga pinadala gikan sa Ginoo, nagtagna nga ang pagkadautan ug pagsimba sa mga dios-dios sa mga katawhan nagdala og usa ka tunglo diha sa yuta, ug sila kinahanglan malaglag kon sila dili maghinulsol.",
                    "Ug nahinabo nga ang mga katawhan mibiay-biay batok sa mga propeta, ug mitamay kanila. Ug nahinabo nga si hari Shule mihimo og paghukom batok sa tanan niadto kinsa nagbiay-biay batok sa mga propeta.",
                    "Ug siya mihimo og usa ka balaod sa tibuok yuta, nga mihatag og gahum ngadto sa mga propeta nga sila kinahanglan moadto bisan asa sila buot moadto; ug pinaagi niini nga hinungdan ang mga katawhan gihatud ngadto sa paghinulsol.",
                    "Ug tungod ang mga katawhan mihinulsol sa ilang mga kadautan ug pagsimba sa mga dios-dios ang Ginoo miluwas kanila, ug sila misugod sa pag-uswag pag-usab diha sa yuta. Ug nahinabo nga si Shule nanganak og anak nga mga lalaki ug anak nga mga babaye diha sa iyang katigulangon.",
                    "Ug wala na ang mga gubat diha sa mga adlaw ni Shule; ug siya nahinumdom sa mahinungdanon nga mga butang nga ang Ginoo nakahimo alang sa iyang mga amahan diha sa pagdala kanila tabok sa dako nga lawod ngadto sa gisaad nga yuta; busa siya mihimo og paghukom diha sa pagkamatarung sa tibuok niya nga mga adlaw."
                ]
            },
            {
                "url": "https://www.lds.org/scriptures/bofm/ether/8?lang=ceb",
                "name": "Kapitulo 8",
                "summary": [
                    "May panagbangi ug panagbingkil sa tibuok gingharian—Si Akish nagtukod og usa ka pinanumpaan nga tinago nga kalihokan sa pagpatay sa hari—Tinago nga mga kalihokan iya sa yawa ug mosangput sa kalaglagan sa mga nasud—Bag-o nga mga Hentil gipahimangnoan batok sa tinago nga mga kalihokan nga magtinguha sa pagpukan sa kagawasan sa tanan nga mga yuta, mga nasud, ug mga bansa."
                ],
                "verses": [
                    "Ug nahinabo nga siya nanganak ni Omer, ug si Omer nagmando puli kaniya. Ug si Omer nanganak ni Jared; ug si Jared nanganak og anak nga mga lalaki ug anak nga mga babaye.",
                    "Ug si Jared misukol batok sa iyang amahan, ug miabut ug mipuyo diha sa yuta sa Heth. Ug nahinabo nga siya miulog-ulog sa daghan nga mga katawhan, tungod sa iyang maliputon nga mga pulong, hangtud siya nakaangkon sa katunga sa gingharian.",
                    "Ug sa diha nga siya nakaangkon na sa katunga sa gingharian siya nakiggubat ngadto sa iyang amahan, ug siya midala sa iyang amahan ngadto sa pagkabihag, ug mihimo kaniya sa pag-alagad diha sa pagkabihag;",
                    "Ug karon, sa mga adlaw sa pagmando ni Omer, siya diha sa pagkabihag sa katunga sa iyang mga adlaw. Ug nahinabo nga siya nanganak og anak nga mga lalaki ug anak nga mga babaye, diha kanila mao sila si Esrom ug Coriantumr;",
                    "Ug sila hilabihan kasuko tungod sa mga binuhatan ni Jared nga ilang igsoon nga lalaki, hangtud nga sila mitukod og kasundalohan ug nakiggubat ngadto ni Jared. Ug nahinabo nga sila nakiggubat ngadto kaniya diha sa kagabhion.",
                    "Ug nahinabo nga sa diha nga sila nakapatay sa kasundalohan ni Jared sila hapit usab makapatay kaniya; ug siya nagpakilooy kanila nga sila dili mopatay kaniya, ug siya motugyan sa gingharian ngadto sa iyang amahan. Ug nahinabo nga sila mitugot ngadto kaniya sa iyang kinabuhi.",
                    "Ug karon si Jared nahimo nga hilabihan ka masulub-on tungod sa pagkawala sa gingharian, kay siya nakapahimutang sa iyang kasingkasing diha sa gingharian ug diha sa himaya sa kalibutan.",
                    "Karon ang anak nga babaye ni Jared ingon nga hilabihan ka hanas, ug nakita ang mga kasubo sa iyang amahan, naghunahuna sa paghimo og usa ka laraw diin siya makatubos sa gingharian ngadto sa iyang amahan.",
                    "Karon ang anak nga babaye ni Jared hilabihan ka matahum. Ug nahinabo nga siya nakigsulti uban sa iyang amahan, ug miingon ngadto kaniya: Ngano nga ang akong amahan daghan og mga kasubo?  Wala ba siya makabasa sa talaan diin ang atong mga amahan nagdala tabok sa dako nga lawod?  Tan-awa, wala bay asoy mahitungod kanila sa karaan nga panahon nga sila pinaagi sa ilang tinago nga mga laraw nakaangkon og mga gingharian ug dako nga himaya?",
                    "Ug karon, busa, himoa nga ang akong amahan mopakuha ni Akish, ang anak nga lalaki ni Kimnor; ug tan-awa, ako matahum, ug ako mosayaw sa atubangan kaniya, ug ako mopahimuot kaniya, nga siya motinguha kanako aron pangasaw-on; busa kon siya magtinguha gikan kanimo nga ikaw mohatag ngadto kaniya kanako aron pangasaw-on, niana ikaw moingon: Ako mohatag kaniya kon ikaw modala ngari kanako sa ulo sa akong amahan, ang hari.",
                    "Ug karon si Omer usa ka higala ni Akish; busa, sa diha nga si Jared mipakuha ni Akish, ang anak nga babaye ni Jared misayaw sa atubangan kaniya nga siya nakapahimuot kaniya, hangtud nga siya nagtinguha kaniya nga pangasaw-on. Ug nahinabo nga siya miingon ngadto kang Jared: Ihatag siya ngari kanako aron pangasaw-on.",
                    "Ug si Jared miingon ngadto kaniya: Ako mohatag kaniya nganha kanimo, kon ikaw modala ngari kanako sa ulo sa akong amahan, ang hari.",
                    "Ug nahinabo nga si Akish mipundok ngadto sa balay ni Jared sa tanan niya nga mga kabanay ug miingon ngadto kanila: Kamo manumpa ba ngari kanako nga kamo magmatinud-anon ngari kanako sa butang diin ako magtinguha gikan kaninyo?",
                    "Ug nahinabo nga silang tanan nanumpa ngadto kaniya, pinaagi sa Dios sa langit, ug usab pinaagi sa mga langit, ug usab pinaagi sa yuta, ug pinaagi sa ilang mga ulo, nga kinsa ang molahi gikan sa panabang nga si Akish nagtinguha mawad-an sa iyang ulo; ug kinsa ang kinahanglan mobutyag sa bisan unsa nga butang nga si Akish mipahibalo ngadto kanila, ang mao gihapon kinahanglan mawad-an sa iyang kinabuhi.",
                    "Ug nahinabo nga sa ingon sila nagkauyon uban kang Akish. Ug si Akish mialagad ngadto kanila sa mga panumpa diin gihatag pinaagi kanila sa karaan nga panahon kinsa usab nagtinguha og gahum, diin gihatag ngadto gani gikan ni Cain, kinsa usa ka mamumuno gikan sa sinugdanan.",
                    "Ug sila gipatunhay pinaagi sa gahum sa yawa ngadto sa pag-alagad niini nga mga panumpa ngadto sa mga katawhan, sa pagpatunhay kanila diha sa kangitngit, aron sa pagtabang sa ingon nga nagtinguha og gahum nga makaangkon og gahum, ug sa pagbuno, ug sa pagpanglungkab ug sa pagpamakak, ug sa paghimo sa tanan nga matang sa mga pagkadautan ug malaw-ay nga mga buhat.",
                    "Ug ang anak nga babaye ni Jared mao ang misugyot diha sa iyang kasingkasing sa pagpangita niini nga mga butang sa karaan nga panahon; ug si Jared misugyot niini diha sa kasingkasing ni Akish; busa, si Akish mialagad niini ngadto sa iyang mga kaliwatan ug mga kahigalaan, naglimbong kanila pinaagi sa mga matam-is nga saad sa paghimo sa bisan unsa nga butang nga siya nagtinguha.",
                    "Ug nahinabo nga sila naghimo og usa ka tinago nga kalihokan gani ingon sa karaan; diin nga kalihokan mao ang labing salawayon ug dautan ibabaw sa tanan, diha sa panan-aw sa Dios;",
                    "Kay ang Ginoo dili mohimo diha sa tinago nga mga kalihokan, ni siya motugot nga ang tawo kinahanglan mopaagas og dugo, apan diha sa tanan nga mga butang nagdili niini, sukad sa sinugdanan sa tawo.",
                    "Ug karon ako, si Moroni, dili mosulat sa paagi sa ilang mga panumpa ug mga kalihokan, kay kini  gipahibalo ngari kanako, nga sila anaa diha sa tanan nga mga katawhan, ug sila anaa usab sa mga Lamanite.",
                    "Ug sila ang nakaingon sa kalaglagan niini nga mga katawhan si kinsa ako karon namulong, ug usab ang kalaglagan sa mga katawhan ni Nephi.",
                    "Ug bisan unsa nga nasud nga mobulig sa mao nga tinago nga mga kalihokan, aron makaangkon og gahum ug bahandi, hangtud nga sila mokatap diha sa nasud, tan-awa, sila pagalaglagon; kay ang Ginoo dili motugot nga ang dugo sa iyang mga santos, nga ipaagas pinaagi kanila, sa kanunay mangamuyo ngadto kaniya gikan sa yuta alang sa pagpanimalos diha kanila ug gani siya wala pa manimalos kanila.",
                    "Busa, O kamo nga mga Hentil, kini kaalam diha sa Dios nga kini nga mga butang kinahanglan mapakita nganha kaninyo, nga pinaagi niini kamo unta mohinulsol sa inyong mga sala, ug dili motugot nga kini nga mabunuon nga mga kalihokan molupig kaninyo, nga gihimo aron makaangkon og gahum ug bahandi—ug ang buhat, oo, bisan ang buhat sa kalaglagan moabut diha kaninyo, oo, bisan ang espada sa kaangayan sa Dios sa Kahangturan mahulog diha kaninyo, ngadto sa inyong pagkabuntog ug pagkalaglag kon kamo motugot niini nga mga butang nga mahitabo.",
                    "Busa, ang Ginoo misugo kaninyo, sa panahon nga kamo makakita niini nga mga butang nga moabut taliwala kaninyo nga kamo mahigmata ngadto sa pagkaamgo sa inyong makalilisang nga kahimtang tungod niining tinago nga kalihokan nga anaa sa taliwala kaninyo; O alaot ngadto niini, tungod sa dugo kanila kinsa  gipamatay; kay sila mangamuyo gikan sa abug alang sa pagpanimalos ngadto niini, ug usab ngadto niadto kinsa nagtukod niini.",
                    "Kay kini mahinabo nga si kinsa ang nagtukod niini nagtinguha sa pagpukan sa kagawasan sa tanan nga mga yuta, mga nasud, ug mga bansa; ug kini nagpahinabo sa kalaglagan sa tanan nga mga katawhan, kay kini gitukod pinaagi sa yawa, kinsa mao ang amahan sa tanan nga mga bakak; gani kana nga mao gihapon nga bakakon kinsa milingla sa atong unang mga ginikanan, oo, gani mao gihapon nga bakakon kinsa ang nakapahimo sa tawo nga mobuno gikan sa sinugdanan; kinsa nagpatig-a sa mga kasingkasing sa mga tawo nga sila nakabuno sa mga propeta, ug nagbato kanila, ug nagsalikway kanila gikan sa sinugdanan.",
                    "Busa, ako, si Moroni, ako gisugo sa pagsulat niini nga mga butang nga ang dautan mahunong, ug nga ang panahon mahimo nga moabut nga si Satanas wala untay gahum diha sa mga kasingkasing sa anak sa mga katawhan, apan sila unta madani sa paghimo og maayo sa kanunay, nga sila mahimo nga moduol ngadto sa tubod sa tanan nga pagkamatarung ug maluwas."
                ]
            },
            {
                "url": "https://www.lds.org/scriptures/bofm/ether/9?lang=ceb",
                "name": "Kapitulo 9",
                "summary": [
                    "Ang gingharian gihatag gikan sa usa ngadto sa lain pinaagi sa kaliwatan, panglipot, ug pagbuno—Si Emer nakakita sa Anak sa Pagkamatarung—Daghan nga mga propeta misangyaw og paghinulsol—Usa ka gutom ug lala nga mga bitin midagsang sa mga katawhan."
                ],
                "verses": [
                    "Ug karon ako, si Moroni, mopadayon sa akong talaan. Busa, tan-awa, kini nahinabo nga tungod sa tinago nga mga kalihokan ni Akish ug sa iyang mga kahigalaan, tan-awa, sila mipukan sa gingharian ni Omer.",
                    "Bisan pa niana, ang Ginoo nagmaloloy-on ngadto ni Omer. Ug usab ngadto sa iyang anak nga mga lalaki ug anak nga mga babaye kinsa wala mangita sa iyang kalaglagan.",
                    "Ug ang Ginoo mipahimangno kang Omer diha sa usa ka damgo nga siya kinahanglan mobiya gikan sa yuta; busa si Omer mibiya gikan sa yuta uban sa iyang banay, ug mipanaw sa daghan nga mga adlaw, ug miabut ug milabay sa gamay nga bungtod sa Shim, ug miabut sa dapit diin ang mga Nephite nalaglag, ug gikan diha niana nga silangan nga bahin ug miabut sa usa ka dapit nga gitawag og Ablom, duol sa baybayon, ug didto siya mitukod sa iyang tolda, ug usab ang iyang anak nga mga lalaki ug anak nga mga babaye, ug tanan niya nga sakop sa banay, gawas ni Jared ug sa iyang banay.",
                    "Ug nahinabo nga si Jared gidihogan nga hari ibabaw sa mga katawhan, pinaagi sa kamot sa pagkadautan; ug siya mihatag ngadto ni Akish sa iyang anak nga babaye aron pangasaw-on.",
                    "Ug nahinabo nga si Akish nagtinguha sa pagpatay sa iyang ugangan nga lalaki; ug siya nangayo og tabang ngadto kanila kinsa siya nakapanumpa pinaagi sa panumpa sa mga karaan, ug sila nakaangkon sa ulo sa iyang ugangan nga lalaki, samtang siya naglingkod diha sa iyang trono, nakig-atubang sa iyang mga katawhan.",
                    "Kay hilabihan ang pagkaylap niini nga kadautan ug tinago nga katilingban nga kini nakadunot sa mga kasingkasing sa tanan nga mga katawhan; busa si Jared gibuno diha sa iyang trono, ug si Akish nagmando puli kaniya.",
                    "Ug nahinabo nga si Akish misugod sa pagkasina sa iyang anak, busa siya mibilanggo kaniya sa bilanggoan, ug mihatag kaniya og diyutay o walay pagkaon hangtud nga siya nag-antus sa kamatayon.",
                    "Ug karon ang igsoon nga lalaki kaniya nga nag-antus sa kamatayon, (ug ang iyang ngalan mao si Nimrah) nasuko sa iyang amahan tungod niana diin ang iyang amahan nakabuhat ngadto sa iyang igsoon nga lalaki.",
                    "Ug nahinabo nga si Nimrah mipundok og usa ka gamay nga gidaghanon sa mga tawo, ug milayas gikan sa yuta, ug miabut ug mipuyo uban kang Omer.",
                    "Ug nahinabo nga si Akish nanganak og uban nga mga lalaki, ug sila milukmay sa mga kasingkasing sa mga katawhan, bisan pa niana sila nakapanumpa ngadto kaniya sa paghimo sa tanan nga matang sa kadautan sumala niana diin siya nagtinguha.",
                    "Karon ang mga katawhan ni Akish nagtinguha aron makaangkon og bahandi, gani ingon nga si Akish matinguhaon alang sa gahum; busa, ang anak nga mga lalaki ni Akish nagtanyag kanila og salapi, diin niana nga mga paagi sila nakadani og labaw nga bahin sa mga katawhan sa pagsunod kanila.",
                    "Ug diha misugod ang usa ka gubat tali sa anak nga mga lalaki ni Akish ug ni Akish, nga milungtad sulod sa daghan nga mga tuig, oo, ngadto sa kalaglagan sa hapit tanan nga mga katawhan sa gingharian, oo, gani ang tanan, gawas niini nga katloan ka mga tawo, ug sila kinsa milayas uban sa balay ni Omer.",
                    "Busa, si Omer napahiuli pag-usab sa yuta sa iyang kabilin.",
                    "Ug nahinabo nga si Omer misugod sa pagkatigulang; bisan pa niana, diha sa iyang tigulang nga panuigon siya nanganak ni Emer; siya midihog kang Emer nga mahimo nga hari aron magmando puli kaniya.",
                    "Ug human nga siya midihog kang Emer aron mahimo nga hari siya nakakita og kalinaw diha sa yuta sulod sa duha ka mga tuig, ug siya namatay, nakakita og hilabihan ka daghan nga mga adlaw, nga puno sa mga kasubo. Ug nahinabo nga si Emer mimando puli kaniya, ug misunod sa mga tunob sa iyang amahan.",
                    "Ug ang Ginoo misugod usab sa pagkuha sa tunglo gikan sa yuta, ug ang mga sakop sa balay ni Emer miuswag sa hilabihan ilawom sa pagmando ni Emer; ug sulod sa kan-uman ug duha ka mga tuig sila nahimo nga hilabihan ka lig-on, hangtud nga sila nahimo nga hilabihan ka adunahan—",
                    "Nakabaton sa tanan nga matang sa bunga, ug sa lugas, ug sa mga sida, ug sa maayo nga panapton, ug sa bulawan, ug sa pilak, ug sa mahalon nga mga butang;",
                    "Ug usab sa tanan nga matang sa mga kabakahan, sa mga toro, ug sa mga baka, ug sa karnero, ug sa mga baboy, ug sa mga kanding, ug usab sa daghan nga uban nga matang sa mga hayop nga mapuslanon alang sa pagkaon sa tawo.",
                    "Ug sila usab adunay mga kabayo, ug mga asno, ug dihay mga elepante ug mga curelom ug mga cumom; tanan diin mapuslanon ngadto sa tawo, ug labi gayud sa mga elepante ug mga curelom ug mga cumom.",
                    "Ug sa ingon ang Ginoo mibu-bu sa iyang mga panalangin diha niini nga yuta, nga mao ang pinili labaw sa tanan nga mga yuta; ug siya misugo nga kinsa ang makapanag-iya niini nga yuta kinahanglan manag-iya niini ngadto sa Ginoo, o sila gayud pagalaglagon sa panahon nga sila mahinog diha sa kadautan; kay diha niana, miingon ang Ginoo: Ako mobu-bu sa kahingpitan sa akong kasuko.",
                    "Ug si Emer mihimo og paghukom diha sa pagkamatarung sa tanan niya nga mga adlaw, ug siya nanganak og daghan nga anak nga mga lalaki ug anak nga mga babaye, ug siya nanganak ni Coriantum, ug siya midihog ni Coriantum, aron momando puli kaniya.",
                    "Ug human siya makadihog ni Coriantum aron sa pagmando puli kaniya siya nagpabilin nga buhi sa upat ka mga tuig, ug siya nakakita og kalinaw sa yuta; oo, ug siya gani nakakita sa Anak sa Pagkamatarung, ug nagmaya ug naghimaya diha sa iyang adlaw; ug siya namatay diha sa kalinaw.",
                    "Ug nahinabo nga si Coriantum misunod sa mga tunob sa iyang amahan, ug nagtukod og daghan nga gamhanan nga mga dakbayan, ug mialagad niana nga diin maayo ngadto sa iyang mga katawhan diha sa tanan niya nga mga adlaw. Ug nahinabo nga siya walay mga anak bisan hangtud siya hilabihan na ka tigulang.",
                    "Ug nahinabo nga ang iyang asawa namatay, ingon nga usa ka gatus ug duha ka tuig ang panuigon. Ug nahinabo nga si Coriantum nangasawa, diha sa iyang katigulangon, usa ka batan-on nga babaye, ug nanganak og anak nga mga lalaki ug anak nga mga babaye; busa siya nagpabilin nga buhi hangtud siya usa ka gatus ug kap-atan ug duha ka mga tuig ang panuigon.",
                    "Ug nahinabo nga siya nanganak ni Com, ug si Com mimando puli kaniya; ug siya mimando og kap-atan ug siyam ka mga tuig, ug siya nanganak ni Heth; ug usab siya nanganak og uban nga anak nga mga lalaki ug anak nga mga babaye.",
                    "Ug ang mga katawhan mikaylap usab sa ibabaw sa tibuok yuta, ug diha misugod pag-usab ang dako nga pagkadautan diha sa ibabaw sa yuta, ug si Heth misugod sa paghupot sa tinago nga mga laraw ingon usab sa karaan,  sa paglaglag sa iyang amahan.",
                    "Ug nahinabo nga siya mipapahawa sa iyang amahan gikan sa trono, kay siya mipatay kaniya sa iyang kaugalingon nga espada; ug siya mimando puli kaniya.",
                    "Ug dihay miabut nga mga propeta sa yuta pag-usab, nagsangyaw og paghinulsol ngadto kanila—nga sila kinahanglan moandam sa agianan sa Ginoo o adunay moabut nga usa ka tunglo diha sa ibabaw sa yuta; oo, gani adunay usa ka dako nga kagutom, diha diin sila kinahanglan pagalaglagon kon sila dili maghinulsol.",
                    "Apan ang mga katawhan wala motuo sa mga pulong sa mga propeta, apan sila misalikway kanila; ang uban kanila sila milabay ngadto sa mga lungag ug mibiya kanila aron mamatay. Ug nahinabo nga sila mihimo niini nga mga butang sumala sa mga sugo sa hari, si Heth.",
                    "Ug nahinabo nga dihay misugod nga usa ka kainit diha sa yuta, ug ang mga lumulupyo misugod sa pagkamatay sa hilabihan ka kusog tungod sa kainit, kay walay ulan diha sa ibabaw sa yuta.",
                    "Ug dihay mitungha nga mga lala nga mga bitin usab diha sa ibabaw sa yuta, ug mihilo sa daghan nga mga katawhan. Ug nahinabo nga ang ilang mga panon misugod sa paglayas sa atubangan sa lala nga mga bitin, ngadto sa yuta sa habagatan nga bahin, nga gitawag sa mga Nephite og Zarahemla.",
                    "Ug nahinabo nga dihay daghan kanila nga namatay sa agianan; bisan pa niana, dihay uban nga milayas ngadto sa yuta sa habagatan nga bahin.",
                    "Ug nahinabo nga ang Ginoo mihimo sa mga bitin nga sila kinahanglan dili na mogukod kanila, apan sila kinahanglan mobabag sa agianan nga ang mga katawhan dili makaagi, nga si kinsa ang mangahas sa pag-agi mahimo nga mahulog ngadto sa lala nga mga bitin.",
                    "Ug nahinabo nga ang mga katawhan misunod sa agianan sa mga hayop, ug milamoy sa mga patay nga lawas kanila nga namatay sa agianan hangtud sila nakalamoy kanilang tanan. Karon sa diha nga ang mga katawhan nakakita nga sila gayud mamatay sila misugod sa paghinulsol sa ilang mga kadautan ug nangamuyo ngadto sa Ginoo.",
                    "Ug nahinabo nga sa diha nga sila nakapaubos sa ilang mga kaugalingon og igo sa atubangan sa Ginoo siya mipadala og ulan diha sa ibabaw sa yuta; ug ang mga katawhan misugod sa pagkalagsik pag-usab, ug dihay misugod sa pagpamunga sa amihanan nga mga nasud, ug sa tanan nga naglibut nga mga nasud. Ug ang Ginoo mipakita sa iyang gahum ngadto kanila sa pagpanalipod kanila gikan sa gutom."
                ]
            },
            {
                "url": "https://www.lds.org/scriptures/bofm/ether/10?lang=ceb",
                "name": "Kapitulo 10",
                "summary": [
                    "Usa ka hari misunod sa lain—Pipila ka mga hari mga matarung; ang uban mga dautan—Kon ang pagkamatarung mopatigbabaw, ang mga katawhan mapanalanginan ug mouswag pinaagi sa Ginoo."
                ],
                "verses": [
                    "Ug nahinabo nga si Shez, kinsa usa ka kaliwat ni Heth—kay si Heth namatay sa gutom, ug ang tanan niya nga mga sakop sa panimalay gawas ni Shez—busa, si Shez misugod paghimo pag-usab og usa ka nagkatibulaag nga mga katawhan,",
                    "Ug nahinabo nga si Shez nahinumdom sa kalaglagan sa iyang mga amahan, ug siya mitukod og usa ka matarung nga gingharian; kay siya nahinumdom unsa ang gihimo sa Ginoo sa pagdala ni Jared ug sa iyang igsoon nga lalaki tabok sa lawod; ug siya nagsunod sa mga pamaagi sa Ginoo; ug siya nanganak og anak nga mga lalaki ug anak nga mga babaye.",
                    "Ug ang iyang kamagulangan nga anak nga lalaki, kansang ngalan mao si Shez, misukol batok kaniya; bisan pa niana, si Shez gihampak uban ang kadaot pinaagi sa kamot sa usa ka tulisan, tungod sa iyang hilabihan nga mga katigayunan, nga midala og kalinaw pag-usab ngadto sa iyang amahan.",
                    "Ug nahinabo nga ang iyang amahan mitukod og daghan nga mga dakbayan diha sa ibabaw sa yuta, ug ang mga katawhan misugod pag-usab sa pagkaylap sa ibabaw sa tibuok yuta. Ug si Shez nagpuyo sa hilabihan nga ka tigulang ang panuigon; ug siya nanganak ni Riplakish. Ug siya namatay, ug si Riplakish mimando puli kaniya.",
                    "Ug nahinabo nga si Riplakish wala mobuhat niana nga matarung diha sa panan-aw sa Ginoo, kay siya adunay daghan nga mga asawa ug mga puyo-puyo, ug mipahamtang diha sa mga abaga sa tawo niana nga hilabihan kabug-at nga palas-anon; oo, siya mibuhis kanila og dagko nga mga buhis; ug sa mga buhis siya mitukod og daghan nga mga dagko nga mga gambalay.",
                    "Ug siya mipatindog kaniya og usa ka hilabihan ka maanindot nga trono; ug siya mitukod og daghan nga mga bilanggoan, ug si kinsa ang dili mobayad ngadto sa buhis siya mobalhug ngadto sa bilanggoan; ug siya kinsa wala makabayad siya mobalhug ngadto sa bilanggoan; ug siya mipahimo nga sila kinahanglan motrabaho sa walay hunong alang sa ilang panginabuhi; ug si kinsa ang magdumili sa pagtrabaho siya mopahamtang og kamatayon.",
                    "Busa siya nakaangkon sa iyang tanan nga hilabihan ka maayo nga pagkabuhat nga mga butang, oo, gani ang iyang lunsay nga bulawan siya misugo nga mahashasan sa bilanggoan; ug ang tanan nga matang sa hilabihan ka maayo nga pagkabuhat nga mga butang siya misugo nga ipahimo diha sa bilanggoan. Ug nahinabo nga siya mipaantus sa mga katawhan uban sa iyang malaw-ay nga mga buhat ug mga pagkasalawayon.",
                    "Ug sa diha nga siya nakamando sulod sa kap-atan ug duha ka mga tuig ang mga katawhan mialsa sa pagsukol batok kaniya; ug diha misugod ang gubat pag-usab diha sa yuta, hangtud nga si Riplakish napatay, ug ang iyang mga kaliwatan giabug gikan sa yuta.",
                    "Ug nahinabo nga human sa sulod sa daghan nga mga tuig, si Moriantum, (siya ingon nga usa ka kaliwat ni Riplakish) mipundok og usa ka kasundalohan sa mga sinalikway, ug miadto ug nakig-away ngadto sa mga katawhan; ug siya nakaangkon og gahum sa daghan nga mga dakbayan; ug ang gubat nahimo nga hilabihan ka makalilisang, ug milungtad sulod sa daghan nga mga tuig; ug siya nakaangkon og gahum ibabaw sa tibuok yuta, ug mihimo sa iyang kaugalingon nga hari ibabaw sa tibuok yuta.",
                    "Ug human siya mihimo sa iyang kaugalingon nga hari siya mipagaan sa gipas-an sa mga katawhan, nga pinaagi niini siya nakaangkon og pagdayeg diha sa mga mata sa mga katawhan, ug sila midihog kaniya nga mahimo nga ilang hari.",
                    "Ug siya naghimo og kaangayan ngadto sa mga katawhan, apan wala ngadto kaniya tungod sa iyang daghan nga malaw-ay nga mga buhat; busa siya gipahimulag gikan sa atubangan sa Ginoo.",
                    "Ug nahinabo nga si Morianton mitukod og daghan nga mga dakbayan, ug ang mga katawhan nahimo nga hilabihan ka adunahan ubos sa iyang pagmando, diha sa mga gambalay, ug diha sa mga bulawan ug pilak, ug sa pagpatubo og lugas, ug sa mga panon, ug sa mga kahayopan, ug kadto nga mga butang nga napahiuli ngadto kanila.",
                    "Ug si Morianton nagpabilin nga buhi sa hilabihan nga ka tigulang nga panuigon, ug unya siya nanganak ni Kim; ug si Kim mimando puli sa iyang amahan; ug siya mimando sa walo ka mga tuig, ug ang iyang amahan namatay. Ug nahinabo nga si Kim wala magmando diha sa pagkamatarung, busa siya wala mapanalangini sa Ginoo.",
                    "Ug ang iyang igsoon nga lalaki mialsa batok kaniya, diin siya midala kaniya ngadto sa pagkabihag; ug siya nagpabilin diha sa pagkabihag sa tanan niya nga mga adlaw; ug siya nanganak og anak nga mga lalaki ug anak nga mga babaye diha sa pagkabihag, ug diha sa iyang katigulangon siya nanganak ni Levi; ug siya namatay.",
                    "Ug nahinabo nga si Levi mialagad diha sa pagkabihag human sa kamatayon sa iyang amahan, sulod sa kap-atan ug duha ka mga tuig. Ug siya mihimo og pakiggubat batok sa hari sa yuta, pinaagi diin siya miangkon ngadto sa iyang kaugalingon sa gingharian.",
                    "Ug human siya makaangkon ngadto sa iyang kaugalingon sa gingharian siya mihimo niana nga unsa ang matarung diha sa panan-aw sa Ginoo; ug ang mga katawhan miuswag diha sa yuta; ug siya nagpuyo ngadto sa usa ka mabungahon nga katigulangon, ug siya nanganak og anak nga mga lalaki ug anak nga mga babaye; ug siya usab nanganak ni Corom, kinsa siya midihog nga hari puli kaniya.",
                    "Ug nahinabo nga si Corom mihimo nianang unsa ang maayo diha sa panan-aw sa Ginoo sa tanan niya nga mga adlaw; ug siya nanganak og daghan nga anak nga mga lalaki ug anak nga mga babaye; ug human siya makasinati og daghan nga mga adlaw siya namatay, gani ingon ngadto sa kapahulayan sa yuta; ug si Kish mimando puli kaniya.",
                    "Ug nahinabo nga si Kish namatay usab, ug si Lib mimando puli kaniya.",
                    "Ug nahinabo nga si Lib usab mihimo niana nga unsa ang maayo diha sa panan-aw sa Ginoo. Ug sa mga adlaw ni Lib ang lala nga mga bitin gipamatay. Busa sila miadto ngadto sa yuta sa habagatan nga bahin, aron sa pagpangayam og pagkaon alang sa mga katawhan sa yuta, kay ang yuta gitabunan sa mga hayop sa kalasangan. Ug si Lib usab sa iyang kaugalingon nahimo nga usa ka bantugan nga mangangayam.",
                    "Ug sila mitukod og usa ka gamhanan nga dakbayan sa may taas ug pig-ot nga bahin sa yuta sa may dapit diin ang dagat mibahin sa yuta.",
                    "Ug sila mipanalipod sa yuta sa habagatan nga bahin nga mahimo nga usa ka kamingawan, aron makakuha og mga ihalas nga mga hayop. Ug ang ibabaw sa tibuok yuta sa amihanan nga bahin natabunan uban sa mga lumulupyo.",
                    "Ug sila hilabihan ka mga kugihan, ug sila namalit ug namaligya ug nagpatigayon sa usag usa nga sila unta makaangkon og bahandi.",
                    "Ug sila mitrabaho sa tanan nga matang sa oro, ug sila mihimo og bulawan, ug pilak, ug puthaw, ug tumbaga, ug tanan nga matang sa mga metal; ug sila mikalot niini gikan sa yuta; busa, sila mihabwa og dagko nga mga pundok sa yuta, aron sa pagkuha og oro, ug bulawan, ug pilak, ug puthaw, ug kobre. Ug sila mibuhat sa tanan nga matang sa hilabihan ka maayo nga pagkabuhat nga mga butang.",
                    "Ug sila adunay mga sida, maayo nga pagkalubid nga panapton; ug sila mibuhat sa tanan nga matang sa panapton, nga sila makasaput sa ilang kaugalingon gikan sa ilang pagkahubo.",
                    "Ug sila mihimo sa tanan nga matang sa mga himan aron sa pagbugwal sa yuta, sa pagdaro, sa pagtanom, sa pag-ani ug sa pagguna, ug usab sa paggiok.",
                    "Ug sila mihimo sa tanan nga matang sa mga himan diin sila mitrabaho uban sa ilang mga  kahayopan.",
                    "Ug sila mihimo sa tanan nga matang sa mga hinagiban sa gubat. Ug sila mitrabaho sa tanan nga matang sa buhat sa hilabihan nga ka talagsaon nga pagkahimo.",
                    "Ug wala pay mga katawhan nga labaw nga gipanalanginan kay kanila, ug labaw nga gipauswag pinaagi sa kamot sa Ginoo. Ug sila diha sa yuta nga pinili labaw sa tanan nga mga yuta, kay ang Ginoo namulong niini.",
                    "Ug nahinabo nga si Lib nagpuyo sa daghan nga mga katuigan, ug nanganak ug anak nga mga lalaki ug anak nga mga babaye; ug siya usab nanganak ni Hearthom.",
                    "Ug nahinabo nga si Hearthom mimando puli sa iyang amahan. Ug sa diha nga si Hearthom nakamando og kawhaan ug upat ka mga tuig, tan-awa, ang gingharian gikuha gikan kaniya. Ug siya mialagad sa daghan nga mga katuigan diha sa pagkabihag, oo, bisan ang tanan nga nahibilin sa iyang mga adlaw.",
                    "Ug siya nanganak ni Heth, ug si Heth nagpuyo diha sa pagkabihag sa tanan niya nga mga adlaw. Ug si Heth nanganak ni Aaron, ug si Aaron nagpuyo diha sa pagkabihag sa tanan niya nga mga adlaw; ug siya nanganak ni Amnigaddah, ug si Amnigaddah usab nagpuyo diha sa pagkabihag sa tanan niya nga mga adlaw; ug siya nanganak ni Coriantum, ug si Coriantum nagpuyo diha sa pagkabihag sa tanan niya nga mga adlaw; ug siya nanganak ni Com.",
                    "Ug nahinabo nga si Com midani sa katunga sa gingharian. Ug siya mimando sa katunga sa gingharian sa kap-atan ug duha ka mga tuig; ug siya miadto aron sa pakig-away batok sa hari, si Amgid, ug sila nag-away sulod sa daghan nga mga tuig, diin niini nga panahon si Com nakaangkon og gahum ibabaw ni Amgid, ug nakabaton og gahum sa nahibilin sa gingharian.",
                    "Ug sa mga adlaw ni Com dihay misugod nga mga tulisan sa yuta; ug sila migamit sa karaan nga mga laraw, ug mialagad sa mga panumpa subay sa paagi sa mga karaan, ug nagtinguha pag-usab sa paglaglag sa gingharian.",
                    "Karon si Com nakig-away og maayo batok kanila; bisan pa niana, siya wala makabuntog batok kanila."
                ]
            },
            {
                "url": "https://www.lds.org/scriptures/bofm/ether/11?lang=ceb",
                "name": "Kapitulo 11",
                "summary": [
                    "Mga gubat, mga panagsumpaki, ug mga pagkadautan mipatigbabaw sa Jaredite nga kinabuhi—Mga propeta mitagna sa hingpit nga kalaglagan sa mga Jaredite gawas kon sila maghinulsol—Ang mga katawhan misalikway sa mga pulong sa mga propeta."
                ],
                "verses": [
                    "Ug dihay miabut usab sa mga adlaw ni Com nga daghan nga mga propeta, ug nanagna sa kalaglagan niana nga gamhanan nga mga katawhan gawas kon sila maghinulsol, ug mobalik ngadto sa Ginoo, ug mobiya sa ilang mga pagbuno ug mga pagkadautan.",
                    "Ug nahinabo nga ang mga propeta gisalikway sa mga katawhan, ug sila milayas ngadto ni Com alang sa panalipod, kay ang mga katawhan nagtinguha sa paglaglag kanila.",
                    "Ug sila nanagna ngadto ni Com og daghan nga mga butang; ug siya napanalanginan diha sa tanan nga nahibilin sa iyang mga adlaw.",
                    "Ug siya nagpuyo ngadto sa usa ka mabungahon nga katigulangon ug nanganak ni Shiblom; ug si Shiblom mimando puli kaniya. Ug ang igsoon nga lalaki ni Shiblom misukol batok kaniya, ug diha misugod ang hilabihan ka dako nga gubat sa tanan nga yuta.",
                    "Ug nahinabo nga ang igsoon nga lalaki ni Shiblom misugo nga ang tanan nga mga propeta kinsa nanagna sa kalaglagan sa mga katawhan kinahanglan pahamtangan sa kamatayon;",
                    "Ug dihay dako nga katalagman diha sa tibuok nga yuta, kay sila nakapamatuod nga usa ka dako nga tunglo modangat diha sa yuta, ug usab diha sa mga katawhan, ug nga kinahanglan adunay dako nga kalaglagan taliwala kanila, ingon sa usa nga wala pa gayud mahitabo diha sa ibabaw sa yuta, ug ang ilang mga bukog kinahanglan mahimo nga ingon sa mga pundok sa yuta diha sa ibabaw sa yuta gawas kon sila maghinulsol sa ilang mga pagkadautan.",
                    "Ug sila wala mopatalinghug ngadto sa tingog sa Ginoo, tungod sa ilang dautan nga mga kalihokan; busa, diha misugod ang mga gubat ug mga panagbingkil sa tanan nga mga yuta, ug usab daghan nga mga kagutom ug mga kamatay, hangtud nga dihay usa ka dako nga kalaglagan, ingon sa usa nga wala pa gayud masayri diha sa ibabaw sa yuta; ug kining tanan nahinabo sa mga adlaw ni Shiblom.",
                    "Ug ang mga katawhan misugod sa paghinulsol sa ilang kadautan; ug sa ingon nga sila mibuhat ang Ginoo nagmaloloy-on ngadto kanila.",
                    "Ug nahinabo nga si Shiblom gipatay, ug si Seth gidala ngadto sa pagkabihag; ug nagpuyo diha sa pagkabihag sa tanan niya nga mga adlaw.",
                    "Ug nahinabo nga si Ahah, iyang anak nga lalaki, nakaangkon sa gingharian; ug siya mimando ibabaw sa mga katawhan sa tanan niya nga mga adlaw. Ug siya mibuhat sa tanan nga matang sa kadautan diha sa iyang mga adlaw, nga pinaagi niana siya mipahimo sa pagpaagas sa daghan nga dugo; ug diyutay ang iyang mga adlaw.",
                    "Ug si Ethem, ingon nga usa ka kaliwat ni Ahah, miangkon sa gingharian; ug siya usab mibuhat niana unsa ang dautan sa iyang mga adlaw.",
                    "Ug nahinabo nga diha sa mga adlaw ni Ethem dihay miabut nga daghan nga mga propeta, ug nanagna pag-usab ngadto sa mga katawhan; oo, sila mihimo og panagna nga ang Ginoo sa hingpit molaglag kanila gikan sa ibabaw sa yuta gawas kon sila maghinulsol sa ilang mga kadautan.",
                    "Ug nahinabo nga ang mga katawhan nagpatig-a sa ilang mga kasingkasing, ug wala mopatalinghug ngadto sa ilang mga pulong; ug ang mga propeta nagbangutan ug mipahawa gikan sa taliwala sa mga katawhan.",
                    "Ug nahinabo nga si Ethem mihimo og paghukom diha sa pagkadautan sa tanan niya nga mga adlaw; ug siya nanganak ni Moron. Ug nahinabo nga si Moron mimando puli kaniya; ug si Moron mihimo niana unsa ang dautan sa atubangan sa Ginoo.",
                    "Ug nahinabo nga dihay mitungha nga usa ka pagsukol taliwala sa mga katawhan, tungod nianang tinago nga kalihokan nga gitukod aron makaangkon og gahum ug makaangkon og bahandi; ug dihay miabut nga gamhanan nga tawo taliwala kanila diha sa pagkadautan, ug nakiggubat ngadto ni Moron, diin siya mibuntog sa katunga sa gingharian; ug siya mibaton sa katunga sa gingharian sa daghan nga mga katuigan.",
                    "Ug nahinabo nga si Moron mibuntog kaniya, ug miangkon sa gingharian pag-usab.",
                    "Ug nahinabo nga dihay lain nga mitungha nga gamhanan nga tawo; ug siya usa ka kaliwat sa igsoon nga lalaki ni Jared.",
                    "Ug nahinabo nga siya mibuntog kang Moron ug nakaangkon sa gingharian; busa, si Moron mipuyo diha sa pagkabihag sa tanan nga nahibilin sa iyang mga adlaw; ug siya nanganak ni Coriantor.",
                    "Ug nahinabo nga si Coriantor mipuyo diha sa pagkabihag sa tanan niya nga mga adlaw.",
                    "Ug diha sa mga adlaw ni Coriantor dihay miabut usab nga daghan nga mga propeta, ug nanagna sa mahinungdanon ug kahibulongan nga mga butang, ug misangyaw og paghinulsol ngadto sa mga katawhan, ug gawas kon sila gayud mohinulsol ang Ginoong Dios mohimo og paghukom batok kanila ngadto sa ilang hingpit nga kalaglagan;",
                    "Ug nga ang Ginoong Dios mopadala o mopasanay og lain nga mga katawhan sa pag-angkon sa yuta, pinaagi sa iyang gahum, subay sa paagi nga siya midala sa ilang mga amahan.",
                    "Ug sila misalikway sa tanan nga mga pulong sa mga propeta, tungod sa ilang tinago nga kapunongan ug dautan nga mga pagkasalawayon.",
                    "Ug nahinabo nga si Coriantor nanganak ni Ether, ug siya namatay, ingon nga nakapuyo diha sa pagkabihag sa tanan niya nga mga adlaw."
                ]
            },
            {
                "url": "https://www.lds.org/scriptures/bofm/ether/12?lang=ceb",
                "name": "Kapitulo 12",
                "summary": [
                    "Ang propeta Ether miawhag sa mga katawhan sa pagtuo sa Dios—Si Moroni miasoy pagbalik sa mga katingalahan ug mga kahibulongan nga buhat pinaagi sa hugot nga pagtuo—Hugot nga pagtuo nakahimo sa igsoon nga lalaki ni Jared sa pagkakita ni Kristo—Ang Ginoo mihatag sa mga tawo og kahuyang nga sila unta magmapainubsanon—Ang igsoon nga lalaki ni Jared miirog sa Bungtod sa Zerin pinaagi sa hugot nga pagtuo—Hugot nga pagtuo, paglaum, ug gugma nga putli mga kinahanglanon sa kaluwasan—Si Moroni nakakita ni Jesus nawong sa nawong."
                ],
                "verses": [
                    "Ug nahinabo nga ang mga adlaw ni Ether diha sa mga adlaw ni Coriantumr; ug si Coriantumr mao ang hari ibabaw sa tanan nga yuta.",
                    "Ug si Ether usa ka propeta sa Ginoo; busa si Ether mitungha sa mga adlaw ni Coriantumr, ug misugod sa pagpanagna ngadto sa mga katawhan, kay siya dili mapugngan tungod sa Espiritu sa Ginoo diin anaa kaniya.",
                    "Kay siya misangyaw gikan sa buntag, gani hangtud sa pagsalop sa adlaw, nag-awhag sa mga katawhan sa pagtuo diha sa Dios ngadto sa paghinulsol basin pa unya sila kinahanglan malaglag, nag-ingon ngadto kanila nga pinaagi sa hugot nga pagtuo ang tanan nga mga butang matuman—",
                    "Busa, kinsa kadto nga motuo diha sa Dios tingali uban sa kasiguroan molaum alang sa maayo nga kalibutan, oo, gani usa ka dapit diha sa tuo nga kamot sa Dios, kansang paglaum moabut pinaagi sa hugot nga pagtuo, naghimo og kalig-on ngadto sa mga kalag sa mga tawo, diin makahimo kanila nga lig-on ug makanunayon, sa kanunay puno sa maayo nga mga buhat, gitultulan ngadto sa paghimaya sa Dios.",
                    "Ug nahinabo nga si Ether nanagna sa mahinungdanon ug kahibulongan nga mga butang ngadto sa mga katawhan, diin sila wala motuo, tungod kay sila wala makakita kanila.",
                    "Ug karon, ako, Moroni, namulong sa ingon mahitungod niini nga mga butang; ako mopakita ngadto sa kalibutan nga ang hugot nga pagtuo mao ang mga butang nga gilauman ug dili makita; busa, ayaw pakiglalis tungod kay kamo wala makakita, kay kamo dili makadawat og saksi hangtud human sa pagsulay sa inyong hugot nga pagtuo.",
                    "Kay kini pinaagi sa hugot nga pagtuo nga si Kristo mipakita sa iyang kaugalingon ngadto sa atong mga amahan, human siya mabanhaw gikan sa kamatayon; ug siya wala mopakita sa iyang kaugalingon ngadto kanila hangtud sila adunay hugot nga pagtuo diha kaniya; busa, kini gikinahanglan gayud nga ang uban adunay hugot nga pagtuo diha kaniya, kay siya wala mopakita sa iyang kaugalingon ngadto sa kalibutan.",
                    "Apan tungod sa hugot nga pagtuo sa mga tawo siya mipakita sa iyang kaugalingon ngadto sa kalibutan, ug mihimaya sa ngalan sa Amahan, ug miandam og usa ka agianan nga sa ingon ang uban unta makaambit sa langitnon nga gasa, nga sila unta molaum alang niadto nga mga butang nga sila wala makakita.",
                    "Busa, kamo usab mahimo nga makabaton og paglaum, ug mahimo nga mga tig-ambit sa gasa, kon kamo magbaton og hugot nga pagtuo.",
                    "Tan-awa kini pinaagi sa hugot nga pagtuo nga sila sa daan nga panahon gitawag subay sa balaan nga kapunongan sa Dios.",
                    "Busa, pinaagi sa hugot nga pagtuo ang balaod ni Moises gihatag. Apan diha sa gasa sa iyang Anak nga lalaki ang Dios miandam og usa ka labing maayo nga paagi; ug kini pinaagi sa hugot nga pagtuo nga kini natuman.",
                    "Kay kon wala ang hugot nga pagtuo taliwala sa mga katawhan ang Dios dili makahimo og milagro taliwala kanila; busa, siya wala mopakita sa iyang kaugalingon hangtud human sa pagsulay sa ilang hugot nga pagtuo.",
                    "Tan-awa, kini tungod sa hugot nga pagtuo ni Alma ug ni Amulek nga nakahimo sa bilanggoan nga malumpag ngadto sa yuta.",
                    "Tan-awa, kini tungod sa hugot nga pagtuo ni Nephi ug ni Lehi nga nakahimo og kausaban diha sa mga Lamanite, nga sila nabunyagan uban sa kalayo ug uban sa Espiritu Santo.",
                    "Tan-awa, kini tungod sa hugot nga pagtuo ni Ammon ug sa iyang mga kaigsoonan nga nakahimo sa mga kahibulongan nga milagro taliwala sa mga Lamanite.",
                    "Oo, ug gani tanan sila kinsa nakahimo og mga milagro nakahimo kanila pinaagi sa hugot nga pagtuo, bisan niadto kinsa mga nahiuna ni Kristo ug usab niadto kinsa mga misunod.",
                    "Ug kini pinaagi sa hugot nga pagtuo nga ang tulo ka mga tinun-an nakaangkon og usa ka saad nga sila dili makatilaw sa kamatayon; ug sila wala makaangkon sa saad hangtud human sa ilang hugot nga pagtuo.",
                    "Ug ni sa bisan unsa nga panahon adunay nakahimo og mga milagro hangtud human sa ilang hugot nga pagtuo; busa sila mituo una diha sa Anak sa Dios.",
                    "Ug dihay daghan kansang hugot nga pagtuo hilabihan ka lig-on bisan sa wala pa moabut si Kristo, kinsa dili mapugngan gikan sa sulod sa tabil, apan sa pagkatinuod nakakita uban sa ilang mga mata sa mga butang diin sila nakakita uban ang mata sa hugot nga pagtuo, ug sila nalipay.",
                    "Ug tan-awa, kami nakakita dinhi niini nga talaan nga ang usa niini mao ang igsoon nga lalaki ni Jared; kay hilabihan ka dako sa iyang hugot nga pagtuo diha sa Dios, nga sa diha nga ang Dios mibutang sa iyang tudlo siya dili makatago niini gikan sa panan-aw sa igsoon nga lalaki ni Jared, tungod sa iyang pulong nga siya namulong ngadto kaniya, unsa nga pulong siya nakaangkon pinaagi sa hugot nga pagtuo.",
                    "Ug human ang igsoon nga lalaki ni Jared nakakita sa tudlo sa Ginoo, tungod sa saad diin ang igsoon nga lalaki ni Jared nakaangkon pinaagi sa hugot nga pagtuo, ang Ginoo dili makapugong sa bisan unsa gikan sa iyang panan-aw; busa siya mipakita kaniya sa tanan nga mga butang, kay siya dili na kapugngan sa gawas sa tabil.",
                    "Ug kini pinaagi sa hugot nga pagtuo nga ang akong mga amahan nakaangkon sa saad nga kini nga mga butang moabut ngadto sa ilang mga kaigsoonan pinaagi sa mga Hentil; busa ang Ginoo misugo kanako, oo, gani si Jesukristo.",
                    "Ug ako miingon ngadto kaniya: Ginoo, ang mga Hentil mobiay-biay niini nga mga butang, tungod sa among pagkahuyang diha sa pagsulat; kay Ginoo ikaw naghimo kanamo nga gamhanan diha sa pulong pinaagi sa hugot nga pagtuo, apan ikaw wala maghimo kanamo nga gamhanan diha sa pagsulat; kay ikaw naghimo sa tanan niini nga mga katawhan nga sila makapamulong og daghan, tungod sa Espiritu Santo diin ikaw naghatag kanila;",
                    "Ug ikaw naghimo kanamo nga kami makasulat og diyutay, tungod sa pagkabakikaw sa among mga kamot. Tan-awa, ikaw wala maghimo kanamo nga gamhanan diha sa pagsulat sama ngadto sa igsoon nga lalaki ni Jared, kay ikaw mihimo kaniya nga ang mga butang diin siya misulat mga gamhanan gani nga ikaw mao, ngadto sa pagbuntog sa tawo sa pagbasa kanila.",
                    "Ikaw mihimo usab sa among mga pulong nga gamhanan ug mahinungdanon, bisan nga kami dili makasulat kanila; busa, kon kami mosulat kami nakakita sa among kahuyang, ug nasayop tungod sa pagpahimutang sa among mga pulong; ug ako nahadlok basin unya ang mga Hentil mobiay-biay sa among mga pulong.",
                    "Ug sa diha nga ako nakapamulong niini, ang Ginoo misulti ngari kanako, nag-ingon: Ang mga buang mobiay-biay apan sila gayud magbangutan; ug ang akong grasya igo alang sa maaghup, nga sila dili magpahimulos sa inyong kahuyang;",
                    "Ug kon ang mga tawo moduol ngari kanako, Ako mopakita ngadto kanila sa ilang kahuyang. Ako mohatag ngadto sa mga tawo og kahuyang nga sila mahimo nga magpaubos; ug ang akong grasya igo alang sa tanan nga mga tawo nga magpaubos sa ilang mga kaugalingon sa akong atubangan; kay kon sila magpaubos sa ilang mga kaugalingon sa akong atubangan, ug magbaton og hugot nga pagtuo ngari kanako, niana Ako mohimo sa mahuyang nga mga butang nga mahimo nga malig-on ngadto kanila.",
                    "Tan-awa, Ako mopakita ngadto sa mga Hentil sa ilang kahuyang, ug Ako mopakita ngadto kanila nga ang hugot nga pagtuo, paglaum ug gugma nga putli modala ngari kanako—sa tubod sa tanan nga pagkamatarung.",
                    "Ug ako, si Moroni, nga nakadungog niini nga mga pulong, nahupay, ug miingon: O Ginoo, ang imong matarung nga kabubut-on mahimo nga matuman, kay ako nasayud nga ikaw molihok ngadto sa mga katawhan sumala sa ilang hugot nga pagtuo.",
                    "Kay ang igsoon nga lalaki ni Jared miingon ngadto sa bukid sa Zerin, Pahawa—ug kini mipahawa. Ug kon siya wala pay hugot nga pagtuo kini dili molihok; busa ikaw molihok human ang mga tawo makabaton og hugot nga pagtuo.",
                    "Kay sa ingon ikaw mipakita sa imong kaugalingon ngadto sa imong mga tinun-an; kay human sila makabaton og hugot nga pagtuo, ug namulong diha sa imong ngalan, ikaw mipakita ngadto kanila diha sa dako nga gahum.",
                    "Ug ako usab nahinumdom nga ikaw miingon nga ikaw nag-andam og usa ka balay alang sa tawo, oo, gani diha sa mga mansyon sa imong Amahan, diin ang tawo makaangkon unta og labaw nga maayo nga paglaum; busa ang tawo kinahanglan molaum, o siya dili makadawat og usa ka kabilin diha sa dapit nga imong giandam.",
                    "Ug usab, ako nahinumdom nga ikaw miingon nga ikaw nahigugma sa kalibutan, gani ngadto sa pagtugyan sa imong kinabuhi alang sa kalibutan, nga aron ikaw unta mokuha niini pagbalik aron sa pag-andam og usa ka dapit alang sa mga katawhan.",
                    "Ug karon ako nasayud nga kini nga gugma diin ikaw aduna alang sa mga katawhan mao ang gugma nga putli; busa, gawas kon ang mga tawo makabaton og gugma nga putli sila dili makapanunod niana nga dapit diin ikaw nag-andam diha sa mga mansyon sa imong Amahan.",
                    "Busa, ako nasayud nga pinaagi niini nga butang diin ikaw miingon, nga kon ang mga Hentil walay gugma nga putli, tungod sa among kahuyang, nga ikaw mosulay kanila, ug mobawi sa ilang talento, oo, bisan kana nga ila na nga nadawat, ug ihatag ngadto kanila kinsa nakaangkon og labaw pa nga kabuhong.",
                    "Ug nahinabo nga ako nag-ampo ngadto sa Ginoo nga siya mohatag ngadto sa mga Hentil og grasya, nga sila unta makaangkon og gugma nga putli.",
                    "Ug nahinabo nga ang Ginoo miingon ngari kanako; kon sila walay gugma nga putli dili igsapayan nganha kanimo, ikaw nagmatinud-anon; busa, ang imong mga saput pagahimoon nga limpyo. Ug tungod kay ikaw nakakita sa imong kahuyang ikaw himoon og malig-on, gani ngadto sa paglingkod sa dapit diin Ako nag-andam diha sa mga mansyon sa akong Amahan.",
                    "Ug karon ako, si Moroni, manamilit ngadto sa mga Hentil, oo, ug usab ngadto sa akong mga kaigsoonan kinsa akong gihigugma, hangtud nga kita magkita sa atubangan sa hukmanan ni Kristo, diin ang tanan nga mga tawo masayud nga ang akong mga saput walay lama sa inyong dugo.",
                    "Ug unya kamo masayud nga ako nakakita ni Jesus, ug nga siya nakigsulti kanako nawong sa nawong ug nga siya misulti kanako diha sa yano nga pagkamapainubsanon gani ingon sa usa ka tawo nga mosulti ngadto sa lain diha sa akong kaugalingon nga pinulongan mahitungod niini nga mga butang;",
                    "Ug diyutay lamang nga ako misulat tungod sa akong kahuyang diha sa pagsulat.",
                    "Ug karon, ako modasig kanimo sa pagpangita niini nga Jesus diin ang mga propeta ug mga apostoles misulat, nga ang grasya sa Dios nga Amahan, ug usab ang Ginoong Jesukristo, ug sa Espiritu Santo, nga nagpamatuod kanila, mahimo unta nga mag-uban diha kaninyo sa kahangturan. Amen."
                ]
            },
            {
                "url": "https://www.lds.org/scriptures/bofm/ether/13?lang=ceb",
                "name": "Kapitulo 13",
                "summary": [
                    "Si Ether namulong sa usa ka bag-ong Jerusalem nga pagatukuron sa America pinaagi sa binhi ni Jose—Siya mitagna, gisalikway, misulat sa kasaysayan sa mga Jaredite, ug mitagna sa kalaglagan sa mga Jaredite—Ang gubat mikaylap sa tanan nga yuta."
                ],
                "verses": [
                    "Ug karon ako, si Moroni, mopadayon sa pagtapos sa akong talaan mahitungod sa kalaglagan sa mga katawhan nga kinsa ako kanunay misulat.",
                    "Kay tan-awa, sila misalikway sa mga pulong ni Ether; kay siya sa pagkatinuod misulti kanila sa tanan nga mga butang, gikan sa sinugdanan sa tawo; ug nga human ang mga tubig mihubas gikan sa ibabaw niini nga yuta kini nahimo nga pinili nga yuta labaw sa tanan nga mga yuta, usa ka pinili nga yuta sa Ginoo; busa ang Ginoo buot nga ang mga tawo kinahanglan moalagad kaniya kinsa nagpuyo sa ibabaw niini;",
                    "Ug nga kini mao ang dapit sa Bag-ong Jerusalem, nga kinahanglan manaog gikan sa langit, ug ang balaan nga santuwaryo sa Ginoo.",
                    "Tan-awa, si Ether nakakita sa mga adlaw ni Kristo, ug siya namulong mahitungod sa usa ka Bag-ong Jerusalem dinhi niini nga yuta.",
                    "Ug siya namulong usab mahitungod sa balay ni Israel, ug ang Jerusalem diin si Lehi nagagikan—human kini pagalaglagon kini pagatukuron pag-usab, usa ka balaan nga dakbayan ngadto sa Ginoo; busa, kini dili mahimo nga usa ka bag-o nga Jerusalem kay kini nahimo sa panahon nga karaan; apan kini kinahanglan nga pagatukuron pag-usab, ug mahimo nga balaan nga dakbayan sa Ginoo; ug kini kinahanglan matukod ngadto sa balay ni Israel—",
                    "Ug nga usa ka Bag-ong Jerusalem kinahanglan matukod niini nga yuta, ngadto sa salin sa binhi ni Jose, kay mahitungod niana nga mga butang adunay usa ka sumbanan.",
                    "Kay sa ingon si Jose midala sa iyang amahan ubos ngadto sa yuta sa Ehipto, gani siya namatay didto; busa, ang Ginoo midala og usa ka salin sa binhi ni Jose gikan sa yuta sa Jerusalem, nga siya unta magmaloloy-on ngadto sa binhi ni Jose nga sila dili mahanaw, bisan ingon nga siya magmaloloy-on ngadto sa amahan ni Jose nga siya kinahanglan dili mahanaw.",
                    "Busa, ang salin sa binhi ni Jose matukod dinhi niini nga yuta; ug kini mahimo nga yuta sa ilang kabilin; ug sila motukod og usa ka balaan nga dakbayan ngadto sa Ginoo, sama ngadto sa Jerusalem nga daan; ug sila dili na pagalibugon, hangtud ang katapusan moabut sa diha nga ang yuta mahanaw.",
                    "Ug adunay usa ka bag-o nga langit ug usa ka bag-o nga yuta; ug sila mahimo nga sama ngadto sa karaan gawas ang karaan mahanaw, ug ang tanan nga mga butang mahimo nga bag-o.",
                    "Ug unya moabut ang Bag-ong Jerusalem; ug bulahan sila kinsa mipuyo diha niini, kay kini mao sila kansang mga saput puti pinaagi sa dugo sa Kordero; ug sila mao sila kinsa naihap taliwala sa salin sa binhi ni Jose, kinsa anaa sa balay ni Israel.",
                    "Ug unya miabut usab ang Jerusalem sa karaan; ug sa mga lumulupyo diha niini, bulahan sila, kay sila nahugasan sa dugo sa Kordero; ug sila mao sila kinsa gitibulaag ug gipundok gikan sa upat ka mga suok sa yuta, ug gikan sa amihanan nga mga nasud, ug mga mag-aambit sa katumanan sa pakigsaad diin ang Dios mihimo uban sa ilang amahan, si Abraham.",
                    "Ug sa diha nga kini nga mga butang miabut, mapahinabo ang kasulatan nga nag-ingon, kana mao sila kinsa nahiuna, kinsa mahimo nga maulahi; ug kana mao sila kinsa naulahi, kinsa mahimo nga mahiuna.",
                    "Ug ako hapit na unta mosulat og dugang pa, apan ako gidid-an; apan mahinungdanon ug kahibulongan ang mga panagna ni Ether; apan sila miisip kaniya nga walay bili, ug misalikway kaniya; ug siya mitago sa iyang kaugalingon sa usa ka lungag sa bato sa adlaw, ug sa gabii siya moadto sa pagtan-aw sa mga butang nga moabut dinha sa mga katawhan.",
                    "Ug samtang siya mipuyo sa lungag sa usa ka bato siya mihimo sa nahibilin niini nga talaan, nagtan-aw sa kalaglagan nga miabut diha sa mga katawhan, sa gabii.",
                    "Ug nahinabo nga nianang sama nga tuig diin siya gisalikway gikan sa taliwala sa mga katawhan dihay nagsugod nga usa ka dako nga gubat taliwala sa mga katawhan, kay dihay daghan kinsa mibatok, kinsa gamhanan nga mga tawo, ug nagtinguha sa paglaglag ni Coriantumr pinaagi sa ilang tinago nga mga laraw sa pagkadautan, diin gipamulong na.",
                    "Ug karon si Coriantumr, nga nakaangkon og kaalam, sa iyang kaugalingon, diha sa tanan nga mga kahanas sa gubat ug sa tanan nga kaigmat sa kalibutan, busa siya nakig-away ngadto kanila kinsa nagtinguha sa paglaglag kaniya.",
                    "Apan siya wala mohinulsol, ni ang iyang ambongan nga anak nga mga lalaki ni anak nga mga babaye; ni ang  ambongan nga anak nga mga lalaki ug anak nga mga babaye ni Cohor; ni ang ambongan nga anak nga mga lalaki ug anak nga mga babaye ni Corihor; ug sa katapusan walay ambongan nga anak nga mga lalaki ug anak nga mga babaye diha sa ibabaw sa tibuok yuta kinsa mihinulsol sa ilang mga sala.",
                    "Busa, nahinabo nga sa unang tuig nga si Ether mipuyo diha sa lungag sa usa ka bato, dihay daghan nga mga katawhan kinsa gipamatay pinaagi sa espada niadto nga tinago nga mga kalihokan, nakig-away batok kang Coriantumr nga aron sila unta moangkon sa gingharian.",
                    "Ug nahinabo nga ang anak nga mga lalaki ni Coriantumr nakig-away sa hilabihan ug nakabsan og hilabihan nga dugo.",
                    "Ug sa ikaduha nga tuig ang pulong sa Ginoo midangat ngadto ni Ether, nga siya molakaw ug managna ngadto kang Coriantumr nga, kon siya mohinulsol, ug ang tibuok niya nga panimalay ang Ginoo mohatag ngadto kaniya sa iyang gingharian ug moluwas sa mga katawhan—",
                    "Ug kon dili sila pagalaglagon, ug ang tanan niya nga panimalay gawas sa iyang kaugalingon. Ug siya kinahanglan lamang mabuhi aron sa pagtan-aw sa katumanan sa mga panagna nga gikapamulong mahitungod sa lain nga mga katawhan nga makadawat sa yuta alang sa ilang kabilin; ug si Coriantumr kinahanglan makadawat og usa ka paghukom pinaagi kanila; ug ang matag kalag kinahanglan pagalaglagon gawas kang Coriantumr.",
                    "Ug nahinabo nga si Coriantumr wala mohinulsol, ni ang iyang panimalay, ni ang mga katawhan; ug ang mga gubat wala mohunong; ug sila nagtinguha sa pagpatay ni Ether, apan siya milayas gikan kanila ug mitago pag-usab diha sa lungag sa bato.",
                    "Ug nahinabo nga dihay mitungha nga Shared, ug siya usab nakig-away ngadto kang Coriantumr; ug siya mibuntog kaniya, hangtud nga sa ikatulo nga tuig siya midala kaniya ngadto sa pagkabihag.",
                    "Ug ang anak nga mga lalaki ni Coriantumr, diha sa ikaupat nga tuig, mibuntog ni Shared, ug nakaangkon sa gingharian pag-usab ngadto sa ilang amahan.",
                    "Karon dihay misugod nga usa ka gubat diha sa ibabaw sa tibuok yuta, matag tawo uban sa iyang panon nakig-away alang niana diin siya mitinguha.",
                    "Ug dihay mga tulisan, ug sa katapusan, ang tanan nga matang sa pagkadautan diha sa ibabaw sa tibuok yuta.",
                    "Ug nahinabo nga si Coriantumr hilabihan kasuko kang Shared, ug siya milakaw batok kaniya uban sa iyang mga kasundalohan aron sa pagpakig-away; ug sila nagsugat diha sa dako nga kasuko, ug sila nagsugat diha sa walog sa Gilgal; ug ang panag-away nahimo nga hilabihan ka pait.",
                    "Ug nahinabo nga si Shared nakig-away batok kaniya sulod sa tulo ka adlaw. Ug nahinabo nga si Coriantumr mibuntog kaniya, ug misukol kaniya hangtud nga siya miabut sa mga kapatagan sa Heshlon.",
                    "Ug nahinabo nga si Shared nakig-away kaniya pag-usab diha sa mga kapatagan; ug tan-awa, siya mibuntog kang Coriantumr, ug miabug kaniya og balik pag-usab ngadto sa walog sa Gilgal.",
                    "Ug si Coriantumr nakig-away kang Shared pag-usab diha sa walog sa Gilgal, diin siya mibuntog kang Shared ug mipatay kaniya.",
                    "Ug si Shared misamad ni Coriantumr diha sa iyang bitiis, nga siya wala na makig-away pag-usab sulod sa duha ka tuig, diin sa mao nga panahon ang tanan nga mga katawhan diha sa ibabaw sa yuta nagpaagas sa dugo, ug walay usa nga makapugong kanila."
                ]
            },
            {
                "url": "https://www.lds.org/scriptures/bofm/ether/14?lang=ceb",
                "name": "Kapitulo 14",
                "summary": [
                    "Ang pagkadautan sa mga katawhan magdala og usa ka tunglo nganha sa yuta—Si Coriantumr nakigsangka diha sa pakiggubat batok ni Gilead, unya si Lib, ug unya si Shiz—Dugo ug kamatay ang mitabon sa yuta."
                ],
                "verses": [
                    "Ug karon dihay misugod nga usa ka dako nga tunglo diha sa tanan nga yuta tungod sa pagkadautan sa mga katawhan, diin, kon ang usa ka tawo mopahimutang sa iyang himan o sa iyang espada sa iyang sakuban, o diha sa dapit diin siya magtago niini, tan-awa, sa pagkaugma, dili na kini niya makita, kay hilabihan ka dako ang tunglo diha sa yuta.",
                    "Busa ang matag tawo nagkupot ngadto niana sa iyang kaugalingon, uban sa iyang mga kamot, ug dili mohulam ni mopahulam; ug matag tawo mogunit sa puloan sa iyang espada sa iyang tuo nga kamot, sa pagpanalipod sa iyang kabtangan ug sa iyang kaugalingon nga kinabuhi ug sa iyang mga asawa ug mga anak.",
                    "Ug karon, human sa gidugayon nga duha ka mga tuig, ug human sa kamatayon ni Shared, tan-awa, dihay mitunga nga igsoon nga lalaki ni Shared ug siya nakig-away ngadto kang Coriantumr, diin si Coriantumr mibuntog kaniya ug migukod kaniya ngadto sa kamingawan sa Akish.",
                    "Ug nahinabo nga ang igsoon nga lalaki ni Shared  nakig-away ngadto kaniya didto sa kamingawan sa Akish; ug ang panag-away nahimo nga hilabihan ka pait, ug daghan nga mga kaliboan ang namatay pinaagi sa espada.",
                    "Ug nahinabo nga si Coriantumr miliyok sa kamingawan; ug ang igsoon nga lalaki ni Shared mimartsa ngadto gawas sa kamingawan sa kagabhion ug mipatay og usa ka bahin sa kasundalohan ni Coriantumr samtang sila mga hubog.",
                    "Ug siya miabut ngadto sa yuta sa Moron, ug mipahimutang sa iyang kaugalingon nganha sa trono ni Coriantumr.",
                    "Ug nahinabo nga si Coriantumr mipuyo uban sa iyang mga kasundalohan didto sa kamingawan sulod sa duha ka mga tuig, diin siya nakadawat og dugang kusog ngadto sa iyang kasundalohan.",
                    "Karon ang igsoon nga lalaki ni Shared, kansang ngalan mao si Gilead nakadawat usab og dugang kusog ngadto sa iyang mga kasundalohan, tungod sa tinago nga mga kalihokan.",
                    "Ug nahinabo nga ang iyang halangdon nga pari mibuno kaniya samtang siya naglingkod diha sa iyang trono.",
                    "Ug nahinabo nga usa sa tinago nga mga kalihokan mibuno kaniya diha sa tinago nga agianan, ug nakaangkon ngadto sa iyang kaugalingon sa gingharian; ug ang iyang ngalan mao si Lib; ug si Lib usa ka tawo nga dako ang pamayhon labaw pa kay ni bisan kinsa nga tawo diha sa tanan nga mga katawhan.",
                    "Ug nahinabo nga sa unang tuig ni Lib, si Coriantumr miabut ngadto sa yuta sa Moron, ug nakig-away ngadto kang Lib.",
                    "Ug nahinabo nga siya nakig-away uban kang Lib, diin si Lib mitigbas sa iyang bukton ug siya nasamdan; bisan pa niana, ang kasundalohan ni Coriantumr midasdas ngadto kang Lib nga siya milayas ngadto sa mga utlanan diha sa baybayon.",
                    "Ug nahinabo nga si Coriantumr migukod kaniya; ug si Lib nakig-away ngadto kaniya diha sa baybayon.",
                    "Ug nahinabo nga si Lib mitigbas sa mga kasundalohan ni Coriantumr ug sila milayas pag-usab ngadto sa kamingawan sa Akish.",
                    "Ug nahinabo nga si Lib migukod kaniya hangtud nga siya miabut sa mga kapatagan sa Agosh. Ug si Coriantumr midala sa tanan niya nga mga katawhan uban kaniya samtang siya milayas sa atubangan ni Lib niana nga suok sa yuta diin siya milayas.",
                    "Ug sa iyang pag-abut sa mga kapatagan sa Agosh siya nakig-away ngadto kang Lib, ug siya mitigbas kaniya hangtud siya namatay; bisan pa niana, ang igsoon nga lalaki ni Lib misulong batok kang Coriantumr puli kaniya, ug ang panag-away nahimo nga hilabihan ka pait, diin si Coriantumr milayas pag-usab gikan sa atubangan sa mga kasundalohan sa igsoon nga lalaki ni Lib.",
                    "Karon ang ngalan sa igsoon nga lalaki ni Lib gitawag og Shiz. Ug nahinabo nga si Shiz migukod kang Coriantumr, ug siya mibuntog sa daghan nga mga dakbayan, ug siya mipatay sa mga babaye ug sa mga bata, ug siya misunog sa mga dakbayan.",
                    "Ug dihay miabut nga kahadlok ni Shiz sa tibuok nga yuta; oo, usa ka pagtuaw ang milanog sa tibuok yuta—Kinsa ang makabarug sa atubangan sa kasundalohan ni Shiz?  Tan-awa, siya misilhig sa yuta gikan sa iyang atubangan!",
                    "Ug nahinabo nga ang mga katawhan misugod sa pagpundok diha sa mga kasundalohan sa ibabaw sa tibuok yuta.",
                    "Ug sila nabahin; ug ang usa ka bahin kanila milayas ngadto sa kasundalohan ni Shiz, ug ang usa ka bahin kanila milayas ngadto sa kasundalohan ni Coriantumr.",
                    "Ug hilabihan ka dako ug ka malungtaron sa gubat, ug hilabihan ka dugay sa talan-awon sa pagpaagas sa dugo ug kamatay, nga ang ibabaw sa tibuok yuta natabunan uban sa mga lawas sa mga patay.",
                    "Ug hilabihan ka kalit ug ka kusog ang mao nga gubat nga walay bisan usa nga nahibilin aron sa paglubong sa mga patay, apan sila mimartsa gikan sa pagpaagas sa dugo ngadto sa pagpaagas sa dugo, nagbiya sa lawas sa mga lalaki, mga babaye, ug mga bata nga nagkatag diha sa ibabaw sa yuta, aron mahimo nga kan-unon sa mga ulod.",
                    "Ug ang baho niini mikatap diha sa ibabaw sa yuta gani diha sa ibabaw sa tibuok yuta; busa ang mga katawhan nahasol maadlaw ug magabii, tungod sa baho niini.",
                    "Bisan pa niana, si Shiz wala mohunong sa paggukod ni Coriantumr; kay siya nanumpa sa pagpanimalos sa iyang kaugalingon diha kang Coriantumr sa dugo sa iyang igsoon nga lalaki, kinsa gipatay, ug ang pulong sa Ginoo nga miabut ngadto ni Ether nga si Coriantumr kinahanglan dili mapatay pinaagi sa espada.",
                    "Ug sa ingon kita nakasabut nga ang Ginoo moduaw kanila sa kahingpitan sa iyang kaligutgot, ug ang ilang mga pagkadautan ug mga pagkasalawayon nag-andam og usa ka agianan alang sa ilang walay katapusan nga kalaglagan.",
                    "Ug nahinabo nga si Shiz migukod ni Coriantumr paingon sa silangan nga bahin bisan ngadto sa mga utlanan sa baybayon, ug didto siya nakig-away ngadto kang Shiz sulod sa tulo ka mga adlaw.",
                    "Ug hilabihan ka makalilisang ang kalaglagan diha sa mga kasundalohan ni Shiz nga ang mga katawhan misugod sa pagkahadlok ug misugod sa paglayas gikan sa atubangan sa mga kasundalohan ni Coriantumr; ug sila milayas ngadto sa yuta ni Corihor, ug misilhig sa mga lumulupyo gikan sa ilang atubangan, tanan kanila nga dili moipon kanila.",
                    "Ug sila mitukod sa ilang mga tolda diha sa walog sa Corihor; ug si Coriantumr mitukod sa iyang mga tolda diha sa walog sa Shurr. Karon ang walog sa Shurr duol sa bungtod sa Comnor; busa, si Coriantumr mitigum sa iyang mga kasundalohan diha sa bungtod sa Comnor, ug mipatingog sa usa ka trumpeta ngadto sa mga kasundalohan ni Shiz sa paghagit kanila ngadto sa pakig-away.",
                    "Ug nahinabo nga sila miabut, apan giabug pag-usab; ug sila miabut sa ikaduha nga higayon, ug sila giabug pag-usab sa ikaduha nga higayon. Ug nahinabo nga sila mibalik pag-usab sa ikatulo nga higayon, ug ang panag-away nahimo nga hilabihan ka pait.",
                    "Ug nahinabo nga si Shiz mitigbas ni Coriantumr ug siya nakahatag kaniya og daghan nga lawom nga samad; ug si Coriantumr kay nawad-an sa iyang dugo, gikuyapan, ug gidala sa layo ingon nga siya patay.",
                    "Karon ang pagkamatay sa mga lalaki, ug sa mga babaye ug sa mga bata sa duha ka pundok hilabihan ka dako nga si Shiz misugo sa iyang mga katawhan nga sila dili na mogukod sa mga kasundalohan ni Coriantumr; busa, sila mibalik ngadto sa ilang kampo."
                ]
            },
            {
                "url": "https://www.lds.org/scriptures/bofm/ether/15?lang=ceb",
                "name": "Kapitulo 15",
                "summary": [
                    "Minilyon sa mga Jaredite ang namatay sa panag-away—Si Shiz ug si Coriantumr mitigum sa tanan nga mga katawhan alang sa mortal nga pakig-away—Ang Espiritu sa Ginoo mihunong sa pagdasig uban kanila—Ang Jaredite nga nasud hingpit nga nalaglag—Si Coriantumr lamang ang nagpabilin."
                ],
                "verses": [
                    "Ug nahinabo sa diha nga si Coriantumr naayo sa iyang mga samad, siya misugod sa paghinumdom sa mga pulong nga gipamulong ni Ether ngadto kaniya.",
                    "Siya nakakita nga dihay gipamatay pinaagi sa espada nga hapit moabut og duha ka milyon sa iyang mga katawhan, ug siya misugod sa pagkasubo diha sa iyang kasingkasing; oo, dihay gipamatay nga duha ka milyon sa mga gamhanan nga mga tawo, ug usab ang ilang mga asawa ug ang ilang mga anak.",
                    "Siya misugod sa paghinulsol sa dautan diin siya nakabuhat; siya misugod sa paghinumdom sa mga pulong nga gipamulong pinaagi sa ba-ba sa tanan nga mga propeta, ug siya nakakita kanila nga sila natuman hangtud dinhi, matag tipik; ug ang iyang kalag nagbangutan ug nagdumili nga mahupay.",
                    "Ug nahinabo nga siya misulat og usa ka epistola ngadto kang Shiz, nagtinguha kaniya nga siya moluwas sa mga katawhan, ug siya motugyan sa gingharian alang sa kaayohan sa mga kinabuhi sa mga katawhan.",
                    "Ug nahinabo nga sa pagkadawat ni Shiz sa iyang epistola siya misulat og epistola ngadto kang Coriantumr, nga kon siya motugyan sa iyang kaugalingon, nga siya mopatay kaniya uban sa iyang kaugalingon nga espada, niana siya moluwas sa mga kinabuhi sa iyang mga katawhan.",
                    "Ug nahinabo nga ang mga katawhan wala maghinulsol sa ilang kadautan; ug ang mga katawhan ni Coriantumr gikutaw sa kasuko batok sa mga katawhan ni Shiz; ug ang mga katawhan ni Shiz gikutaw sa kasuko batok sa mga katawhan ni Coriantumr; busa, ang mga katawhan ni Shiz nakig-away ngadto sa mga katawhan ni Coriantumr.",
                    "Ug sa diha nga si Coriantumr nakakita nga siya hapit na mapukan siya milayas pag-usab sa atubangan sa mga katawhan ni Shiz.",
                    "Ug nahinabo nga siya miabut sa mga tubig sa Ripliancum, nga, kon hubaron, dako, o nga molabaw sa tanan; busa, sa ilang pag-abut niini nga mga tubig sila mitukod sa ilang mga tolda; ug si Shiz mitukod sa iyang mga tolda duol ngadto kanila; ug busa sa pagkaugma sila nag-away.",
                    "Ug nahinabo nga sila nag-away sa hilabihan ka pait nga pakig-away, diin si Coriantumr nasamdan na usab ug siya gikuyapan tungod sa pag-agas sa daghan nga dugo.",
                    "Ug nahinabo nga ang mga kasundalohan ni Coriantumr midasdas nganha sa mga kasundalohan ni Shiz nga sila nakabuntog kanila, nga sila nakapahimo kanila sa paglayas gikan sa ilang atubangan; ug sila milayas sa habagatan nga bahin, ug mitukod sa ilang mga tolda diha sa usa ka dapit nga gitawag og Ogath.",
                    "Ug nahinabo nga ang mga kasundalohan ni Coriantumr mitukod sa ilang mga tolda dapit sa bungtod sa Ramah; ug mao kini gihapon nga bungtod diin ang akong amahan nga si Mormon mitago sa mga talaan ngadto sa Ginoo, nga mga sagrado.",
                    "Ug nahinabo nga sila mipundok sa tanan nga mga katawhan uban diha sa ibabaw sa tibuok yuta, kinsa wala mamatay, gawas kang Ether.",
                    "Ug nahinabo nga si Ether nakakita sa tanan nga mga binuhatan sa tanan nga mga katawhan; ug siya nakakita nga ang mga katawhan kinsa alang kang Coriantumr gipundok ngadto sa mga kasundalohan ni Coriantumr; ug ang mga katawhan kinsa alang kang Shiz gipundok ngadto sa mga kasundalohan ni Shiz.",
                    "Busa, sila sulod sa upat ka mga tuig mipundok sa  mga katawhan, nga sila unta makakuha sa tanan kinsa anaa sa ibabaw sa yuta, ug nga sila unta makadawat sa tanan nga kusog nga mahimo nga sila makadawat.",
                    "Ug nahinabo nga sa diha nga silang tanan nagkapundok na, matag usa ngadto sa kasundalohan diin siya mipili, uban sa ilang mga asawa ug sa ilang mga anak—sa mga lalaki, sa mga babaye ug sa mga bata nga gisangkapan sa mga hinagiban sa gubat, adunay mga panagang ug mga panagang sa dughan, ug mga panagang sa ulo, ug gisul-uban subay sa matang sa gubat—sila mimartsa ngadto usa batok sa usa sa pakig-away; ug sila nag-away sa tibuok niana nga adlaw, ug wala makabuntog.",
                    "Ug nahinabo nga sa pag-abut sa kagabhion sila naluya, ug namahulay ngadto sa ilang mga kampo; ug human sila makapahulay ngadto sa ilang mga kampo sila  nagminatay ug nagdangoyngoy tungod sa pagkamatay sa ilang mga katawhan; ug hilabihan ang ilang paghilak, ang ilang mga pagminatay ug pagdangoyngoy, nga sila milagbas sa kahanginan sa hilabihan.",
                    "Ug nahinabo nga sa pagkaugma sila miadto pag-usab aron sa pagpakig-away, ug mahinungdanon ug makalilisang kana nga adlaw; bisan pa niana, sila wala makabuntog, ug sa pag-abut usab sa kagabhion sila milagbas sa kahanginan uban sa ilang mga paghilak, ug sa ilang mga pagminatay, ug sa ilang mga pagbakho, tungod sa pagkamatay sa ilang mga katawhan.",
                    "Ug nahinabo nga si Coriantumr misulat pag-usab og usa ka epistola ngadto kang Shiz, nagtinguha nga siya unta dili na makig-away pag-usab, apan nga siya moangkon sa gingharian ug luwason ang mga kinabuhi sa mga katawhan.",
                    "Apan tan-awa, ang Espiritu sa Ginoo mihunong sa pagdasig kanila, ug si Satanas adunay hingpit nga gahum ibabaw sa mga kasingkasing sa mga katawhan, kay sila gibiyaan ngadto sa pagkatig-a sa ilang mga kasingkasing, ug sa pagkakulang sa panabut nga sila unta malaglag; busa sila mibalik pag-usab aron sa pakig-away.",
                    "Ug nahinabo nga sila nakig-away sa tibuok adlaw,  ug sa pag-abut sa kagabhion, sila natulog tupad sa ilang mga espada.",
                    "Ug sa pagkaugma sila nag-away hangtud miabut ang kagabhion.",
                    "Ug pag-abut sa kagabhion, sila nahubog uban sa kasuko, ingon sa usa ka tawo nga nahubog sa bino; ug sila natulog pag-usab tupad sa ilang mga espada.",
                    "Ug sa pagkaugma sila nag-away pag-usab; ug sa pag-abut sa kagabhion tanan sila napukan pinaagi sa espada gawas sa kalim-an ug duha sa mga katawhan ni Coriantumr, ug kan-uman ug siyam sa mga katawhan ni Shiz.",
                    "Ug nahinabo nga sila natulog tupad sa ilang mga espada niana nga gabii, ug pagkaugma sila nakig-away pag-usab, ug sila nakig-away diha sa ilang mga kusog uban sa ilang mga espada ug uban sa ilang mga panagang, sa tibuok niana nga adlaw.",
                    "Ug sa diha nga ang kagabhion miabut dihay katloan ug duha sa mga katawhan ni Shiz, ug kawhaan ug pito sa mga katawhan ni Coriantumr.",
                    "Ug nahinabo nga sila nangaon ug nangatulog ug nangandam alang sa kamatayon sa pagkaugma. Ug sila mga dagko ug gamhanan nga mga tawo ingon ngadto sa kusog sa mga tawo.",
                    "Ug nahinabo nga sila nag-away sulod sa tulo ka mga takna, ug sila gikapoy tungod sa pag-agas sa daghan nga dugo.",
                    "Ug nahinabo nga sa diha nga ang mga tawo ni Coriantumr nakadawat og igo nga kusog nga sila makalakaw, sila hapit na molayas alang sa ilang mga kinabuhi, apan tan-awa, si Shiz mitindog, ug usab ang iyang mga tawo, ug siya nanumpa diha sa iyang kasuko nga siya mopatay kang Coriantumr o siya mamatay pinaagi sa espada.",
                    "Busa, siya migukod kaniya, ug sa pagkaugma siya nakaapas kanila; ug sila nag-away pag-usab uban sa espada. Ug nahinabo nga sa diha nga silang tanan napatay pinaagi sa espada, gawas ni Coriantumr ug ni Shiz, tan-awa si Shiz nakuyapan tungod sa pag-agas sa daghan nga dugo.",
                    "Ug nahinabo nga sa diha nga si Coriantumr misandig diha sa iyang espada, nga siya mipahulay og kadiyut, ug siya miputol sa ulo ni Shiz.",
                    "Ug nahinabo nga human siya motigbas sa ulo ni Shiz, nga si Shiz mipataas sa iyang mga kamot ug natumba; ug sa pagkahuman niana siya nanglimbasug sa pagginhawa, ug siya namatay.",
                    "Ug nahinabo nga si Coriantumr natumba sa yuta, ug nahimo og ingon nga siya wala nay kinabuhi.",
                    "Ug ang Ginoo namulong ngadto kang Ether, ug miingon ngadto kaniya: Lakaw ngadto. Ug siya milakaw ngadto, ug nakakita nga ang mga pulong sa Ginoo natuman; ug siya mitapos sa iyang talaan; (ug ang ikagatusan nga bahin wala ko ikasulat) ug siya mitago kanila sa usa ka paagi nga ang mga katawhan ni Limhi nakakita kanila.",
                    "Karon ang katapusan nga mga pulong nga gisulat pinaagi ni Ether mao kini: Bisan kabubut-on sa Ginoo nga ako mahimaya sa panagway o nga ako mag-antus sa kabubut-on sa Ginoo diha sa unod, kini dili igsapayan,  ug kon kini makahimo nga ako maluwas diha sa gingharian sa Dios. Amen."
                ]
            }
        ],
        "summary": [],
        "text": null
    },
    {
        "url": "https://www.lds.org/scriptures/bofm/moro?lang=ceb",
        "id": "moro",
        "full_localized_name": "Moroni",
        "has_chapters": true,
        "chapters": [
            {
                "url": "https://www.lds.org/scriptures/bofm/moro/1?lang=ceb",
                "name": "Kapitulo 1",
                "summary": [
                    "Si Moroni misulat alang sa kaayohan sa mga Lamanite—Ang mga Nephite kinsa dili molimud kang Kristo gipahamtangan og kamatayon. Mga A.D. 401–421."
                ],
                "verses": [
                    "Karon ako, si Moroni, human makatapos sa pagmubo sa asoy sa mga katawhan ni Jared, ako nagtuo nga dili na mosulat og dugang pa, apan ako karon wala pa mamatay; ug ako wala magpakita sa akong kaugalingon ngadto sa mga Lamanite basin pa og sila mopatay kanako.",
                    "Kay tan-awa, ang ilang mga gubat hilabihan ka mapintas taliwala sa ilang mga kaugalingon; ug tungod sa ilang pagdumot sila mipahamtang og kamatayon sa matag Nephite nga dili molimud kang Kristo.",
                    "Ug ako, si Moroni dili makalimud kang Kristo; busa, ako naglatagaw bisan diin alang sa kaluwasan sa akong kaugalingon nga kinabuhi.",
                    "Busa, ako mosulat og dugang pa nga mga butang, supak niana diin ako nagtuo; kay ako nagtuo nga dili na makasulat og dugang pa; apan ako mosulat og dugang nga pipila ka mga butang, nga tingali sila mahimo nga bililhon ngadto sa akong mga kaigsoonan, ang mga Lamanite, sa uban nga umaabut nga adlaw, sumala sa kabubut-on sa Ginoo."
                ]
            },
            {
                "url": "https://www.lds.org/scriptures/bofm/moro/2?lang=ceb",
                "name": "Kapitulo 2",
                "summary": [
                    "Si Jesus mihatag sa napulog duha ka mga Nephite nga tinun-an sa gahum sa pagtugyan sa gasa sa Espiritu Santo. Mga A.D. 401–421."
                ],
                "verses": [
                    "Ang mga pulong ni Kristo, diin siya namulong ngadto sa iyang mga tinun-an, ang napulog duha kinsa iyang gipili, samtang siya mipandong sa iyang mga kamot diha kanila—",
                    "Ug siya mitawag kanila sumala sa ilang ngalan, nag-ingon: Kamo motawag sa Amahan diha sa akong ngalan, diha sa hugot nga pag-ampo; ug human kamo makahimo niini kamo makabaton og gahum nga ngadto kaniya diin kamo mopandong ngadto sa inyong mga kamot, kamo mohatag sa Espiritu Santo; ug pinaagi sa akong ngalan kamo mohatag niini, kay ingon niini ang gihimo sa akong mga apostoles.",
                    "Karon si Kristo namulong niini nga mga pulong ngadto kanila sa panahon sa iyang unang pagpakita; ug ang pundok sa mga katawhan wala makadungog niini, apan ang mga tinun-an nakadungog niini; ug kutob sa ilang gipandongan sa ilang mga kamot, mikunsad ang Espiritu Santo."
                ]
            },
            {
                "url": "https://www.lds.org/scriptures/bofm/moro/3?lang=ceb",
                "name": "Kapitulo 3",
                "summary": [
                    "Ang mga anciano mi-orden og mga pari ug mga magtutudlo pinaagi sa pagpandong sa mga kamot. Mga A.D. 401–421."
                ],
                "verses": [
                    "Ang paagi diin ang mga tinun-an, kinsa gitawag og mga anciano sa simbahan, nag-orden og mga pari ug mga magtutudlo—",
                    "Human sila mag-ampo ngadto sa Amahan pinaagi sa ngalan ni Kristo, sila mipandong sa ilang mga kamot diha kanila, nag-ingon:",
                    "Pinaagi sa ngalan ni Jesukristo ako mo-orden kanimo nga mahimo nga usa ka pari, (o, kon siya usa ka magtutudlo) ako mag-orden kanimo nga mahimo nga usa ka magtutudlo, sa pagsangyaw og paghinulsol ug kapasayloan sa mga sala pinaagi kang Jesukristo, sa paglahutay pinaagi sa hugot nga pagtuo sa iyang ngalan ngadto sa katapusan. Amen.",
                    "Ug sunod niini nga paagi sila mo-orden sa mga pari ug mga magtutudlo, sumala sa mga gasa ug mga pagtawag sa Dios ngadto sa mga tawo; ug sila mi-orden kanila pinaagi sa gahum sa Espiritu Santo, nga anaa kanila."
                ]
            },
            {
                "url": "https://www.lds.org/scriptures/bofm/moro/4?lang=ceb",
                "name": "Kapitulo 4",
                "summary": [
                    "Unsaon sa mga anciano ug mga pari pagpangalagad sa pan ug sa sakramento gipasabut. Mga A.D. 401–421."
                ],
                "verses": [
                    "Ang paagi sa ilang mga anciano ug mga pari sa pagpangalagad sa lawas ug dugo ni Kristo ngadto sa simbahan; ug sila nangalagad niini sumala sa mga sugo ni Kristo; tungod niini kita nasayud nga ang paagi tinuod; ug ang anciano o pari nangalagad niini—",
                    "Ug sila miluhod uban sa simbahan, ug nag-ampo ngadto sa Amahan pinaagi sa ngalan ni Kristo, nag-ingon:",
                    "O Dios, ang Amahan sa Kahangturan, kami mangayo kanimo pinaagi sa ngalan sa imong Anak, si Jesukristo, sa pagpanalangin ug pagbalaan niining pan ngadto sa mga kalag sa tanan niadto kinsa moambit niini; nga sila unta mokaon agi og handumanan sa lawas sa imong Anak, ug mosaksi nganha kanimo, O Dios, ang Amahan sa Kahangturan, nga sila andam sa pagdala nganha kanila sa ngalan sa imong Anak, ug sa kanunay mahinumdom kaniya, ug maghupot sa iyang mga sugo diin siya mihatag kanila, nga sila unta sa kanunay makabaton sa iyang Espiritu uban kanila. Amen."
                ]
            },
            {
                "url": "https://www.lds.org/scriptures/bofm/moro/5?lang=ceb",
                "name": "Kapitulo 5",
                "summary": [
                    "Ang paagi sa pagpangalagad sa bino sa sakramento gipakita. Mga A.D. 401–421."
                ],
                "verses": [
                    "Ang paagi sa pagpangalagad sa bino—Tan-awa, sila mikuha sa kopa, ug miingon:",
                    "O Dios, ang Amahan sa Kahangturan, kami mangayo kanimo, pinaagi sa ngalan sa imong Anak, si Jesukristo, sa pagpanalangin ug pagbalaan niining bino ngadto sa mga kalag sa tanan niadto kinsa moinom niini, nga sila unta mohimo niini agi og handumanan sa dugo sa imong Anak, nga gipaagas alang kanila; nga sila unta mosaksi nganha kanimo, O Dios, ang Amahan sa Kahangturan, nga sila sa kanunay mahinumdom kaniya, nga sila unta makabaton sa iyang Espiritu uban kanila. Amen."
                ]
            },
            {
                "url": "https://www.lds.org/scriptures/bofm/moro/6?lang=ceb",
                "name": "Kapitulo 6",
                "summary": [
                    "Mahinulsulon nga mga tawo pagabunyagan ug pakigdaitan—Mga sakop sa simbahan kinsa maghinulsol pasayloon—Mga tigum gidumala pinaagi sa gahum sa Espiritu Santo. Mga A.D. 401–421."
                ],
                "verses": [
                    "Ug karon ako mamulong mahitungod sa bunyag. Tan-awa, mga anciano, mga pari, ug mga magtutudlo gibunyagan; ug sila wala bunyagi gawas kon sila makapakita og buhat nga angay nga sila mahimo nga takus niini.",
                    "Ni sila modawat ni bisan kinsa ngadto sa bunyag gawas kon sila moduol uban ang usa ka masulub-on nga kasingkasing ug usa ka mahinulsulon nga espiritu, ug mosaksi ngadto sa simbahan nga sila tinuod nga naghinulsol sa tanan nila nga mga sala.",
                    "Ug walay bisan usa nga gidawat ngadto sa bunyag gawas nga sila modala diha kanila sa ngalan ni Kristo, adunay usa ka tinguha sa pag-alagad kaniya hangtud sa katapusan.",
                    "Ug human sila madawat ngadto sa bunyag, ug nabag-o ug nahugasan pinaagi sa gahum sa Espiritu Santo, sila giihap uban sa mga katawhan sa simbahan ni Kristo; ug ang ilang mga ngalan gikuha, nga sila mahinumduman ug maamumahan pinaagi sa maayo nga pulong sa Dios, aron pag-agak kanila sa matarung nga agianan, pag-agak kanila sa kanunay nga mabinantayon ngadto sa pag-ampo, mosalig lamang diha sa mga maayo nga buhat ni Kristo, kinsa mao ang tigpasiugda ug ang tighingpit sa ilang hugot nga pagtuo.",
                    "Ug ang simbahan nagtigum kanunay, sa pagpuasa ug sa pag-ampo, ug sa pagpakigsulti sa usag usa mahitungod sa kaayohan sa ilang mga kalag.",
                    "Ug sila nagkatigum kanunay sa pag-ambit sa pan ug bino, sa paghinumdom sa Ginoong Jesus.",
                    "Ug sila higpit nga nagbantay nga walay kadautan diha kanila; ug bisan kinsa nga makit-an nga naghimo og kadautan, ug tulo ka mga saksi sa simbahan manghimaraut kanila sa atubangan sa mga anciano, ug kon sila dili  maghinulsol, ug dili mokumpisal, ang ilang mga ngalan pagapapason, ug sila dili iphon taliwala sa mga katawhan ni Kristo.",
                    "Apan ingon sa kanunay nga sila maghinulsol ug mangayo og kapasayloan, uban sa tinuod nga katuyoan, sila pasayloon.",
                    "Ug ang ilang mga tigum gidumala sa simbahan subay sa paagi sa mga kalihokan sa Espiritu, ug pinaagi sa gahum sa Espiritu Santo; kay samtang ang gahum sa Espiritu Santo moagak kanila aron sa pagsangyaw, o sa pag-awhag, o sa pag-ampo, o sa pagpangamuyo, o sa pag-awit, sa ingon kini gihimo."
                ]
            },
            {
                "url": "https://www.lds.org/scriptures/bofm/moro/7?lang=ceb",
                "name": "Kapitulo 7",
                "summary": [
                    "Usa ka pagdapit gihatag sa pagsulod ngadto sa kapahulayan sa Ginoo—Pag-ampo uban sa tinuod nga katuyoan—Ang Espiritu ni Kristo makapahimo sa mga tawo nga masayud sa maayo gikan sa dautan—Si Satanas midani sa mga tawo sa paglimud kang Kristo ug pagbuhat sa dautan—Ang mga propeta nagpadayag sa pag-anhi ni Kristo—Pinaagi sa hugot nga pagtuo, ang mga milagro mahimo ug ang mga anghel mangalagad—Ang mga tawo kinahanglan molaum alang sa kinabuhi nga dayon ug mounong ngadto sa gugma nga putli. Mga A.D. 401–421."
                ],
                "verses": [
                    "Ug karon ako, si Moroni, mosulat og pipila sa mga pulong sa akong amahan nga si Mormon, diin siya namulong mahitungod sa hugot nga pagtuo, paglaum, ug gugma nga putli; kay sa ingon niini nga paagi siya namulong ngadto sa mga katawhan, samtang siya nagtudlo kanila diha sa tigumanan diin sila mitukod alang sa dapit nga ampoanan.",
                    "Ug karon ako, si Mormon, mamulong nganha kaninyo, akong hinigugma nga mga kaigsoonan; ug kini pinaagi sa grasya sa Dios nga Amahan, ug sa atong Ginoong Jesukristo, ug sa iyang balaan nga kabubut-on, tungod sa gasa sa iyang pagtawag ngari kanako, nga ako gitugutan pagpamulong nganha kaninyo niini nga higayon.",
                    "Busa, ako mamulong nganha kaninyo nga anaa sa simbahan, nga malinawon nga mga sakop ni Kristo, ug nga nakabaton sa igo nga paglaum diin kamo makasulod ngadto sa kapahulayan sa Ginoo, gikan karon hangtud nga kamo mopahulay uban kaniya didto sa langit.",
                    "Ug karon akong mga kaigsoonan, ako mohukom niini nga mga butang diha kaninyo tungod sa inyong malinawon nga paglakaw uban sa mga katawhan.",
                    "Kay ako nahinumdom sa pulong sa Dios nga nag-ingon nga pinaagi sa ilang mga buhat kamo masayud kanila; kay kon ang ilang mga buhat maayo, sila maayo usab.",
                    "Kay tan-awa, ang Dios miingon nga ang usa ka tawo nga dautan dili makahimo niana nga matarung; kay kon siya mohalad og usa ka gasa, o mag-ampo ngadto sa Dios, gawas nga siya mohimo niini uban ang tinuod nga katuyoan kini dili makahatag kaniya og kaayohan.",
                    "Kay tan-awa, kini dili iphon ngadto kaniya alang sa pagkamatarung.",
                    "Kay tan-awa, kon ang usa ka tawo nga dautan mohatag og usa ka gasa, siya mihimo niini uban sa dautan nga buot; busa kini pagaiphon ngadto kaniya sama nga siya mipabilin sa gasa; busa siya pagaisipon nga dautan sa atubangan sa Dios.",
                    "Ug sa ingon niana usab kini pagaiphon nga dautan ngadto sa usa ka tawo, kon siya moampo ug dili uban sa tinuod nga katuyoan sa kasingkasing; oo, ug kini dili makahatag kaniya og kaayohan, kay ang Dios dili modawat sa ingon niini.",
                    "Busa, ang usa ka tawo nga dautan dili makahimo og matarung; ni siya makahatag og usa ka maayo nga gasa.",
                    "Kay tan-awa, usa ka pait nga tubod dili makahatag sa maayo nga tubig; ni ang usa ka maayo nga tubod makahatag og pait nga tubig; busa, usa ka tawo nga sulugoon sa yawa dili makasunod ni Kristo; ug kon siya mosunod ni Kristo siya dili mahimo nga sulugoon sa yawa.",
                    "Busa, ang tanan nga mga butang nga maayo nagagikan sa Dios; ug kana nga mga dautan nagagikan sa yawa; kay ang yawa kaaway ngadto sa Dios, ug nakig-away batok kaniya sa kanunay, ug nagdapit ug nagdani sa pagpakasala, ug sa pagbuhat niana nga dautan sa kanunay.",
                    "Apan tan-awa, kana nga iya sa Dios nagdapit ug nagdani sa paghimo sa maayo sa kanunay; busa, matag butang nga magdapit ug magdani sa pagbuhat sa maayo, ug sa paghigugma sa Dios, ug sa pag-alagad kaniya, dinasig sa Dios.",
                    "Busa, pagbantay, akong hinigugma nga mga kaigsoonan, nga kamo dili mohukom niana nga dautan nga nagagikan sa Dios, o nga niana diin matarung ug nga gikan sa Dios nga nagagikan sa yawa.",
                    "Kay tan-awa, akong mga kaigsoonan, kini gihatag nganha kaninyo ang paghukom, nga kamo unta masayud sa maayo gikan sa dautan; ug ang paagi sa paghukom ingon ka yano, nga kamo mahimo nga masayud uban sa usa ka hingpit nga kasayuran, ingon nga ang kahayag sa adlaw gikan sa kangitngit sa kagabhion.",
                    "Kay tan-awa, ang Espiritu ni Kristo gihatag ngadto sa matag tawo, siya masayud sa maayo gikan sa dautan; busa, ako mopakita nganha kaninyo sa paagi sa paghukom; kay ang matag butang nga modapit sa paghimo sa maayo, ug sa pagdani sa pagtuo diha kang Kristo, gipadala pinaagi sa gahum ug gasa ni Kristo; busa kamo mahimo nga masayud uban sa usa ka hingpit nga kasayuran nga kini gikan sa Dios.",
                    "Apan bisan unsa nga butang nga modani sa mga tawo sa pagbuhat sa dautan, ug sa dili pagtuo kang Kristo, ug sa paglimud kaniya, ug sa dili pag-alagad sa Dios, niana kamo masayud uban sa usa ka hingpit nga kasayuran nga kini gikan sa yawa; kay sa ingon niini nga paagi ang yawa mobuhat, kay siya dili modani sa tawo sa pagbuhat og matarung, dili, bisan og usa, ni ang iyang mga anghel; ni sila kinsa nagpaulipon sa ilang mga kaugalingon ngadto kaniya.",
                    "Ug karon, akong mga kaigsoonan, tungod sa kamatuoran nga kamo nasayud sa kahayag diin kamo mahimo nga mohukom, kansang kahayag mao ang kahayag ni Kristo, tan-awa nga kamo dili mohukom sa sayop nga paagi; kay uban nianang sama nga paghukom kamo mahimo usab nga pagahukman.",
                    "Busa, ako maghangyo kaninyo, mga kaigsoonan, nga kamo magmakugihon sa pagpangita diha sa kahayag ni Kristo nga kamo masayud sa maayo gikan sa dautan; ug kon kamo maghupot sa matag maayo nga butang, ug dili kini ipanghimaraut, kamo mahimo sa pagkatinuod nga anak ni Kristo.",
                    "Ug karon, akong mga kaigsoonan, unsaon nga mahimo ang paghupot sa matag maayo nga butang?",
                    "Ug karon ako miabut na niana nga hugot nga pagtuo, nga diin ako miingon nga ako mamulong; ug ako mosulti kaninyo sa paagi diin kamo mahimo nga mohupot sa matag maayo nga butang.",
                    "Kay tan-awa, ang Dios nga nasayud sa tanan nga mga butang, ingon nga gikan sa walay katapusan ngadto sa walay katapusan, tan-awa, siya nagpadala og mga anghel aron pagpangalagad ngadto sa mga katawhan, aron ikapahibalo ang mahitungod sa pag-anhi ni Kristo; ug diha kang Kristo kinahanglan magagikan ang matag maayo nga butang.",
                    "Ug ang Dios usab nagpahayag ngadto sa mga propeta, pinaagi sa iyang kaugalingon nga ba-ba, nga si Kristo kinahanglan moabut.",
                    "Ug tan-awa, dihay nagkalain-lain nga mga paagi nga siya nagpahayag sa mga butang ngadto sa mga katawhan, nga mga maayo; ug ang tanan nga mga butang nga mga maayo nagagikan kang Kristo; sa lain nga bahin ang mga tawo napukan, ug walay maayo nga mga butang nga modangat ngadto kanila.",
                    "Busa, pinaagi sa pagpangalagad sa mga anghel, ug pinaagi sa matag pulong nga mogula gikan sa ba-ba sa Dios, ang mga tawo misugod paghupot sa hugot nga pagtuo diha kang Kristo; ug sa ingon pinaagi sa hugot nga pagtuo, sila makahupot sa mga maayo nga butang; ug ingon kini hangtud sa pag-anhi ni Kristo.",
                    "Ug human sa iyang pag-anhi ang mga tawo usab maluwas pinaagi sa hugot nga pagtuo diha sa iyang ngalan; ug pinaagi sa hugot nga pagtuo, sila mahimo nga mga anak sa Dios. Ug sa pagkatinuod ingon nga si Kristo buhi, siya namulong niini nga mga pulong ngadto sa atong mga amahan, nag-ingon: Bisan unsa nga butang ang inyong pangayoon sa Amahan diha sa akong ngalan, nga maayo, diha sa hugot nga pagtuo ug masaligon nga kamo makadawat, tan-awa, kini ihatag nganha kaninyo.",
                    "Busa, akong hinigugma nga mga kaigsoonan, nahunong ba ang mga milagro tungod sa pagkayab ni Kristo ngadto sa langit, ug milingkod sa tuo nga kamot sa Dios, aron sa pagpangayo gikan sa Amahan sa iyang mga kahigayunan sa kalooy nga anaa kaniya diha sa mga katawhan?",
                    "Kay siya nakatuman sa tibuok katuyoan sa balaod, ug siya nag-angkon sa tanan niadto nga adunay hugot nga pagtuo diha kaniya; ug sila kinsa adunay hugot nga pagtuo diha kaniya mounong ngadto sa matag maayo nga butang; busa siya naglaban sa kaayohan sa mga katawhan; ug siya nagpuyo sa kahangturan diha sa mga langit.",
                    "Ug tungod kay siya nakahimo niini, akong hinigugma nga mga kaigsoonan, ang mga milagro nahunong ba?  Tan-awa ako moingon nganha kaninyo, Wala; ni ang mga anghel mihunong sa pagpangalagad ngadto sa mga katawhan.",
                    "Kay tan-awa, sila mga alagad ngadto kaniya, nga mangalagad sumala sa pulong sa iyang pagmando, nagpakita sa ilang kaugalingon ngadto kanila sa hugot nga pagtuo og usa ka malig-on nga panghunahuna diha sa matag dagway sa pagka-diosnon.",
                    "Ug ang katungdanan sa ilang pagpangalagad mao ang pagtawag sa mga tawo ngadto sa paghinulsol, ug sa pagtuman ug sa paghimo sa buhat sa mga pakigsaad sa Amahan, nga iyang gihimo ngadto sa mga katawhan, sa pag-andam sa agianan diha sa mga katawhan, pinaagi sa pagpadayag sa pulong ni Kristo ngadto sa pinili nga mga sulugoon sa Ginoo, nga sila magpamatuod kaniya.",
                    "Ug sa ingon nga pagkahimo, ang Ginoong Dios nag-andam sa agianan nga ang nahibilin sa mga tawo makabaton sa hugot nga pagtuo diha kang Kristo, nga ang Espiritu Santo mahimo nga adunay dapit sa ilang mga kasingkasing, sumala sa gahum niini; ug sunod niini nga paagi gipahinabo sa Amahan, ang iyang mga pakigsaad nga iyang gihimo ngadto sa mga katawhan.",
                    "Ug si Kristo miingon: Kon kamo adunay hugot nga pagtuo kanako kamo makabaton sa gahum sa pagbuhat sa bisan unsa nga butang nga maayo ngari kanako.",
                    "Ug siya miingon: Paghinulsol kamong tanan nga mga lumulupyo sa yuta, ug duol ngari kanako, ug pagpabunyag diha sa akong ngalan, ug pagbaton sa hugot nga pagtuo kanako, nga kamo maluwas.",
                    "Ug karon, akong hinigugma nga mga kaigsoonan, kon mao kini ang mahitabo nga kini nga mga butang mga tinuod diin ako namulong nganha kaninyo, ug ang Dios mopakita nganha kaninyo, uban sa gahum ug dako nga himaya diha sa katapusan nga adlaw, nga sila mga tinuod, ug kon sila mga tinuod nahunong ba ang adlaw sa mga milagro?",
                    "O mihunong na ba ang mga anghel sa pagpakita ngadto sa mga katawhan?  O siya mipugong ba sa gahum sa Espiritu Santo gikan kanila?  O motugot ba siya, samtang ang panahon mohangtud, o ang yuta mobarug, o adunay usa ka tawo diha sa nawong niini nga pagaluwason?",
                    "Tan-awa ako moingon nganha kaninyo, Dili; kay pinaagi sa hugot nga pagtuo ang mga milagro mahimo; ug pinaagi sa hugot nga pagtuo ang mga anghel mopakita ug mangalagad sa mga tawo; busa, kon kini nga mga butang mohunong alaot ngadto sa mga katawhan, kay kini tungod sa pagkawalay pagtuo, ug ang tanan kawang.",
                    "Kay walay tawo nga maluwas, sumala sa mga pulong ni Kristo, gawas nga sila magbaton og hugot nga pagtuo diha sa iyang ngalan; busa, kon kini nga mga butang mihunong, niana ang hugot nga pagtuo mihunong usab; ug makalolooy ang kahimtang sa tawo, kay sila sama nga walay katubsanan nga gihimo.",
                    "Apan tan-awa, akong hinigugma nga mga kaigsoonan, ako maghukom sa mga maayo nga butang diha kaninyo, kay ako maghukom nga kamo adunay hugot nga pagtuo kang Kristo tungod sa inyong kaaghup; kay kon kamo walay hugot nga pagtuo kaniya busa kamo dili angay nga pagaiphon taliwala sa mga katawhan sa iyang simbahan.",
                    "Ug usab, akong hinigugma nga mga kaigsoonan, ako mamulong nganha kaninyo mahitungod sa paglaum. Unsaon nga kamo makakab-ut ngadto sa hugot nga pagtuo, gawas nga kamo magbaton og paglaum?",
                    "Ug unsa kana nga kamo molaum?  Tan-awa ako moingon nganha kaninyo nga kamo magbaton og paglaum pinaagi sa pag-ula ni Kristo ug sa gahum sa iyang pagkabanhaw, aron mabanhaw ngadto sa kinabuhi nga dayon, ug kini tungod sa inyong hugot nga pagtuo diha kaniya sumala sa saad.",
                    "Busa, kon ang usa ka tawo adunay hugot nga pagtuo siya kinahanglan nga magbaton og paglaum; kay kon wala ang hugot nga pagtuo wala usab ang paglaum.",
                    "Ug usab, ako mosulti nganha kaninyo nga siya dili makabaton sa hugot nga pagtuo ug paglaum, gawas nga siya magmaaghup, ug magmapainubsanon sa kasingkasing.",
                    "Kon mao, ang iyang hugot nga pagtuo ug paglaum kawang, kay walay madawat sa atubangan sa Dios, gawas sa maaghup ug mapainubsanon nga kasingkasing; ug kon ang tawo magmaaghup ug magmapainubsanon sa kasingkasing, ug mokumpisal pinaagi sa gahum sa Espiritu Santo nga si Jesus mao ang Kristo, siya kinahanglan gayud adunay gugma nga putli; kay kon siya walay gugma nga putli, siya walay kapuslanan; busa siya kinahanglan gayud nga makabaton og gugma nga putli.",
                    "Ug ang gugma nga putli mainantuson, ug mabination, ug dili masinahon, dili manghambog, dili mangita alang sa iyang kaugalingon, dili dali nga masuko, dili maghunahuna sa dautan, ug dili maglipay diha sa pagkadautan apan maglipay diha sa kamatuoran, mainantuson sa tanan nga mga butang, matuohon sa tanan nga mga butang, molaum sa tanan nga mga butang, ug molahutay sa tanan nga mga butang.",
                    "Busa, akong hinigugma nga mga kaigsoonan, kon kamo walay gugma nga putli, kamo walay kapuslanan, kay ang gugma nga putli dili mopakyas. Busa, unong ngadto sa gugma nga putli, nga mao ang labing mahinungdanon sa tanan, kay ang tanan nga mga butang gayud mapakyas—",
                    "Apan ang gugma nga putli mao ang tiunay nga gugma ni Kristo, ug kini molahutay sa kahangturan; ug bisan kinsa nga makaplagan nga aduna niini sa katapusan nga adlaw, kini makaayo uban kaniya.",
                    "Busa, akong hinigugma nga mga kaigsoonan, pag-ampo ngadto sa Amahan uban sa tibuok kusog sa kasingkasing, nga kamo unta mapuno niini nga gugma, diin siya mitugyan diha sa tanan kinsa tinuod nga mga sumusunod sa iyang Anak, nga si Jesukristo; aron mahimo kamo nga mga anak sa Dios; nga kon siya moabut kita mahisama kaniya, kay kita makakita kaniya nga mao gihapon; nga kita mahimo nga makabaton niini nga paglaum; aron mahimo kita nga putli ingon nga siya putli. Amen."
                ]
            },
            {
                "url": "https://www.lds.org/scriptures/bofm/moro/8?lang=ceb",
                "name": "Kapitulo 8",
                "summary": [
                    "Ang bunyag sa gagmay nga mga bata usa ka salawayon nga buhat—Ang gagmay nga mga bata mga buhi diha kang Kristo tungod sa Pag-ula—Hugot nga pagtuo, paghinulsol, kaaghup ug mapainubsanon sa kasingkasing, pagdawat sa Espiritu Santo, ug paglahutay ngadto sa katapusan magtultol sa kaluwasan. Mga A.D. 401–421."
                ],
                "verses": [
                    "Usa ka epistola sa akong amahan nga si Mormon, gisulat ngari kanako, Moroni; ug kini gisulat ngari kanako human sa akong pagtawag ngadto sa pagpangalagad. Ug sa ingon niini nga paagi siya misulat ngari kanako, nag-ingon:",
                    "Akong hinigugma nga anak, Moroni, ako naglipay sa hilabihan nga ang imong Ginoong Jesukristo naghunahuna kanimo, ug nagtawag kanimo ngadto sa iyang pagpangalagad, ug sa iyang balaan nga buhat.",
                    "Ako naghunahuna kanunay kanimo sa akong mga pag-ampo, makanunayon nga nag-ampo ngadto sa Dios nga Amahan sa ngalan sa iyang Balaan nga Anak, si Jesus, nga siya, pinaagi sa iyang walay kinutuban nga kaayo ug grasya, nga mao ang moamping kanimo pinaagi sa paglahutay sa hugot nga pagtuo sa iyang ngalan ngadto sa katapusan.",
                    "Ug karon, akong anak, ako mamulong nganha kanimo mahitungod sa butang nga nakapaguol kanako sa hilabihan; kay ako magul-anon nga adunay mga panaglalis nga mitungha taliwala kaninyo.",
                    "Kay, kon ako nasayud sa kamatuoran, dihay mga panaglalis diha kaninyo mahitungod sa bunyag sa inyong gagmay nga mga bata.",
                    "Ug karon, akong anak, ako nagtinguha nga ikaw kinahanglan maghago nga makugihon; nga kining dako nga sayop kinahanglan makuha gikan diha kaninyo; tungod, alang niini nga katuyoan ako misulat niini nga epistola.",
                    "Kay diha-diha dayon human ako makahibalo niini nga mga butang gikan kanimo ako nagpakisusi sa Ginoo mahitungod niini. Ug ang pulong sa Ginoo midangat kanako pinaagi sa gahum sa Espiritu Santo, nag-ingon:",
                    "Paminaw sa mga pulong ni Kristo, imong Manunubos, imong Ginoo ug imong Dios. Tan-awa, Ako mianhi sa kalibutan dili sa pagtawag sa mga matarung apan sa mga makasasala ngadto sa paghinulsol; ang himsog og lawas wala magkinahanglan sa mananambal, apan sila nga mga masakiton; busa, ang gagmay nga mga bata walay sala, kay sila dili makahimo sa pagpakasala; busa ang tunglo ni Adan gikuha gikan kanila diha kanako, nga kini walay  gahum ibabaw kanila; ug ang balaod sa pagtuli gihunong pinaagi kanako.",
                    "Ug sa ingon niini nga paagi gipatin-aw sa Espiritu Santo ang pulong sa Dios ngari kanako; busa akong hinigugma nga anak, ako nasayud nga usa ka maugdang nga pagbiay-biay sa atubangan sa Dios, nga kamo kinahanglan mobunyag sa gagmay nga mga bata.",
                    "Tan-awa ako moingon nganha kaninyo nga kini nga butang mao ang imong itudlo—ang paghinulsol ug ang bunyag alang niadto kinsa adunay tulubagon ug makahimo sa pagpakasala; oo, itudlo sa mga ginikanan nga sila kinahanglan maghinulsol ug magpabunyag, ug magpaubos sa ilang mga kaugalingon ingon sa ilang gagmay nga mga bata, ug silang tanan maluwas uban sa ilang gagmay nga mga bata.",
                    "Ug ang ilang gagmay nga mga bata wala magkinahanglan sa paghinulsol, ni sa bunyag. Tan-awa, ang bunyag mao ang paghinulsol ngadto sa katumanan sa mga sugo ngadto sa kapasayloan sa mga sala.",
                    "Apan ang gagmay nga mga bata buhi diha kang Kristo, bisan gikan sa katukuran sa kalibutan; kon dili pa, ang Dios usa ka may pinalabi nga Dios, ug usab usa ka mabalhinon nga Dios, ug usa ka may pagtamud sa tawo; unsa ka daghan sa gagmay nga mga bata ang namatay nga walay bunyag!",
                    "Busa, kon ang gagmay nga mga bata dili maluwas nga walay bunyag, kini sila mahiadto sa walay katapusan nga impyerno.",
                    "Tan-awa ako moingon nganha kanimo, nga siya nga nagdahum nga ang gagmay nga mga bata nagkinahanglan sa bunyag anaa sa apdo sa kapaitan ug sa gapos sa kadautan; kay siya walay hugot nga pagtuo, paglaum, ni gugma nga putli; busa, siya ipahimulag samtang anaa sa mao nga hunahuna, siya kinahanglan gayud manaog ngadto sa impyerno.",
                    "Kay makalilisang nga pagkadautan ang magdahum nga ang Dios moluwas sa usa ka bata tungod sa bunyag, ug ang lain mahanaw tungod kay siya walay bunyag.",
                    "Alaot ngadto kanila nga nagtuis sa mga paagi sa Ginoo sunod niini nga paagi, kay sila pagalaglagon gawas kon sila maghinulsol. Tan-awa, ako namulong nga maisugon, ingon nga may pagtugot gikan sa Dios; ug ako wala mahadlok unsa ang mahimo sa tawo; kay ang hingpit nga gugma mosalikway sa tanan nga kahadlok.",
                    "Ug ako napuno uban sa gugma nga putli, nga mao ang  walay katapusan nga gugma; busa, ang tanan nga mga bata managsama ngari kanako; busa, ako nahigugma sa gagmay nga mga bata uban sa usa ka hingpit nga gugma; ug silang tanan managsama ug tig-ambit sa kaluwasan.",
                    "Kay ako nasayud nga ang Dios dili usa ka may pinalabi nga Dios, ni usa ka mabalhinon nga binuhat; apan siya dili mabalhinon gikan sa tanan nga kahangturan ngadto sa tanan nga kahangturan.",
                    "Ang gagmay nga mga bata dili makahinulsol; busa, usa ka makalilisang nga pagkadautan ang paglimud sa putli nga mga kalooy sa Dios ngadto kanila, kay silang tanan buhi diha kaniya tungod sa iyang kalooy.",
                    "Ug siya nga nag-ingon nga ang gagmay nga mga bata nagkinahanglan sa bunyag, naglimud sa mga kalooy ni Kristo, ug gipakabali wala ang iyang pag-ula ug ang gahum sa iyang katubsanan.",
                    "Alaot ngadto kanila, kay sila anaa sa kakuyaw sa kamatayon, sa impyerno, ug sa walay katapusan nga kasakit.  Ako namulong niini nga maisugon; ang Dios nagmando kanako. Paminaw ngadto kanila, ug pamati, o sila mobarug batok kanimo sa hukmanan ni Kristo.",
                    "Kay tan-awa ang tanan nga gagmay nga mga bata buhi diha kang Kristo, ug usab silang tanan nga walay balaod. Kay ang gahum sa katubsanan modangat diha sa tanan kanila nga walay balaod; busa, siya nga dili mahukman, o siya nga dili ubos sa pagsilot, dili makahinulsol; ug ngadto kanila ang bunyag walay kapuslanan—",
                    "Apan kini mao ang usa ka pagbiay-biay sa atubangan sa Dios, maglimud sa mga kalooy ni Kristo, ug sa gahum sa iyang Balaang Espiritu, ug mobutang sa pagsalig diha sa patay nga mga buhat.",
                    "Tan-awa, akong anak, kini nga butang dili unta mao; kay ang paghinulsol alang ngadto kanila kinsa ubos sa paghukom ug ubos sa tunglo sa usa ka gisupak nga balaod.",
                    "Ug ang unang mga bunga sa paghinulsol mao ang bunyag; ug ang bunyag modangat pinaagi sa hugot nga pagtuo ngadto sa katumanan sa mga sugo; ug ang katumanan sa mga sugo magdala sa kapasayloan sa mga sala;",
                    "Ug ang kapasayloan sa mga sala magdala og kaaghup, ug mapainubsanon nga kasingkasing; ug tungod sa kaaghup ug mapainubsanon nga kasingkasing moabut ang pagduaw sa Espiritu Santo, diin nga Maghuhupay mopuno uban sa paglaum ug hingpit nga gugma, ug kini nga gugma molahutay pinaagi sa kakugi ngadto sa pag-ampo, hangtud ang katapusan moabut, sa diha nga ang tanan nga mga santos mopuyo uban sa Dios.",
                    "Tan-awa, akong anak, ako mosulat nganha kanimo pag-usab kon ako dili makig-away batok sa mga Lamanite. Tan-awa, ang garbo niini nga nasud; o ang mga katawhan sa mga Nephi, nga nakapamatuod sa ilang kalaglagan gawas kon sila maghinulsol.",
                    "Pag-ampo alang kanila, akong anak, nga ang paghinulsol unta moabut kanila. Apan tan-awa, ako nahadlok nga tingali unya ang Espiritu mohunong sa pagdasig kanila; ug niini nga dapit sa yuta sila usab nagtinguha sa pagpukan sa tanan nga gahum ug pagtugot nga gikan sa Dios; ug sila naglimud sa Espiritu Santo.",
                    "Ug human makasalikway niining dako nga kasayuran, akong anak, sila kinahanglan mahanaw sa dili madugay, ngadto sa katumanan sa mga panagna nga gipamulong pinaagi sa mga propeta, ug ingon man sa mga pulong sa atong Manluluwas.",
                    "Maayo nga paglakaw, akong anak, hangtud nga ako mosulat nganha kanimo o hangtud nga makakita kanimo pag-usab. Amen."
                ]
            },
            {
                "url": "https://www.lds.org/scriptures/bofm/moro/9?lang=ceb",
                "name": "Kapitulo 9",
                "summary": [
                    "Ang mga Nephite ug ang mga Lamanite nahimo nga mga mahilayon ug naalaot—Sila mipaantus ug mipatay sa usag usa kanila—Si Mormon nag-ampo nga ang grasya ug ang kamaayo anaa ni Moroni sa kahangturan. Mga A.D. 401–421."
                ],
                "verses": [
                    "Akong hinigugma nga anak, ako mosulat kanimo pag-usab aron ikaw masayud nga ako buhi pa; apan ako mosulat ingon og makapasubo.",
                    "Kay tan-awa, ako adunay mapintas nga away batok sa mga Lamanite, diin kami wala makadaug; ug si Archeantus namatay pinaagi sa espada, ug usab si Luram ug Emron; oo, ug kami nawad-an og hilabihan ka daghan sa among pinili nga mga tawo.",
                    "Ug karon tan-awa, akong anak, ako nahadlok nga tingali unya ang mga Lamanite molaglag niini nga mga katawhan; kay sila dili maghinulsol, ug si Satanas nagkutaw kanunay kanila nga masuko sa usag usa.",
                    "Tan-awa, ako naghago uban kanila nga makanunayon; ug kon ako mamulong sa pulong sa Dios uban sa kahait sila mokurog ug masuko batok kanako; ug kon ako dili mogamit sa kahait sila mopatig-a sa ilang mga kasingkasing batok niini; busa, ako nahadlok nga tingali pa unya ang Espiritu sa Ginoo mohunong sa pagdasig kanila.",
                    "Kay sa hilabihan sila nasuko nga sa akong pagsabut sila walay kahadlok sa kamatayon; ug sila nawad-an sa ilang gugma, sa usag usa; ug sila giuhaw sa dugo ug pagpanimalos sa kanunay.",
                    "Ug karon, akong hinigugma nga anak, bisan pa sa ilang pagkatig-a, maghago kita nga makugihon; kay kon kita mohunong sa paghago, kita pagadad-on ubos sa pagkasinilutan, kay kita adunay buluhaton samtang ania pa kita sa mortal nga lawas, nga kita makabuntog batok sa kaaway sa tanan nga pagkamatarung, ug makapahulay ang atong mga kalag diha sa gingharian sa Dios.",
                    "Ug karon ako mosulat ingon og mahitungod sa mga pag-antus niini nga mga katawhan. Kay sumala ngadto sa  kasayuran diin ako nakadawat gikan ni Amoron, tan-awa, ang mga Lamanite adunay daghan nga mga binilanggo, diin ilang nakuha gikan sa tore sa Sherrizah; ug dihay mga lalaki, mga babaye, ug mga bata.",
                    "Ug ang mga bana ug mga amahan niadto nga mga babaye ug mga bata sila mipatay; ug sila mipakaon sa mga babaye sa lawas sa ilang mga bana, ug sa mga anak sa lawas sa ilang mga amahan; ug walay tubig, gawas sa diyutay, nga sila mohatag ngadto kanila.",
                    "Ug bisan pa niini nga hilabihan nga pagkasalawayon sa mga Lamanite, kini dili makalabaw sa atong mga katawhan sa Moriantum. Kay tan-awa, daghan nga anak nga mga babaye sa mga Lamanite nga ilang gibilanggo; ug human mokuha kanila niana nga labing mahal ug bililhon labaw sa tanan nga mga butang, nga mao ang kaputli ug kaulay—",
                    "Ug human sila makabuhat niini nga butang, sila  mipatay kanila sa labing mabangis nga paagi, nagpaantus sa ilang mga lawas ngadto sa kamatayon; ug human sila makahimo niini, sila mikaon sa ilang unod sama ngadto sa mananap nga ihalas, tungod sa katig-a sa ilang mga kasingkasing; ug sila mihimo niini agi og usa ka timaan sa ilang kaisug.",
                    "O akong hinigugma nga anak, ngano nga ang katawhan nga sama niini walay buhilaman—",
                    "(Ug pipila lamang ka tuig ang milabay, ug sila usa ka matinahuron ug makapahimuot nga mga katawhan).",
                    "Apan O akong anak, ngano nga ang katawhan nga sama niini, kansang kahimuot mao ang hilabihan nga pagkasalawayon—",
                    "Unsaon nato pagdahum sa Dios nga mopugong sa iyang kamot sa paghukom batok kanato?",
                    "Tan-awa, ang akong kasingkasing misinggit: Alaot ngadto niini nga mga katawhan. Gula na sa paghukom, O Dios, ug itago ang ilang mga sala, ug ang ilang mga pagkadautan, ug ang ilang mga pagkasalawayon gikan sa atubangan sa imong nawong!",
                    "Ug usab, akong anak, adunay daghan nga mga biyuda ug ang ilang anak nga mga babaye kinsa mipabilin sa Sherrizah; ug kadto nga bahin sa mga tagana nga wala dad-a sa mga Lamanite, tan-awa, ang mga kasundalohan ni Zenephi midala niini, ug mibiya kanila nga maglatagaw bisan diin sila makahimo alang sa pagkaon; ug daghan nga tigulang nga mga babaye ang gikuyapan diha sa dalan ug namatay.",
                    "Ug ang kasundalohan nga uban kanako naluya; ug ang mga kasundalohan sa mga Lamanite nag-ulang sa Sherrizah ug kanako; ug kutob sa milayas ngadto sa kasundalohan ni Aaron nahimo nga mga biktima sa makalilisang nga kabangis.",
                    "O ang pagkadautan sa akong mga katawhan!  Sila walay kahusay ug walay kalooy. Tan-awa, ako usa ka tawo lamang, ug ako adunay kusog apan sa usa ka tawo, ug ako dili na makapatuman sa akong mga mando.",
                    "Ug sila mahimo nga malig-on diha sa ilang kahiwi; ug sila managsama sa kabangis, walay giluwas, ni tigulang ni bata; ug sila nahimuot sa matag butang bisan unsa gawas niana nga maayo; ug ang pag-antus sa atong mga babaye ug sa atong mga bata diha sa ibabaw sa tibuok niini nga yuta milabaw sa tanan nga butang; oo, ang dila dili makasulti, ni kini mahimo nga ikasulat.",
                    "Ug karon, akong anak, ako dili na mopadayon sa  paghisgot niini nga mangilngig nga talan-awon. Tan-awa, ikaw nasayud sa pagkadautan niini nga mga katawhan; ikaw nasayud nga sila walay baruganan, ug pagbati; ug ang ilang pagkadautan milabaw sa mga Lamanite.",
                    "Tan-awa, akong anak, dili ako makapaila kanila ngadto sa Dios, tingali og siya mohampak kanako.",
                    "Apan tan-awa, akong anak, ako mopaila kanimo ngadto sa Dios, ug ako misalig kang Kristo nga ikaw pagaluwason; ug ako mag-ampo ngadto sa Dios nga siya moluwas sa imong kinabuhi, sa pagsaksi sa pagbalik sa iyang mga katawhan ngadto kaniya, o sa ilang hingpit nga kalaglagan; kay ako nasayud nga sila mamatay gawas kon sila maghinulsol ug mobalik ngadto kaniya.",
                    "Ug kon sila mamatay, kini mahisama ngadto sa mga Jaredite, tungod sa katig-a sa ilang mga kasingkasing, nagpangita sa dugo ug panimalos.",
                    "Ug kon kini mao nga sila mamatay, kita nasayud nga daghan sa atong kaigsoonan ang mibiya ngadto sa mga Lamanite, ug daghan pa unya ang mobiya ngadto kanila; busa, pagsulat og pipila ka mga butang, kon ikaw maluwas ug ako mamatay ug dili makakita kanimo; apan ako misalig nga ako makakita kanimo sa dili madugay; kay ako adunay sagrado nga mga talaan diin ako motugyan nganha kanimo.",
                    "Akong anak, pagmatinud-anon diha kang Kristo; ug hinaut pa unta nga kini nga mga butang diin ako misulat dili makaguol kanimo, aron dili makaingon sa imong kamatayon; apan hinaut unta nga si Kristo mobayaw kanimo, ug unta ang iyang mga pag-antus ug kamatayon, ug ang pagpakita sa iyang lawas ngadto sa atong mga amahan, ug sa iyang kalooy ug pagkamainantuson, ug ang paglaum sa iyang himaya ug kinabuhi nga dayon, moabut sa imong salabutan sa kahangturan.",
                    "Ug unta ang grasya sa Dios nga Amahan, kansang trono anaa sa kahitas-an sa mga langit, ug sa atong Ginoong Jesukristo, kinsa naglingkod sa tuo nga kamot sa iyang gahum, hangtud nga ang tanan nga mga butang mahimo  nga alagad ngadto kaniya, ug magpabilin uban kanimo hangtud sa kahangturan. Amen."
                ]
            },
            {
                "url": "https://www.lds.org/scriptures/bofm/moro/10?lang=ceb",
                "name": "Kapitulo 10",
                "summary": [
                    "Usa ka pagpamatuod sa Basahon ni Mormon moabut pinaagi sa gahum sa Espiritu Santo—Ang mga gasa sa Espiritu gitugyan ngadto sa mga matinud-anon—Espirituhanon nga mga gasa kanunay inubanan sa hugot nga pagtuo—Ang mga pulong ni Moroni mamulong gikan sa abug—Duol ngadto kang Kristo, paghingpit diha kaniya, ug pagasantosa ang inyong mga kalag. Mga A.D. 421."
                ],
                "verses": [
                    "Karon ako, si Moroni, mosulat sa ingon nga unsa ang maayo sa akong paminaw; ug ako mosulat ngadto sa akong mga kaigsoonan, ang mga Lamanite; ug ako manghinaut nga sila kinahanglan nga masayud nga kapin sa upat ka gatus ug kawhaan ka mga tuig ang milabay sukad ang timailhan gikahatag sa pag-anhi ni Kristo.",
                    "Ug ako mosilyo niini nga mga talaan, human ako makapamulong sa pipila ka mga pulong agi og pag-awhag kaninyo.",
                    "Tan-awa, ako moawhag kaninyo nga kon kamo mobasa niini nga mga butang, kon kini kaalam diha sa Dios nga kamo kinahanglan mobasa kanila, nga kamo unta mahinumdom unsa ka maloloy-on ang Ginoo ngadto sa mga katawhan, gikan sa paglalang ni Adan bisan hangtud sa panahon nga kamo makadawat niini nga mga butang, ug palandonga kini sa inyong mga kasingkasing.",
                    "Ug kon kamo makadawat niini nga mga butang, ako moawhag kaninyo nga kamo mangutana sa Dios, ang Amahan sa Kahangturan, sa ngalan ni Kristo, kon kini nga mga butang dili ba tinuod; ug kon kamo mangutana sa kinasingkasing, uban sa tinuod nga katuyoan, nga may hugot nga pagtuo kang Kristo, siya mopakita sa kamatuoran niini nganha kaninyo, pinaagi sa gahum sa Espiritu Santo.",
                    "Ug pinaagi sa gahum sa Espiritu Santo kamo mahimo nga masayud sa kamatuoran sa tanan nga mga butang.",
                    "Ug bisan unsa nga butang nga maayo kini makiangayon ug tinuod; busa, walay butang nga maayo nga naglimud kang Kristo, apan nagmatuod nga siya mao.",
                    "Ug kamo mahimo nga masayud nga siya mao, pinaagi sa gahum sa Espiritu Santo; busa ako mag-awhag kaninyo nga kamo dili molimud sa gahum sa Dios; kay siya nagbuhat pinaagi sa gahum, sumala ngadto sa hugot nga pagtuo sa mga katawhan, sama sa karon ug sa ugma, ug sa kahangturan.",
                    "Ug usab, ako moawhag kaninyo, akong mga kaigsoonan, nga kamo dili molimud sa mga gasa sa Dios, kay sila daghan; ug sila gikan sa sama nga Dios. Ug adunay nagkalain-lain nga mga paagi nga kini nga mga gasa gipangalagad; apan ang sama nga Dios mao ang nagbuhat sa tanan; ug kini gihatag pinaagi sa mga pagpadayag sa Espiritu sa Dios ngadto sa tawo, aron makaayo kanila.",
                    "Kay tan-awa, ngadto sa usa gihatagan pinaagi sa Espiritu sa Dios, nga siya mahimo nga motudlo sa pulong sa kaalam;",
                    "Ug ngadto sa lain, nga siya mahimo nga motudlo sa pulong sa kasayuran pinaagi sa sama nga Espiritu.",
                    "Ug ngadto sa lain, naghingapin nga hugot nga pagtuo; ug ngadto sa lain, ang mga gasa sa pagpang-ayo pinaagi sa sama nga Espiritu.",
                    "Ug usab, ngadto sa lain, nga siya makahimo og mga kahibulongan nga mga milagro.",
                    "Ug usab, ngadto sa lain, nga siya makahimo sa pagpanagna mahitungod sa tanan nga mga butang;",
                    "Ug usab, ngadto sa lain, ang pagkakita sa mga anghel ug tigpangalagad nga mga espiritu;",
                    "Ug usab, ngadto sa lain, sa tanan nga matang sa mga pinulongan;",
                    "Ug usab, ngadto sa lain, ang paghubad sa mga pinulongan ug sa nagkalain-lain nga mga matang sa mga pinulongan.",
                    "Ug kining tanan nga mga gasa moabut pinaagi sa Espiritu ni Kristo; ug sila moabut ngadto sa matag tawo, sumala sa iyang kabubut-on.",
                    "Ug ako moawhag kaninyo, akong hinigugma nga mga kaigsoonan, nga kamo mahinumdom nga matag maayo nga gasa nagagikan ni Kristo.",
                    "Ug ako moawhag kaninyo, akong hinigugma nga mga kaigsoonan, nga kamo mahinumdom nga siya sama sa kagahapon, karon, ug sa kahangturan, ug nga ang tanan niini nga mga gasa diin ako namulong, nga mga espirituhanon, dili gayud pagahunungon, gani hangtud ang kalibutan magpabilin, sumala lamang sa pagkawalay pagtuo sa mga katawhan.",
                    "Busa, kinahanglan adunay hugot nga pagtuo; ug kon kinahanglan adunay hugot nga pagtuo, kinahanglan usab adunay paglaum; ug kon kinahanglan adunay paglaum, kinahanglan usab adunay gugma nga putli.",
                    "Ug gawas kon kamo adunay gugma nga putli kamo dili mahimo nga maluwas sa gingharian sa Dios; ni kamo maluwas sa gingharian sa Dios kon kamo walay hugot nga pagtuo; ni kamo makahimo kon kamo walay paglaum.",
                    "Ug kon kamo walay paglaum kamo kinahanglan gayud mawad-an sa paglaum; ug ang kawalay paglaum moabut tungod sa kadautan.",
                    "Ug si Kristo sa pagkatinuod miingon sa atong mga amahan: Kon kamo adunay hugot nga pagtuo kamo makahimo sa tanan nga mga butang nga maayo ngari kanako.",
                    "Ug karon ako mamulong ngadto sa tanan nga mga lumulupyo sa yuta—nga kon moabut ang adlaw nga ang gahum ug mga gasa sa Dios pagahunungon taliwala kaninyo, kini tungod sa pagkawalay pagtuo.",
                    "Ug alaot ngadto sa mga katawhan kon kini mao ang mahitabo; kay walay bisan usa nga nagbuhat sa maayo taliwala kaninyo, wala bisan usa. Kay kon adunay usa taliwala kaninyo nga nagbuhat og maayo, siya naghimo pinaagi sa gahum ug mga gasa sa Dios.",
                    "Ug alaot ngadto kanila kinsa mopahilayo niini nga mga butang ug mamatay, kay sila mamatay diha sa ilang mga sala, ug sila dili maluwas sa gingharian sa Dios; ug ako namulong niini sumala ngadto sa mga pulong ni Kristo; ug ako dili mamakak.",
                    "Ug ako moawhag kaninyo sa paghinumdom niini nga mga butang; kay ang panahon sa dali moabut nga kamo masayud nga ako wala mamakak, kay kamo makakita kanako sa hukmanan sa Dios; ug ang Ginoong Dios moingon nganha kaninyo: Wala ba Ako makapadayag sa akong mga pulong nganha kaninyo, diin gisulat niini nga tawo, sama ingon sa usa nga nagsinggit gikan sa patay, oo, gani ingon sa usa nga nagpahayag gikan sa abug?",
                    "Ako nagpahayag niini nga mga butang ngadto sa katumanan sa mga panagna. Ug tan-awa, sila mogula gikan sa ba-ba sa walay katapusan nga Dios; ug ang iyang pulong motuhop gikan sa kaliwatan ngadto sa kaliwatan.",
                    "Ug ang Dios mopakita nganha kaninyo, nga kana diin ako misulat tinuod.",
                    "Ug usab ako moawhag kaninyo nga kamo moduol ngadto ni Kristo, ug mohupot diha sa matag maayo nga gasa, ug ayaw paghikap sa dautan nga gasa, ni sa mahugaw nga butang.",
                    "Ug pagmata, ug bangon gikan sa abug, O Jerusalem; oo, ug isul-ob ang imong matahum nga mga saput, O anak nga babaye sa Zion; ug lig-una ang imong mga istaka ug padak-i ang imong mga utlanan sa kahangturan, nga kamo dili na mahimo nga pagalibugon, nga ang mga pakigsaad sa Amahan sa Kahangturan diin siya mihimo nganha kaninyo, O balay ni Israel, mahimo nga matuman.",
                    "Oo, duol ngadto kang Kristo, ug paghingpit diha kaniya, ug ilimud ang inyong mga kaugalingon sa tanan nga dili diosnon; ug kon kamo molimud sa inyong mga kaugalingon sa tanan nga dili diosnon, ug mohigugma sa Dios uban sa tibuok ninyo nga gahum, hunahuna ug kusog, niana ang iyang grasya igo alang kaninyo, nga pinaagi sa iyang grasya kamo mahimo nga hingpit diha kang Kristo; ug kon pinaagi sa grasya sa Dios kamo mahingpit diha ni Kristo, kamo dili makahimo sa  paglimud sa gahum sa Dios.",
                    "Ug usab, kon kamo pinaagi sa grasya sa Dios mahingpit diha ni Kristo, ug dili maglimud sa iyang gahum, niana kamo pagasantoson diha ni Kristo tungod sa grasya sa Dios, pinaagi sa pagpaagas sa dugo ni Kristo, nga anaa sa pakigsaad sa Amahan ngadto sa kapasayloan sa inyong mga sala, nga kamo mahimo nga balaan, nga walay lama.",
                    "Ug ako karon manamilit ngadto sa tanan, adto na ako. Ako dili madugay mopahulay diha sa paraiso sa Dios, hangtud ang akong espiritu ug lawas pag-usab magkahiusa, ug ako dad-on nga magmadaugon pinaagi sa kawanangan, aron pagsugat kaninyo sa atubangan sa malipayon nga hukmanan sa halangdon nga Jehova, ang Maghuhukom sa Kahangturan sa mga buhi ug sa mga patay. Amen.",
                    "Ang Katapusan"
                ]
            }
        ],
        "summary": [],
        "text": null
    }
]