{
    "title": "Naaltsoos Mormon Wolyéhígíí Łaʼ Haneʼ Biyiʼdóó Dahaneʼígíí",
    "uri": "/study/scriptures/bofm",
    "structure": [
        {
            "type": "section",
            "title": "Bee Ąą Álnéehii dóó Daʼiiłtsáanii",
            "entries": [
                {
                    "type": "content",
                    "title": "Naaltsoos Bízhiʼgi",
                    "uri": "/study/scriptures/bofm/title-page"
                },
                {
                    "type": "content",
                    "title": "Naaltsoos Mormon Wolyéhígíí Bízhiʼgi",
                    "uri": "/study/scriptures/bofm/bofm-title"
                },
                {
                    "type": "content",
                    "title": "Saad Bee Ąą Álnéehii",
                    "uri": "/study/scriptures/bofm/introduction"
                },
                {
                    "type": "content",
                    "title": "Tááʼ Daʼiiłtsáanii Bizaad Tʼáá Aanínígíí",
                    "uri": "/study/scriptures/bofm/three"
                },
                {
                    "type": "content",
                    "title": "Tseebíí Daʼiiłtsáanii Bizaad Tʼáá Aanínígíí",
                    "uri": "/study/scriptures/bofm/eight"
                },
                {
                    "type": "content",
                    "title": "Diyin God Yá halneʼii Joseph Smith Bizaad Tʼáá Aanínígíí",
                    "uri": "/study/scriptures/bofm/js"
                },
                {
                    "type": "content",
                    "title": "Naaltsoos Mormon Wolyéhígíí Áłtsʼíísígo Baa Haneʼ",
                    "uri": "/study/scriptures/bofm/explanation"
                }
            ]
        },
        {
            "type": "section",
            "title": "1 Nephi",
            "entries": [
                {
                    "type": "content",
                    "title": "1&nbsp;Nephi 1",
                    "uri": "/study/scriptures/bofm/1-ne/1"
                },
                {
                    "type": "content",
                    "title": "1&nbsp;Nephi 2",
                    "uri": "/study/scriptures/bofm/1-ne/2"
                },
                {
                    "type": "content",
                    "title": "1&nbsp;Nephi 3",
                    "uri": "/study/scriptures/bofm/1-ne/3"
                },
                {
                    "type": "content",
                    "title": "1&nbsp;Nephi 4",
                    "uri": "/study/scriptures/bofm/1-ne/4"
                },
                {
                    "type": "content",
                    "title": "1&nbsp;Nephi 5",
                    "uri": "/study/scriptures/bofm/1-ne/5"
                },
                {
                    "type": "content",
                    "title": "1&nbsp;Nephi 6",
                    "uri": "/study/scriptures/bofm/1-ne/6"
                },
                {
                    "type": "content",
                    "title": "1&nbsp;Nephi 7",
                    "uri": "/study/scriptures/bofm/1-ne/7"
                },
                {
                    "type": "content",
                    "title": "1&nbsp;Nephi 16",
                    "uri": "/study/scriptures/bofm/1-ne/16"
                },
                {
                    "type": "content",
                    "title": "1&nbsp;Nephi 17",
                    "uri": "/study/scriptures/bofm/1-ne/17"
                },
                {
                    "type": "content",
                    "title": "1&nbsp;Nephi 18",
                    "uri": "/study/scriptures/bofm/1-ne/18"
                }
            ]
        },
        {
            "type": "section",
            "title": "2 Nephi",
            "entries": [
                {
                    "type": "content",
                    "title": "2&nbsp;Nephi 1",
                    "uri": "/study/scriptures/bofm/2-ne/1"
                },
                {
                    "type": "content",
                    "title": "2&nbsp;Nephi 2",
                    "uri": "/study/scriptures/bofm/2-ne/2"
                },
                {
                    "type": "content",
                    "title": "2&nbsp;Nephi 3",
                    "uri": "/study/scriptures/bofm/2-ne/3"
                },
                {
                    "type": "content",
                    "title": "2&nbsp;Nephi 4",
                    "uri": "/study/scriptures/bofm/2-ne/4"
                },
                {
                    "type": "content",
                    "title": "2&nbsp;Nephi 5",
                    "uri": "/study/scriptures/bofm/2-ne/5"
                },
                {
                    "type": "content",
                    "title": "2&nbsp;Nephi 9",
                    "uri": "/study/scriptures/bofm/2-ne/9"
                },
                {
                    "type": "content",
                    "title": "2&nbsp;Nephi 29",
                    "uri": "/study/scriptures/bofm/2-ne/29"
                },
                {
                    "type": "content",
                    "title": "2&nbsp;Nephi 31",
                    "uri": "/study/scriptures/bofm/2-ne/31"
                },
                {
                    "type": "content",
                    "title": "2&nbsp;Nephi 32",
                    "uri": "/study/scriptures/bofm/2-ne/32"
                },
                {
                    "type": "content",
                    "title": "2&nbsp;Nephi 33",
                    "uri": "/study/scriptures/bofm/2-ne/33"
                }
            ]
        },
        {
            "type": "content",
            "title": "Enos",
            "uri": "/study/scriptures/bofm/enos/1"
        },
        {
            "type": "section",
            "title": "Mosiah",
            "entries": [
                {
                    "type": "content",
                    "title": "Mosiah 2",
                    "uri": "/study/scriptures/bofm/mosiah/2"
                },
                {
                    "type": "content",
                    "title": "Mosiah 3",
                    "uri": "/study/scriptures/bofm/mosiah/3"
                },
                {
                    "type": "content",
                    "title": "Mosiah 4",
                    "uri": "/study/scriptures/bofm/mosiah/4"
                },
                {
                    "type": "content",
                    "title": "Mosiah 5",
                    "uri": "/study/scriptures/bofm/mosiah/5"
                },
                {
                    "type": "content",
                    "title": "Mosiah 17",
                    "uri": "/study/scriptures/bofm/mosiah/17"
                },
                {
                    "type": "content",
                    "title": "Mosiah 18",
                    "uri": "/study/scriptures/bofm/mosiah/18"
                }
            ]
        },
        {
            "type": "section",
            "title": "Alma",
            "entries": [
                {
                    "type": "content",
                    "title": "Alma 5",
                    "uri": "/study/scriptures/bofm/alma/5"
                },
                {
                    "type": "content",
                    "title": "Alma 11",
                    "uri": "/study/scriptures/bofm/alma/11"
                },
                {
                    "type": "content",
                    "title": "Alma 12",
                    "uri": "/study/scriptures/bofm/alma/12"
                },
                {
                    "type": "content",
                    "title": "Alma 32",
                    "uri": "/study/scriptures/bofm/alma/32"
                },
                {
                    "type": "content",
                    "title": "Alma 34",
                    "uri": "/study/scriptures/bofm/alma/34"
                },
                {
                    "type": "content",
                    "title": "Alma 39",
                    "uri": "/study/scriptures/bofm/alma/39"
                },
                {
                    "type": "content",
                    "title": "Alma 40",
                    "uri": "/study/scriptures/bofm/alma/40"
                },
                {
                    "type": "content",
                    "title": "Alma 41",
                    "uri": "/study/scriptures/bofm/alma/41"
                },
                {
                    "type": "content",
                    "title": "Alma 42",
                    "uri": "/study/scriptures/bofm/alma/42"
                }
            ]
        },
        {
            "type": "section",
            "title": "Helaman",
            "entries": [
                {
                    "type": "content",
                    "title": "Helaman 13",
                    "uri": "/study/scriptures/bofm/hel/13"
                },
                {
                    "type": "content",
                    "title": "Helaman 14",
                    "uri": "/study/scriptures/bofm/hel/14"
                },
                {
                    "type": "content",
                    "title": "Helaman 15",
                    "uri": "/study/scriptures/bofm/hel/15"
                },
                {
                    "type": "content",
                    "title": "Helaman 16",
                    "uri": "/study/scriptures/bofm/hel/16"
                }
            ]
        },
        {
            "type": "section",
            "title": "3 Nephi",
            "entries": [
                {
                    "type": "content",
                    "title": "3&nbsp;Nephi 1",
                    "uri": "/study/scriptures/bofm/3-ne/1"
                },
                {
                    "type": "content",
                    "title": "3&nbsp;Nephi 8",
                    "uri": "/study/scriptures/bofm/3-ne/8"
                },
                {
                    "type": "content",
                    "title": "3&nbsp;Nephi 11",
                    "uri": "/study/scriptures/bofm/3-ne/11"
                },
                {
                    "type": "content",
                    "title": "3&nbsp;Nephi 12",
                    "uri": "/study/scriptures/bofm/3-ne/12"
                },
                {
                    "type": "content",
                    "title": "3&nbsp;Nephi 13",
                    "uri": "/study/scriptures/bofm/3-ne/13"
                },
                {
                    "type": "content",
                    "title": "3&nbsp;Nephi 14",
                    "uri": "/study/scriptures/bofm/3-ne/14"
                },
                {
                    "type": "content",
                    "title": "3&nbsp;Nephi 15",
                    "uri": "/study/scriptures/bofm/3-ne/15"
                },
                {
                    "type": "content",
                    "title": "3&nbsp;Nephi 16",
                    "uri": "/study/scriptures/bofm/3-ne/16"
                },
                {
                    "type": "content",
                    "title": "3&nbsp;Nephi 17",
                    "uri": "/study/scriptures/bofm/3-ne/17"
                },
                {
                    "type": "content",
                    "title": "3&nbsp;Nephi 18",
                    "uri": "/study/scriptures/bofm/3-ne/18"
                },
                {
                    "type": "content",
                    "title": "3&nbsp;Nephi 19",
                    "uri": "/study/scriptures/bofm/3-ne/19"
                },
                {
                    "type": "content",
                    "title": "3&nbsp;Nephi 20",
                    "uri": "/study/scriptures/bofm/3-ne/20"
                },
                {
                    "type": "content",
                    "title": "3&nbsp;Nephi 21",
                    "uri": "/study/scriptures/bofm/3-ne/21"
                },
                {
                    "type": "content",
                    "title": "3&nbsp;Nephi 22",
                    "uri": "/study/scriptures/bofm/3-ne/22"
                },
                {
                    "type": "content",
                    "title": "3&nbsp;Nephi 23",
                    "uri": "/study/scriptures/bofm/3-ne/23"
                },
                {
                    "type": "content",
                    "title": "3&nbsp;Nephi 24",
                    "uri": "/study/scriptures/bofm/3-ne/24"
                },
                {
                    "type": "content",
                    "title": "3&nbsp;Nephi 25",
                    "uri": "/study/scriptures/bofm/3-ne/25"
                },
                {
                    "type": "content",
                    "title": "3&nbsp;Nephi 26",
                    "uri": "/study/scriptures/bofm/3-ne/26"
                },
                {
                    "type": "content",
                    "title": "3&nbsp;Nephi 27",
                    "uri": "/study/scriptures/bofm/3-ne/27"
                },
                {
                    "type": "content",
                    "title": "3&nbsp;Nephi 28",
                    "uri": "/study/scriptures/bofm/3-ne/28"
                },
                {
                    "type": "content",
                    "title": "3&nbsp;Nephi 29",
                    "uri": "/study/scriptures/bofm/3-ne/29"
                },
                {
                    "type": "content",
                    "title": "3&nbsp;Nephi 30",
                    "uri": "/study/scriptures/bofm/3-ne/30"
                }
            ]
        },
        {
            "type": "content",
            "title": "4&nbsp;Nephi",
            "uri": "/study/scriptures/bofm/4-ne/1"
        },
        {
            "type": "section",
            "title": "Mormon",
            "entries": [
                {
                    "type": "content",
                    "title": "Mormon 1",
                    "uri": "/study/scriptures/bofm/morm/1"
                },
                {
                    "type": "content",
                    "title": "Mormon 4",
                    "uri": "/study/scriptures/bofm/morm/4"
                },
                {
                    "type": "content",
                    "title": "Mormon 6",
                    "uri": "/study/scriptures/bofm/morm/6"
                },
                {
                    "type": "content",
                    "title": "Mormon 7",
                    "uri": "/study/scriptures/bofm/morm/7"
                },
                {
                    "type": "content",
                    "title": "Mormon 8",
                    "uri": "/study/scriptures/bofm/morm/8"
                },
                {
                    "type": "content",
                    "title": "Mormon 9",
                    "uri": "/study/scriptures/bofm/morm/9"
                }
            ]
        },
        {
            "type": "section",
            "title": "Moroni",
            "entries": [
                {
                    "type": "content",
                    "title": "Moroni 1",
                    "uri": "/study/scriptures/bofm/moro/1"
                },
                {
                    "type": "content",
                    "title": "Moroni 2",
                    "uri": "/study/scriptures/bofm/moro/2"
                },
                {
                    "type": "content",
                    "title": "Moroni 3",
                    "uri": "/study/scriptures/bofm/moro/3"
                },
                {
                    "type": "content",
                    "title": "Moroni 4",
                    "uri": "/study/scriptures/bofm/moro/4"
                },
                {
                    "type": "content",
                    "title": "Moroni 5",
                    "uri": "/study/scriptures/bofm/moro/5"
                },
                {
                    "type": "content",
                    "title": "Moroni 6",
                    "uri": "/study/scriptures/bofm/moro/6"
                },
                {
                    "type": "content",
                    "title": "Moroni 7",
                    "uri": "/study/scriptures/bofm/moro/7"
                },
                {
                    "type": "content",
                    "title": "Moroni 8",
                    "uri": "/study/scriptures/bofm/moro/8"
                },
                {
                    "type": "content",
                    "title": "Moroni 9",
                    "uri": "/study/scriptures/bofm/moro/9"
                },
                {
                    "type": "content",
                    "title": "Moroni 10",
                    "uri": "/study/scriptures/bofm/moro/10"
                }
            ]
        }
    ],
    "contents": {
        "/study/scriptures/bofm/title-page": {
            "uri": "/study/scriptures/bofm/title-page",
            "title": "Naaltsoos Bízhiʼgi",
            "data_type": "chapter",
            "book_title": "Naaltsoos Mormon Wolyéhígíí Łaʼ Haneʼ Biyiʼdóó Dahaneʼígíí",
            "subtitle": [
                "Náánáłaʼ Jesus Christ Tʼáá Aaníigo Baa Haneʼ"
            ],
            "text": [
                "Díí naaltsoos éí Naaltsoos Mormon wolyéhígíí biyiʼdóó dahaneʼígíí łaʼ biyiʼ. Naaltsoos Mormon wolyéhígíí ałtso Diné bizaadkʼehjí ályaago índa, díí áłtsé choolʼį́į dooleeł. Dóó Naaltsoos Mormon wolyéhígíí ałtso Diné bizaadkʼehjí ályaago díí naaltsoos doo choolʼį́į da dooleeł. Naaltsoos Mormon wolyéhígíí éí Jesus Christ binaʼnitin tʼáá átʼé baa haneʼígíí biyiʼ.",
                "Díí haneʼígíí éí diyin bizaad ádaatʼé éí biyiʼdóó naʼnitin łaʼ ayóó átʼéii biyiʼ áko éí naʼniłtiní chodayoołʼį́į doogo bá ályaa dóó Jesus Christ Binahaghaʼ Akéeʼdi Dayoołkáałgo Yá Naazínígíí (Church of Jesus Christ of Latter-day Saints) yiiʼ daʼatahígíí éí ałdóʼ bá ályaa dóó nááná, tʼáá háiida dííshjį́įdi Jesus Christ binaʼnitin ninályáhígíí, éí baa shił bééhodoozįįł nízinígíí ałdóʼ bá ályaa.",
                "Jesus Christ Binahaghaʼ Akéeʼdi Dayoołkáałgo Yá Naazínígíí Áyiilaa",
                "Salt Lake City, Utah hoolyéedi, USA biyiʼdi",
                "Tsʼídá áłtsé Bilagáanaa bizaadkʼehjí naaltsoos siʼą́ągo ályaaígíí éí Palmyra, New York hoolyéedi, USA biyiʼdi, 1830 yę́ędą́ą́ʼ ályaa",
                "© 2013 by Intellectual Reserve, Inc. All rights reserved. Source: 2015/03/24"
            ]
        },
        "/study/scriptures/bofm/bofm-title": {
            "uri": "/study/scriptures/bofm/bofm-title",
            "title": "Naaltsoos Mormon Wolyéhígíí Bízhiʼgi",
            "data_type": "chapter",
            "book_title": "Naaltsoos Mormon Wolyéhígíí",
            "subtitle": [
                "Naʼasdzo Mormon Tʼáá Bí Bílaʼ Yee Áyiilaaígíí Béésh Óola Tʼą́hí Bikáaʼjįʼ Nephi Bibéésh Óola Tʼą́hí Bitsʼą́ą́dę́ę́ʼ Ályaa"
            ],
            "text": [
                "Áko, éí éiyá Nephi bidineʼé ndaʼazo yę́ę áłtsʼíísígo ályaaígíí átʼé, dóó Laman bidineʼé ałdóʼ—Laman bidineʼé bichʼįʼ ályaa, éí éiyá Israel bighandóó diné chʼéédzíʼígíí danilį́; dóó Jew dineʼé dóó Gentile dineʼé ałdóʼ bichʼįʼ ályaa—Bikʼeh hólʼį́į dooleełgo naʼasdzo, dóó ałdóʼ náásgóó haneʼii dóó Diyin God bitsʼą́ą́dę́ę́ʼ yáʼátiʼii bikʼehgo ályaa. Naʼasdzo dóó ahíistłʼǫ́, dóó Bóhólníihii néideesʼį́į́ʼ, doo doolchxǫǫł da biniiyé—Diyin God bibee aʼiilyéii dóó bibee adziilii bee ńdootʼááł dóó dííshjį́įdi saadígíí bee áńdoolnííł—Moroni bílaʼ yee ahíyiistłʼǫ́, dóó Bóhólníihii yichʼįʼ néideesʼį́į́ʼ, áajįʼ ayííłką́ągo Gentile dineʼé bitsʼą́ą́dę́ę́ʼ ńdootʼááł—Diyin God bibee aʼiilyéii binahjįʼ dííshjį́įdi saadígíí bee áńdoolnííł.",
                "Naaltsoos Ether wolyéhígíí áłchʼį́į́dí ánályaaígíí bitsʼą́ą́dę́ę́ʼ ałdóʼ, éí éí Jared bidineʼé ndaʼazooígíí átʼé, éí éí Bóhólníihii bílaʼashdlaʼii bizaad ałʼąą áyiilaa yę́ędą́ą́ʼ daʼníłtsʼą́ą́jígo taooskai, yáʼąąsh gódei kin dajótłʼin yę́ędą́ą́ʼ—eii éí Israel bighandóó chʼéédzíhígíí haitʼáo Bóhólníihii dabizhéʼé tʼáá íiyisíí yíká eelwodgo bił ííshjání ádoolnííł biniiyé; dóó Bóhólníihii bibee ahadaʼdeetʼánę́ę bił béédahodoozįįł, doo éí hoolʼáágóó nahjįʼ kóbiʼdiilyaa da—Dóó ałdóʼ Jew dineʼé dóó Gentile dineʼé Jesus éí Christ nilį́įgo deidoodląął biniiyé, Hoolʼáágóó Diyin God nilį́, diné tʼáá ałtsogóó dah deíkáhígíí yichʼįʼ ííshją́ą́ ádílʼį́—Áádóó kʼad, ndaʼiidzihígíí éí diné ndaʼiisíhígíí átʼé, ákohgo, Diyin God binaadeełii tʼáadoo bikʼijįʼ yádaałtiʼí, áko Christ bibee ánihwiitʼaah bikááʼdahʼasdáhídi doo nihikʼijįʼ siʼánígóó bééhodoozįįł.",
                "Béésh óola tʼą́hí bikááʼ naʼasdzo yę́ę éí Joseph Smith, Jun. Bilagáanaa bizaadkʼehjígo áyiilaa."
            ]
        },
        "/study/scriptures/bofm/introduction": {
            "uri": "/study/scriptures/bofm/introduction",
            "title": "Saad Bee Ąą Álnéehii",
            "data_type": "chapter",
            "book_title": "Saad Bee Ąą Álnéehii",
            "text": [
                "Naaltsoos Mormon wolyéhígíí éí Diyin God bizaad átʼé Bible átʼéhígi átʼéego. Diyin God America bikáaʼgi ałkʼidą́ą́ʼ diné dahinánę́ę yił naashnishgo naʼasdzo dóó Jesus Christ binaʼnitin doo ninítʼiʼii tʼáá ałtso biyiʼ.",
                "Éí naaltsoos ląʼída ałkʼidą́ą́ʼ Diyin God yá dahalneʼii náásgóó haneʼii dóó Diyin God bitsʼą́ą́dę́ę́ʼ yáʼátiʼii beʼadziilii yee akʼedaʼashchį́. Éí dabizaad, béésh óola tʼą́hí bikááʼ nááháasdzo, Diyin God yá halneʼii nátʼą́ą́ʼ náhálneʼii Mormon wolyéego saad nááyíizo dóó áłtsʼíísígo áyiilaa. Naʼasdzo naakigo ayóo átʼéego dineʼé dah yikah ńtʼę́ęʼgo yaa halneʼ. Łaʼ éí Jerusalemdę́ę́ʼ yíkai 600 nááhaigo Jesus Christ bidiʼdoochííł yę́ędą́ą́ʼ. Áádóó bikʼijįʼ naakigo dineʼé ałtsʼákai, Nephi bidineʼé dóó Laman bidineʼé daolyéego. Łaʼígíí éí tʼah yíwohdą́ą́ʼ yíkai Bóhólníihii diné bizaad Tower of Babeldi ałʼąą áyiilaa yę́ędą́ą́ʼ. Díí diné éí Jared bidineʼé daolyéé ńtʼę́ę́ʼ. Ląʼídi mííl yázhí nááhaigo, tʼáá ałtso ásdįįd tʼáá hazhóʼó Laman bidineʼé tʼéiyá, dóó éí éiyá Americagi bitsįʼ yishtłizhii tʼáá íiyisíí bizází ádáátʼį́.",
                "Tsʼídá aláahdi Naaltsoos Mormon wolyéhígíí biyiʼ áhóótʼįįdgo nááháasdzooígíí éí Bóhólníihii Jesus Christ tʼáá bí Nephi bidineʼé yitah binaanish áyiilaa bitsʼíís yiih náádzá dóó bikʼijįʼ. Éí Jesus Christ binaʼnitin yaa halneʼ, haitʼáo yisdáńdoodáłígíí yaa halneʼ, áádóó haitʼéego diné díí iiná biyiʼ hashtʼehodítʼé dóó náás iiná biyiʼ hoolʼáágóó yisdáʼiildéhígíí yee yił halneʼ.",
                "Mormon ałtso naʼazogo nááháasdzooígíí, biyeʼ Moroni yeiníʼą́, éí éí áłchʼį́į́dígo bizaad łaʼ yiih yiyiizoh dóó béésh tʼą́hí dayiskʼid Cumorah yiiʼ néideesʼį́į́ʼ. Biniʼantʼą́ą́tsohgi yiziłígíí biyiʼ 21góó yoołkáałgo, 1823 yihahgo, tʼáá éí Moroni, dóó bitsʼíís dóó biyiʼsizíinii yił ahíináátʼáazhgo, ayóó átʼé ályaago, Diyin God Yá halneʼii Joseph Smith yichʼįʼ ííshjání áʼdiilyaa áádóó ałkʼidą́ą́ʼ nináʼádzoh yę́ę dóó bilagáanaa bizaadkʼehjí ádoolníiłgo yee neineeztą́ą́ʼ.",
                "Náasdi índa béésh óola tʼą́hí Joseph Smith beítʼą́, éí Diyin God bibee adziilii dóó bibee aʼiilyéii bee bilagáanaa bizaadjí ályaa. Díí naʼasdzooígíí kʼad ląʼída bílaʼashdlaʼii bizaadkʼehjí ádaalyaa Jesus Christ éí Diyin God hináanii yiYeʼ nilį́ níigo ooʼíinii ániidí dóó idiitʼánígíí átʼé dóó tʼáá átʼé yikééʼ niikaiígíí dóó binaʼnitin bibeehazʼáanii índa bibee oʼoolnííł yikʼeh dahółʼínígíí yisdádookah.",
                "Diyin God Yá halneʼii Joseph Smith díí naʼasdzooígíí baa náhátʼį́įgo kódííniid: “Shikʼisóó Naaltsoos Mormon wolyéhígíí éí nahasdzáán bikáaʼgi aláahdi naaltsoos doo biiʼ naʼiisdziʼii átʼé, dóó tʼáá ałtso nihinahaghaʼ bídéétʼiʼígíí átʼé, dóó binahjįʼ diné Diyin God tʼáá íiyisíí yééhodoosįįł binaʼnitin yikʼeh hółʼį́įgo, dóó doo łaʼ naaltsoos kótʼée da.”",
                "Joseph Smith bił, Bóhólníihii hastóí łaʼtsʼáadah béésh óola tʼą́hí tʼáá bí deidínóołʼįįłgo yá hoołʼaʼ dóó Naaltsoos Mormon wolyéhígíí tʼáá aaníí dóó diyingo átʼéhígíí yá tʼáá íiyisíí ooʼíinii danilį́į dooleeł. Tʼáá aaníí deiiltsą́ daaníigo díí naaltsoos biyiʼ nááháasdzo “Tááʼ Daʼiiłtsáanii Bizaad Tʼáá Aanínígíí” dóó “Tseebíí Daʼiiłtsáanii Bizaad Tʼáá Aanínígíí” wolyéego.",
                "Bílaʼashdlaʼii tʼáá ałtso Naaltsoos Mormon wolyéhígíí deiyidóołtah daniidzin, biyiʼ bikʼidiʼdootį́łígíí bijéí yee yéigo yaa ntsídadookos, áádóó Christ bízhiʼ binahjįʼ, Hoolʼáágóó aTaaʼ Diyin God éí díí naaltsoosísh tʼáá aaníí daaníigo ndeídídóołkił. Háiida díí yikʼeh hoolʼáágóó dóó oodlą́ągo ndaʼídééłkidgo Iiʼsizį́ Diyinii bibee adziil binahjįʼ tʼáá aaníí dóó diyingo bił béédahodoozįįł. (Moroni 10:3–5jįʼ danółʼį́)",
                "Háiida Iiʼsizį́ Diyinii yitsʼą́ą́dóó diyingo iiłtsą́ągo tʼáá éí adziilii binahjįʼ ałdóʼ Jesus Christ nahasdzáán Yisdáʼiiníiłii nilį́ dóó Joseph Smith díí jį́įdi Diyin God bił ííshją́ą́ éʼélʼíinii dóó yá halneʼii nilį́ dóó Jesus Christ Binahaghaʼ Akéeʼdi Dayoołkáałgo Yá Naazínígíí éí Bóhólníihii nahasdzáán bikáaʼgi bił hazʼą́ągo ninaatʼáanii átʼé, Messiah nínáádoodááł bichʼįʼ hashtʼeʼádílnééh biniiyé."
            ]
        },
        "/study/scriptures/bofm/three": {
            "uri": "/study/scriptures/bofm/three",
            "title": "Tááʼ Daʼiiłtsáanii Bizaad Tʼáá Aanínígíí",
            "data_type": "chapter",
            "book_title": "Tááʼ Daʼiiłtsáanii Bizaad Tʼáá Aanínígíí",
            "text": [
                "Bééhózin Dooleeł tʼáá ałtso nihookááʼ dineʼé dah deíkáahgo, ahidaʼdiilchíín, dóó saad aheełtʼé bił nahazʼą́ągo díí naanish bichʼįʼ kódoolnííł: Áko nihí, aTaaʼ Diyin God bidiyingo joobaʼ, dóó nihiBóhólníihii Jesus Christ binahjįʼ, éí béésh óola tʼą́hí bikááʼ naʼasdzooígíí deiiltsą́, éí éí Nephi bidineʼé baa naʼasdzooígíí átʼé, dóó Laman bidineʼé, bikʼisóó danilíinii, dóó Jared bidineʼé, yágóó ítłʼin baa yáʼootiʼgo yitsʼą́ą́dę́ę́ʼ yíkaiígíí ałdóʼ. Áádóó Diyin God bibee aʼiilyéii dóó bibee adziilii bee bilagáanaa bizaadkʼehjí ánályaago nihił béédahózin, háálá bizaad yee nihił hoolneʼ; éí biniinaa díí naanish tsʼídá tʼáá aaníí átʼéego nihił béédahózin. Áádóó tʼáá aaníigo ádadiiʼní béésh óola tʼą́hí bikʼi naʼasdzooígíí deiiltsą́; dóó Diyin God bibee adziilii éí binahjįʼ nihił ííshjání ályaa, doo éí bílaʼashdlaʼii binahjįʼ da. Áádóó saad naʼiiłnáanii bee ádadiiʼní, Diyin God bá naalʼaʼii yáʼąąshdę́ę́ʼ adááyá, dóó béésh óola tʼą́hí yínílą́ dóó nihił ííshją́ą́ áyiilaa, áko béésh óola tʼą́hí dóó bikááʼ naʼasdzooígíí deiiltsą́, dóó aTaaʼ Diyin God bidiyingo joobaʼii dóó nihiBóhólníihii Jesus Christ binahjįʼ nihił béédahózingo deiiltsą́ dóó kʼad baa dahwiilneʼ díí éí tʼáá aaníí ádaatʼé. Dóó ayóó átʼéego baa ntsídeiikeesgo deiitʼį́. Ákótʼée ndi, Bóhólníihii nihídóʼ díí tʼáá aaníigo baa dahołneʼ nihiłní; ákohgo, Diyin God bibeehazʼáanii bikʼeh honiilʼį́į dooleełgo, díí tʼáá aaníigo baa dahwiilneʼ. Áko nihił béédahózin Christ deiniidlą́ągo, nihí tʼáá ałtso nihookááʼ dineʼé bibąąhági ádaatʼéii doo nihąąh siláa da dooleeł, dóó Christ bibee ánihwiitʼaah bikááʼdahʼasdáhí bidááhdóó doo nihąąh siláhágóó hanihiʼdiʼdooʼį́į́ł, dóó yáʼąąshdi hoolʼáágóó bił honiidlǫ́ǫ dooleeł. Dóó aTaaʼ, dóó aYeʼ dóó Iiʼsizį́ Diyinii, éí tʼááłáʼí Diyin God danilį́įgo baa haʼniih. Amen.",
                "Oliver Cowdery",
                "David Whitmer",
                "Martin Harris"
            ]
        },
        "/study/scriptures/bofm/eight": {
            "uri": "/study/scriptures/bofm/eight",
            "title": "Tseebíí Daʼiiłtsáanii Bizaad Tʼáá Aanínígíí",
            "data_type": "chapter",
            "book_title": "Tseebíí Daʼiiłtsáanii Bizaad Tʼáá Aanínígíí",
            "text": [
                "Bééhózin Dooleeł tʼáá ałtso nihookááʼ dineʼé dah deíkáahgo, ahidaʼdiilchíín, dóó saad aheełtʼé bił nahazʼą́ągo, díí naanish bichʼįʼ kódoolnííł: Joseph Smith, Jun., díí naanish bilagáanaa bizaadkʼehjí ánályaa, éí béésh óola tʼą́hí baa yáʼootiʼígíí nihichʼįʼ ííshjání áyiilaa, óola nahalingo; Smith wolyéii béésh tʼą́hí bilagáanaa bizaadkʼehjí ánáyiidlaaígíí nihílaʼ bee ndashiijaaʼ; áádóó bikááʼ naʼasdzooígíí ałdóʼ deiiltsą́, tʼáá ałtso ałkʼidą́ą́ʼ ndaʼazhnish, dóó baa áháyą́ągo binaʼazhnish nahalin. Áádóó saad naʼiiłnáanii bee ádadiiʼní, Smith wolyéii nihichʼįʼ ííshją́ą́ áyiilaa, deiiltsą́ dóó ndashiijaaʼ, dóó tʼáá aaníí nihił béédahózingo Smith wolyéii béésh óola tʼą́hí baa yádeiiltiʼígíí neiʼá. Áádóó tʼáá ałtso bílaʼashdlaʼii binááł nihízhiʼ ádeiilnééh, bílaʼashdlaʼii díí deiiltsánígíí deidoołtsééł biniiyé. Áádóó Diyin God nihá ooʼį́įgo, doo danihiyoochʼíid da.",
                "Christian Whitmer",
                "Jacob Whitmer",
                "Peter Whitmer, Jun.",
                "John Whitmer",
                "Hiram Page",
                "Joseph Smith, Sen.",
                "Hyrum Smith",
                "Samuel H. Smith"
            ]
        },
        "/study/scriptures/bofm/js": {
            "uri": "/study/scriptures/bofm/js",
            "title": "Diyin God Yá halneʼii Joseph Smith Bizaad Tʼáá Aanínígíí",
            "data_type": "chapter",
            "book_title": "Diyin God Yá halneʼii Joseph Smith Bizaad Tʼáá Aanínígíí",
            "text": [
                "Diyin God Yá halneʼii Joseph Smith Naaltsoos Mormon wolyéhígíí haitʼáo ííshją́ą́ ályaaígíí tʼáá bí bizaad yee yaa halneʼ:",
                "“Iʼííʼą́ągo… naadiin łaʼgóó yoołkáałgo Biniʼantʼą́ą́tsoh yiziłgo [1823]… yéigo joobaʼ dóó tʼáá aaníí íinisingo Diyin God Ayóó Átʼéii bichʼįʼ sodiszin.…",
                "“Diyin God bichʼįʼ sodiszingo, adinídíín hooleełgo wónáásdóó ałnéʼéʼaah biláahgi átʼéego adinídíín silį́į́ʼ, tʼáá hooshchʼįʼ ayóó ájítʼéii léiʼ shitsáskʼeh bíighahgi hojizlį́į́ʼ, doo niʼgi nikídeesʼeezgóó, níłchʼi yiyiʼ dasizį́.",
                "“Ééʼ tsʼídá nizhónígo łigai léiʼ yiiʼ sitį́. Nahasdzáán bikáaʼgi díigi átʼéego łigaiígíí tʼah doo łaʼ yiistséeh da; dóó nahasdzáán bikáaʼgi kótʼéego tsʼídá nizhónígo łigai dóó bitsʼádiʼńlíidgo tsʼídá doo łaʼ hodooleeł da nisin. Bílaʼ, doo bigaan ałdóʼ tʼįįhdígo bílátsíín biláahgo doo bikʼeʼéstiʼí da; bikeeʼ, dóó bijáád ałdóʼ tʼįįhdígo bikétsíín biláahgo doo bikʼeʼéstiʼ da. Bitsiitsʼiin dóó bikʼos ałdóʼ doo bikʼeʼéstiʼ da. Ééʼ danineezígíí tʼéí yiiʼ sitį́, ąą átʼéego, biyid yiiłtsą́.",
                "“Doo éí beʼééʼ tʼéiyá tʼáá íiyisíí łigai da, bitsʼíís tʼáá átʼé ałdóʼ doo baa hojoolneʼ átʼéego ayóó átʼé, dóó biniiʼ éí nʼdiilchʼilgo ińʼdíldlaʼígíí bił aheełtʼé. Hooghan góneʼ tʼáá íiyisíí adinídíín, ákondi sizínígíí binaagóó aláahgo bitsʼádiʼńdíín. Tʼóó áłtsé hołtsánę́ędą́ą́ʼ, násdzid ńtʼę́ę́ʼ; ákondi násdzidę́ę tʼáá áko nahjįʼ kódzaa.",
                "“Shízhiʼ yee shíizhiʼ, áádóó Diyin God bitsʼą́ą́dę́ę́ʼ naalʼaʼii nishłį́įgo nichʼįʼ ashiʼdoolʼaʼ shidííniid, dóó Moroni wolyéego; Diyin God naanish bá ádeeshłíiłgo; dóó nihookááʼ dineʼé, dah deíkáahgo, ahidaʼdiilchíín dóó saad aheełtʼé bił nahazʼą́ bitahgóó, shízhiʼ yáʼátʼéehgo baa haʼniih dóó doo bił yáʼáshǫ́ǫ da dooleeł; éí doodago bílaʼashdlaʼii bitahgóó yáʼátʼééh dóó doo yáʼáshǫ́ǫ́góó baa yáʼátiʼ dooleeł.",
                "“Naaltsoos léiʼ łeeyiʼ siʼą́ shidííniid, béésh óola tʼą́hí ályaago bikʼi naʼasdzo, díí kéyah yikááʼ kéédahatʼínę́ę, dóó háádę́ę́ʼ yíkahígíí bikááʼ yaa halneʼ. Tʼáá ałtso hoolʼáágóó Jesus Christ Binaʼnitin ałdóʼ biyiʼ dííniid, Yisdáʼiiníiłii ałkʼidą́ą́ʼ kéédahatʼínę́ę yichʼįʼ kóyiilaa yę́ęgi átʼéego.",
                "“Áádóó tsé naaki béésh łigai binázʼáago—dóó éí tsé, ayidgi dah siʼánígíí beʼestłʼǫ́ǫgo, Urim dóó Thummim wolyéego bee hadítʼé—béésh tʼą́hí bił łeeyiʼ sinil; dóó tʼáá háiida díí tsé bee hólǫ́ǫ́góó dóó choyoołʼį́įgo ałkʼidą́ą́ʼ diné Ééhózin Yaa Halneʼii deiłníí ńtʼę́ę́ʼ; dóó Diyin God díí tséhígíí bee béésh óolaa tʼą́hí bilagáanaa bizaadkʼehjí ádoolnííł biniiyé hashtʼeyiilaa.",
                "“Ánááshiłní, béésh óola tʼą́hí yaa yááłtiʼę́ę sheiníʼą́ągo—shaa dootʼáałjįʼ tʼah doo baa hoolzhíish da—doo éí háiida bichʼįʼ ííshjání ádeeshłíił da; áádóó ayidgi dasiʼáanii Urim dóó Thummim biłgo ałdóʼ; bił ííshją́ą́ ádíílííł shidiʼdooʼniiłígíí tʼéiyá; ákwíisdzaago éí shidiʼyoolyééł. Béésh óola tʼą́hí yee shichʼįʼ yáłtiʼgo, shíniʼ bił áhoodzaago béésh óola tʼą́hí łeeyiʼ sinilígíí yiiłtsą́, dóó éí tʼáá íiyisíí yitʼį́ dóó tʼáá báhátʼáádígíí biniinaa áadi níyáago hazʼánígi bééhosésįįd.",
                "“Díí ałtso disétsʼą́ąʼgo, hooghan góneʼ adinídínígíí bichʼįʼ yáshtiʼígíí binaagóó tʼéiyá tʼáadoo hodíínaʼí silį́į́ʼ, áádóó tʼáá ałchʼįʼ kwáániiłgo, wónáásdóó hooghan góneʼ chahałheeł náhásdlį́į́ʼ, tʼáá hazhóʼó hanaagóó tʼéiyá, áádóó tʼáá hooshchʼįʼ yáʼąąsh ąą kódzaa, dóó ákódei ííyáago áajįʼ ájísdįįd, áádóó hooghan góneʼ tʼah doo yáʼąąshdę́ę́ʼ adinídíín haleehę́ęgi átʼé násdlį́į́ʼ.",
                "“Haashį́į́ yitʼéego shił áhoodzaaígíí hazhóʼó baa ntséskeesgo sétį́, dóó naalʼaʼii doo łaʼ kótʼéego shił halneʼ da ńtʼę́ęʼgo tʼáá íiyisíí baa ntséskees; tʼáá íiyisíí ntséskeesgo, hooghan góneʼ anááʼdoodlałgo tʼáá hooshchʼįʼ baa ákonáániisdzįįh, dóó tʼáadoo hodíinaʼí shił nahalingo, tʼáá éí yáʼąąshdę́ę́ʼ naalʼaʼii tʼah ńtʼę́ę́ʼ shitsáskʼeh bíighahgi náánásdzį́.",
                "“Ayánááʼniiłtiʼ, dóó áłtséédą́ą́ʼ níyáago yee haadzíʼę́ę yee hanáánáádzííʼ; tsʼídá doo łahgo átʼéego; ałtso yááłtiʼgo, nahasdzáán bikáaʼgi yéigo ánihwiitʼaah yee shił nááhoolneʼ, dichin, daʼahijigą́, dóó naałniihii bee hodoochxǫǫł; dóó díí tʼáá naʼńleʼdii nahasdzáán bikáaʼgi nahwiitʼaah éí kʼad óchíłígíí biyiʼ áhodoonííł. Tʼáadoo leʼé ałtso yaa hoolneʼgo, áłtséédą́ą́ʼ ádzaa yę́ęgi átʼéego dah nínáádiidzá.",
                "“Ákweʼé hoolzhishgo, shíniʼ tʼáá íiyisíí biʼdíisnáaʼgo biniinaa, doo bił nisingóó áshiilaa, áádóó yiiłtsą́ dóó disétsʼą́ʼígíí tʼáá íiyisíí shiyaa hodeesyizgo sétį́. Shitsáskʼeh bíighahgi tʼáá éí naalʼaʼii náánásdzį́įgo bikʼee náádeesyiz, dóó tʼáadoo leʼé áłtséédą́ą́ʼ yaa hoolneʼę́ę náádisétsʼą́ą́ʼ éí doodago yaa nááhoolneʼ áádóó baa áháshyą́ą dooleełígíí shił chʼíiníʼą́, Satan beʼiiníziinii nínítáahgo ninaalnish dooleeł shidííniid (Shizhéʼé baghan hazʼáanii doo daʼatʼínígíí biniinaa), béésh óola tʼą́hí ńdiitʼą́ągo bee ashtʼį́į dooleeł shóʼníigo. Díí éí doo ádíílíił da shidííniid, Diyin God bee baa haʼniih dooleełgo tʼéiyá biniiyé béésh óola tʼą́hí naa dootʼááł shidííniid, áádóó Bisodizin bá hooghan bił nahazʼą́ą dooleełgo tʼéiyá bíká áshtʼį́į dooleeł nááná łaʼ éí dooda; doo kótʼéégóó éí doo shaa dootʼáał da.",
                "“Táadi shaa níyá dóó bikʼijįʼ, áłtséédą́ą́ʼ yę́ęgi átʼéego yáʼąąsh gódei nínáánádzá, dóó haashį́į́ yitʼéego shił áhoodzaaígíí yéigo baa ntsínáánáskeesgo ánááshiidlaa; yáʼąąshdę́ę́ʼ naalʼaʼii táadi náádzá azlį́į́ʼ dóó tʼáá áko, naʼahóóhai ádííniid, dóó jį́įjįʼ ahoolzhiizhgo baa ákoniizį́į́ʼ, áko ałchʼįʼ yéiiltiʼgo tłʼééʼ bíighah azlį́į́ʼ lá.",
                "“Áádóó bikʼijįʼ shitsáskʼehdóó ńdiishʼnaʼ, dóó, naanish ánáshʼįįh yę́ęgo dah diiyá; ákondi, naashnish ánáshʼįįh yę́ę baa ńdiisdzáago, sheʼedziilii tʼáá íiyisíí chʼééh deeyáago ndeeshnish yę́ę doo bíighahgóó baa ákoniizį́į́ʼ. Shizhéʼé, shíighahgi yilnishgo, haashį́į́ nishtʼéego yaa ákoniizį́į́ʼ, dóó hoghangóó nídídááh shidííniid. Kin siʼą́ą́góó ńdeeshdááł nisingo dah diiyá; ákondi dáʼákʼeh dóó tłʼóóʼjígo anítʼiʼ báhátis yishááh ńtʼę́ę́ʼ; tʼáá ałtsojįʼ doo shidziil da sélį́į́ʼ, dóó niʼjįʼ doo shidziilgo íítłizh, dóó nízaadjįʼ shił chʼaa hazlį́į́ʼ.",
                "“Tsʼídá áłtsé tʼáadoo leʼé bénáshniihígíí éí łaʼ shijózhíigo, shichʼįʼ yájíłtiʼ. Dego déeʼį́į́ʼ, dóó tʼáá éí naalʼaʼí yę́ę shitsiitsʼiinjígo wódahgo dah sizį́, adinídíín binázʼáago áłtséédą́ą́ʼ átʼéhę́ęgi átʼéego, áádóó áłtsé tłʼę́ę́dą́ą́ʼ yee shił hoolneʼę́ę yee shił nááhoolneʼ, dóó nizhéʼé bichʼįʼ díínááł dóó nił áhoodzaa yę́ę dóó beehazʼáanii naaheesyá yę́ę bee bił hodíílnih shidííniid.",
                "“Bikʼeh hóółʼįįd; dáʼákʼehgi shizhéʼé baa nánísdzá, dóó tʼáá ałtso shił áhoodzaa yę́ę bee bił hweeshneʼ. Diyin God bitsʼą́ą́dę́ę́ʼ nił áhoodzaa lá shidííniid, dóó naalʼaʼii yee nił hoolneʼígíí bikʼehgo ádíílííł shidííniid. Dáʼákʼehdóó dah diiyá, dóó naalʼaʼii béésh óola tʼą́hí łeeyiʼ sinil dííniid yę́ęgo níyá; dóó tʼáá íiyisíí yitʼį́įgo shił áhoodzaaígíí biniinaa, áadi níyáago doo nanitłʼahgóó bikʼíníyá.",
                "“Manchestergi kin sinil, dóó Ontario hahoodzohgi, dóó New York ntsaago hahoodzoh binaashiigi, ntsaago dóó aláahdi nineezgo dah yiskʼid. Dah yiskʼid eʼeʼaah bąąhjígo, kʼasdą́ą́ʼ bílátahdi, tsé ntsaa léiʼ biyaagi, béésh óola tʼą́hí siʼą́, tsé tsitsʼaaʼ ályaago biyiʼgi. Díí tséhígíí bikááʼdę́ę́ʼ ałníiʼgi ditą́ dóó nímaz, dóó bibąąhjígo áłtʼą́ʼí, áko ałníiʼgi tʼéiyá yitʼį́, ákondi bibąąh gónaa éí łeezh bikʼi shijaaʼ.",
                "“Łeezh nahjįʼ íishłaago, tsin łaʼ ńdiitą́, éí tsé biyaa íítsih, dóó de íishłaa. Biiʼ dééʼį́į́ʼ, dóó béésh óola tʼą́hí, Urim dóó Thummim, dóó béésh ééʼ, naalʼaʼii yaa hoolneʼę́ę yiiłtsą́. Tsitsʼaaʼ biiʼaznilígíí tsé nádleehí biyiʼ tsé ałhąąh naheesnil nahalingo bee ályaa. Tsitsʼaaʼ bitłʼáahdi tsé naaki sinil, dóó bikáaʼgi béésh óola tʼą́hí dóó tʼáadoo leʼé łaʼígíí bił sinil.",
                "“Haashnííł ńtʼę́ę́ʼ, naalʼaʼii dooda shidííniid, dóó baa náhodoonihígíí tʼah doo baa hoolzhíish da nááshiʼdooʼniid, dį́į́ʼ nááhaigo índa shiʼdooʼniid, ákondi tsʼídá tʼááłáʼí nááhai azlį́įʼgo éí kweʼé hazʼą́ąjįʼ ńdíídááł shidííniid, dóó áadi baa deeshááł, dóó tʼáá ákóshtʼį́įgo béésh óola tʼą́hí shaa dootʼáałjįʼ ahodoolzhish shidííniid.",
                "“Bee shił hóóneʼę́ę, bikʼehgo, ałtso nínáhahgo náshdááh, dóó tʼáá éí naalʼaʼii néistsééh, dóó naʼnitin dóó bééhózinii shaa yiléehgo baa náshdááh, Bóhólníihii haʼátʼíí yaa ndoogaałígíí, dóó bił hazʼánígíí haitʼáo dóó haitʼéego akéeʼdi deiyoołkáałgo ádoolníłígíí.",
                "“Índa béésh óola tʼą́hí, Urim dóó Thummim, dóó béésh ééʼ hadooʼniłjįʼ ayííłką́. Biniʼantʼą́ą́tsohgi yiziłígíí naadiin–naakigóó yoołkáałgo, tʼááłáʼídi mííl dóó baʼaan tseebíidi neeznádiin dóó baʼaan naadiin–tsostsʼidgóó yihahgo, nínáánááhai bikʼeh łeeyiʼ sinil yę́ęgi xii nínáánísdzáago, tʼáá éí naalʼaʼii sheiníʼą́ kóshiłníigo: Baa áhólyą́ą doo; tʼáá naʼńleʼdii naashʼáago shitsʼą́ą́ʼ ńdiitʼą́ągo, éí doodago tʼáá ádzaagi átʼéego naashʼáago, tʼóó nahjįʼ kóshidiʼdoolnííł; ákondi tʼáá ałtso bee hadíníshtʼéhígíí bee baa áháshyą́ągo, naalʼaʼii yíká nádzáajįʼ baa áháshyą́ągo, éí baa áháyą́ą doo.",
                "“Haʼátʼíí biniiyé tʼáá íiyisíí baa áhólyą́ shiʼdooʼniidígíí shił bééhoozin, dóó naalʼaʼii haʼátʼíí biniiyé tʼáadooleʼé ádíílííł shiʼdooʼniid yę́ę íishłaago, shaa ńdoodááł dóó nínéididootʼáłígíí shił bééhoozin. Tʼáá áko diné díí naashʼáhígíí bił béédahoozingo, ląʼída tʼáadoo leʼé bee shighaʼdootʼáłígíí chodayoosʼįįd. Tʼáá ałtso bee aghaʼdooniłgo baa ntsíháskézígíí choozʼįįd. Achʼįʼ nahwiiʼnánígíí tʼóó tsíkʼeh dóó tʼóó tsé ádin silį́į́ʼ, dóó ląʼída diné shighadeidootʼáałgo áłahjįʼ hadashisííd. Ndi Diyin God bibee ééhózinii binahjįʼ, baa áháshyą́ągo shílákʼee siʼą́ą́ ńtʼę́ę́ʼ, ádíílííł shiʼdooʼniid yę́ę ałtso íishłaago índa. Yee nahoníʼánę́ę bikʼehgo, á naalʼaʼii yíká nádzá, dóó baa níʼą́; dóó díí jį́įjįʼ yaa áhályą́, Tʼą́ą́tsoh yiziłígíí naakigóó yoołkáałgo, tʼááłáʼídi mííl dóó baʼaan tseebíidi neeznádiin dóó baʼaan tádiin dóó baʼaan tseebíigo yihahgo.”",
                "Díí tʼáá ałtso naʼasdzooígíí, Joseph Smith—History, Pearl of Great Price wolyéhígíí biyiʼ, dóó History of the Church of Jesus Christ of Latter-day Saints, naaltsoos 1, dóó óltaʼ 1 dóó 6jįʼ.",
                "Ałkʼidą́ą́ʼ naʼasdzooígíí nahasdzáán biyiʼdóó haatʼą́ diné hanááhaaskai yę́ę binééʼ yádaałtiʼ nahalingo. Dóó Diyin God bibee aʼiilyéii dóó bibee adziilii bee tʼáá aaníí átʼé níigooígíí bee díí jį́įdi saadígíí bee ályaa, tsʼídá áłtsé bilagáanaa bizaadkʼehjí naaltsoos ályaago nihookááʼ dineʼé bichʼįʼ kólyaa 1830 yihahą́ądą́ą́ʼ The Book of Mormon wolyéego."
            ]
        },
        "/study/scriptures/bofm/explanation": {
            "uri": "/study/scriptures/bofm/explanation",
            "title": "Naaltsoos Mormon Wolyéhígíí Áłtsʼíísígo Baa Haneʼ",
            "data_type": "chapter",
            "book_title": "Naaltsoos Mormon Wolyéhígíí Áłtsʼíísígo Baa Haneʼ",
            "text": [
                "Naaltsoos Mormon wolyéhígíí ałkʼidą́ą́ʼ Americagi diné dah deíkáahgo binaʼasdzo dílzinígíí átʼé, dóó béésh tʼą́hí bikááʼ nááʼáasdzo. Béésh tʼą́hí dį́įʼgo ałʼąą átʼéego biyiʼ baa haneʼ.",
                "Nephi bibéésh tʼą́hí, éí naaki ałʼąą átʼé: Áłtsʼíísí dóó ntsaago béésh óola tʼą́hí. Áłtsʼíísígíí éí iiʼsizį́jígo bídadéétʼiʼígíí, dóó Diyin God yá dahalneʼii binaʼnitin dóó tádadeeskaiígíí baa naʼasdzo, ntsaaígíí diné dah deíkáhígíí nátʼą́ą́ʼ náhaneʼii bídéétʼiʼígíí íiyisíí baa naʼasdzo (1 Nephi 9:2–4). Ákondi, Mosiah hinánę́ę dóó, béésh óola tʼą́hí ntsaaígíí hózhǫ́ iiʼsizíiniijígo bídadéétʼiʼígíí ałdóʼ biyiʼ.",
                "Mormon bibéésh óola tʼą́hí, éí Mormon Nephi bibéésh óola tʼą́hí ntsaaígíí áłtsʼíísígo áyiilaaígíí biyiʼ, dóó tʼáá bí bizaad ląʼída biyiʼ. Díí béésh óola tʼą́hí ałdóʼ Mormon nátʼą́ą́ʼ náhaneʼii yaa náhoolneʼ dóó biyeʼ Moroni ałdóʼ yighą́ąhjįʼ akʼeʼeeshchį́.",
                "Ether bibéésh óola tʼą́hí, Jared bidineʼé binátʼą́ą́ʼ náhaneʼ yaa halneʼ. Díí naʼasdzooígíí Moroni áłtsʼíísígo áyiilaa; tʼáá bí bizaad dóó nátʼą́ą́ʼ náhaneʼ yił ahiiʼ yiyíizoh “Ether Binaaltsoos” wolyéego.",
                "Béésh łitsoii tʼą́hí Lehi bidineʼé Jerusalemdę́ę́ʼ deiníʼánígíí 600 nááhaigo Jesus Christ bidiʼdoochííł yę́ędą́ʼígíí. Díí “Moses ashdlaʼgo binaaltsoos, … Dóó Jew dineʼé hazlį́į́ʼ dóó naʼasdzooígíí ałdóʼ, … dóó Zedekiah, Jew dineʼé aláahdi binaatʼáanii dah neezdáajįʼ naʼasdzooígíí biyiʼ; Dóó Diyin God yá dahalneʼii náásgóó ádahodoonííł yaa dahoolneʼę́ę ałdóʼ biyiʼ ” (1 Nephi 5:11–13). Isaiah dóó Diyin God yá dahalneʼii naaltsoos sání dóó doo naaltsoos sání biyiʼ baa dahaneʼígíí dabizaad díí béésh óola tʼą́hí, Naaltsoos Mormon wolyéhígíí biyiʼ bee akʼeʼeeshchį́.",
                "Naaltsoos Mormon wolyéhígíí ashdlaʼáadahgo ałtsʼáádzo, naaltsoos daolyéego, tʼááłáʼí tʼéiyá doo naaltsoos wolyée da, dóó ałʼąą diné akʼedaʼashchínígíí bízhiʼ bee dawójíigo ályaa. Áłtséhígíí (áłtsé hastą́ągo naaltsoos sinilígíí, Omnijįʼ) Nephi bibéésh óola Tʼą́hí Áłtsʼíísígíí bitsʼą́ą́dę́ę́ʼ ályaa. Naaltsoos Omni dóó Mosiah wolyéhígíí bitaʼgi łaʼ saad dah shijaaʼ Mormon biZaad wolyéego. Díí saad dah shijaaʼígíí béésh óola Tʼą́hí Áłtsʼíísígíí dóó Ntsaago béésh óola Tʼą́hí Mormon áłtsʼíísígo áyiilaaígíí bee ahidiiʼnil.",
                "Nízaadgóó naʼasdzooígíí, Mosiah dóó Mormon, wóltaʼ 7, Nephi bibéésh óola Tʼą́hí Ntsaa wolyéhę́ę Mormon áłtsʼíísígo ánáyiidlaaígíí átʼé. Akéeʼdiígíí, Mormon, wóltaʼ 8, dóó naaltsoos ałtsojįʼ, Mormon biyeʼ Moroni akʼeʼeeshchį́, éí, bizhéʼé beʼiinaʼ ałtso nááyíizohgo, Jared bidineʼé ndaʼazo yę́ę áłtsʼíísígo áyiilaa (Ether Binaaltsoos wolyéego) dóó náásgóó Moroni Binaaltsoos wolyéhígíí bídiidzohgo áyiilaa.",
                "Jesus Christ biʼdizhchį́į́dóó 421gi yihahígíí nahalzhiish yę́ędą́ą́ʼ, Moroní, tsʼídá akéeʼdi Nephi bidineʼé Diyin God yá halneʼii dóó nátʼą́ą́ʼ náhaneʼ yaa halneʼii, diyingo naʼasdzooígíí ałchʼįʼ kwíyiilaa dóó Bóhólníihii yaa áhályą́ą doogo néideesʼį́į́ʼ, dííshjį́įdi deiyoołkáałjįʼ hadootʼááł biniiyé, Diyin God ałkʼidą́ą́ʼ bá dahalneʼii biníká góneʼ yee haadzíiʼgo áhodoonííł nínę́ęgi átʼáo. Jesus Christ biʼdizhchį́į́dóó 1823 yihahą́ądą́ą́ʼ, Moroni tʼáá bí, bitsʼíís dóó biyiʼsizíinii yił ahiih náátʼáazhgo, Diyin God Yá halneʼii Joseph Smith yaa níyá dóó bikʼijįʼ béésh óola tʼą́hí bikʼeʼeshchínígíí yeiníʼą́.",
                "Kʼad díí akʼeʼeshchínígíí baa haneʼ: Naaltsoos Mormon wolyéhígíí áłtséédą́ą́ʼ ádaalyaahą́ą łahgo áłtsʼíísígo biiʼ ndaʼiisdzííʼ. Díí kʼad akʼeʼeshchínígíí ndaʼiisdzíʼę́ę hashtʼeńdaalyaa áko ałkʼidą́ą́ʼ ndaʼasdzo yę́ę dóó Diyin God Yá halneʼii Joseph Smith naʼazo yę́ę hózhǫ́ bikʼehgo ádoolníiłgo ályaa."
            ]
        },
        "/study/scriptures/bofm/1-ne/1": {
            "uri": "/study/scriptures/bofm/1-ne/1",
            "title": "1 Nephi 1",
            "data_type": "chapter",
            "chapter_name": "Wóltaʼii 1",
            "chapter_summary": [
                "Nephi bidineʼé yaa naʼazogo hahoolzhiizh—Lehi diyinkʼehgo bił áhoodzaago kǫʼ yaatʼiʼgo yiyiiłtsą́ dóó naaltsoos náásgóó baa haneʼii bikáaʼgo yiyííłtaʼ—Diyin God yaa haznih, Messiah doogáałgo yaa hoolneʼ, dóó náásgóó Jerusalem doochxǫǫłgo yaa hoolneʼ—Jew dineʼé atídabiłʼį́į́ ńtʼę́ę́ʼ. Díí tʼah doo Jesus biʼdichíhę́ędą́ą́ʼ 600 yihahą́ądą́ą́ʼ nahalzhiishgo ádahóótʼįįd."
            ],
            "book_title": "Nephi Binaaltsoos Áłtséhígíí",
            "book_intro": [
                "Lehi dóó beʼesdzáán, Sariah, dóó beʼashiiké dį́įʼgo, (alą́ąjįʼígíí bee hodeesʼáago) éí Laman, dóó Lemuel, dóó Sam, dóó Nephi, daolyéego baa haneʼ. Háálá Lehi diné bibąąhági átʼéii náasjįʼ ádabidoohłíłígíí yee yichʼįʼ yáłtiʼ dóó diné bizééʼ ndeiʼáago bąą, Bóhólníihii Lehi Jerusalemdóó dah didíínééł yidííniid. Baʼáłchíní doo kééhatʼínígi yił yinéełgo tááʼ yiską́. Nephi dóó bikʼisóó Jerusalemgóó Jew dineʼé binaʼasdzooígíí yíká nináskai. Tiʼdahoozniiʼígíí baa haneʼ. Ishmael bitsiʼ danilínígíí yił ahidahidiiʼáázh. Baʼáłchíní doo kééhatʼínígóó yił dah diikai. Doo kééhatʼínígi tiʼdahoozniiʼígíí dóó bichʼįʼ ndahwiisnáʼígíí baa haneʼ. Haitʼáo yíkaiígíí baa haneʼ. Tónteel bąąhdi yíkai. Nephi bikʼisóó ńdadiilteeʼ. Yił hoyííłʼaad, dóó tsin naaʼeeł áyiilaa. Ákweʼé Kéyah Hwiináago yee dahóózhiʼ. Tónteel dóó kéyah ahaʼdeetʼánę́ęjįʼ tséʼnaa niikai, dóó nááná kótʼéego. Díí éí Nephi baa haneʼ bikʼehgo ályaa; éí doodago kótʼáo ádíshní, shí, Nephi, díí naʼasdzooígíí íishłaa."
            ],
            "subtitle": [
                "Naatʼáanii dóó naʼnitiní nilínę́ędą́ą́ʼ"
            ],
            "verses": [
                {
                    "number": 1,
                    "text": "Shí, Nephi, amá dóó azhéʼé yáʼátʼéehgo naaʼaashgo, éí bąą shizhéʼé kʼasdą́ą́ʼ tʼáá ałtsoní bił bééhózinígíí yee nashineeztą́ą́ʼ; dóó tʼóó ahayóídi shichʼįʼ nahwiisnáaʼgo shíiníłką́, ákótʼée ndi, Bóhólníihii tʼáá íiyisíí shikʼijídlíigo shíiníłką́; aooʼ, tʼóó ahayóí Diyin God biyáʼátʼéehii dóó bitʼáá aaníinii tʼah doo ííshją́ą́ álnéehii shił bééhózin, éí bąą shíiníłkánígíí nááháasdzogo áshłééh."
                },
                {
                    "number": 2,
                    "text": "Aooʼ, díí nináʼásdzohígíí éí shizhéʼé bizaadígíí bikʼehgo áshłééh, éí éiyá Jew dineʼé baa haneʼígíí dóó Egypt dineʼé bizaad éí bikʼehgo áshłééh."
                },
                {
                    "number": 3,
                    "text": "Dóó shił bééhózin díí nináʼásdzoh áshłéhígíí éí tʼáá aaníí átʼé; dóó tʼáá shí shílaʼ bee áshłééh; dóó shił béédahózinígíí bikʼehgo áshłééh."
                },
                {
                    "number": 4,
                    "text": "Háálá áádóó Zedekiah, Judah binaatʼáanii, tʼóó áłtsé dah neezdáádóó, (shizhéʼé, Lehi, Jerusalemgi tʼéí kééhatʼíí ńtʼę́ę́ʼ); dóó ákweʼé yihahgo tʼóó ahayóí Diyin God yá dahalneʼii niheeskai, niheʼiinaʼ łahgo áńdaahdlééh, éí doodago náásgóó díí kintah ayóó átʼéii Jerusalem doochxǫǫł daaníigo dahalneʼ."
                },
                {
                    "number": 5,
                    "text": "Ákohgo áádóó shizhéʼé, Lehi, yigáałgo Bóhólníihii yichʼįʼ sodoolzin, aooʼ, bijéí tʼáá ńtʼę́ę́ʼ yee, bidineʼé yá sodoolzin."
                },
                {
                    "number": 6,
                    "text": "Áádóó Bóhólníihii yichʼįʼ sodilzingo, kǫʼ yadiitʼiʼ hadíínáád dóó bidáahgi tsé yikáaʼgi yiizįʼ; dóó ląʼída yiyiiłtsą́ dóó yidiiztsʼą́ą́ʼ; dóó tʼáadoo leʼé yiyiiłtsą́ dóó yidiiztsʼą́ʼígíí biniinaa bitah hodiisnááʼ dóó tʼáá íiyisíí bitah hoditłidgo ábiilaa."
                },
                {
                    "number": 7,
                    "text": "Áádóó Jerusalemdi bighangi nádzá; dóó bitsáskʼeh bikáaʼjįʼ ádee iijoolghaal, Iiʼsizíinii dóó tʼáadoo leʼé yiyiiłtsánę́ę naaʼabííłmááz."
                },
                {
                    "number": 8,
                    "text": "Dóó Iiʼsizíinii bikʼi hooleʼgo biniinaa, hoł ánááhoodzaa, dóó yáʼąąsh ąą ádzaago yiyiiłtsą́ ndi, dóó Diyin God bikááʼdahʼasdáhí yikááʼ dah sidá jiniizį́į́ʼ, tʼóó ahayóí diyin yá ndaalʼaʼii bináztʼiʼgo biDiyin God yá dahataał dóó yaa dahaniihgo ajiiłtsą́."
                },
                {
                    "number": 9,
                    "text": "Áádóó Łaʼ yáʼąąsh biyiʼdę́ę́ʼ adah joogáałgo yiyiiłtsą́, ałníʼníʼą́ągo adinídíín biláahgo bitsʼádiʼńlíidgo yiyiiłtsą́."
                },
                {
                    "number": 10,
                    "text": "Dóó hastóí naakitsʼáadah bikééʼ yikahgo ałdóʼ yiyiiłtsą́, sǫʼ yádiłhiłdi dah naaznilígíí bilááh átʼáo bitsʼádaʼdeezdíingo."
                },
                {
                    "number": 11,
                    "text": "Dóó adaakai dóó nahasdzáán yikááʼgóó dah diikai; dóó áłtsé yigáłę́ę shizhéʼé yaa níyá dóó yidááhdóó yiizįʼ, dóó naaltsoos léiʼ beiníʼą́, dóó yídííłtah bidííniid."
                },
                {
                    "number": 12,
                    "text": "Áádóó yiʼniiłtaʼgo, Bóhólníihii biiʼSizíinii hwiiʼ hooleʼ."
                },
                {
                    "number": 13,
                    "text": "Dóó kóníigo, yiyííłtaʼ: Yíi, yíi, Jerusalem tʼóó baaʼihgo nihił áhodoonííł, háálá tsʼídá aláahdi joodláhígíí nihitsʼą́ą́ʼ yiiłtsą́! Aooʼ, dóó shizhéʼé ląʼída Jerusalem bídéétʼiʼígíí yiyííłtaʼ—éí doochxǫǫłgo, dóó yił kéédahatʼíinii ląʼída bééshhał yee dadínóonééł, dóó ląʼída Babylonjígo dahoʼdisnah."
                },
                {
                    "number": 14,
                    "text": "Áádóó shizhéʼé tʼóó ahayóí tʼáadoo leʼé tsʼídá ayóó ádaatʼéego dóó baa dahaʼniihgo yaa ííłtaʼ dóó yiyiiłtsą́, Bóhólníihii tʼóó ahayóí tʼáadoo leʼé yee yichʼįʼ yááłtiʼ; díigi átʼáo: O Bóhólníihii Diyin God Ayóó Átʼéii, tsʼídá ayóó átʼéii dóó baa haʼniihii ninaanish! Yáʼąąsh aghánáhóóʼá sínídáadi, dóó neʼadziilii, dóó niyáʼátʼéehii, dóó neʼajoobaʼii nihookááʼ dineʼé tʼáá ałtso beinílá; dóó, jiiníbaʼígíí biniinaa, naa heeskaígíí doo nitsʼą́ą́ʼ yóó ahidookah da!"
                },
                {
                    "number": 15,
                    "text": "Dóó kótʼáo shizhéʼé biDiyin God yaa haznih; aooʼ, Bóhólníihii bił ííshją́ą́ áyiilaaígíí, tʼáadoo leʼé yiyiiłtsánígíí biniinaa, bitsʼíís dóó biyiʼsizíinii bił hóózhǫǫd, dóó bijéí tʼáá ńtʼę́ę́ʼ biiʼ hadéébįįd."
                },
                {
                    "number": 16,
                    "text": "Dóó kʼad shí, Nephi, doo tʼáá ałtso tʼáadoo leʼé shizhéʼé nááyíizo yę́ę áshłéeh da, háálá yiyiiłtsánę́ę dóó bił áhoodzaa yę́ę tʼóó ahayóí nááyíizogo biniinaa; dóó tʼóó ahayóí náásgóó ádahodooníłígíí dóó baʼáłchíní yee yichʼįʼ hahaasdzíʼígíí ałdóʼ nááyíizo, eii é, doo tʼáá ałtso nááhídéesoh da."
                },
                {
                    "number": 17,
                    "text": "Ndi shíiníłkánígíí éí baa hodeeshnih. Jó, béésh óola éí tʼáá shí shílaʼ bee íishłaaígíí bikáaʼjįʼ, shizhéʼé baa haneʼ áłtsʼíísígo ahiih nááháasdzogo áshłééh; ákohgo, shizhéʼé baa haneʼ áłtsʼíísígo ahiih nááháasdzo íishłaago índa sheʼiinaʼ baa hashneʼgo ádeeshłííł."
                },
                {
                    "number": 18,
                    "text": "Éí bąą, díí nihił bééhodoozįįł nisin, aooʼ, Bóhólníihii ląʼída tsʼídá nizhónígo Jerusalem doochxǫǫłígíí shizhéʼé, Lehi yił ííshją́ą́ áyiilaaígíí bikʼehgo, diné yitahgóó nikidiiyá, dóó náásgóó ádahodooníłígíí yaa ahoʼniilneʼ dóó yiyiiłtsánę́ę dóó yidiiztsʼą́ʼígíí yee yił ahoʼniilneʼ."
                },
                {
                    "number": 19,
                    "text": "Áádóó tʼáadoo leʼé yee yichʼįʼ yááłtiʼígíí biniinaa Jew dineʼé atídabiilaa; háálá bąąhági átʼéii yaa naakaiígíí dóó tsiʼnaakaiígíí tʼáá aaníí yaa yáłtiʼgo; dóó tʼáadoo leʼé yiyiiłtsánígíí dóó yidiiztsʼą́ʼígíí, dóó ałdóʼ tʼáadoo leʼé naaltsoos biyiʼ yaa ííłtaʼígíí, índa Messiah doogáłígíí, dóó ałdóʼ nahasdzáán bikááʼdóó yá nináʼídláhígíí yaa nahasneʼ."
                },
                {
                    "number": 20,
                    "text": "Dóó Jew dineʼé díí deidiiztsʼą́ąʼgo hachʼįʼ bá dahóóchįįd; aooʼ, ałkʼidą́ą́ʼ Diyin God yá dahalneʼii ádayiilaaą́ągi átʼáo, éí éí chʼídeineeskaad, dóó tsé yee ndeistseed; dóó hódóʼ dahwidiyiilyééł daniizį́į́ʼ. Jó ndi, shí, Nephi, nihił ííshją́ą́ ádeeshłííł Bóhólníihii bibee ajoobaʼ tʼáá ałtso yikʼidadiilniiʼígíí yaa yiizlá, háálá bedaʼoodląʼ chodayoołʼínígíí binahjįʼ adziilii yee náásgóó yisdáhidookah."
                }
            ]
        },
        "/study/scriptures/bofm/1-ne/2": {
            "uri": "/study/scriptures/bofm/1-ne/2",
            "title": "1 Nephi 2",
            "data_type": "chapter",
            "chapter_name": "Wóltaʼii 2",
            "chapter_summary": [
                "Lehi baʼáłchíní doo kééhatʼínígi, Tónteel Łichííʼ bąąhgóó yił chʼékai—Binaadeełii tʼáá ákǫ́ǫ́ ndeiznil—Lehi Bóhólníihii yichʼįʼ nááʼiisniiʼ dóó biyeʼ danilínígíí Diyin God bibeehazʼáanii yee neineeztą́ą́ʼ—Laman dóó Lemuel bizhéʼé yikʼijįʼ yáłtiʼ—Nephi akʼeh hółʼį́ dóó oodlą́ągo sodoolzin; Bóhólníihii bichʼįʼ haadzííʼ, dóó bikʼis yilą́ąjįʼ sizį́į dooleełgo bikʼi hodiiniiʼ. Díí tʼah doo Jesus biʼdichíhę́ędą́ą́ʼ 600 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Jó áko, áádóó shizhéʼé naʼageeł biyiʼ góneʼé, Bóhólníihii bichʼįʼ haadzííʼ, dóó kóhodííniid: Lehi, háálá íinilaaígíí biniinaa nikʼihojídlí; dóó háálá neʼoodląʼgo biniinaa dóó díí diné tʼáadoo leʼé bee bił hodíílnih nidííniidę́ę bee bił hwíínílneʼgo biniinaa, jó, danidiyiilyééł danízin."
                },
                {
                    "number": 2,
                    "text": "Áádóó Bóhólníihii shizhéʼé binaʼiidzeeł biyiʼ, naʼáłchíní doo kééhatʼínígóó bił dah didíínééł, yidííniid."
                },
                {
                    "number": 3,
                    "text": "Áádóó Bóhólníihii yee bichʼįʼ haadzíʼę́ę yikʼeh hóółʼįįd, ákohgo Bóhólníihii ábidííniidígíí yiʼiilaa."
                },
                {
                    "number": 4,
                    "text": "Áádóó doo kééhatʼínígóó dah diiná. Bighan, dóó bikéyah, dóó bibéésh óola, dóó bibéésh łigai, dóó binaalyeʼé daʼílíinii tʼáá ákǫ́ǫ́ niinínil, dóó tʼáadoo dah yidiiláhí da, tʼáá hazhóʼó baʼáłchíní, dóó chodeidoołʼįįłígíí, dóó níbaal tʼéiyá, doo kééhatʼínígóó yił dah diiná."
                },
                {
                    "number": 5,
                    "text": "Dóó Tónteel Łichííʼ yibąąhgóó níyá; dóó Tónteel Łichííʼ bibąąhgóó doo diné kééhatʼínígi níyá; dóó baʼáłchíní doo diné kééhatʼínígi yił níná, éí éí shimá, Sariah, dóó shínaaí, Laman, Lemuel, dóó Sam."
                },
                {
                    "number": 6,
                    "text": "Áádóó doo kééhatʼínígi yinéełgo tááʼ yiską́, dzígaigi tó nílį́į́ léiʼ bibąąhgóó biníbaal niiníʼą́."
                },
                {
                    "number": 7,
                    "text": "Áádóó tsé ałkʼiiztłʼin, dóó Bóhólníihii yichʼįʼ nááʼiisniiʼ, dóó Bóhólníihii nihiDiyin God ahéheeʼ yidííniid."
                },
                {
                    "number": 8,
                    "text": "Áádóó tó nílínę́ę Laman yee yiyíízhiʼ, dóó Tónteel Łichíiʼgo dah siyínígíí biih yílį́; dóó dzígaigi éí tó dah siyínígíí tó biih yílį́ bíighahgi."
                },
                {
                    "number": 9,
                    "text": "Dóó shizhéʼé tó nílínę́ę Tónteel Łichíiʼgo dah siyínígíí biih yílį́įgo yiyiiłtsą́ągo, kóníigo, Laman yichʼįʼ haadzííʼ: O tó nílínígi ánítʼée dooleełę́ę, tʼáá áłahjįʼ yáʼátʼéehii bee nííséeł dooleeł."
                },
                {
                    "number": 10,
                    "text": "Dóó Lemuel yichʼįʼ hanáánáádzííʼ: O díí dzígaigi ánítʼée dooleełę́ę, doo łahgo ánááʼníił da, dóó níníłdzil dóó náasjįʼ Bóhólníihii bibeehazʼáanii bikʼeh honíłʼį́į doo."
                },
                {
                    "number": 11,
                    "text": "Kʼad Laman dóó Lemuel bízhą́ ílínígíí biniinaa díidí yee yichʼįʼ yááłtiʼ; háálá ląʼída tʼáadoo leʼé bizhéʼé yee yikʼijįʼ haadzííʼ, háálá diné bił áhátʼį́ nilínígíí biniinaa, dóó Jerusalemdę́ę́ʼ chʼíbiníʼeezh, bikéyah baa deetʼánígíí bitsʼą́ąjįʼ, dóó biʼóola, dóó bibéésh łigai, dóó binaalyeʼé daʼílíinii tʼáá gééd, doo kééhatʼínígi dínóonéeł da biniinaa. Dóó tʼáá ádzaagóó bijéí biyiʼdóó ntsékeesígíí biniinaa díí yiʼiilaa níigo."
                },
                {
                    "number": 12,
                    "text": "Dóó ákótʼéego Laman dóó Lemuel, alą́ąjįʼ naaʼaashígíí, bizhéʼé yikʼijįʼ yááłtiʼ. Diyin God ábiilaaígíí dóó ádooníłígíí doo bił bééhózinígíí biniinaa akʼijįʼ yááłtiʼ."
                },
                {
                    "number": 13,
                    "text": "Doo ndóʼ ndi yoodlą́ą da Jerusalem, kintah ayóó átʼéii, doochxǫǫłígíí Diyin God yá dahalneʼii yee hadahasdzíʼę́ęgi átʼáo. Dóó Jew dineʼé Jerusalemdi kéédahatʼínígíí, shizhéʼé deidiyoołhéełgo hadeinitáhą́ągi átʼáo, tʼáá áła kótʼáo ntsékees ńtʼę́ę́ʼ."
                },
                {
                    "number": 14,
                    "text": "Áádóó shizhéʼé dzígai Lemuel bee yééjiʼ yę́ę, adziilii, dóó Iiʼsizíinii bił hólǫ́ǫgo, tʼáá áła yichʼįʼ yááłtiʼ bitah hodiʼniitsxiz silį́į́ʼ. Dóó yiidiiłheel, áko tʼáadoo bichʼįʼ hanáánáádzíiʼ da; ákohgo, kótʼáo bikʼeh hółʼį́į́ ńtʼę́ę́ʼ."
                },
                {
                    "number": 15,
                    "text": "Dóó shizhéʼé níbaal yiiʼ baghan ńtʼę́ę́ʼ."
                },
                {
                    "number": 16,
                    "text": "Áádóó shí, Nephi, tʼahdii tsíłkéí nishłį́į ndi, ákótʼée ndi tʼáá nistsxaaz dóó, nisneez dóó ayóó sidziil, dóó ałdóʼ Diyin God biyáʼátʼéehii íiyisíí shił bééhodoozįįł nisingo, ákohgo, tʼáá íiyisíí Bóhólníihii bichʼįʼ sodeeszin; jó áádóó shaa níyá, dóó shijéí yilzhólígo áyiilaa áko tʼáá ałtso shizhéʼé saad yee yááłtiʼę́ę éí yisisdląąd; ákohgo tʼáadoo shínaaí akʼijįʼ yáłtiʼígi átʼáo akʼijįʼ yááłtiʼ da."
                },
                {
                    "number": 17,
                    "text": "Dóó Sam bee bichʼįʼ yááłtiʼ, tʼáá ałtso Bóhólníihii biʼIiʼsizį́ Diyinii binahjįʼ shił ííshją́ą́ áyiilaaígíí bił ííshją́ą́ íishłaa. Áádóó kóhoodzaa shizaad yoosdląąd."
                },
                {
                    "number": 18,
                    "text": "Ndi, jó, Laman dóó Lemuel éí shizaad doo yiyíistsʼą́ąʼ da, dóó bízhą́ ílínígíí tʼáá íiyisíí baa yínííł nisingo biniinaa tʼáá íiyisíí Bóhólníihii bichʼįʼ bá sodeeszin."
                },
                {
                    "number": 19,
                    "text": "Áádóó Bóhólníihii shichʼįʼ haadzííʼ, kóníigo: Nephi, neʼoodląʼígíí biniinaa, nikʼihojídlí, háálá yéigo nijéí hojoobaʼ íinízingo, hashínínítą́ą́ʼ."
                },
                {
                    "number": 20,
                    "text": "Dóó wónáásdóó shibeehazʼáanii bikʼeh honíłʼį́įgo, tʼáadoo leʼé ńdidíílééł, dóó kéyah bee ahaʼdeetʼą́ąjįʼ ndiʼdoodlóós, aooʼ, kéyah nihá hashtʼeʼhooshłaadi ndi; aooʼ, tʼáá ałtso kédaayahígíí biláahdi ánoolninígíí átʼé."
                },
                {
                    "number": 21,
                    "text": "Dóó wónáásdóó nínaaí tʼahdii nikʼijįʼ nilį́įgo dooleeł, Bóhólníihii bichʼįʼ dádiʼdoolkał."
                },
                {
                    "number": 22,
                    "text": "Dóó wónáásdóó shibeehazʼáanii bikʼeh honíłʼį́įgo, tʼáá áła nínaaí ni binaatʼáanii dóó binaʼnitiní nílį́įgo ánidiʼdoolnííł."
                },
                {
                    "number": 23,
                    "text": "Jó háálá, áaji yoołkáałgo éí tʼáá áła nínaaí nikʼijįʼ silį́įʼgo, tsʼídá doo yáʼátʼéehii éí shí bikʼijįʼ kódeeshłííł, dóó náásgóó naʼáłchíní danilį́į dooleełígíí doo yiláahgo ádabóodziil da dooleeł tʼáá hazhóʼó bí ałdóʼ shikʼijįʼ daazlį́įʼgo tʼéiyá."
                },
                {
                    "number": 24,
                    "text": "Dóó shikʼijįʼ silį́įʼgo, náásgóó naʼáłchíní danilį́į dooleełígíí atídaalʼį́į dooleeł, yinahjįʼ yéédaalniih dooleeł."
                }
            ]
        },
        "/study/scriptures/bofm/1-ne/3": {
            "uri": "/study/scriptures/bofm/1-ne/3",
            "title": "1 Nephi 3",
            "data_type": "chapter",
            "chapter_name": "Wóltaʼii 3",
            "chapter_summary": [
                "Lehi beʼashiiké béésh łitsoii tʼą́hí ńdeididooʼááł biniiyé Jerusalemgóó nákai—Laban béésh tʼą́hí aa dootʼáałgo dooda ní—Nephi bikʼisóó tʼáá laanaa nízinę́ę bikʼehgo yichʼįʼ yáłtiʼ—Laban honaadeełii hweineezʼį́į́ʼ dóó kʼasdą́ą́ʼ nahastseed—Laman dóó Lemuel Nephi dóó Sam átíjíłʼį́įgo biniinaa diyin yá naalʼaʼii hachʼahóóshkeed. Díí tʼah doo Jesus biʼdichíhę́ędą́ą́ʼ 600–592 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Áádóó shí, Nephi, Bóhólníihii bił ałchʼįʼ yááłtiʼdę́ę́ʼ nánísdzá, shizhéʼé biníbaal siʼą́ąjįʼ."
                },
                {
                    "number": 2,
                    "text": "Áádóó kóníigo, shichʼįʼ yááłtiʼ: Jó neiséyeelgo neiseeł, biyiʼ Bóhólníihii ni dóó nikʼisóó Jerusalemgóó bił ńdííkah shidííniid."
                },
                {
                    "number": 3,
                    "text": "Jó háálá, Laban Jew dineʼé baa haneʼę́ę neiʼá dóó dashizhéʼé yę́ę baa haneʼ ałdóʼ, dóó éí éiyá béésh łitsoii bikááʼ nááháasdzo."
                },
                {
                    "number": 4,
                    "text": "Ákohgo, Bóhólníihii shichʼįʼ yááłtiʼgo ni dóó nikʼisóó Laban bighangóó doohkah, dóó ndaʼasdzooígíí ńdadidoohʼááł, dóó doo kééhatʼínígi ńdadoohʼááł, shidííniid."
                },
                {
                    "number": 5,
                    "text": "Dóó kʼad, nínaaí tʼóó akʼijįʼ yáłtiʼ, ánihidííniidígíí ayóó nanitłʼah níigo; jó ndi doo shí áhodííniid da, Bóhólníihii yeeʼ áhodííniid."
                },
                {
                    "number": 6,
                    "text": "Éí bąą yíwohjįʼ yínááł, shiyeʼ, dóó doo akʼijįʼ yáníłtiʼígíí biniinaa, Bóhólníihii nikʼijidlíi dooleeł."
                },
                {
                    "number": 7,
                    "text": "Áádóó shí, Nephi, shizhéʼé kóbidííniid: Shí ákǫ́ǫ́ deeshááł dóó Bóhólníihii ádííniidígíí biʼdeeshłííł, háálá shił bééhózin Bóhólníihii baʼáłchíní beehazʼáanii doo łaʼ yeidoolééł da, tʼáá hazhóʼó yá hashtʼehoolaago tʼéiyá tʼáadoo leʼé áyidííniid yę́ę yidaʼdoolííł."
                },
                {
                    "number": 8,
                    "text": "Áádóó shizhéʼé díí saad yidiiztsʼą́ąʼgo tʼáá íiyisíí bił hóózhǫǫd, háálá Bóhólníihii shikʼihojisdliʼígíí bił bééhoozin."
                },
                {
                    "number": 9,
                    "text": "Dóó shí, Nephi, dóó shikʼisóó nihiníbaal deiyíníijáahgo, doo kééhatʼíní góneʼ dah diikai, ńléí kéyah Jerusalem gódei."
                },
                {
                    "number": 10,
                    "text": "Áádóó kéyah Jerusalemgóó néiikahgo, shí dóó shikʼisóó ndahosiitʼą́."
                },
                {
                    "number": 11,
                    "text": "Dóó yáʼiiltʼeʼ baa nisiikai—háí Laban baghan góneʼ yił yah adoogááł biniiyé. Áádóó Laman bikʼi hodiikę́ę́z; dóó Laman Laban baghan góneʼ yah ííyá, dóó yighan góneʼ sidáago yił ałchʼįʼ yááłtiʼ."
                },
                {
                    "number": 12,
                    "text": "Dóó Laban béésh łitsoii bikáaʼgi naʼasdzooígíí, ałkʼidą́ą́ʼ danihizhéʼé baa haneʼ yę́ę, shaa níʼaah yidííniid ńtʼę́ę́ʼ."
                },
                {
                    "number": 13,
                    "text": "Jó dóó, áádóó Laban bá hóóchįįd, dóó bighandę́ę́ʼ chʼíhwiiníłhan; dóó naʼasdzo yę́ę tʼáadoo hainíʼą́ą da. Ákohgo, kóhodííniid: Jó aniʼįįhii nílį́, dóó nidiyeeshhééł."
                },
                {
                    "number": 14,
                    "text": "Ndi Laman hatsʼą́ą́ʼ chʼélwod, dóó Laban ádzaaígíí, yee nihił hoolneʼ. Dóó íiyisíí baa yínííł daniidzį́į́ʼ, dóó shínaaí kʼasdą́ą́ʼ doo kééhatʼínígi shizhéʼé yichʼįʼ dah ńdiitʼáázh."
                },
                {
                    "number": 15,
                    "text": "Jó ndi kótʼáo bichʼįʼ haasdzííʼ: Tʼáá aaníí Bóhólníihii hináago, dóó nihí dahiniiʼnáago, doo kééhatʼínígóó doo nihizhéʼé bichʼįʼ ńdiikah da tʼáá hazhóʼó Bóhólníihii ánihidííniidígíí bidaʼiilyaago índa."
                },
                {
                    "number": 16,
                    "text": "Ákohgo, daʼiiniidlą́ągo Bóhólníihii bibeehazʼáanii bikʼeh dahoniilʼį́į doo; éí bąą ńléí nihizhéʼé bikéyah góyaa ńdiikah, jó háálá tʼáá áadi bibéésh óola dóó bibéésh łigai, dóó ląʼída tʼáadoo leʼé daʼílíinii tʼáá áadi niinínil. Dóó Bóhólníihii ábidííniidígíí biniinaa díí tʼáá ałtsoní yiʼiilaa."
                },
                {
                    "number": 17,
                    "text": "Háálá diné bąąhági átʼéii yaa naakaigo biniinaa, Jerusalem ałtso doolchxǫǫłgo bił bééhózin."
                },
                {
                    "number": 18,
                    "text": "Jó háálá, Diyin God yá dahalneʼii bizaad yóó adeideezʼą́. Ákohgo shizhéʼé dah didíínééł biʼdooʼniid yę́ę tʼáadoo ádzaagóó, jó éí bí ałdóʼ bidiʼyoolyééł ńtʼę́ę́ʼ. Ákohgo kéyahdóó dah diiná."
                },
                {
                    "number": 19,
                    "text": "Jó áádóó, Diyin God tʼéiyá bił bééhózin díí ndaʼasdzo biniiyé shódeidiiltʼeełígíí, áko nihaʼáłchíní ałkʼidą́ą́ʼ danihizhéʼé yę́ę bizaad deididootsʼį́į́ł, biniiyé, tʼahdii díí bá deiyíníitąʼ;"
                },
                {
                    "number": 20,
                    "text": "Dóó ałdóʼ tʼáá ałtso Diyin God yá dahalneʼii ádílzinii yee hadahasdzíʼę́ę, Diyin God biiʼSizíinii dóó bibee adziilii binahjįʼ, ńléí hodeeyáádą́ą́ʼ dóó kojįʼ, bá hashtʼeʼndootʼááł."
                },
                {
                    "number": 21,
                    "text": "Áádóó kótʼáo shínaaí bichʼįʼ yáłtiʼgo shoosdląąd, áko éí Diyin God bibeehazʼáanii yikʼeh hółʼį́į dooleeł biniiyé."
                },
                {
                    "number": 22,
                    "text": "Áádóó nihikéyahgóó nániikai, dóó áadi nihiʼóola dóó nihibéésh łigai índa nihinaalyeʼé daʼílíinii ahandahishiijaaʼ."
                },
                {
                    "number": 23,
                    "text": "Dóó díí tʼáadoo leʼé ałtso ahandahishiijaaʼgo índa, Laban baghangóó náániikai."
                },
                {
                    "number": 24,
                    "text": "Áádóó Laban bichʼįʼ niniikai, nihiʼóola, dóó nihibéésh łigai, dóó tʼáá ałtso nihinaalyeʼé daʼílíinii díí bikʼé, béésh łitsoii bikááʼ naʼasdzo yę́ę nihaa dííʼááł dabidiiʼniid."
                },
                {
                    "number": 25,
                    "text": "Áádóó Laban nihinaalyeʼé, tʼóó ahayóígo yiyiiłtsą́ągo, yídanoosniiʼ, áko índa chʼínihininíłkaad, dóó bá ndaalnishii nihikééʼ ayííłʼaʼ, ndanihidoołtsiłgo, nihinaalyeʼé shí dooleeł nízingo biniiyé."
                },
                {
                    "number": 26,
                    "text": "Áádóó Laban bá ndaalnishii bitsʼą́ąjigo ahaa dah diikai, dóó nihinaalyeʼé tʼáá ákǫ́ǫ́ silį́į́ʼ nihikééʼ joojahgo biniinaa, áko éí éiyá Laban bílákʼee aníídeeʼ."
                },
                {
                    "number": 27,
                    "text": "Áádóó doo kééhatʼínígóó ahaa dah diikai, dóó Laban bá ndaalnishí tʼáadoo nihikʼíníjéeʼ da, dóó tséʼáán léiʼ góneʼ ńdadéetʼį́į́ʼ."
                },
                {
                    "number": 28,
                    "text": "Áádóó Laman shichʼįʼ bá hóóchįįd, dóó shizhéʼé yichʼįʼ ałdóʼ; dóó ałdóʼ Lemuel nihichʼįʼ bá hóóchįįd, háálá Laman bizaad yiyíistsʼą́ąʼgo biniinaa. Ákohgo Laman dóó Lemuel, nihí bitsilí niidlínígíí, ląʼída saad yee nihikʼijįʼ yááłtiʼ, dóó tsin yee nánihidííłhaal."
                },
                {
                    "number": 29,
                    "text": "Áádóó tsin yee nánihidííłhaalgo, jó, Bóhólníihii bá naalʼaʼí léiʼ bidááhdóó yiizįʼii, dóó yichʼįʼ haadzííʼ, kóbiłníigo: Haʼátʼíí lá biniiyé nihitsilí tsin bee nánółhał? Daʼ doósh nihił bééhózin da, éí yeeʼ bąąhági átʼéii baa naahʼaashígíí biniinaa, nihinaatʼáanii nilį́į dooleeł, Bóhólníihii bikʼidiilniiʼ. Jó Jerusalemgóó éí nínáádoohkah, dóó Bóhólníihii éí Laban nihílákʼee yidoolóós."
                },
                {
                    "number": 30,
                    "text": "Diyin yá naalʼaʼii nihichʼįʼ yááłtiʼ dóó bikʼijįʼ, dah ńdiidzá."
                },
                {
                    "number": 31,
                    "text": "Dóó diyin yá naalʼaʼii anáádzáago índa, Laman dóó Lemuel akʼijįʼ yánááʼniiłtiʼ, kóníigo: Haashąʼ yitʼáo éí Bóhólníihii Laban nihílákʼee yidoolóós? Jó, diné ayóo bidziilii átʼé, dóó diné ashdladiin yidoołʼaałgo yíighah, aooʼ, índa ashdladiin neidoołtsiłgo ndi yíighah; índa nihíísh éí doo ákónihidoolíił da?"
                }
            ]
        },
        "/study/scriptures/bofm/1-ne/4": {
            "uri": "/study/scriptures/bofm/1-ne/4",
            "title": "1 Nephi 4",
            "data_type": "chapter",
            "chapter_name": "Wóltaʼii 4",
            "chapter_summary": [
                "Nephi Bóhólníihii áníigo Laban yiyiisxį́ dóó béésh łitsoii bikááʼ naʼasdzo yę́ę yinahazʼą́ągo shóyoostʼeʼ—Zoram tʼáá bí áníigo Lehi bighan hazʼáanii doo kééhatʼínígi yidiiyá. Díí tʼah doo Jesus biʼdichíhę́ędą́ą́ʼ 600–592 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Áádóó shínaaí bichʼįʼ haasdzííʼ, kódíshníigo: Jerusalemgóó nínáádiikah, dóó daʼiiniidlą́ągo Bóhólníihii bibeehazʼáanii bikʼeh dahoniilʼį́į dooleeł; jó háálá bí éí nihookááʼ dineʼé tsʼídá yiláahdi bidziil, índa doo hanii Laban dóó beʼashdladiin, aooʼ, éí doodago bineeznádiindi mííl ndi, yiláahdi óbóodziil da?"
                },
                {
                    "number": 2,
                    "text": "Éí bąą ákǫ́ǫ́ náádiikah; Moses nahalingo danihidziil dooleeł; háálá tʼáá aaníí Tónteel Łichííʼ yichʼįʼ haadzííʼ dóó ałtsʼą́ą́ʼ ąą ádzaa dóó danihizhéʼé yę́ę ąą shijééʼdę́ę́ʼ, łeezh yíłtseiigo, yiyiʼdę́ę́ʼ chʼékai, dóó Pharaoh bá ndaabaahii bikééʼ yijahgo dóó Tónteel Łichííʼ ałchʼįʼ kónádzaago tó ndabistseed."
                },
                {
                    "number": 3,
                    "text": "Jó kʼad díí tʼáá aaníí átʼéego nihił bééhózin; dóó diyin yá naalʼaʼii łaʼ nihichʼįʼ haadzíiʼgo ałdóʼ nihił bééhózin; ákohgo haash yitʼáo tʼahdii doo iinohdlą́ą da? Áko ákǫ́ǫ́ diikah; Bóhólníihii éí yisdánihidooʼish, danihizhéʼé yę́ę yisdáyíʼeezhígi átʼáo, dóó Laban bidiʼyoolyééł, Egypt dineʼé ndabiʼdistseedígi átʼáo."
                },
                {
                    "number": 4,
                    "text": "Kʼad díí saad bee bichʼįʼ yááłtiʼgo, tʼahdii shichʼįʼ bá háchįʼ, dóó tʼahdii akʼijįʼ yáłtiʼ; ákótʼée ndi Jerusalem tsé binástłʼinjįʼ níʼáázh."
                },
                {
                    "number": 5,
                    "text": "Dóó tłʼééʼ hazlį́įʼgo; tłʼóóʼdę́ę́ʼ ńdadidoohtʼį́į́ł bidííniid. Dóó ńdadéestʼį́įʼgo índa, shí, Nephi, ńléí kintah góneʼ yah ííyá, dóó Laban baghan bichʼįʼgóó níyá."
                },
                {
                    "number": 6,
                    "text": "Dóó Iiʼsizíinii shinílóóz náásgóó ádeeshníłígíí doo shił bééhózingóó."
                },
                {
                    "number": 7,
                    "text": "Ákótʼée ndi ákǫ́ǫ́ éí níyá, dóó Laban baghan bichʼįʼ yisháałgo diné léiʼ yiiłtsą́, dóó niʼjįʼ shidáahjįʼ íítłizh, háálá tódiłhił yee naaʼoʼoodlą́ą́ʼ lá."
                },
                {
                    "number": 8,
                    "text": "Dóó baa níyá ńtʼę́ę́ʼ Laban átʼį́įgo shił bééhoozin."
                },
                {
                    "number": 9,
                    "text": "Dóó bibééshhał yiiłtsą́, dóó bizis biyiʼdóó háitą́; dóó bitsiin éí óola bee ályaa lá, dóó tsʼídá nizhónígo ałdóʼ ályaa lá, dóó hááhaashchiiʼjígo éí tsʼídá aláahdi béésh ílíinii ntłʼizígíí átʼéé lágo yiiłtsą́."
                },
                {
                    "number": 10,
                    "text": "Áádóó Iiʼsizíinii tʼáá íiyisíí Laban síłhé shóʼníí ńtʼę́ę́ʼ; ndi shijéí bee ádíshní: Tsʼídá tʼah doo hádą́ąʼda diné łaʼ séłhį́į da. Dóó tʼą́ą́ʼ ákwíisdzaa dóó doo yidiyeeshéeł da niizį́į́ʼ."
                },
                {
                    "number": 11,
                    "text": "Dóó Iiʼsizíinii ánááshiʼdooʼniid: Jó Bóhólníihii yeeʼ éí nílákʼee yíílóóz. Aooʼ, dóó shidiyoołhéełgo ałdóʼ shił bééhózin ńtʼę́ę́ʼ; aooʼ, Bóhólníihii bibeehazʼáanii doo yiistsʼą́ąʼ da ńtʼę́ę́ʼ; dóó nihinaalyeʼé ałdóʼ nihighayíʼnil."
                },
                {
                    "number": 12,
                    "text": "Áádóó Iiʼsizíinii ánááshiʼdooʼniid: Síłhé, háálá Bóhólníihii nílákʼee yíílóóz;"
                },
                {
                    "number": 13,
                    "text": "Jó Bóhólníihii éí diné bąąhági átʼéii yaa naakaiígíí neiłtseed áko biyáʼátʼéehii hólǫ́ǫ doo biniiyé. Éí tʼáá áko diné tʼááłáʼí seesyį́įgo áko bílaʼashdlaʼii dah yíkahgo doo tʼáá ádzaagóó dah didookah da dóó doo daʼoodlą́ągo dadínóonéeł da."
                },
                {
                    "number": 14,
                    "text": "Dóó kʼad, shí, Nephi, díí saad disétsʼą́ąʼgo, Bóhólníihii doo kééhatʼínígi saad yee shichʼįʼ haadzíʼę́ę bénááshniiʼ, éí kóníigo: Háálá éí naʼáłchíní danilį́į dooleełígíí shibeehazʼáanii yikʼeh dahółʼį́įgo, kéyah bee ahaʼdeetʼánígíí biyiʼ yáʼátʼéehgo náásgóó dadínóosééł."
                },
                {
                    "number": 15,
                    "text": "Aooʼ, dóó Bóhólníihii bibeehazʼáanii éí doo yikʼeh dahółʼį́į da dooleeł, tʼáá hazhóʼó Moses bibeehazʼáanii yę́ę bił béédahózingo tʼéiyá, ałdóʼ náániisdzį́į́ʼ."
                },
                {
                    "number": 16,
                    "text": "Dóó beehazʼáanii béésh łitsoii bikáaʼgi nááháasdzogo ałdóʼ shił bééhoozin."
                },
                {
                    "number": 17,
                    "text": "Dóó nááná, Bóhólníihii éí díí biniiyé Laban shílákʼe yíílóozgo shił bééhoozin—áshidííniid yę́ę bikʼehgo ndaʼasdzooígíí shóideeshtʼeeł biniiyé."
                },
                {
                    "number": 18,
                    "text": "Éí bąą Iiʼsizíinii binééʼ éí bikʼeh hóółʼįįd, dóó Laban bitsiiʼ shéjih dóó tʼáá bí bibééshhał bee bitsiitsʼiin kʼíníkal."
                },
                {
                    "number": 19,
                    "text": "Dóó tʼáá bí bibééshhał bee bitsiitsʼiin kʼíníkalgo índa, Laban beʼééʼ ńdiinil dóó bee hadiisdzaa; dóó bibéésh sis éí shinííʼ gónaa bee beʼsétłʼǫ́."
                },
                {
                    "number": 20,
                    "text": "Dóó díí ałtso íishłaago índa, Laban bidaʼílíinii yisnilę́ęgo dah diiyá. Dóó Laban bidaʼílíinii yisnilę́ęgóó yisháałgo, jó, Laban bá naalʼaʼii daʼílíinii yisnil góneʼ bibee ąą ńdítį́hí neijaahígíí yiiłtsą́. Dóó Laban yáłtiʼ nahalingo binééʼ yáshtiʼgo, daʼílíinii sinilę́ę góneʼ shił yah adííʼash, bidííniid."
                },
                {
                    "number": 21,
                    "text": "Háálá ééʼ dóó bééshhał shinííʼ gónaa shąąh dah sitánígíí yiyiiłtsą́ągo, shinaatʼáanii, Laban átʼį́ niizį́į́ʼ."
                },
                {
                    "number": 22,
                    "text": "Dóó binaatʼáanii Laban, Jew hastóí danilínígíí díí tłʼééʼ yitahgóó naayáhígíí bił bééhózingo biniinaa, Jew dineʼé áłtsé yínashídééłkid."
                },
                {
                    "number": 23,
                    "text": "Dóó Laban yáłtiʼ nahalingo bichʼįʼ hanáásdzííʼ."
                },
                {
                    "number": 24,
                    "text": "Dóó shí ałdóʼ ábidííniid, béésh łitsoii bikááʼ nááháasdzooígíí, shínaaí, tłʼóóʼdę́ę́ʼ naháaztánígíí, bichʼįʼ deeshʼááł."
                },
                {
                    "number": 25,
                    "text": "Dóó shí ałdóʼ, shikééʼ yínááł dooleeł, bidííniid."
                },
                {
                    "number": 26,
                    "text": "Dóó bí, hastóí sodizin bá hooghan yee dah yikahígíí yaa yáłtiʼ shóʼníigo, dóó Laban séłhínę́ę tʼáá aaníí éí átʼį́ nízingo, ákohgo shikééʼ dah diiyá."
                },
                {
                    "number": 27,
                    "text": "Dóó shínaaí, tłʼóóʼdę́ę́ʼ naháaztánígíí bichʼįʼ yiitʼaashgo, Jew dineʼé yilą́ąjįʼ naazínígíí łą́ągo yee shichʼįʼ yááłtiʼ."
                },
                {
                    "number": 28,
                    "text": "Áádóó Laman shiiłtsą́ągo tʼáá íiyisíí shinásdzííd, dóó Lemuel dóó Sam ałdóʼ. Laban átʼį́, dóó Nephi yiyiisxį́įgo dóó nihídóʼ nanihidoołtsił daniizį́įʼgo, biniinaa shitsʼą́ąjįʼ dah diijééʼ."
                },
                {
                    "number": 29,
                    "text": "Áádóó bichʼįʼ haasdzíiʼgo, dashidiiztsʼą́ą́ʼ; ákohgo tʼáadoo shitsʼą́ą́jí dah náádiijéeʼ da."
                },
                {
                    "number": 30,
                    "text": "Áádóó Laban bá naalʼaʼí shikʼis yiyiiłtsą́ągo bitah hodiʼniitłid, dóó kintah Jerusalemgóó kʼasdą́ą́ʼ dah yiiteʼ."
                },
                {
                    "number": 31,
                    "text": "Dóó kʼad shí, Nephi, nisneez dóó shitah hótsaago, dóó ałdóʼ Bóhólníihii tʼáá íiyisíí shidziilgo áshiilaa, éí bąą Laban bá naalʼaʼí doo dah didoolwoł da biniiyé sésił, dóó yíníshtąʼ ńtʼę́ę́ʼ."
                },
                {
                    "number": 32,
                    "text": "Áádóó bichʼįʼ haasdzííʼ, shííshíníłtsʼą́ąʼgo, índa Bóhólníihii hináago, dóó shí hinishnáago, áko índa nihizaad yísíníłtsʼą́ąʼgo ndi, tʼéí nidóʼ nááhiiniʼnáa doo."
                },
                {
                    "number": 33,
                    "text": "Dóó doo ńdooldził da biniiyé, bichʼįʼ yáshtiʼgo, bił ałhadiʼnishtʼą́ ndi; doo kééhatʼíní góyaa nihił dííkah áko nihígi átʼáo tʼáá ni níhólníihgo nanináa dooleeł, bidííniid."
                },
                {
                    "number": 34,
                    "text": "Dóó ałdóʼ bichʼįʼ haasdzííʼ, kódíshníigo: Tʼáá aaníí Bóhólníihii ánihiłníigo díí bidaʼiilyaa; dóó ákoósh doo Bóhólníihii bibeehazʼáanii bikʼeh dahoniilʼį́į da dooleeł? Éí bąą, doo kééhatʼínígi shizhéʼé bichʼįʼ díníyáago éí áadi nihił kééhótʼį́į dooleeł."
                },
                {
                    "number": 35,
                    "text": "Áádóó Zoram éí saad bee haasdzíʼę́ę yaa oozliʼ. Áko kʼad éí naalʼaʼí éí Zoram wolyéé lá; áádóó doo kééhatʼínígóó shizhéʼé yichʼįʼ doogáałgo nihił ahaʼdeetʼą́. Aooʼ, dóó ałdóʼ náásgóó nihił naashkai dooleeł níigo nihił ahaʼdeetʼą́ áyiilaa."
                },
                {
                    "number": 36,
                    "text": "Kʼad díí daniidzin Jew dineʼé doo kééhatʼínígi iikaiígíí doo bił béédahodoozįįł da biniiyé, nihił nanikai dooleeł dabidiiʼniid, háálá bił béédahózingo éí nihikééʼ dookahii ndanihidoołtsił."
                },
                {
                    "number": 37,
                    "text": "Áádóó Zoram nihił ahaʼdeetʼą́ áyiilaago, doo bąąh danihíniʼgóó bąąh tsídadeekééz."
                },
                {
                    "number": 38,
                    "text": "Áádóó béésh łitsoii dah dadiitʼą́ dóó Laban bá naalʼaʼí bił, doo kééhatʼínígóó dah diikai, dóó shizhéʼé biníbaal siʼą́ąjįʼ nániikai."
                }
            ]
        },
        "/study/scriptures/bofm/1-ne/5": {
            "uri": "/study/scriptures/bofm/1-ne/5",
            "title": "1 Nephi 5",
            "data_type": "chapter",
            "chapter_name": "Wóltaʼii 5",
            "chapter_summary": [
                "Sariah Lehi yikʼijįʼ haadzííʼ—Amá dóó azhéʼé tʼáá áła beʼashiiké nákaigo yaa bił hóózhǫǫd—Náádaʼiisniiʼ—Béésh łitsoii tʼą́hí Moses dóó Diyin God yá dahalneʼii baa dahaneʼ dabiyiʼ lá—Béésh tʼą́hí Lehi Joseph bizází átʼéego ííshją́ą́ áyiilaa—Lehi baʼáłchíní náásgóó daʼahilchíhígíí ádadooníłígíí dóó béésh łitsoii doo hashtʼendootʼáłígíí yaa hoolneʼ. Díí tʼah doo Jesus biʼdichíhę́ędą́ą́ʼ 600–592 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Áádóó doo kééhatʼínígi nihizhéʼé baa nániikaigo, jó, tʼáá íiyisíí bił hóózhǫǫd, dóó shimá, Sariah, ałdóʼ tsʼídá tʼáá íiyisíí bił hóózhǫǫd, háálá éí ayóó átʼáo nihąąh bíniʼ ńtʼę́ę́ʼ."
                },
                {
                    "number": 2,
                    "text": "Háálá doo kééhatʼínígidóʼ náádabiʼdiilyáísh łí niizį́į́ʼ; dóó shizhéʼé ałdóʼ yikʼijįʼ haadzííʼ, diné bił áhátʼíinii nílį́; yił níigo: Jó kéyah nihaa deetʼą́ą́dóó dah nihidiníʼeezh, dóó shiyáázh éí ádaadin, dóó nihí ałdóʼ doo kééhatʼínígi náánihidiʼdoolyééł."
                },
                {
                    "number": 3,
                    "text": "Dóó díigi átʼáo éí shimá shizhéʼé yikʼijįʼ haadzííʼ."
                },
                {
                    "number": 4,
                    "text": "Áádóó shizhéʼé shimá yichʼįʼ haadzíiʼ, kóyidííniidgo: Tʼáá aaníí diné bił áhátʼíinii nishłį́; háálá Diyin God bídéétʼiʼígíí tʼáadoo yiiłtsą́ą́góó éí Diyin God biyáʼátʼéehii doo shił bééhózin da dooleeł ńtʼę́ę́ʼ, ndi tʼahdii Jerusalemdi naasháago, dóó shikʼis bił shiʼdiisxį́į doo ńtʼę́ę́ʼ."
                },
                {
                    "number": 5,
                    "text": "Jó ndi, shí éiyá kéyah bee ahaʼdeetʼáanii shóíséłtʼeʼ, éí éiyá íiyisíí baa shił hózhǫ́; aooʼ, tʼáá aaníí shił bééhózingo éí Bóhólníihii shiyeʼ Laban yílákʼeedóó yisdáyidoonił, dóó doo kééhatʼíní góyaa nihaa néidooʼishgo shił bééhózin."
                },
                {
                    "number": 6,
                    "text": "Dóó díigi átʼáo shizhéʼé, Lehi, yáłtiʼgo shimá, Sariah yił náhóóshǫǫd, nihí nihiniinaa, doo kééhatʼínígi yiikahgo Jerusalemgóó, béésh łitsoii bikáaʼgi Jew dineʼé baa haneʼę́ę bíká néiikahgo."
                },
                {
                    "number": 7,
                    "text": "Dóó shizhéʼé biníbaaldi nániikaigo, jó tʼáá áła ayóó átʼáo bił hóózhǫǫd, dóó shimá biiʼ hááhwiisdoh."
                },
                {
                    "number": 8,
                    "text": "Dóó éí yááłtiʼ, kódííniidgo: Kʼad éí tsʼídá tʼáá aaníí Bóhólníihii shahastiin doo kééhatʼínígi dah didíínééł yidííniidígíí shił bééhózin; aooʼ, dóó tsʼídá tʼáá aaníí shił bééhózin Bóhólníihii shaʼáłchíní tʼáá ałtso yaa áhályą́ą́ ntʼę́ę́ʼ, dóó Laban yílákʼeedóó yisdáyíínil, dóó Bóhólníihii bibee adziilii binahjįʼ tʼáá ałtso ábidííniidę́ę yidaʼiilaa. Dóó kótʼáo éí saad yee yááłtiʼ."
                },
                {
                    "number": 9,
                    "text": "Áádóó áko tʼáá íiyisíí bił dahóózhǫǫd dóó Bóhólníihii yichʼįʼ naaldlooshii yee náádaʼiisniiʼ, dóó Israel biDiyin God ahéheeʼ deidííniid."
                },
                {
                    "number": 10,
                    "text": "Dóó Israel biDiyin God yichʼįʼ ahéheeʼ dadííniidgo índa, shizhéʼé, Lehi, béésh łitsoii bikááʼ naʼasdzo yę́ę néidiiʼą́, dóó hahoolzhiizh dóó wóshdę́ę́ʼ haʼííłtaʼ."
                },
                {
                    "number": 11,
                    "text": "Dóó Moses éí naaltsoos ashdlaʼgo áyiilaago biyiʼgo bił bééhoozin, nahasdzáán ályaaígíí yaa halneʼ, dóó Adam dóó Eve áłtsé nihizhéʼé dóó nihimá ałdóʼ yaa hoolneʼ."
                },
                {
                    "number": 12,
                    "text": "Dóó ałdóʼ hahoolzhiizhdóó Jew dineʼé baa haneʼ, dóó Judah dineʼé binaatʼáanii, Zedekiah dah neezdáajįʼ baa haneʼ ndi;"
                },
                {
                    "number": 13,
                    "text": "Dóó Diyin God yá dahalneʼii hodeeyáádą́ą́ʼdóó, ńléí naatʼáanii Zedekiah dah neezdáajįʼ, náásgóó ádahodoonííł haʼníigo hadahasdzíʼę́ę ałdóʼ biyiʼ; dóó Jeremiah bizaad ląʼída náásgóó ádahodoonííł nínę́ę ałdóʼ biyiʼ."
                },
                {
                    "number": 14,
                    "text": "Áádóó shizhéʼé, Lehi, béésh łitsoii bikáaʼgi dabizhéʼé yę́ę baa haneʼgo ałdóʼ yiyiiłtsą́; ákohgo Joseph éí yitsʼą́ą́dóó hazlį́įʼgo bił bééhoozin; aooʼ, éí éí Joseph Jacob yiyeʼ ndi, éí Egyptgóó nabiʼdiizniiʼ yę́ę, dóó Bóhólníihii baa áhályą́ągo, áko bizhéʼé, Jacob dóó tʼáá ałtso yił naakai dichin biʼniighą́ąʼgo yisdáyíínil."
                },
                {
                    "number": 15,
                    "text": "Dóó Egyptdi ąąh jizhjéeʼgo, tʼáá éí Diyin God háká eelwod yę́ę, chʼínáhoníʼeezh."
                },
                {
                    "number": 16,
                    "text": "Dóó shizhéʼé Lehi, dabizhéʼé yę́ę ákótʼáo bił bééhoozin. Dóó Laban ałdóʼ Joseph yitsʼą́ą́dóó hazlį́į́ʼ lá, áádóó bí dóó dabizhéʼé yę́ę díí naʼasdzooígíí yaa áhályą́ą́ ńtʼę́ę́ʼ lá."
                },
                {
                    "number": 17,
                    "text": "Dóó kʼad shizhéʼé díí tʼáá ałtso yiyiiłtsą́ągo, Iiʼsizíinii bił hazlį́į́ʼ, dóó náásgóó baʼáłchíní danilį́į dooleełígíí yaa yáʼniiłtiʼ—"
                },
                {
                    "number": 18,
                    "text": "Áko díí béésh łitsoii bikáʼígíí éí náásgóó dóó adahwiisʼáágóó tʼáá ałtso ałʼąą dineʼé bił dah nahazʼą́ągo, dóó ałʼąą dóoneʼé, dóó bizaad ałʼąą ádaatʼéego, dóó nihookááʼ dineʼé bí bitsʼą́ą́dóó nooséłígíí bitahgóó dooleeł."
                },
                {
                    "number": 19,
                    "text": "Ákohgo, díí béésh łitsoii éí tsʼídá doo ndootʼih da; doo ndóʼ hoolʼáágóó yidoobah da níigo yááłtiʼ. Dóó náásgóó baʼáłchíní danilį́į dooleełígíí yaa yááłtiʼ."
                },
                {
                    "number": 20,
                    "text": "Áádóó shí dóó shizhéʼé tʼáá ałtso Bóhólníihii ánihidííniidígíí bikʼeh honiilʼį́įgo biʼiilyaa."
                },
                {
                    "number": 21,
                    "text": "Dóó Bóhólníihii haneʼ ńdadoohʼááł nihiłnínę́ę ńdadiitʼą́, dóó deiyíníiltaʼ dóó tʼáá íiyisíí ílíinii átʼéii lágo baa ákodaniidzį́į́ʼ; aooʼ, éí éí tʼáá íiyisíí nihá yáʼátʼéehgo nihił béédahoozin ndi, áko índa nihaʼáłchíní Bóhólníihii bibeehazʼáanii bá hashtʼeńdadiitʼááł daniidzį́į́ʼ."
                },
                {
                    "number": 22,
                    "text": "Ákohgo, Bóhólníihii biniiyé ńdadiitʼánígíí bił bééhózínígo, doo kééhatʼínígi kéyah bee ahaʼdeetʼánígíí bichʼįʼ yiikah."
                }
            ]
        },
        "/study/scriptures/bofm/1-ne/6": {
            "uri": "/study/scriptures/bofm/1-ne/6",
            "title": "1 Nephi 6",
            "data_type": "chapter",
            "chapter_name": "Wóltaʼii 6",
            "chapter_summary": [
                "Nephi Diyin God bídéétʼiʼígíí yaa nináʼádzoh—Nephi bílaʼashdlaʼii Abraham biDiyin God yaa hidookah dóó yisdáhidookah biniiyé naʼadzo. Díí tʼah doo Jesus biʼdichíhę́ędą́ą́ʼ 600–592 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad shí, Nephi, ałkʼidą́ą́ʼ nihizhéʼé yę́ę oochííł yaa dahalneʼígíí doo shí shinááháasdzooígíí biyiʼ ádeeshłíił da; doo ndóʼ ndi éí baa haneʼ náásgóó haaʼída bikááʼ ádeeshłíił da; háálá éí naʼasdzooígíí shizhéʼé tʼáá bí neiʼáhígíí biyiʼ bikááʼ; ákohgo, díí haneʼ áshłéhígíí doo biiʼ nááhídéesoh da."
                },
                {
                    "number": 2,
                    "text": "Áko Joseph bitsʼą́ą́dóó dahosiidlį́į́ʼ lá dishní."
                },
                {
                    "number": 3,
                    "text": "Dóó índa tʼáá ałtso shizhéʼé baa haneʼ nááháasdzooígíí doo alą́ąjįʼ baa ntséskees da, háálá eii díí béésh óola tʼą́hí bikááʼ nááhídóodzohgo doo bóhóoghah da, háálá tʼáá bikááʼ hazʼánígi éí Diyin God bídéétʼiʼígíí bee akʼiʼdeeshchííł nisin."
                },
                {
                    "number": 4,
                    "text": "Háálá díí tʼéí biniiyé shinaanish íishłaa éí nihookááʼ dineʼé, Abraham biDiyin God, dóó Isaac biDiyin God, dóó Jacob biDiyin God yaa nínáhidookah, dóó yisdánáhidookah nisingo."
                },
                {
                    "number": 5,
                    "text": "Ákohgo, nihookááʼ dineʼé bił yáʼádaatʼéhígíí éí doo bikʼeʼeshchíi da, Diyin God dóó nihookááʼ dineʼé Diyin God bił yáʼátʼéhígíí tʼéiyá bikʼeʼeshchí."
                },
                {
                    "number": 6,
                    "text": "Ákohgo, náásgóó shaʼáłchíní danilį́į dooleełígíí, nihookááʼ dineʼé tʼáadoo leʼé doo bá yáʼátʼéhígíí díí béésh óola tʼą́ʼhí tʼáadoo bikʼeʼdaʼołchíhí bidideeshniił."
                }
            ]
        },
        "/study/scriptures/bofm/1-ne/7": {
            "uri": "/study/scriptures/bofm/1-ne/7",
            "title": "1 Nephi 7",
            "data_type": "chapter",
            "chapter_name": "Wóltaʼii 7",
            "chapter_summary": [
                "Lehi biyeʼ Jerusalemgóó nákai dóó Ishmael dóó baʼáłchíní nihił díínééł deidííniid—Laman dóó łaʼ akʼijįʼ daazlį́į́ʼ—Nephi bikʼis Bóhólníihii tʼáá íiyisíí yinohdlą́ yidííniid—Tłʼóół yee bidaʼaztłʼǫ́ʼ dóó deidiyoołhéełgo daaníigo yindahazʼą́—Oodląʼ bee adziilii yee tłʼóół kʼíiníłdláád—Bikʼis shaa ndiníʼaah bidííniid—Lehi dóó yił yikahígíí kǫʼ yee náádaʼiisniiʼ. Díí tʼah doo Jesus biʼdichíhę́ędą́ą́ʼ 600–592 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad díí nihił bééhózin doo nisin, Shizhéʼé, Lehi, ałtso náásgóó baʼáłchíní danilį́į dooleełígíí yaa yááłtiʼgo, áádóó Bóhólníihii bichʼįʼ hanáánáádzííʼ: Lehi, baʼáłchíní dóó beʼesdzáán doo tʼáá sáhí doo kééhatʼínígi dah yididooʼish da níílá; ndi beʼashiiké éí náánáłahdę́ę́ʼ atsiʼ danilínígíí bichʼooní ádeidoolííł, áko kéyah bee ahaʼdeetʼánídi baʼáłchíní Bóhólníihii deidoodląąłgo deidínóosééł."
                },
                {
                    "number": 2,
                    "text": "Áádóó Bóhólníihii ábiłníigo, shí, Nephi, dóó shikʼisóó, Jerusalemgóó ńdookah, dóó áádę́ę́ʼ Ishmael dóó baʼáłchíní dóó bichʼooní, doo kééhatʼínígi yił ńdookah."
                },
                {
                    "number": 3,
                    "text": "Áádóó shí, Nephi, dóó shikʼisóó, doo kééhatʼínígi Jerusalem bichʼįʼ nínáániikai."
                },
                {
                    "number": 4,
                    "text": "Áádóó Ishmael bighandi niikai, dóó Ishmael yáʼátʼéehgo nihaa ntsízkéezgo, áko índa éí Bóhólníihii bizaad bee bichʼįʼ yádasiiltiʼ."
                },
                {
                    "number": 5,
                    "text": "Áádóó Bóhólníihii Ishmael dóó bichʼooní, dóó baʼáłchíní tʼáá ałtso, dóó doo nihikʼijįʼ nilį́į́góó áyiilaa, áko índa doo kééhatʼínígi shizhéʼé biníbaal bichʼįʼ nihił nákai."
                },
                {
                    "number": 6,
                    "text": "Áádóó doo kééhatʼínígi yiikahgo, Laman dóó Lemuel, dóó Ishmael bitsiʼ naakigo, dóó beʼashiiké naakigo, índa baʼáłchíní, nihikʼijįʼ daazlį́į́ʼ; aooʼ, shí, Nephi, dóó Sam, dóó bizhéʼé, Ishmael, dóó beʼesdzáán, índa bitsiʼ táaʼgo."
                },
                {
                    "number": 7,
                    "text": "Áádóó éí éí nihikʼijįʼ daazlį́įʼgo, nátʼą́ą́ʼ Jerusalemgóó ńdiikai daaníí ńtʼę́ę́ʼ."
                },
                {
                    "number": 8,
                    "text": "Dóó kʼad shí, Nephi, Laman dóó Lemuel bijéí yitłʼis tʼáá íiyisíí baa yínííł niizį́įʼgo, éí bąą bichʼįʼ yááłtiʼ, kódíshníigo: Jó nihí éí shilą́ąjįʼ naahʼaash, dóó haash yitʼáo éí nihijéí biyiʼ hastłʼis, dóó nihíniʼ doo ooʼį́į da, áko shí, nihitsilí nishłínígíí kodóó nihichʼįʼ yáshtiʼ, aooʼ, dóó yáʼátʼéehgo nihá sézį́?"
                },
                {
                    "number": 9,
                    "text": "Haash yitʼáo Bóhólníihii bizaad doo bikʼeh honołʼį́į da?"
                },
                {
                    "number": 10,
                    "text": "Haash yitʼáo éí Bóhólníihii yá naalʼaʼii woohłtsánę́ę beisoonah?"
                },
                {
                    "number": 11,
                    "text": "Aooʼ, haash yitʼáo Bóhólníihii ayóó átʼéego nihíká eelwodę́ę beisoonah, Laban bílákʼeedóó yisdánihííʼeezh, dóó béésh łitsoii bikááʼ naʼasdzooígíí shódeisiiltʼeʼ."
                },
                {
                    "number": 12,
                    "text": "Aooʼ, haash yitʼáo díí beisoonah Bóhólníihii nihookááʼ dineʼé, daboodlą́ągo, tʼáá bí bíhólníihgo tʼáá ałtsoní yá ííłʼį́? Ákohgo, hazhóʼó bikʼeh dahoniilʼį́į dooleeł."
                },
                {
                    "number": 13,
                    "text": "Dóó bikʼeh dahoniilʼį́įgo, kéyah bee ahaʼdeetʼánígíí shódeidiiltʼeeł; dóó haaʼíshį́į́ náás náhodeeshzhiizhgo Bóhólníihii Jerusalem doolchxǫǫł nínę́ę biʼdoolnííł; háálá tsʼídá tʼáá ałtso Bóhólníihii Jerusalem atídoolnííł níigo yee haadzíʼę́ę éí bidaʼdoolnííł."
                },
                {
                    "number": 14,
                    "text": "Jó háálá, Bóhólníihii biiʼSizíinii doo bił dahólǫ́ǫ da dooleełgo bichʼįʼ hoolzhish; jó háálá, Diyin God yá dahalneʼii yóó adeideezʼą́, dóó Jeremiah éí awáalyaa góneʼ yah adeistʼeʼ. Dóó shizhéʼé eí deidiilyééł daaníigo hadeinitá ńtʼę́ę́ʼ, áko índa kéyahdóó chʼídeineeshchą́ą́ʼ."
                },
                {
                    "number": 15,
                    "text": "Jó kʼad, ánihidishní Jerusalemgóó nánookaigo éí nihídóʼ dadínóohnééł. Áko kʼad, tʼah ádeínóhsingo, ákǫ́ǫ́ kéyahgóó ńdoohkah, dóó saad bee nihichʼįʼ yáshtiʼígíí béédaohłniih, ákǫ́ǫ́ nánoohkaigo nihí ałdóʼ atah dínóohnééł; háálá Bóhólníihii biiʼSizíinii áshiłníigo éí yáshtiʼ."
                },
                {
                    "number": 16,
                    "text": "Áádóó shí, Nephi, díí saad shikʼisóó bee bichʼįʼ yááłtiʼgo, shichʼįʼ bá dahazhchįįd. Jó áko, tʼáá íiyisíí bá dahachįʼ, áádóó dashiisił, dóó tłʼóół yee sheʼdaʼáztłʼǫ́, háálá dadiiyiilyééł daniizį́į́ʼ, doo kééhatʼínígi tʼáá sáhí ndaadiilteełii naaldlooshii daʼałchinii dabidoolghał daniizį́į́ʼ."
                },
                {
                    "number": 17,
                    "text": "Ndi áádóó Bóhólníihii bichʼįʼ sodeeszin, kódíshníigo: O Bóhólníihii, níinishdlánígíí binahjįʼ, shínaaí bílákʼeedóó yisdáshíłteeh, aooʼ, índa sidziilgo áshílééh binahjįʼ díí tłʼóół bee sheʼastłʼónígíí kʼídeeshdlał."
                },
                {
                    "number": 18,
                    "text": "Áádóó díí saad bee haasdzíiʼgo, jó, tłʼółę́ę shílaʼ dóó shikeeʼ bąąhdóó nahjįʼ kódzaago ályaa, dóó shínaaí bidááhdóó náánéisdzįʼ, dóó bichʼįʼ hanáánáásdzííʼ."
                },
                {
                    "number": 19,
                    "text": "Áádóó, shichʼįʼ bá náádahóóchįįd, dóó náádashiisił ńtʼę́ę́ʼ; jó ndi, łaʼ Ishmael bitsiʼ, aooʼ, dóó bimá ałdóʼ, dóó łaʼ Ishmael biyeʼ, shínaaí ńdeiyooskan, áko índa ádahodiilzeeʼ; dóó shizééʼ yíká deideezʼánę́ę niʼkwídayiilaa."
                },
                {
                    "number": 20,
                    "text": "Áádóó yínííł daniizį́į́ʼ, bąąhági átʼé yaa naaskaiígíí biniinaa, áko índa shichʼįʼ ntsidadeesgoʼ, dóó tsʼídá tʼáá ałtso atídaniilyaaígíí tʼáá shǫǫdí bee nihaa ndiʼdííʼááł, daaníigo ńdasooskan."
                },
                {
                    "number": 21,
                    "text": "Áádóó tʼáá ałtso yee shikʼijįʼ ádáátʼįįdę́ę bee baa ńdinishtʼą́, dóó Bóhólníihii nihiDiyin God bichʼįʼ sodadidoołzįįłii shaa ńdiníʼaah dabididoohniił bidííniid. Áádóó éí yidaʼiilaa. Dóó ałtso Bóhólníihii yichʼįʼ sodadoolzingo índa shizhéʼé biníbaal bichʼįʼ dah náádiikai."
                },
                {
                    "number": 22,
                    "text": "Áádóó shizhéʼé biníbaaljįʼ nániikai. Dóó shí dóó shikʼisóó dóó Ishmael dóó tʼáá átʼé bighan hazʼáanii shizhéʼé biníbaaljįʼ bił náníshkaigo índa, Bóhólníihii biDiyin God ahéheeʼ dadííniid; dóó naaldlooshii kǫʼ yee yichʼįʼ náádaʼiisniiʼ."
                }
            ]
        },
        "/study/scriptures/bofm/1-ne/16": {
            "uri": "/study/scriptures/bofm/1-ne/16",
            "title": "1 Nephi 16",
            "data_type": "chapter",
            "chapter_name": "Wóltaʼii 16",
            "chapter_summary": [
                "Bąąhági átʼéii yaa naakaiígíí tʼáá aaníinii doo bídeíníigah da danízin—Lehi beʼashiiké éí Ishmael beʼátʼééké yił ahaa dahaskai—Liahona doo kééhatʼínígi booʼish—Bóhólníihii bitsʼą́ą́dę́ę́ʼ haneʼ díí Liahona tʼóó náhodiʼnaahgo bikʼi naʼadzo łeh—Ishmael náádiilyá; baʼáłchíní bichʼįʼ ndahwiiʼnánígíí biniinaa saad dahółǫ́. Díí tʼah doo Jesus biʼdichíhę́ędą́ą́ʼ 600–592 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad áádóó shí, Nephi shínaaí ałtso bichʼįʼ yááłtiʼgo, jó áshiłní: Tʼáadoo leʼé daniłdzil bee nihił hwíínílneʼígíí, doo bííníigah da."
                },
                {
                    "number": 2,
                    "text": "Áádóó ábidííniid diné bąąhági átʼéii yaa naakaiígíí tʼáá aaníinii bikʼehgo, bá daniłdzilígíí bee bikʼijįʼ yááłtiʼ shił bééhoozin; dóó tʼáá ákogi ádaatʼéii doo bá ndanitłʼah da bidííniid, dóó Diyin God nihwiiʼaah bijį́įdi tʼáá aaníí yisdáńdookah dishníigo nabinétą́ą́ʼ; ákohgo, dineʼé tʼáá aaníigo ádánihootʼą́ éí tʼáá aaníinii bá daniłdzil, háálá béésh deiniinii biyiʼjįʼ ndabiiłgéésh nahalingo yikʼee dadiniih."
                },
                {
                    "number": 3,
                    "text": "Dóó kʼad shikʼisóó, tʼáá ákogi ánóhtʼéego dóó tʼáá aaníinii yísínóołtsʼą́ąʼgo, dóó bikʼeh honołʼį́įgo, Diyin God binááł yáʼátʼéehiigo wohʼashgo, índa tʼáá aaníinii biniinaa doo akʼijįʼ yáłtiʼ da dooleeł ńtʼę́ę́ʼ, dóó doo kódóhníi da dooleeł ńtʼę́ę́ʼ: Daniłdzilígíí bee nihichʼįʼ yáníłtiʼ."
                },
                {
                    "number": 4,
                    "text": "Áádóó shí, Nephi, shikʼisóó, Bóhólníihii bibeehazʼáanii, tʼáá íiyisíí bikʼeh honołʼį́į dooleeł, bidííniid."
                },
                {
                    "number": 5,
                    "text": "Áádóó Bóhólníihii yidááhdóó hojoobaʼ ádaʼdiilyaa; binahjįʼ tʼáá íiyisíí yáʼátʼééhjígo iinánígíí yikʼeh yiʼash dooleeł nisingo, áko índa baa shił hóózhǫǫd dóó bá laanaa niizį́į́ʼ."
                },
                {
                    "number": 6,
                    "text": "Kʼad, díí tʼáá ałtso ádahodooʼniid dóó baa naʼasdeeʼ shizhéʼé dzígaigi Lemuel yee yiyíízhiʼ yę́ę biníbaal yiiʼ bighanę́ędą́ą́ʼ."
                },
                {
                    "number": 7,
                    "text": "Áádóó shí, Nephi, Ishmael bitsiʼ łaʼ sheʼesdzáán íishłaa; dóó shínaaí ałdóʼ Ishmael bitsiʼígíí beʼesdzáán ádayiilaa; dóó Zoram ałdóʼ Ishmael bitsiʼ alą́ąjįʼ naagháhígíí beʼesdzáán áyiilaa."
                },
                {
                    "number": 8,
                    "text": "Dóó ákótʼéego shizhéʼé Bóhólníihii bibeehazʼáanii biʼdíílííł biʼdooʼniid yę́ę tʼáá ałtso áyiilaa. Dóó shí, Nephi, ałdóʼ, Bóhólníihii tʼáá íiyisíí shikʼihojisdliʼ."
                },
                {
                    "number": 9,
                    "text": "Áádóó shizhéʼé tłʼéeʼgo Bóhólníihii binééʼ bichʼįʼ haadzííʼ, yiską́ągo doo kééhatʼínígi biyiʼdóó dah didíínééł bidííniid."
                },
                {
                    "number": 10,
                    "text": "Áádóó shizhéʼé abínígo chʼínádzid, dóó biníbaal bichʼéʼétiingi níyáago, tʼáá íiyisíí biyaa hodeesyiz łeeshtahgi jooł nímazí siʼą́ągo łahgo átʼáo ályaaí yiyiiłtsą́; dóó béésh łitsoii tsʼídá nizhónígíí bee ályaa. Dóó jooł nímazígíi biyiʼdi éí naakigo bitsʼáʼníʼá; dóó łaʼ hááʼáhígíí éí háajigo doo kééhatʼínígi biyiʼ dah didiikahígíí yaa halneʼ."
                },
                {
                    "number": 11,
                    "text": "Áádóó tʼáadoo leʼé doo kééhatʼínígi dah dadidiilyéłígíí ahandaheejaaʼ, dóó tʼáá ałtso chʼéédzíʼígíí binahjįʼ dahiniiʼnáa dooleełígíí ałdóʼ Bóhólníihii nihaa yiiznil. Dóó akʼǫ́ǫ́ʼ ałʼąą ádaatʼéhígíí ałdóʼ doo kééhatʼínígóó dah dadiijaaʼ."
                },
                {
                    "number": 12,
                    "text": "Áádóó nihiníbaal dah dadiiljid dóó doo kééhatʼínígi biyiʼ, tó nílínígíí Laman bee yíízhiʼę́ę tséʼnaa dah diikai."
                },
                {
                    "number": 13,
                    "text": "Áádóó shádiʼááh dóó haʼaʼaah bichʼíjígo yiiʼnéełgo dį́į́ʼ yiską́, dóó nihiníbaal nináádahisiiʼnil; dóó nihiiʼnánígíí Shazer bee deíníijiʼ."
                },
                {
                    "number": 14,
                    "text": "Áádóó niheʼałtį́į́ʼ dóó nihikʼaaʼ, doo kééhatʼínígi dah dadiijaaʼ nihaʼáłchíní deidooyį́łígíí bíká ndashiilzheeʼ, áádóó nihaʼáłchíní chʼiyáán bá shódeisiiltʼeʼgo doo kééhatʼínígi Shazer wolyéedi nihaʼáłchíní baa nániikai. Dóó doo kééhatʼínígi yiikahą́ąjígo dah náádiikai, Tónteel Łichííʼ bibąąhgo doo kééhatʼínígi yéigo dahótsoigo yiikahgo."
                },
                {
                    "number": 15,
                    "text": "Áádóó yiiʼnéełgo, niheʼałtį́į́ʼ dóó nihikʼaaʼ dóó nihibee aditłʼį́į́h dóó nihitseʼ bee, chʼiyáán shódeiyiltʼeehgo, tʼóó ahayóí yiską́,"
                },
                {
                    "number": 16,
                    "text": "Dóó doo kééhatʼínígi yéigo dahótsoigo, béésh nímazę́ę nihá dah astsihgo bikʼeh yiikah ńtʼę́ę́ʼ."
                },
                {
                    "number": 17,
                    "text": "Dóó tʼáá yiiʼnéełgo tʼóó ahayóí yiską́ índa, nihiníbaal ndaniiʼnil, áko háánáádadiilyįh dóó nihaʼáłchíní chʼiyáán bá shódeidiiltʼeeł biniiyé."
                },
                {
                    "number": 18,
                    "text": "Áádóó shí, Nephi, chʼiyáán bíká naashzheeh ńtʼę́ę́ʼ, jó, sheʼałtį́į́ʼ, béésh ntłʼiz bee ályaahą́ą, kʼínítiʼ, dóó sheʼałtį́į́ʼ kʼínítiʼígíí biniinaa, shínaaí shichʼįʼ bá dahóóchįįd, háálá chʼiyáán shódeidiiltʼeełígíí doo bihónéedzą́ą́góó ałdóʼ biniinaa."
                },
                {
                    "number": 19,
                    "text": "Áádóó chʼiyáán tʼáá gééd nihighandi nániikai, dóó tʼáá íiyisíí chʼééh daʼdeesdeeʼ, háálá yinéełgo biniinaa, chʼiyáán deinízingo tʼáá íiyisíí tiʼdahoozniiʼ."
                },
                {
                    "number": 20,
                    "text": "Áádóó doo kééhatʼínígi yinéełgo bichʼįʼ ndahwiiʼnánígíí dóó yikʼee tiʼdahooníhígíí biniinaa, Laman dóó Lemuel dóó Ishmael dóó beʼashiiké tʼáá íiyisíí akʼijįʼ ayádaʼniiłtiʼ; índa shizhéʼé ałdóʼ Bóhólníihii biDiyin God yikʼijįʼ ayáʼniiłtiʼ; aooʼ, dóó tʼáá íiyisíí tiʼdahooníhígíí biniinaa Bóhólníihii yichʼįʼ saad dahółǫ́ǫ́ ńtʼę́ę́ʼ."
                },
                {
                    "number": 21,
                    "text": "Kʼad áádóó shí, Nephi, shichʼįʼ nahwiisnááʼ shínaaí ákódaatʼéii háálá sheʼałtį́į́ʼ kʼínítiʼgo, dóó beʼałtį́į́ʼ doo dabitsxeʼ daazlį́į́ʼgóó biniinaa, chʼiyáán shódeidiiltʼeełígíí tʼáá íiyisíí nihá nahonitłʼah silį́įʼgo, aooʼ, áko índa nihichʼįʼ ndahwiiʼná."
                },
                {
                    "number": 22,
                    "text": "Áádóó shí, Nephi, shikʼisóó łą́ągo bichʼįʼ yááłtiʼ, háálá bijéí náádeistłʼisgo biniinaa, wónáásdóó Bóhólníihii biDiyin God yichʼįʼ saad dahółǫ́."
                },
                {
                    "number": 23,
                    "text": "Áádóó shí, Nephi, tsin bitsʼą́ą́dóó ałtį́į́ʼ łaʼ íishłaa, dóó tsin kʼézdonígíí bitsʼą́ą́dóó kʼaaʼ íishłaa; ákohgo, ałtį́į́ʼ dóó kʼaaʼ, dóó bee altłʼį́į́h, tsé biłgo, bee hadiisdzaa. Dóó shizhéʼé ábidííniid: Háágóóshąʼ deesháałgo chʼiyáán shóideeshtʼeeł?"
                },
                {
                    "number": 24,
                    "text": "Áádóó bichʼįʼ yááłtiʼígíí binahjįʼ hojoobaʼ ńdaasdlį́įʼgo biniinaa, Bóhólníihii neiídéełkid; háálá tʼáá átʼéé ńtʼę́ę́ʼ shitsʼíís dóó shiyiʼsizíinii bibee adziilii saad ląʼígo bee bichʼįʼ yááłtiʼ."
                },
                {
                    "number": 25,
                    "text": "Áádóó shizhéʼé Bóhólníihii binééʼ yidiiztsʼą́ą́ʼ; dóó Bóhólníihii yichʼįʼ saad hółónę́ę biniinaa bichʼahóóshkeed, áko índa tʼáá íiyisíí yéigo yínííł niizį́į́ʼ."
                },
                {
                    "number": 26,
                    "text": "Áádóó Bóhólníihii binééʼ ábidííniid: Béésh nímaz yę́ę biyiʼ díníʼį́į́ʼ dóó tʼáadoo leʼé bikááʼ nááháasdzooígíí níníłʼį́."
                },
                {
                    "number": 27,
                    "text": "Áádóó shizhéʼé béésh nímaz yę́ę tʼáadoo leʼé bikááʼ nááháasdzooígíí yiyiiłtsą́ągo, tʼáá íiyisíí násdzííd dóó bitah hoditłid silį́į́ʼ, dóó tʼáá shínaaí dóó Ishmael beʼashiiké dóó danihichʼooní, ałdóʼ ńdaasdzííd."
                },
                {
                    "number": 28,
                    "text": "Áádóó shí, Nephi, béésh nímaz yę́ę biyiʼdóó béésh dah atsih yę́ę, éí niheʼoodląʼ dóó haitʼáo baʼííníidlíhígíí índa haitʼáo bikʼeh dahoniilʼínígíí yikʼehgo naalnishgo yiiłtsą́."
                },
                {
                    "number": 29,
                    "text": "Dóó ániidígo bikʼeʼeshchínígíí ałdóʼ bikááʼ nááháasdzo, éí doo nanitłʼahgóó wóltaʼgo, díí binahjįʼ Bóhólníihii ííłʼínígíí bikʼidaʼdiitįįh; dóó deiniidlą́ągo dóó tʼáá íiyisíí badaʼííníidlíigo bee, bikʼeʼeshchį́ dóó łahgo ánááʼnííł ńtʼę́ę́ʼ. Dóó ákótʼéego éí baa ákodaniidzin Bóhólníihii éí áłtsʼíísígo áká iilwoʼgo bitsʼą́ą́dóó tʼáadoo leʼé ayóó átʼéego áyiiłʼįįh."
                },
                {
                    "number": 30,
                    "text": "Áádóó shí, Nephi béésh nímaz yę́ę bikʼeʼeshchínígíí bikʼehgo, dziłghą́ą́ʼgóó níyá,"
                },
                {
                    "number": 31,
                    "text": "Áádóó naaldlooshii daʼałchinígíí niséłtseed, áko índa nihaʼáłchíní bá chʼiyáán shóíséłtʼeʼ."
                },
                {
                    "number": 32,
                    "text": "Áádóó naaldlooshii niséłtseedígíí, nihiníbaal sinilgóó náníłjid; áádóó chʼiyáán shóíséłtʼeʼígíí dayiiłtsą́ągo tʼáá íiyisíí bił dahóózhǫǫd! Áádóó Bóhólníihii yidááhdóó hojoobaʼ ádaʼdiilyaa, dóó yichʼįʼ ahéheeʼ dadííniid."
                },
                {
                    "number": 33,
                    "text": "Áádóó áłtséédą́ą́ʼ yiiʼnéłę́ęjígo, dah náádiikai; dóó tʼáá yiiʼnéełgo ląʼída danihiiską́ índa nihiníbaal nínáádaniiʼnil, nihee dahodidoonaał biniiyé."
                },
                {
                    "number": 34,
                    "text": "Áádóó Ishmael náádiilyá, dóó Nahom hoolyéegi łeeh yiltį́."
                },
                {
                    "number": 35,
                    "text": "Áádóó Ishmael bitsiʼ tʼáá íiyisíí yínííł daazlį́į́ʼ, háálá bizhéʼé ádin silį́ʼígíí, dóó doo kééhatʼínígi yiyiʼ tiʼdahoozniiʼígíí biniinaa; dóó shizhéʼé Jerusalemdę́ę́ʼ chʼíbiníʼeezhígíí biniinaa, yikʼijįʼ yádaałtiʼ ńtʼę́ę́ʼ, kódaaníigo: Nihizhéʼé éí náádiilyá; aooʼ, dóó doo kééhatʼínígi neiikaigo nízaadgóó hahoolzhiizh, dóó íiyisíí tiʼdahwiisiiʼniiʼ, dóó dichin, dóó dibááʼ, índa chʼééh adidááh éí biiʼ nisiikai; dóó díí tiʼdahosiiʼniiʼígíí ałtsogo doo kééhatʼínígi dichin nihidooghą́ą́ł."
                },
                {
                    "number": 36,
                    "text": "Dóó ákótʼéego shí dóó shizhéʼé nihikʼijįʼ yádaałtiʼ ńtʼę́ę́ʼ; dóó Jerusalemgóó nátʼą́ą́ʼ ńdiikah daaníigo."
                },
                {
                    "number": 37,
                    "text": "Dóó Laman éí Lemuel dóó Ishmael beʼashiiké yichʼįʼ haadzííʼ: Jó, nihizhéʼé dadiyiilyééł, áádóó nihikʼis Nephi ałdóʼ, nihí bínaaí daniidlį́, ndi nihinaatʼáanii dóó nanihinitiní átʼé nízingo nihąąh tsídeezkézígíí biniinaa."
                },
                {
                    "number": 38,
                    "text": "Kʼad, Bóhólníihii shichʼįʼ yááłtiʼ ní, dóó diyin yá naalʼaʼii ałdóʼ shíká adaaswod ní. Jó ndi, nihił béédahózingo éí biyoochʼííd; díí tʼáadoo leʼé yee nihichʼįʼ yáłtiʼígíí, binahjįʼ binaʼadloʼígíí ííłʼį́ tʼóó ahayóí tʼáadoo leʼé ííłʼį́, nihinááʼ bee nihidiʼdoolohígíí, doo kééhatʼínígi doo bééhózin léiʼgi nihodeeshʼish, nízingo ntsékees; áádóó yóó ánihííʼeezhgo, binaatʼáanii dóó bibóhólníihii nishłį́į doo nihóʼní, tʼáá bí íinízin dóó bił yáʼátʼéhígi átʼáo nihinaalnish doo. Dóó díigi átʼéego shikʼis Laman bijéí yá dahóółchįįd."
                },
                {
                    "number": 39,
                    "text": "Áádóó Bóhólníihii éí nihił hólǫ́, aooʼ, Bóhólníihii binééʼ hazlį́į́ʼ dóó ląʼígo saad yee yichʼįʼ haadzííʼ, dóó tʼáá íiyisíí yichʼahóóshkeed; dóó Bóhólníihii binééʼ bichʼahóóshkeedgo índa doo bá dahachįʼ da daazlį́į́ʼ, dóó beʼiinaʼ łahgo ádayiilaa, áko índa Bóhólníihii chʼiyáán yee nihikʼijisdliʼgo, tʼáadoo daneeʼnáa da."
                }
            ]
        },
        "/study/scriptures/bofm/1-ne/17": {
            "uri": "/study/scriptures/bofm/1-ne/17",
            "title": "1 Nephi 17",
            "data_type": "chapter",
            "chapter_name": "Wóltaʼii 17",
            "chapter_summary": [
                "Nephi tsinaaʼeeł ádíílííł biʼdooʼniid—Bikʼis bitsʼą́ą́jí daazlį́į́ʼ—Diyin God Israel dineʼé yíká eelwod yę́ę yił nááyíltaʼ dóó ákótʼéego hinohná yił níigo yichʼįʼ haadzííʼ—Nephi Diyin God bibee adziilii biiʼ hazlį́į́ʼ—Bikʼisóó éí nihitsilí bidohchííd lágo biʼdooʼniid, lókʼaaʼ niiłnaʼ dóó siganígi ádoonííł. Díí tʼah doo Jesus biʼdichíhę́ędą́ą́ʼ 592–591 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Áádóó doo kééhatʼínígi dah náádiikai; dóó éí haʼaʼaah biyaajígo tʼéiyá náániikai. Dóó tʼáá íiyisíí tiʼdahwiiʼníihgo doo kééhatʼínígi biyiʼ yiiʼnééł; dóó nihichʼooní éí doo kééhatʼínígi yiiʼnéełgo baʼáłchíní dahazlį́į́ʼ."
                },
                {
                    "number": 2,
                    "text": "Dóó tʼáá íiyisíí Bóhólníihii nihikʼijídlíigo, doo kééhatʼínígi yiiʼnééł atsįʼ tʼáá łichíiʼgo bee dahiniiʼná ndi, nihichʼooní baʼáłchíní ląʼída abeʼ bá dahólǫ́ǫ́ ńtʼę́ę́ʼ, dóó dabidzill ńtʼę́ę́ʼ, aooʼ, tʼáá dinégi átʼáo nahalingo, dóó doo saad dahółǫ́ǫ́góó yinééł daazlį́į́ʼ."
                },
                {
                    "number": 3,
                    "text": "Dóó ákótʼéego Diyin God bibeehazʼáanii éí bidaʼdoolnííł. Dóó nihookááʼ dineʼé Diyin God bibeehazʼáanii yikʼeh dahółʼį́įgo éí yiʼiisą́, dóó dabidziilgo áyósin, dóó tʼáadoo leʼé íídííniidígíí yíká adoolwołgo ádeidoolííł; ákohgo, doo kééhatʼį́ hazʼą́ądi yiiʼnéełgo nihíká eelwod."
                },
                {
                    "number": 4,
                    "text": "Dóó yiiʼnéełgo tʼóó ahayóí nááhai, aooʼ, doo kééhatʼínígi yiiʼnéełgo éí tseebíí nááhai ndi."
                },
                {
                    "number": 5,
                    "text": "Dóó kéyahjįʼ niniiʼná éí éí Kéyah Hwiináago bee deíníijiʼ, háálá ląʼída tsin bineestʼąʼ ałʼąą átʼéii dóó tsísʼná bitłʼizh hólónígíí biniinaa; áádóó doo dadíníiʼnéeł da biniiyé Bóhólníihii díí tʼáá ałtso nihá hashtʼeyiilaa, dóó tónteel siyį́įgo deiiltsánígíí, éí Irreantum wolyéego bee deíníijí, díí éí, tó tʼóó ahayóígo, óolyé."
                },
                {
                    "number": 6,
                    "text": "Áádóó tónteel bibąąhgi nihiníbaal ndaniiʼnil; dóó azhááneeʼ tʼóó ahayóígo yéigo tiʼdahwiisiiʼniiʼ dóó nihichʼįʼ ndahwiisnááʼ, aooʼ, áko índa tsʼídá doo ałtso náájiyódzóóh átʼée da, ndi tónteel bibąąhjįʼ niniiʼnáago ayóó átʼáo nihił dahóózhǫǫd; dóó tʼóó ahayóí tsin bineestʼąʼ hólónígíí biniinaa, Kéyah Hwiináago wolyéego bízhiʼ ádeiilyaa."
                },
                {
                    "number": 7,
                    "text": "Áádóó shí, Nephi, Kéyah Hwiináago tʼóó ahayóí shiiską́ągo, Bóhólníihii binééʼ shichʼįʼ haadzííʼ, kóníigo: Ńdiiʼnééh dóó dził biyiʼgóó dínááh. Áádóó ńdiishʼnaʼ dóó dził biyiʼgóó níyá, dóó Bóhólníihii bichʼįʼ sodeeszįįd."
                },
                {
                    "number": 8,
                    "text": "Áádóó Bóhólníihii shichʼįʼ haadzííʼ, kóníigo: Tsin naaʼeeł ádíílííł, díí nił ííshją́ą́ ádeeshłíłígíí binahjįʼ, áko nidineʼé díí tónteel bee tséʼnaa ndeeshʼish."
                },
                {
                    "number": 9,
                    "text": "Dóó shí ádííniid: Bóhólníihii, háágóóshąʼ deesháałgo tsé béésh bitsʼą́ą́dóó álʼínígíí shóideeshtʼeeł dóó dideeshhįh, áko bee naʼanishí ádeeshłííł dóó tsin naaʼeeł shił ííshją́ą́ íinilaagi átʼáo bee ádeeshłííł?"
                },
                {
                    "number": 10,
                    "text": "Áádóó Bóhólníihii tsé béésh bee álʼínígíí hólónígíí yee shił hoolneʼ, éí bee naʼanishí ádeeshłííł biniiyé."
                },
                {
                    "number": 11,
                    "text": "Áádóó shí, Nephi, kǫʼ bee yilzolígíí naaldlooshii bikágí bitsʼą́ą́dóó íishłaa; dóó kǫʼ bee yilzolí íishłaago, áko kǫʼ bee yisołgo bííníshghah, índa kǫʼ ádeeshłííł biniiyé tsé naakigo ahídénił."
                },
                {
                    "number": 12,
                    "text": "Háálá Bóhólníihii tʼah nagháídę́ę́ʼ tʼáadoo ląʼígo danihikǫʼí nihidííniid, doo kééhatʼínígi yiiʼnéełgo; kódííniid: Nihichʼiyąʼ éí łikango nihá ádeeshłííł, áko tʼáadoo ndahołtʼeesí dooleeł."
                },
                {
                    "number": 13,
                    "text": "Dóó doo kééhatʼínígi nihibee adinídíinii nishłį́į doo; dóó nihilą́ąjįʼ nihá hashtʼehwiinísin doo, shibeehazʼáanii bikʼeh dahonołʼį́įgo; ákohgo, wónáásdóó shibeehazʼáanii bikʼeh dahonołʼį́įgo kéyah ahaʼdeetʼánígíí bichʼįʼ nihideeshʼish; dóó tʼáá aaníí tʼáá shí nihiníʼeezhgo nihił béédahodoozįįł."
                },
                {
                    "number": 14,
                    "text": "Aooʼ, dóó Bóhólníihii ałdóʼ ádííniid: Kéyah ahaʼdeetʼánígíí baa nohkaigo, shí, Bóhólníihii, Diyin God nishłį́įgo nihił béédahodoozįįł; dóó shí, Bóhólníihii, éí hóóchxǫʼdę́ę́ʼ yisdánihííʼeezh; aooʼ, áko kéyah Jerusalemdóó éí chʼínihiníʼeezh."
                },
                {
                    "number": 15,
                    "text": "Ákohgo, shí, Nephi, Bóhólníihii bibeehazʼáanii bikʼeh honishʼį́į́ ńtʼę́ę́ʼ, dóó shikʼisóó éí tsʼídá iinohdlą́ dóó yéigo bidoołkaal bidishníí ńtʼę́ę́ʼ."
                },
                {
                    "number": 16,
                    "text": "Áádóó tsé béésh bitsʼą́ą́dóó álʼínígíí dííłhį́į́ʼ dóó bee naʼanishí íishłaa."
                },
                {
                    "number": 17,
                    "text": "Dóó shínaaí tsin naaʼeeł ábiʼniishłaago dayiiłtsą́ągo, shikʼijįʼ ayánáádaʼniiłtiʼ, kódaaníigo: Nihikʼis doo áhályą́ą da, tsin naaʼeeł ádeeshłííł nízin; aooʼ, dóó díí tónteel tséʼnaa ndeeshaał ałdóʼ nízin."
                },
                {
                    "number": 18,
                    "text": "Dóó ákótʼéego shínaaí shikʼijįʼ saad dahółǫ́ǫ́ ńtʼę́ę́ʼ, dóó doo ndiilnish da danízin ńtʼę́ę́ʼ, háálá tsin naaʼeeł ádeeshłíiłgo éí doo dayoodlą́ą da ńtʼę́ę́ʼ; dóó Bóhólníihii áshidííniidígíí ałdóʼ doo dayoodlą́ą da ńtʼę́ę́ʼ."
                },
                {
                    "number": 19,
                    "text": "Dóó kʼad áádóó shí, Nephi, shínaaí bízhą́ ílínígíí biniinaa tʼáá íiyisíí baa yínííł niizį́į́ʼ; áádóó yínííł nisinígíí yaa ákoniizį́įʼgo bijéí biyiʼdi bił dahóózhǫǫd, áko índa tʼáá íiyisíí bił dahózhǫ́ǫ́ ńtʼę́ę́ʼ, kóníigo: Tsinaaʼeeł doo ádíílííłgóó tʼáá íídą́ą́ʼ nihił bééhózin, háálá doo hazhóʼó ntsíníkeesígíí biniinaa; ákohgo, tsʼídá doo tʼáadoo leʼé ákóníłtsooígíí doo ádíílíił da."
                },
                {
                    "number": 20,
                    "text": "Dóó nihizhéʼégi ánítʼé, kóshiʼdooʼniid níigo tʼáá ádzaagóó nanihíʼeesh; aooʼ, Jerusalemdę́ę́ʼ chʼínihiníʼeezh, dóó doo kééhatʼínígi tádiiʼnéehgo tʼóó ahayóí nihee nááhai; dóó niheʼesdzáán ayóo ndaalnish ńtʼę́ę́ʼ, ndi awééʼ bídaaʼnáahgo; dóó doo kééhatʼínígi tiʼdahooʼníihgo ndaʼiishchį́, dóó tʼáá ałtsoní bee bichʼįʼ ndahwiisnááʼ, tʼáá hazhóʼó tʼáadoo náádabiʼdiilyáa da; dóó tʼáá Jerusalemdi daneeznáago éí bá yáʼátʼéeh doo ńtʼę́ę́ʼ áko kʼad tiʼhooʼníhígíí doo yiiʼ ndookah da doo ńtʼę́ę́ʼ."
                },
                {
                    "number": 21,
                    "text": "Jó, ląʼí nááhai doo kééhatʼínígi tiʼdahwiiʼníihgo, éí ndááhaiígíí biyiʼ nihinaalyeʼé dóó nihikéyah nihaiyitʼánę́ę baa nihił dahózhǫ́ǫgo; aooʼ, dóó bee ádee ńdaʼiildįįh doo ńtʼę́ę́ʼ;"
                },
                {
                    "number": 22,
                    "text": "Dóó nihił béédahózingo éí diné Jerusalemdi diné kéédahatʼínę́ę éí yáʼátʼéehgo dahiná; háálá Bóhólníihii bibee ánihwiitʼaahii dóó bibeehazʼáanii dóó Moses bibeehazʼáanii beiyítʼánę́ę, yikʼeh dahółʼį́į́ ńtʼę́ę́ʼ; ákohgo, diné yáʼátʼééh danilį́įgo nihił béédahózin; dóó nihizhéʼé éí yá nihoníʼą́, dóó bizaad deísíníiltsʼą́ąʼgo bitsʼą́ąjigo dah nihidiiʼeezh; aooʼ, dóó nihikʼis éí ałdóʼ tʼáá ákótʼé. Dóó kótʼáo éí shikʼis saad yee nihikʼijįʼ haadzííʼ."
                },
                {
                    "number": 23,
                    "text": "Áádóó shí, Nephi, bichʼįʼ haasdzííʼ, kódíshníigo: Daʼ ałkʼidą́ą́ʼ Israel dineʼé, danihizhéʼé yę́ę, Bóhólníihii bibeehazʼáanii doo yikʼeh dahółʼį́įgoósh Egypt dineʼé bílákʼeedóó yisdáyíʼéésh dooleeł ńtʼę́ęʼgo, yinohdlą́?"
                },
                {
                    "number": 24,
                    "text": "Aooʼ, daʼ ákoósh naalteʼé dajílínę́ędą́ą́ʼ Bóhólníihii Moses chʼídiiʼish yił níigo, chʼíbiʼdootʼeezh dooleeł ńtʼę́ę́ʼ?"
                },
                {
                    "number": 25,
                    "text": "Kʼad nihił bééhózingo tʼáá aaníí éí Israel bidineʼé naalteʼé danilį́į́ ńtʼę́ę́ʼ; dóó tsʼídá tʼáá íiyisíí naanish dandaazii yikʼee tiʼdahoonííh ńtʼę́ę́ʼ; ákohgo, yisdánábiʼdootʼishgo tʼéí bá yáʼátʼéehgo nihił bééhózin."
                },
                {
                    "number": 26,
                    "text": "Kʼad nihił bééhózingo Moses éí Bóhólníihii naanish ayóó átʼéii íidoolíiłgo Bóhólníihii naanish beidiníʼą́; dóó nihił bééhózin bizaad binahjįʼ Tónteel Łichíiʼgo siyínígíí ałtsʼą́ą́ʼ kwíyiilaago, łeezh yíłtseii yiyiʼ chʼékai."
                },
                {
                    "number": 27,
                    "text": "Ndi nihił bééhózingo Egypt dineʼé Pharaoh yá ndaabaahí, Tónteel Łichíʼę́ę ałchʼįʼ kónádzaago dabííghą́ą́ʼ."
                },
                {
                    "number": 28,
                    "text": "Dóó nihił bééhózingo ałdóʼ doo kééhatʼínígi yiiʼ yinéełgo bááh bee baa áháyą́ągo yikiin yíkai."
                },
                {
                    "number": 29,
                    "text": "Aooʼ, dóó ałdóʼ nihił béédahózingo Moses, Diyin God bibee adziilii yinahjįʼ haadzíiʼgo, tsé néidííłhaalgo, áádę́ę́ʼ tó háánaʼgo, áko Israel baʼáłchíní dibááʼ danízinę́ę daʼoodlą́ą́ʼ."
                },
                {
                    "number": 30,
                    "text": "Dóó azhą́ bidootʼish ndi, Bóhólníihii, biDiyin God, dóó biNináʼnídláii, bidáahgo yigááł ndi, jį́įgo booʼishgo ndi, dóó tłʼéeʼgo bá adiníłdíín ndi, dóó tʼáadoo leʼé deinízinígíí yee yíká análwoʼ ndi, bijéí deistłʼis dóó bíniʼ doo yee daʼooʼį́į da daazlį́į́ʼ, dóó Moses dóó Diyin God tʼáá aaníí hináanii, yikʼijįʼ hadahaasdzííʼ."
                },
                {
                    "number": 31,
                    "text": "Áádóó bizaad binahjįʼ neistseed; dóó bizaad binahjįʼ yooʼish ńtʼę́ę́ʼ; dóó bizaad binahjįʼ tsʼídá tʼáá ałtsoní yee yíká eelwod; dóó tʼáá ałtso ádaalyaaígíí éí bizaad binahjįʼ éí ádaalyaa."
                },
                {
                    "number": 32,
                    "text": "Dóó tó Jordan wolyéhígíí tséʼnaa niikaigo índa ayóó dabidziilgo áyiilaa áko ákǫ́ǫ́ diné kéédahatʼínę́ę chʼídeineeskaadgo, aooʼ, ałtso taooskaigo ásdįįd."
                },
                {
                    "number": 33,
                    "text": "Dóó kʼad, daʼ ákoósh díí diné, kéyah ahaʼdeetʼání yikááʼ kéédahatʼínę́ę, danihizhéʼé yę́ę diné chʼídeineeskaadígíísh, yáʼátʼéehgo dahináá ńtʼę́ę́ʼ nohsin? Jó, shí ánihidishníigo éí, ndagaʼ."
                },
                {
                    "number": 34,
                    "text": "Daʼ ákoósh Diyin God danihizhéʼé yę́ę yił nilį́į doo ńtʼę́ę́ʼ yáʼátʼéehgo dahináago? Shí ánihidishníigo éí, ndagaʼ."
                },
                {
                    "number": 35,
                    "text": "Jó, Bóhólníihii tʼáá ałtso diné aheełtʼéego yaa ntsékees; tʼáá háiida yáʼátʼéehgo hinánígíí éí Diyin God bił nilį́į doo. Jó ndi, díí dineʼé tsʼídá tʼáá ałtso Diyin God bizaad yóó adeideezʼą́, dóó bąąhági átʼéii yee neestʼą́; dóó Diyin God tʼáá íiyisíí doo bichʼįʼ bił hózhǫ́ǫ da; dóó Bóhólníihii kéyah doo há yáʼátʼééhgóó hatsʼą́ą́ʼ yá haadzííʼ, dóó danihizhéʼé yee yikʼijisdliʼ; aooʼ, hó éí dootsʼíidgo hahaadzííʼ, dóó danihizhéʼé yę́ę yikʼijisdliʼ dóó shódeidootʼeeł bíighahgo yee yikʼihojisdliʼ."
                },
                {
                    "number": 36,
                    "text": "Jó, Bóhólníihii nahasdzáán diné yikááʼ hólǫ́ǫ doo biniiyé áyiilaa; dóó baʼáłchíní daabí doo biniiyé áyiilaa."
                },
                {
                    "number": 37,
                    "text": "Dóó dineʼé yáʼátʼéehii yinisé, dóó diné bibąąhági átʼéii yee dah deiíkáhí éí nahjįʼ kwííłʼį́."
                },
                {
                    "number": 38,
                    "text": "Dóó yáʼátʼéehgo dahinánígíí éí kéyah daʼílíinii yichʼįʼ ayiiʼéésh, dóó diné bąąhági átʼéii yaa naakaiígíí éí neiłtseed, dóó kéyah doo yáʼátʼéehgo yá hahadziih ádáádzaaígíí biniinaa."
                },
                {
                    "number": 39,
                    "text": "Tsʼídá aláahdi yáʼąąshdi bíhólnííh, háálá bí bikááʼdahʼasdáhí átʼé, nááná díí nahasdzáán éí bí bikááʼ dah adéesʼeezí átʼé."
                },
                {
                    "number": 40,
                    "text": "Dóó tʼáá háiida shiDiyin God doo nízinígíí ayóó áyóʼní. Jó, danihizhéʼé yę́ę ayóó áyóʼníí ńtʼę́ę́ʼ; aooʼ, Abraham, dóó Isaac, dóó Jacob yił ałhadaʼdeetʼą́; dóó yił ałhadaʼdeetʼánę́ę áyiilaahą́ą yénáálniiʼ; ákohgo, kéyah Egyptdóó chʼíiníʼeezh."
                },
                {
                    "number": 41,
                    "text": "Dóó doo kééhatʼínígi iiná tsʼídá yéigo nanitłʼahgo há áyiilaago bąą tsʼídá yéigo hachʼįʼ ndahwiiʼná; háálá nihígi átʼáo, bízhą́ daʼílį́ daazlį́įʼgo bąą; dóó Bóhólníihii bąąhági átʼéii yaa naakaiígíí biniinaa atíyiilaa. Tłʼiish bádahadzidii ndaatʼaʼii hatahgóó yeʼiiłnííh; dóó ahidabíiłghazhgo yee ndaʼdoozihii yá hashtʼeyiilaa; dóó tʼóó dazhdídóoʼįįłgo ńdazhdoodzihgo há áyiilaa; dóó azhą́ doo nanitłʼahgóó há áyiilaaígíí, éí doodago doo tʼáá bééhózinígíí biniinaa, tʼóó ahayóí dazhneezná."
                },
                {
                    "number": 42,
                    "text": "Dóó łahda bízhą́ daʼílį́ ndałeehgo, Moses dóó Diyin God yikʼijįʼ yádaałtiʼ ńtʼę́ę́ʼ; ákótʼée ndi, nihił béédahózingo tsʼídá aláahdi beʼadziilii binahjįʼ kéyah bee ahaʼdeetʼánígóó ábiʼdeetʼeezh."
                },
                {
                    "number": 43,
                    "text": "Dóó kʼad, kódahotʼį́įgo, kʼad éí bąąhági átʼéii tʼáá íiyisíí yaa ndiikahgo bíiníłką́; aooʼ, kʼadę́ę bidiʼniiłdzíídgi átʼáo, dóó kʼadę́ę ndadootsiłjįʼ baa hoolzhíísh nisin; háálá ndadootsiłjįʼ éí baa hodoolzhish, tʼáá hazhóʼó áłchʼį́į́dígo tʼéiyá, ąą shijééʼgóó ádahoʼdiyootʼish."
                },
                {
                    "number": 44,
                    "text": "Ákohgo, Bóhólníihii shizhéʼé doo kééhatʼínígo dah didíínééł yidííniid; dóó Jew dineʼé dahodiyoołhéełgo há ndahazʼą́; aooʼ, dóó nihí ałdóʼ diyoolyéeł nohsin, ákohgo, nihijéí biyiʼdi éí naʼałtseedii nohłį́ dóó éí diné benołtʼé."
                },
                {
                    "number": 45,
                    "text": "Bąąhági átʼéii tsxį́įłgo ádaołʼį́ ndi Bóhólníihii nihiDiyin God éi doo hah béédaohłniih da. Diyin yá naalʼaʼii éí woohłtsą́, dóó nihichʼįʼ haadzííʼ; aooʼ, tʼáá ahą́ą́h binééʼ dadohtsʼa ńtʼę́ę́ʼ; dóó iinééʼ áłtsʼíísí bee hazhóʼógo nihichʼįʼ hanádzih, ndi doo nanihiłnáa da dasoolį́į́ʼ, áko éí bizaad doo baa ákonohsingóó; ákohgo, iinééʼ bąąh adiʼní nahalingo nihichʼįʼ haadzííʼ, nahasdzáán yę́ę ałtsʼádootǫł nahalingo nayiisnááʼ."
                },
                {
                    "number": 46,
                    "text": "Dóó nihił bééhózingo bizaad ayóó átʼéii bibee adziilii binahjįʼ nahasdzáán nahjįʼ íidoolíiłgo yíighah; aooʼ, dóó nihił béédahózingo bizaad binahjįʼ dahonoojí yę́ęgo dahodilkǫǫhgo íidoolíiłgo yíighah, dóó dahodilkǫǫh yę́ę ndahwiistʼǫʼgo íidoolíiłgo yíighah. O, índa, haʼátʼíísh biniiyé, nihijéí biyiʼdi dasootłʼis?"
                },
                {
                    "number": 47,
                    "text": "Jó, nihiniinaa shitsʼíís dóó shiyiʼsizíinii tʼáá íiyisíí yínííł nilį́, dóó shijéí yineesgai; hoolʼáágóó nahjįʼ kónihidiʼdoolníłígíí nihá binásdzid. Jó, tʼáá íiyisíí Diyin God biiʼSizíinii shił hólǫ́ǫgo, biniinaa shitsʼíísę́ę doo bidziil da."
                },
                {
                    "number": 48,
                    "text": "Kʼad áádóó díí saad bee bichʼįʼ haasdzíiʼgo shichʼįʼ bá dahaschįįd, dóó tónteel biih dahidiilghą́ą́ł daniizį́į́ʼ; áádóó dashiisił ńtʼę́ęʼgo kóbidííniid, dishníigo: Diyin God Ayóó Átʼéii bízhiʼ binahjįʼ, ánihidishní shidadoohłchííd lágo, háálá Diyin God bibee adziilii tʼáá íiyisíí shiiʼ hólǫ́, wónáásdóó tʼáá íiyisíí shitsʼíís kʼadę́ę yidiiłtłáadgo nahalin, dóó háiida shidoolchidgo éí lókʼaaʼ siganígíí nahalingo dínóołnah; dóó Diyin God bibee adziilii bidááhdóó tʼáadoo jílíní da dooleeł, háálá Diyin God atíhoolaa dooleeł."
                },
                {
                    "number": 49,
                    "text": "Áádóó shí, Nephi, tʼáadoo nihizhéʼé bikʼijįʼ yádaałtiʼí bidííniid; dóó tʼáadoo tʼóó binaanish shitsʼą́ąjįʼ kódeínóhsiní, háálá Diyin God éí tsin naaʼeeł ádíílííł shidííniid."
                },
                {
                    "number": 50,
                    "text": "Dóó ábidííniid: Diyin God tʼáá ałtsoní ádíílííł shidííniidgo ádeeshłííł. Díí tó siyínígíí, nahasdzáán nileeh bidííniidgo, nahasdzáán dooleeł; dóó shí ádííniidgo, éí bikʼeh áhodoonííł."
                },
                {
                    "number": 51,
                    "text": "Dóó kʼad, Bóhólníihii bibee adziilii ayóó átʼéego, dóó ląʼída álíleekʼehgo dineʼé yee yíká eelwod, áko haʼátʼíísh biniinaa tsin naaʼeeł ádeeshłíiłgo, doo yínashidínóołtįįł da?"
                },
                {
                    "number": 52,
                    "text": "Áádóó shí, Nephi, łą́ągo tʼáadoo leʼé shikʼis bee bichʼįʼ haasdzííʼ, wónáásdóó dadiiłheel dóó doo shikʼijįʼ yáłtiʼ daazlį́į́ʼ; dóó dashididoolchiłígíí yichʼįʼ daastiiʼ, áko bílaʼ ndi tʼáadoo yee shidadoolchidgo, ląʼí yiską́ índa. Kʼad Diyin God biiʼSizíinii ayóó átʼáo bidziilígíí biniinaa, dashididoolchiłígíí shidááhdóó nahjįʼ ábidiʼdooʼniłígíí yéédaaldzid átídadooníłígíí biniinaa; dóó ákótʼáo bił ádahoodzaa."
                },
                {
                    "number": 53,
                    "text": "Áádóó Bóhólníihii áshidííniid: Nikʼisóó bichʼįʼ dah náádiilnííh, doo éí haadadooníił da, ndi Bóhólníihii áníigo, tʼóó hooshtąąshgo nahwiisxan, dóó díí ádeeshnííł, áko Bóhólníihii hoDiyin God nishłínígíí hoł béédahodoozįįł."
                },
                {
                    "number": 54,
                    "text": "Áádóó, shikʼisóó bichʼįʼ dah deeshniiʼ áko tʼáadoo shidááhdóó ndaniiłnaʼ da; ndi bizaad yee haadzíʼę́ę binahjįʼ Bóhólníihii tʼóó nahwiisxan."
                },
                {
                    "number": 55,
                    "text": "Dóó kʼad, ádííniid: Tʼáá aaníí nihił bééhózingo Bóhólníihii nił hólǫ́ǫ́ lá, háálá Bóhólníihii bibee adziilii éí nanihiisxan. Dóó shidáahjįʼ ntsidadeesgoʼ, dóó shichʼįʼ sodadiʼniilzingo, ndi dooda bidííniid: Shí éiyá nihikʼis nishłį́, aooʼ, nihitsilí nishłį́ ndi; ákohgo, Bóhólníihii nihiDiyin God bichʼįʼ sodadoołzin, dóó nihizhéʼé dóó nihimá baa dahohniih doo, áko Bóhólníihii nihiDiyin God kéyah nihainíʼánígíí bikáaʼgi nízaadgóó dahinohnáa dooleeł."
                }
            ]
        },
        "/study/scriptures/bofm/1-ne/18": {
            "uri": "/study/scriptures/bofm/1-ne/18",
            "title": "1 Nephi 18",
            "data_type": "chapter",
            "chapter_name": "Wóltaʼii 18",
            "chapter_summary": [
                "Tsinaaʼeeł ałtso ályaa—Jacob dóó Joseph yizhchį́įgo baa hóóneʼ—Ahiʼeeldeeʼígíí kéyah aa deetʼánę́ę bichʼįʼ hoł dah dadiiʼéél—Ishmael biyeʼ danilínígíí dóó beʼesdzáán akʼijįʼ daʼídlínígíí dóó daʼazhishígíí yee atah daazlį́į́ʼ—Nephi beʼestłʼǫ́, dóó tʼáá íiyisíí yéigo níyol bił nahałtingo biniinaa tsinaaʼeeł nízaadgóó nátʼą́ą́ʼ nináníʼéél—Nephi tłʼóół bee beʼestłʼónę́ę nahjįʼ kódzaago álnééh, dóó sodoolzinígíí biniinaa níyol bił nahałtinę́ę niʼkódzaa—Diné kéyah ahaʼdeetʼánę́ęjįʼ yíkai. Díí tʼah doo Jesus biʼdichíhę́ędą́ą́ʼ 591–589 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Áádóó Bóhólníihii yichʼįʼ dahodísin, dóó shił dah diikai; dóó tsin nizhónígo łahgo átʼáo hahasneʼ hahakał dóó álʼį́įgo bindashiilnish. Dóó Bóhólníihii haashį́į́ nízah nináhálzhishgo haitʼéego tsin naaʼeeł bee ádeeshłíiłgo shił ííshją́ą́ ánáyiilʼįįh."
                },
                {
                    "number": 2,
                    "text": "Kʼad shí, Nephi, doo diné tsin yindaalnishígi átʼéego binaashnish da, dóó doo tsin naaʼeeł diné ííłʼínígi átʼéego íishłaa da; ndi Bóhólníihii shił ííshją́ą́ áyiilaaígi átʼéego íishłaa; áko doo diné bikʼehgo íishłaa da."
                },
                {
                    "number": 3,
                    "text": "Dóó shí, Nephi, tʼáá ahą́ą́h dziłgo ałnánáshdáahgo, Bóhólníihii bichʼįʼ sondíszįįh, ákohgo Bóhólníihii łą́ągo tʼáadoo leʼé ayóó ádaatʼéhígíí shił ííshją́ą́ áyiilaa."
                },
                {
                    "number": 4,
                    "text": "Áádóó Bóhólníihii bizaad bikʼehgo, tsin naaʼeeł ałtso íishłaago, shikʼisóó éí tsʼídá yáʼátʼééh dóó tsʼídá nizhónígo ályaa daniizį́į́ʼ; ákohgo, Bóhólníihii yidááhdóó hojoobaʼ ánáádaʼdiilyaa."
                },
                {
                    "number": 5,
                    "text": "Áádóó shizhéʼé Bóhólníihii binééʼ yee bichʼįʼ haadzííʼ, daoohsįįh dóó tsin naaʼeeł góyaa biih wohkááh níigo."
                },
                {
                    "number": 6,
                    "text": "Áádóó biiskání, ałtso hashtʼeʼadaʼiilyaago, daneestʼáanii dóó atsįʼ doo kééhatʼínídę́ę́ʼ áłah ádeiilyaa, índa tsísʼná bitłʼizh tʼóó ahayóí ádeiilyaa, dóó Bóhólníihii ánihidííniidígíí bikʼehgo tʼáadoo leʼé hashtʼeʼadeiilyaago, tsin naaʼeeł biih yiikai, tʼáá ałtso hashtʼeʼadeiilyaaígíí dóó akʼǫ́ǫ́ʼ ádaatʼéii, dóó tʼáá ałtso nihee dahólónígíí, dóó tʼáá ałtso béédááhaiígíí bikʼehgo; ákohgo, tʼáá ałtso niheʼesdzáán dóó nihadaʼáłchíní bił, tsin naaʼeeł góyaa biih yiikai."
                },
                {
                    "number": 7,
                    "text": "Dóó kʼad, doo kééhatʼínígi shizhéʼé ashiiké naakigo bee náhásdlį́į́ʼ; alą́ąjįʼígíí éí Jacob wolyé dóó akéeʼdi naagháhígíí éí Joseph wolyé."
                },
                {
                    "number": 8,
                    "text": "Áádóó tʼáá áníiltso tsinaaʼeeł góyaa biih yiikaigo, dóó choideidiilʼįįłígíí dóó tʼáadoo leʼé bee nihichʼįʼ haʼoodzíʼígíí nihiłgo iih dahishiijaaʼ índa, tsin naaʼeeł tónteel biih dah siitʼą́ dóó níyol bee kéyah ahaʼdeetʼánę́ęgóó nihił dah diiʼéél."
                },
                {
                    "number": 9,
                    "text": "Dóó ląʼí danihiiską́ níyol bee náás nihił daʼíʼeełgo, jó, shikʼisóó dóó Ishmael beʼashiiké dóó beʼesdzáán danilíní yił hááhgóóshį́į́ ańdaadloh, áko índa idaʼniilzhiizh, dóó adahoʼniitáál, dóó tʼóó baaʼihgo ayádaʼniiłtiʼ, aooʼ, adziilii kojįʼ yee yikahígíí wónáásdóó yaa dayooznah; aooʼ, tʼáá íiyisíí tʼóó baaʼihígíí yaa ńdiikai."
                },
                {
                    "number": 10,
                    "text": "Dóó shí, Nephi, tʼáá íiyisíí nísísdzííd tʼáá hazhóʼó Bóhólníihii nihá hodoochįįł ńtʼę́ę́ʼ, dóó atínihóleʼ lágo niizį́į́ʼ háálá bąąhági átʼéii baa ńdiideeʼígíí biniinaa, tónteel biyiʼjįʼ kónihóleʼ lágo; ákohgo shí, Nephi, tʼáá íiyisíí hazhóʼó bichʼįʼ yáʼniiłtiʼ; ndi shichʼįʼ dahaschįįd, kódaaníigo: Nihí éí, nihitsilí doo nihinaatʼáanii nilį́į dooleeł da."
                },
                {
                    "number": 11,
                    "text": "Áádóó Laman dóó Lemuel sheʼeztłʼǫ́ dóó tʼáá naʼńleʼdii nashiiłhan ńtʼę́ę́ʼ; ákótʼée ndi, Bóhólníihii bibee adziilii binahjįʼ ííshją́ą́ íidoolíiłgo biniiyé áhóótʼįįd, áko saad doo yáʼátʼéehgo dahináanii yee yá haadzíʼę́ę bidaʼdoolnííł biniiyé."
                },
                {
                    "number": 12,
                    "text": "Áádóó shedaʼaztłǫ́ǫgo áko índa doo nahashnáágóó ádashiilaa índa, diikahjígo dah astsihii Bóhólníihii nihainíʼánę́ę, doo naalnish da silį́į́ʼ."
                },
                {
                    "number": 13,
                    "text": "Ákohgo, tsin naaʼeeł háajigo deidoolohígíí doo bił béédahózin da ńtʼę́ę́ʼ, áko wónáásdóó tsʼídá ayóó átʼáo deeyol, dóó ahoʼniiłtą́, dóó nátʼą́ą́ʼ nihił nááyołgo tááʼ yiską́; dóó tó ndabidoołtsiłígíí yeedaasdzííd; ákótʼée ndi tʼáadoo kʼedaʼshizʼah da."
                },
                {
                    "number": 14,
                    "text": "Dóó nátʼą́ą́ʼ nihił nááyołgo dį́į́ʼ yiską́, dóó wónáásdóó tsʼídá tʼáá íiyisíí nihee deeyol dóó nihee ahoʼniiłtą́."
                },
                {
                    "number": 15,
                    "text": "Áádóó, tónteel kʼadę́ę anihiłneeh silį́į́ʼ. Dóó nátʼą́ą́ʼ nihił nááyołgo dį́į́ʼ yiską́, shikʼisóó Diyin God bibee ánihwiitʼaahii yaa ákodaniizį́į́ʼ, dóó nichxǫ́ǫ́ʼígo ntsídaazkééz yę́ę nahjįʼ kóńdayidlaago tʼéiyá, doo dadínóonééłgóó, yaa ákodaniizį́į́ʼ; ákohgo shaa yíkai, shílátsííndóó tłʼóół kʼedaʼizʼah, jó áádóó shílátsíín ayóó neezhchaad lá; dóó shikétsį́įgi ałdóʼ tʼáá íiyisíí daneezhchaad ńtʼę́ę́ʼ, dóó ayóó daneezgai."
                },
                {
                    "number": 16,
                    "text": "Ákótʼée ndi, shiDiyin God éí baʼííníshłíí ńtʼę́ę́ʼ, dóó iʼííʼą́ąjįʼ baa hashniih ńtʼę́ę́ʼ; dóó tiʼhwiiséniiʼ ndi tʼáadoo Bóhólníihii bikʼijįʼ haasdzíiʼ da."
                },
                {
                    "number": 17,
                    "text": "Kʼad shizhéʼé, Lehi, tʼóó ahayóídi tʼáadoo leʼé yee yichʼįʼ haadzííʼ, nááná Ishmael beʼashiiké ałdóʼ bichʼįʼ; jó, ndi, tʼáá háiida shichʼą́ą́h hadoodzihígíí tʼáá íiyisíí yikʼijįʼ saad adayiinííł; dóó shimá dóó shizhéʼé haastihgo, baʼáłchíní yąąh bíniʼgo biniinaa, aooʼ, wónáásdóó tsáskʼeh bikááʼjí tiʼhoonííh, nááʼábíínil."
                },
                {
                    "number": 18,
                    "text": "Tʼáá íiyisíí yínííł yikʼee tiʼhoozniiʼígíí biniinaa, dóó shikʼis bąąhági átʼéii yaa naazhʼázhígíí ałdóʼ biniinaa, biDiyin God kʼasdą́ą́ʼ náábidiinil; aooʼ, bitsiiʼ yiibaʼígíí kʼasdą́ą́ʼ łeeh bíinil; aooʼ, índa kʼasdą́ą́ʼ yínííł bee táyiʼjįʼ kólyaa."
                },
                {
                    "number": 19,
                    "text": "Dóó Jacob dóó Joseph ałdóʼ, tʼahdii awééʼ nilį́įgo biniinaa, dichin nízingo, bimá tiʼhooníihgo yaa yínííł niizį́į́ʼ; dóó sheʼesdzáán, dóó shaʼáłchíní ałdóʼ, sodazdilzin dóó dajichago, kʼenáʼóʼaad chʼééh dajiníigo shaa bee ńdaʼjookąąh ákondi doo éí shikʼisóó bidééłníi da."
                },
                {
                    "number": 20,
                    "text": "Dóó tʼáá hazhóʼó Diyin God bibee adziilii, nabidoołtsiłgo bił ííshją́ą́ ályaago índa, hazhóʼó ntsíńdoohkos; ákohgo, kʼadę́ę tónteel abiłnéehgo índa ádáádzaa yę́ę yąąh bíniʼ dóó beʼiinaʼ łahgo áńdayiidlaa, wónáásdóó shéédadeezhchid."
                },
                {
                    "number": 21,
                    "text": "Áádóó kʼédaʼshizʼah doo, jó, dah atsihii bikʼehgo yiikah yę́ę ńdiiʼą́, dóó íinisinígíí yikʼehgo ndiilnish. Áádóó Bóhólníihii bichʼįʼ sodeeszin; dóó sodeeszingo índa doo níyol da silį́į́ʼ, dóó nahałtinę́ę áhodiilzeeʼ, dóó doo íitsʼaʼí da hazlį́į́ʼ."
                },
                {
                    "number": 22,
                    "text": "Áádóó shí, Nephi, tsin naaʼeeł dah náádiiłʼéél, kéyah ahaʼdeetʼánę́ę bichʼįʼ."
                },
                {
                    "number": 23,
                    "text": "Áádóó tʼáá nihił daʼíʼeełgo tʼóó ahayóí náánéiską́ kéyah ahaʼdeetʼánę́ędi nihił daʼníʼéél; áádóó kéyah bikááʼgóó dadiikai, dóó nihiníbaal ndaniiʼnil; dóó kéyah ahaʼdeetʼánígíí wolyéego bee deíníijiʼ."
                },
                {
                    "number": 24,
                    "text": "Áádóó kéyah hashtʼeʼadeiilyaa, dóó akʼǫ́ǫ́ʼ yę́ę kʼidadiilyéego baa ńdiikai; aooʼ, Jerusalemdę́ę́ʼ akʼǫ́ǫ́ʼ tʼáá ałtso ndahiijaaʼą́ą kʼidadiilyá. Áádóó éí ayóó ndaʼneeltʼą́; ákohgo, tʼáá íiyisíí nihikʼihojisdliʼ."
                },
                {
                    "number": 25,
                    "text": "Áádóó kéyah bee ahaʼdeetʼánígíí bikáaʼgi, doo kééhatʼínígi neiikaigo, naaldlooshii ałʼąą átʼáo deiiltsą́, béégashii dóó bedaałtʼéhígíí, tʼáá áła, índa télii dóó łį́į́ʼ, índa tłʼízí dóó tłʼízí daʼałchinígíí, dóó naaldlooshii ałʼąą ádaatʼéii, diné choodoołʼįįłígíí bikʼídaniitą́ą́ʼ. Dóó tʼáá ałtso tsé béésh bee ádaalʼínígíí, óola dóó béésh łigai tʼáá áła, índa béésh łichíiʼii bikʼídaniitą́ą́ʼ."
                }
            ]
        },
        "/study/scriptures/bofm/2-ne/1": {
            "uri": "/study/scriptures/bofm/2-ne/1",
            "title": "2 Nephi 1",
            "data_type": "chapter",
            "chapter_name": "Wóltaʼii 1",
            "chapter_summary": [
                "Lehi kéyah tʼáá nííkʼe iiná wolyéhígíí náásgóó hodooleełígíí yaa hoolneʼ—Baʼáłchíní Israel biDiyin Ayóó Átʼéii nahjįʼ kódayiilaago bee taidoojah dóó ndadooltsił—Biyeʼ tʼáá íiyisíí yáʼátʼéehii bikʼehgo dahinohná yidííniid. Díí tʼah doo Jesus biʼdichíhę́ędą́ą́ʼ 588–570 yihahą́ądą́ą́ʼ nahalzhiishgo ádahóótʼįįd."
            ],
            "book_title": "Nephi Binaaltsoos Naakiígíí",
            "book_intro": [
                "Lehi náádiilyáago baa haneʼ. Nephi bínaaí bikʼijįʼ silį́į́ʼ. Bóhólníihii Nephi doo kééhatʼínígóó dah didíínééł yidííniid. Doo kééhatʼínígo yíkaiígíí, dóó áadi ádahoodzaaígíí baa haneʼ."
            ],
            "verses": [
                {
                    "number": 1,
                    "text": "Áádóó kʼad shí, Nephi, shikʼisóó ałtso nanétą́ąʼgo dóó bikʼijįʼ, nihizhéʼé, Lehi, ałdóʼ ląʼída tʼáadoo leʼé yee yichʼįʼ yááłtiʼ, dóó haitʼáo Bóhólníihii tʼáá íiyisíí kéyah Jerusalemdę́ę́ʼ chʼékaigo bíká eelwodígíí, yee yééyisniiʼ."
                },
                {
                    "number": 2,
                    "text": "Dóó tónteel bikáaʼgi akʼijįʼ daazlį́ʼę́ę Diyin God bibee ajoobaʼ bee yisdábííʼeezhgo, tʼáadoo tónteel nadabistseedígíí, yee yichʼįʼ yááłtiʼ."
                },
                {
                    "number": 3,
                    "text": "Dóó kéyah bee ahaʼdeetʼáanii, shódayoostʼeʼígíí, ałdóʼ yee yichʼįʼ yááłtiʼ—Bóhólníihii ayóó átʼáo nihaa joobaʼgo kéyah Jerusalemdóó chʼídoohnééł nihidííniidígíí yee yił hoolneʼ."
                },
                {
                    "number": 4,
                    "text": "Háálá, jó, shí hoł ííshją́ą́ ályaaígíí iiłtsą́, níí lá, Jerusalem ałtso yíchxǫʼgo shił bééhózin ályaa; dóó tʼáá Jerusalemdi neiikaigo nihí ałdóʼ ndasiitseed dooleeł ńtʼę́ę́ʼ."
                },
                {
                    "number": 5,
                    "text": "Ndi, ádííniid, azhą́ tiʼdahwiiʼnííh ndi, kéyah bee ahaʼdeetʼáanii shódeisiiltʼeʼ, éí kéyah tsʼídá aláahdi nidzinígíí átʼé; kéyah éí Bóhólníihii Diyin God yee shił ahaʼdeetʼánígíí, shaʼáłchíní náás daʼahilchíhígíí éí bí dooleeł ńtʼę́ę́ʼ. Aooʼ, Bóhólníihii díí kéyah shí, dóó shaʼáłchíní bichʼįʼ ahaʼdeetʼą́ hoolʼáágóó, dóó háíshį́į́ Bóhólníihii nááná łaʼ kédaayahdę́ę́ʼ chʼíiníʼeezhígíí daabídóʼ."
                },
                {
                    "number": 6,
                    "text": "Ákohgo, shí, Lehi, Iiʼsizíinii shiyiʼdi hólónígíí binahjįʼ náásgóó ádahodooníłígíí baa hashneʼ, áko tʼáá háiida díí kéyah doo abidiʼdootʼish da, tʼáá hazhóʼó Bóhólníihii biníʼeezhgo tʼéiyá."
                },
                {
                    "number": 7,
                    "text": "Ákohgo, tʼáá háiida yinílóózígíí éí díí kéyah bí dooleełgo yá yididoosįįł. Dóó beedahazʼáanii yaa yiizláhígíí bikʼehgo ndaalnishgo, díí kéyah bikááʼ tʼáá nííkʼe iiná bígo chodayoołʼį́į doo; ákohgo, tsʼídá doo bikʼehodidoodleeł da; ákódáádzaago, éí bąąhági átʼéii yaa naakaiígíí biniinaa dooleeł; háálá bąąhági átʼéii hazlį́įʼgo kéyah bitsʼą́ą́ʼ bikʼijįʼ haʼdoodzih, ndi diné yáʼátʼéehii éí hoolʼáágóó bá bikʼihojídlíi dooleeł."
                },
                {
                    "number": 8,
                    "text": "Jó áádóó, hódzą́ągo ntsáhákees díí kéyah áłtsé diné bitsʼąą nanilʼin doo; jó áko, ląʼída ałʼąą dineʼé díí kéyah yikááʼ hadidoobį́į́ł, áko doo há hazʼą́ą da dooleeł;"
                },
                {
                    "number": 9,
                    "text": "Ákohgo, shí, Lehi, tʼáá aaníí áháʼníigo ahaʼdeetʼáanii łaʼ shóíséłtʼeʼ, Bóhólníihii Diyin God Jerusalemdę́ę́ʼ tʼáá háiida chʼíidooʼishígíí bibeehazʼáanii yikʼeh dahółʼį́įgo éí, díí kéyah bikáaʼgi náásgóó dadínóosééł; dóó náánáłaʼ dineʼé bitsʼąą nanilʼin dooleeł, áko díí kéyah éí tʼáá daabí dooleeł. Dóó Diyin God bibeehazʼáanii yikʼeh dahółʼį́įgo tʼéiyá díí kéyah bikááʼ bikʼidahojídlíi dooleeł, dóó tʼáá háiida éí doo atídabiiłʼį́į da dooleeł, dóó kéyah baa deetʼánígíí doo łaʼ bighadeidooʼáał da; dóó doo átʼéhígóó hoolʼáágóó kéédahatʼį́į dooleeł."
                },
                {
                    "number": 10,
                    "text": "Jó ndi, doo daʼoosdląądjįʼ ahoolzhiizhgo, Bóhólníihii ayóó átʼáo bikʼihojisdliʼ dóó bikééʼdę́ę́ʼ ndi—azhą́ nahasdzáán, dóó tʼáá ałtso nihookááʼ dineʼé ályaaígíí bił béédahoozin ndi, nahasdzáán ályaahą́ądą́ą́ʼ Bóhólníihii tsʼídá nizhónígo dóó ayóí átʼáo yáʼátʼéehgo naanish áyiilaahą́ą bił béédahoozin ndi; oodląʼ binahjįʼ adziilii baa haasyá yee tʼáá ałtsoní ádeidoolíiłgo; hodeeyáádą́ą́ʼ tʼáá ałtso beehazʼáanii baa haasyá, dóó biyáʼátʼéehii doo ninítʼiʼii binahjįʼ díí kéyah ílíinii bee ahaʼdeetʼą́ąjįʼ yítʼeezh—jó, ádíshní, háadishį́į́ bikʼíiníłką́ągo Israel beʼAyóó Átʼéii, tʼáá aaníí Messiah, biNináʼnídláii dóó biDiyin God, doo deinízingóó, jó, tʼáá ákogi átʼáo éí bibee ánihwiitʼaahii hakʼi siláa dooleeł."
                },
                {
                    "number": 11,
                    "text": "Aooʼ, nááná łaʼ dineʼé dah deíkáhígíí yeidiyooʼish, dóó adziilii yeidiyoolééł, dóó bikéyah yighaidiyooʼnił, dóó atíidoolííł dóó bee taidoojah."
                },
                {
                    "number": 12,
                    "text": "Áko, tʼáá oochííł bikʼeh ndaʼahijiltseed dooleeł, dóó hatahgóó tʼáá íiyisíí atídahoʼdilʼį́į dooleeł; ákohgo, shiyeʼ danohłíinii, díí béédaohłniih dooleeł nisin; aooʼ, shizaad deísínóołtsʼą́ą́ʼ dooleeł nisin."
                },
                {
                    "number": 13,
                    "text": "O chʼéédadoohdziłę́ę nisin; tʼáá íiyisíí awosh biyiʼdę́ę́ʼ chʼéénohdzííd, aooʼ, chʼį́įdiitahdę́ę́ʼ chʼéénóhdzííd, dóó béésh daʼahólzhaʼí nahalingo bee niheʼestłʼónígíí nahjįʼ óhłééh, éí béésh daʼahólzhaʼígíí nihookááʼ dineʼé bee bidaʼastłʼǫ́ǫgo, bee dawótąʼgo hoolʼáágóó tiʼhooʼnííh biyiʼgóó ahitʼeesh."
                },
                {
                    "number": 14,
                    "text": "Chʼéédanohdzííd! Dóó łeeshtahdóó ńdoohjeeh, dóó bitsʼą́ą́dóó hosoolį́įʼii, bitah hoditłidígíí, bizaad deísínóołtsʼą́ą́ʼ, bitsʼíís hodíinaʼgo łeezh sikʼazígíí dóó doo íitsʼaʼígíí biyiʼjįʼ kódoolnííł, dóó doo áádę́ę́ʼ nináʼiildéeh da; dóó tʼáá díkwíhí náánéíską́ągo łeeyiʼgóó deeshłeeł."
                },
                {
                    "number": 15,
                    "text": "Jó ndi Bóhólníihii éí chʼį́įdiitahdę́ę́ʼ shitsʼíís dóó shiyiʼsizíinii nináhaazniiʼ, bitsʼádiʼńdínígíí éí yiiłtsą́ dóó beʼayóó óʼóʼníinii hoolʼáágóó yee ádíshółtąʼ."
                },
                {
                    "number": 16,
                    "text": "Dóó Bóhólníihii bibeehazʼáanii dóó bibee ánihwiitʼaahii béédaohłniih dooleeł nisin; jó, hahoolzhiizh doo wóshdę́ę́ʼ díí bąąh shíniʼ ńtʼę́ę́ʼ."
                },
                {
                    "number": 17,
                    "text": "Náhodiʼnaahgo tʼáá íiyisíí shijéí yínííł náshdleeh, háálá násdzid, háálá nihijéí daastłʼisígíí biniinaa Bóhólníihii nihiDiyin God bibá háchįʼgo tʼáá átʼé nihikʼijįʼ kwíidoolííł, áko hoolʼáágóó áłtsʼánihidooʼnił dóó doo honohłǫ́ǫ́góó ánihidoohłííł."
                },
                {
                    "number": 18,
                    "text": "Éí doodago, éí bikʼeh dahóyéeʼii díkwíidishį́į́ są́ náʼoogą́ąʼjįʼ nihikʼijįʼ kwíidoolííł; anaʼí bibééshhał bee atínihidiʼdoolnííł, dóó dichin biiʼ doohkah, dóó danihijoodlaa dooleeł, dóó chʼį́įdii beʼiiníziinii dóó binaalteʼ danohłį́įgo nanihíʼeesh dooleeł."
                },
                {
                    "number": 19,
                    "text": "O Shiyeʼ danohłíinii, díí doo nihił áhodooníił da dooleełę́ę nisin, tʼóó Bóhólníihii aláahdi diné ayóó óʼóʼnínii dóó aláahdi bił nilíinii danohłį́į dooleełę́ę nisin. Jó ndi, bí íinízinígi áhodoonííł; háálá bihootʼáałii éí hoolʼáágóó yáʼátʼéehii átʼé."
                },
                {
                    "number": 20,
                    "text": "Dóó bí éí ádííniid: Wónáásdóó shibeehazʼáanii bikʼeh dahonohłʼį́įgo éí díí kéyah biyiʼ ńdiʼdoohłééł; ndi wónáásdóó shibeehazʼáanii doo bikʼeh dahonohłʼį́į́góó éí doo shił honohłǫ́ǫ da dooleeł."
                },
                {
                    "number": 21,
                    "text": "Áádóó kʼad shitsʼíís dóó shiyiʼsizíinii bee nihaa shił hózhǫ́ǫ doo, dóó nihí nihiniinaa shijéí bił hózhǫ́ǫgo naashidiʼdoolyééł, áko doo tiʼhooʼnííh dóó yínííł bee łeeh shidiʼdooltéeł da díí biniinaa, shiyeʼ, łeeshtahdóó daoohsįįh, dóó hastóí daoohłeeh, dóó nihijéí dóó nihintsékees bee tʼááłáʼí daoohłeehgo daołdził, tʼáá ałtsoní bee tʼááłáʼí daoohłeeh, áko doo naalteʼ biih doohkah da."
                },
                {
                    "number": 22,
                    "text": "Doo nichxǫ́ǫ́ʼígo nihá hadoodzih da; dóó ałdóʼ, Diyin God tʼáá ákogi oʼoolʼįįłii doo bá háchįʼ nihikʼijįʼ kódoolníiłgo, nanihidoołtsił da, aooʼ, atsʼíís dóó ayiʼsizíinii tʼáá áła, hoolʼáágóó doochxǫǫł."
                },
                {
                    "number": 23,
                    "text": "Shiyeʼ, chʼéédanohdzííd; naageeh yáʼátʼéehii bee hadadohʼnééh. Béésh daʼahólzhaʼii nahalingo bee nihidaʼastłʼónígíí ádąąh ndanohłdééh, dóó chahałheełdę́ę́ʼ chʼínóhkááh, dóó łeeshtahdóó daoohsįįh."
                },
                {
                    "number": 24,
                    "text": "Nihikʼis kʼad tʼáadoo bikʼijįʼ nohłíní, ayóó ádaatʼéii ląʼída yiyiiłtsą́, dóó Jerusalem dóó dah diikaidą́ą́ʼ Diyin God bibeehazʼáanii yikʼeh hółʼį́įgo ahoolzhiizh; dóó Diyin God bibee naʼanishí nilį́įgo, kéyah bee ahaʼdeetʼą́ nihiníʼeezhgo; háálá doo bí binahjįʼgóó éí, doo kééhatʼínígi dichin nihííghą́ą́ʼ ńtʼę́ę́ʼ; ákótʼée ndi, bizééʼ náhʼááh ńtʼę́ę́ʼ; aooʼ, dóó nihí nihiniinaa tʼáá íiyisíí yínííł yikʼee tiʼhoozniiʼ."
                },
                {
                    "number": 25,
                    "text": "Dóó nihiniinaa tiʼhooʼnííh yiih náádoogááł nisingo, tʼáá íiyisíí bá binásdzid dóó shitah hoditłid; jó háálá, nihikʼi bíhólnííh dóó nihikʼi bidziil nohsingo bee haʼoodzííʼ; ndi shił bééhózingo doo nihikʼi bíhólnííh dóó nihikʼi bidziil da dóó doo éí yíká átʼį́į da, ndi Diyin God biyáʼátʼéehii hátʼį́, dóó hoolʼáágóó ił hózhóonii nihá yíká átʼį́."
                },
                {
                    "number": 26,
                    "text": "Dóó bikʼijįʼ yááłtiʼ háálá doo nanitłʼahígíí tʼéí yee nihichʼįʼ yáłtiʼ. Saad bikʼeʼeshchʼíiʼii yee nihichʼįʼ; yáłtiʼ dóó nihichʼįʼ bá háchįʼ dohní; jó ndi, saad bikʼeʼeshchʼíiʼii yee nihichʼįʼ yááłtiʼígíí éí Diyin God bizaad bibee adziilii bikʼeʼeshchʼíʼígíí, biiʼ hólónígíí átʼé; dóó á háchįʼ bidohnínígíí éí tʼáá aaníinii, éí bikʼehgo Diyin God biiʼ hólónígíí átʼé, éí doo tʼą́ą́ʼ kóyóléʼgo, nihibąąhági átʼéii yaa hoolneʼ."
                },
                {
                    "number": 27,
                    "text": "Dóó Diyin God bibee adziilii biiʼ hólǫ́ǫ dooleeł lá, éí éí bikʼehgo akʼeh honołʼį́ nihididooniił biniiyé lá. Jó ndi, doo éí bí bíniikʼeh da, ndi Bóhólníihii biiʼSizíinii éí biiʼ hólónígíí átʼį́, éí bizééʼ doo ałchʼįʼ ánéidoodlííłgóó ąą áyiilaago yááłtiʼ."
                },
                {
                    "number": 28,
                    "text": "Dóó kʼad shiyeʼ, Laman, áádóó ałdóʼ Lemuel dóó Sam, dóó shiyeʼ, Ishmael biyeʼ danohłínígíí ałdóʼ, jó, Nephi bizaad deísínóołtsʼą́ąʼgo doo dadínóohnéeł da. Dóó tʼáá deísínóołtsʼą́ąʼgo shibee akʼihojídlí, aooʼ, áłtséhígíí bee nihikʼijideeshdliił."
                },
                {
                    "number": 29,
                    "text": "Ndi doo deísínóołtsʼą́ą́ʼgóó éí áłtsé shibee akʼihojídlíhígíí nihitsʼą́ą́ʼ náádideeshdlééł, aooʼ, azhą́ shisodizin ndi, shibee akʼihojídlí nahjįʼ nihitsʼą́ą́ʼ kódeeshłííł, dóó éí bí áájígo bikʼijidoodliił."
                },
                {
                    "number": 30,
                    "text": "Dóó kʼad, Zoram, nichʼįʼ yáshtiʼ: Jó ni éiyá Laban bá naalnishí nílį́; ákótʼée ndi, kéyah Jerusalemdę́ę́ʼ éí chʼíniʼdeedlóóz, dóó hoolʼáágóó shiyeʼ, Nephi, tʼáá aaníí bikʼis nílį́įgo shił bééhózin."
                },
                {
                    "number": 31,
                    "text": "Ákohgo, iinídlánígíí biniinaa, náásgóó naʼáłchíní hodooleełígíí náásgóó bí baʼáłchíní hodooleełígíí bił bikʼihojídlíi dooleeł, áko díí kéyah bikáaʼgi nízaadgóó yáʼátʼéehgo yikááʼ dahináa dooleeł; dóó hoolʼáágóó díí kéyah bikáaʼgi, tsʼídá doo atíbidoolíłí da dóó doo baa ńdootʼįįłí da, tʼáá hazhóʼó bąąhági átʼéii bitah hazlį́įʼgo tʼéiyá."
                },
                {
                    "number": 32,
                    "text": "Ákohgo, Bóhólníihii bibeehazʼáanii bikʼeh honíłʼį́įgo, Bóhólníihii díí kéyah bikáaʼgi naʼáłchíní dóó shiyeʼ baʼáłchíní bił dóó baa áháyą́ągo dahináa doogo nihá áyiilaa."
                }
            ]
        },
        "/study/scriptures/bofm/2-ne/2": {
            "uri": "/study/scriptures/bofm/2-ne/2",
            "title": "2 Nephi 2",
            "data_type": "chapter",
            "chapter_name": "Wóltaʼii 2",
            "chapter_summary": [
                "Diyin Messiah binahjįʼ ninádaʼídlá—Hontsékees bee hóhólnííh (bee ájítʼíinii) hólǫ́ǫgo tʼéiyá iiná hólǫ́ dóó diné yáʼátʼéehii dadiidleeł—Diné hodooleeł biniiyé Adam asiihgo adáátłizh—Diné tʼáá nííkʼe iiná dóó hoolʼáágóó Diyin God bił hijiináa dooleełígíí bee bá hazʼą́. Díí tʼah doo Jesus biʼdichíhę́ędą́ą́ʼ 588–570 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad, Jacob, nichʼįʼ yáshtiʼ: Doo kééhatʼínígi tiʼhooshníihgo sheʼáłtsé ńdizhchį́. Jó áádóó, áłchíní nílį́įgo ląʼída tiʼhooʼnííh dóó yínííł biiʼ nisíníyá, nikʼisóó bá ńdahachįįhgo biniinaa."
                },
                {
                    "number": 2,
                    "text": "Ákótʼée ndi, Jacob, doo kééhatʼínídi sheʼáłtsé hosínílį́įʼii, Diyin God beʼayóó átʼéii nił bééhózin; dóó tiʼhwiisíníniiʼígíí bee nikʼihojídlíigo íidoolííł."
                },
                {
                    "number": 3,
                    "text": "Ákohgo, nitsʼíís dóó niyiʼsizíinii bikʼihojidoodliił, dóó nikʼis, Nephi, tʼáadoo átʼéhígóó bił naghan dooleeł; dóó niDiyin God bá nanilnishgo ándoołkááł. Ákohgo, niNináʼnídláii biyáʼátʼéehii hólónígíí biniinaa, yisdáńdoodlóosgo shił bééhózin; háálá Jesus nahasdzáán yikááʼ níyáadi nihookááʼ dineʼé bee yisdáʼiildéehii éí dooleełgo yiniłtsą́."
                },
                {
                    "number": 4,
                    "text": "Dóó beʼayóó átʼéii éí tʼahdii tsíłkéí nílį́įgo yiniłtsą́; ákohgo, nahasdzáán bikáaʼgi diné yitaagháago neinitingo bikʼi dahojisdliʼgi átʼáo ni ałdóʼ nikʼihozhdoodliił; háálá Iiʼsizíinii éí, adą́ą́dą́ą́ʼ, dóó díí jį́, dóó hoolʼáágóó tʼáá átʼéhę́ęgi átʼé. Dóó diné asiihgo adáátłizh yę́ędą́ą́ʼ dóó wóshdę́ę́ʼ éí hashtʼehoolyaa, dóó yisdánáʼiildéehii éí tʼáá jííkʼe silá."
                },
                {
                    "number": 5,
                    "text": "Dóó nihookááʼ dineʼé éí yáʼátʼéehii dóó doo yáʼáshóonii bił béédahózin bíighahgo ndabidiʼneestą́ą́ʼ. Dóó beehazʼáanii éí nihookááʼ dineʼé beilyá. Dóó éí beehazʼáanii bikʼehgo éí nihookááʼ dineʼé asiihígíí doo tʼóó baa didootʼáał da; éí doodago beehazʼáanii bikʼehgo éí diné Diyin God bichʼįʼ dáʼdeelkaal. Aooʼ, nahasdzáán bibeehazʼáanii bikʼehgo éí Diyin God bichʼįʼ dáʼdeelkaal; dóó ałdóʼ, iiʼsizíinii bibeehazʼáanii bikʼehgo yáʼátʼéehii yę́ę bitah ádajídin dooleeł, dóó hoolʼáágóó bichʼįʼ ndawiiʼnáa dooleeł."
                },
                {
                    "number": 6,
                    "text": "Ákohgo, nináʼílyáhígíí éí Ayóó Átʼéii Messiah bee dóó biniinaa hazlį́į́ʼ; háálá bí éiyá, diyingo joobaʼ dóó tʼáá aaníinii biiʼ hadeezbin."
                },
                {
                    "number": 7,
                    "text": "Jó, bí éiyá nináʼádeetʼą́ągo bąąhági átʼéii yá tiʼhoozniiʼ, beehazʼáanii biniiyéhígíí yíighahgo nináʼnídlá, tʼáá ałtso bijéí yisdił dóó yínííł nilínígíí bá; dóó doo náánáłaʼ díí beehazʼáanii bíighahgo nináʼídláhá da."
                },
                {
                    "number": 8,
                    "text": "Ákohgo, díí tʼáadoo leʼé tsʼídá íiyisíí aláahdi nihookááʼ dineʼé bee bił hodoonihígíí átʼé, áko bił bééhodoozįįł tsʼídá tʼáá háiida Diyin God bił hazʼą́ góneʼ doo yah adoogáał da, tʼáá hazhóʼó Ayóó Átʼéii Messiah biwoosbąʼ, dóó beʼajoobaʼ, dóó bidiyingo joobaʼ binahjįʼ tʼéiyá, bí éí bitsʼíís niʼ níínílá, dóó Iiʼsizíinii bibee adziilii binahjįʼ nínéidiidlá, áko daneeznánígíí náádidoojahgo íidoolííł, bí áłtsé náádidoodáałgo."
                },
                {
                    "number": 9,
                    "text": "Ákohgo, bí éí Diyin God bichʼįʼ áłtsé neestʼánígíí átʼį́, háálá bí éiyá nihookááʼ dineʼé tʼáá ałtso yá náʼookąąhii nilį́į dooleeł; dóó tsʼídá tʼáá háiida yoodlánígíí éí, yisdádoogááł."
                },
                {
                    "number": 10,
                    "text": "Dóó háálá nihookááʼ dineʼé tʼáá ałtso yá náʼookąąhígíí biniinaa, nihookááʼ dineʼé tʼáá ałtso Diyin God yidááhdóó nínáhidookah; ákohgo, yidááhdóó naazį́įgo, tʼáá aaníinii dóó diyingo hałtʼéí biiʼ hólónígíí binahjįʼ yá nahodiyooʼááł. Ákohgo, beehazʼáanii bikʼehgo ánihwiitʼaahii Ayóó Átʼéii niinílá, háiida beehazʼáanii kʼíinítiʼgo éí yikʼee tiʼhwiidoonih, éí tiʼhooʼníhígíí ił hózhóonii bitsʼą́ą́jígo ályaa, bąąhági átʼéii bikʼé naʼílyá éí díí beehazʼáanii yikʼehgo naalnish."
                },
                {
                    "number": 11,
                    "text": "Tsʼídá tʼáá ákótʼée doo laanaa, tʼáá ałtsoní bitsʼą́ą́jígíí dahólǫ́. Díí doo ákótʼéégóó, doo kééhatʼínígi áłtsé shá yizhchíinii, yáʼátʼéehii éí doo ńdidoolyéeł da, índa, bąąhági átʼéii, dóó hodiyinii, dóó tiʼhooʼnííh, índa yáʼátʼéehii dóó doo yáʼáshóonii. Ákohgo, tʼáá ałtso tʼááłáʼígo ádoolnííł; ákohgo, tʼááłáʼígo éí doo hináa da dooleeł ńtʼę́ę́ʼ; iiná dóó ánoonééł bąąh ádin dooleeł ńtʼę́ę́ʼ, índa doochxǫǫłgo dóó doo doochxǫǫłgóó bąąh ádin dooleeł, dóó ił hózhǫ́ dóó tiʼhooʼnííh, índa ééhózinii dóó doo ééhózinii ałdóʼ bąąh ádin dooleeł ńtʼę́ę́ʼ."
                },
                {
                    "number": 12,
                    "text": "Ákohgo, tʼáadoo biniiyéhígo ályaa doo ńtʼę́ę́ʼ; ákohgo ályaaí éí tsʼídá tʼáadoo biniiyéhé da dooleeł ńtʼę́ę́ʼ. Ákohgo, díí éí Diyin God bibee ééhózinii dóó hoolʼáágóó bíbiniiyéii, dóó ałdóʼ Diyin God bibee adziilii, dóó bibee ajoobaʼ dóó tʼáá ákogi átʼáo bibee ánihwiitʼaahii éí tʼáadoo biniiyéhé da doo ńtʼę́ę́ʼ."
                },
                {
                    "number": 13,
                    "text": "Dóó beehazʼáanii ádin doohniidgo, éí bąąhági átʼéii ałdóʼ ádin didoohniił. Bąąhági átʼéii ádin doohniidgo, éí yáʼátʼéehii ałdóʼ ádin didoohniił. Dóó yáʼátʼééh ádingo éí bee ił hózhóonii ałdóʼ ádin dooleeł. Dóó yáʼátʼéehii índa bee ił hózhóonii ádingo éí achʼįʼ nahwiiʼná índa tiʼhooʼnííh ałdóʼ ádin dooleeł. Dóó díí ádaadingo éí Diyin God ałdóʼ ádin. Dóó Diyin God doo hólǫ́ǫ́góó nihí ałdóʼ doo honiidlǫ́ǫ da, éí doodago nahasdzáán ałdóʼ doo hólǫ́ǫ da; háálá tʼáadoo leʼé tʼáadoo ádaalyaa da doo ńtʼę́ę́ʼ, tʼáadoo leʼé nayiiłnáa dooleełígíí; éí doodago nabiʼdilnáa dooleełígíí ádin doo ńtʼę́ę́ʼ; ákohgo, tʼáadoo leʼé tʼáá ałtso ásdįįd dooleeł ńtʼę́ę́ʼ."
                },
                {
                    "number": 14,
                    "text": "Dóó kʼad, shiyeʼ danohłíinii, díí bitsʼą́ą́dóó ndiʼdoohłééł dóó bikʼidadiʼdootį́į́ł biniiyé nihił hashneʼ; háálá Diyin God éí hólǫ́, dóó tʼáá ałtsoní áyiilaa, yáʼąąsh dóó nahasdzáán tʼáá áła, dóó tʼáá ałtso biyiʼ hólónígíí, tʼáadoo leʼé naʼiiłnáanii dóó tʼáadoo leʼé nahaʼnáanii."
                },
                {
                    "number": 15,
                    "text": "Dóó hoolʼáágóó bí biniiyéii bílaʼashdlaʼii niilyáí ííshją́ą́ ádoolnííł, áłtsé nihizhéʼé dóó nihimá áyiilaago, índa naaldlooshii dóó hódah ndaatʼaʼí, dóó tʼáá ałtsoní ályaaígíí, biniinaa ałtsʼą́ą́hjígíí hólǫ́; tsin bineestʼąʼ doo doodį́įłii índa tsin bee iinánígíí ałdóʼ ałtsʼą́ą́hjí nilínígi átʼáo; łaʼ éí łikan dóó łaʼ éí díchʼííʼ."
                },
                {
                    "number": 16,
                    "text": "Ákohgo, Bóhólníihii Diyin God diné tʼáá bí íinízingo éʼéłʼį́įgo áyiilaa. Ákohgo, diné tʼáá bí bíhólníihgo éʼéłʼį́į dooleełgo éí doo bihónéedzą́ą da tʼáá hazhóʼó ałtsʼą́ąjįʼ átʼéhígíí łaʼ yinízingo tʼéiyá nahaʼná."
                },
                {
                    "number": 17,
                    "text": "Dóó shí, Lehi, yííłtaʼígíí binahjįʼ, íinisingo éí, naʼasdzooígíí bikʼehgo, diyin yá naalʼaʼii łaʼ yáʼąąshdę́ę́ʼ adáátłizhgo; ákohgo, éí chʼį́įdii beʼiiníziinii silį́į́ʼ, dóó Diyin God bidááhdóó tʼáadoo leʼé doo yáʼáshóonii yíká átʼį́įgo hahoolzhiizh."
                },
                {
                    "number": 18,
                    "text": "Dóó yáʼąąshdę́ę́ʼ adáátłizhígíí biniinaa, hoolʼáágóó tiʼhooʼnííh silį́į́ʼ, dóó tʼáá ałtso nihookááʼ dineʼé ałdóʼ tiʼdahojooníih dooleeł nízin. Ákohgo, éí tłʼiish sání, chʼį́įdii beʼiiníziinii nilíinii, tʼáá ałtso naʼadloʼ yizhéʼé nilíinii, ákohgo, éí Eve kóyidííniid: Tsin bineestʼąʼ doo doodį́įł da haʼnínę́ę niyą́, áko doo éí dadíítsaał da, áko Diyin God biníłtʼée doo, yáʼátʼéehii dóó doo yáʼáshóonii nił bééhózin dooleeł."
                },
                {
                    "number": 19,
                    "text": "Dóó Adam dóó Eve tsin bineestʼąʼ doo doodį́įłii yiyííyą́ąʼgo índa dáʼákʼeh hózhóonii Edendóó chʼíbidiʼneelchą́ą́ʼ, nihookááʼ bikáaʼgi kʼéédídléeh dooleeł biniiyé."
                },
                {
                    "number": 20,
                    "text": "Dóó baʼáłchíní hodideezlį́į́ʼ; aooʼ, tʼáá ałtso nahasdzáán bikáaʼgi hooghan nahazʼánígíí bitsʼą́ą́dóó hazlį́į́ʼ ndi."
                },
                {
                    "number": 21,
                    "text": "Dóó Diyin God íinízinígíí binahjįʼ, nihookááʼ dineʼé nízaagóó dahináago áyiilaa, áko tʼah nahasdzáán bikáaʼgi dahináago beʼiinaʼ łahgo ádeidoolííł biniiyé; ákohgo, ndahwíʼnitaahgo bił hazʼą́ągo bá ályaa dóó beʼiinaʼígíí nízaagóó dinaʼgo ályaa, háálá Bóhólníihii Diyin God nihookááʼ dineʼé beehazʼáanii yeiníláhígíí yikʼeh dahółʼį́į dooleeł biniiyé tʼáá ałtso nihookááʼ dineʼé beʼiinaʼ łahgo íidoolííł biniiyé yichʼįʼ haadzííʼ; áko tʼáá ałtso nihookááʼ dineʼé tsʼídá áłtsé bishchíinii asiihígíí biniinaa, yóóʼ aheeskaiígíí yił ííshją́ą́ áyiilaa."
                },
                {
                    "number": 22,
                    "text": "Dóó kʼad, jó, Adam doo asiihgóó doo bąąhági átʼéii yiih yítłizh da ńtʼę́ę́ʼ, ndi dáʼákʼeh Eden hoolyéedi tʼahdii naagháa dooleeł ńtʼę́ę́ʼ. Dóó tʼáadoo leʼé ádaalyaahą́ą, tʼáá ádaalyaahą́ągi ádaatʼée dooleeł ńtʼę́ę́ʼ; dóó hoolʼáágóó, doo nińtʼiʼ da dooleeł ńtʼę́ę́ʼ."
                },
                {
                    "number": 23,
                    "text": "Dóó baʼáłchíní éí ádin dooleeł ńtʼę́ę́ʼ; ákohgo doo asiihgo bił hazʼą́ą dooleeł ńtʼę́ę́ʼ, ił hózhóonii bee ádin, háálá tiʼhooʼnííh doo bił bééhózin da, dóó yáʼátʼéehii doo ííłʼį́į da ńtʼę́ę́ʼ, háálá bąąhági átʼéii doo bił bééhózin da."
                },
                {
                    "number": 24,
                    "text": "Jó ndi, tʼáá ałtso bił bééhózinii beʼééhózinii binahjįʼ tʼáá ałtsoní ádaalyaa."
                },
                {
                    "number": 25,
                    "text": "Diné hodooleeł biniiyé Adam asiihgo adáátłizh; dóó diné bił dahózhǫ́ǫ dooleeł biniiyé, hazlį́į́ʼ."
                },
                {
                    "number": 26,
                    "text": "Dóó Messiah bidiʼdoochíiłjįʼ ayííłką́ągo doogááł, nihookááʼ dineʼé asiihgo adáátłizhígíí bitsʼą́ą́dóó yisdánéídooʼnił biniiyé. Dóó háálá díí asiihgo hadaatłizhígíí bá bikʼé nináʼídláago biniinaa hoolʼáágóó tʼáá bí bídahólníihgo deíkááh daazlį́į́ʼ, yáʼátʼéehii dóó doo yáʼáshóonii bił bééhózingo; tʼáá bí bídahólníihgo yáʼátʼéehii dóó doo yáʼáshóonii ndayiiláah dooleeł; tʼáadoo kojígo tʼéiyá yinááł dabiʼdíʼníní, tʼáá hazhóʼó nihoníyáadi, beehazʼáanii bikʼehgo tʼéiyá hanááhodootʼááł, díí éí Diyin God bibeehazʼáanii neiniláhígíí bikʼehgo."
                },
                {
                    "number": 27,
                    "text": "Ákohgo, diné éí, tʼáá bí ádídahólnííhgóó nahasdzáán bikáaʼgi dahiná; dóó tʼáá ałtso diné bá átʼéhígíí bąąh niilyá. Áádóó tʼáá bí bídahólnííhgóó tʼáá jííkʼe naʼadáhíjí dóó hoolʼáágóó iináájí ńdeididoolééł, diné tʼáá ałtso yá Ataʼsizíinii ayóó átʼéii éí binahjįʼ, éí doodago ąąh aztį́ dóó anoonééł daatsʼí ńdeididoolééł, chʼį́įdii beʼiiníziinii bibee adziilii dóó yee hótąʼ dooleełígíí bikʼehgo; háálá bí átʼéhígi átʼáo nihookááʼ dineʼé tʼáá ałtso bichʼįʼ ndahwiiʼnáa dooleeł nízin."
                },
                {
                    "number": 28,
                    "text": "Dóó kʼad, shiyeʼ danohłíinii, Ataʼsizíinii ayóó átʼéii éí bá danółʼį́į doo nisin, dóó bizaad deinohdlą́ą dooleeł nisin; dóó bibeehazʼáanii ayóó ádaatʼéii bikʼeh dahonołʼį́, dóó hoolʼáágóó iinánígíí daoohłtsóód, biʼIiʼsizį́ Diyinii íinízinígíí bikʼehgo;"
                },
                {
                    "number": 29,
                    "text": "Dóó hoolʼáágóó anoonééł daoohłtsóód lágo, nihitsʼíís dóó doo yáʼáshóonii nihiyiʼ hólónígíí bikʼehgo, díí éí chʼį́įdii beʼiiníziinii biiʼsizíinii yinahjįʼ bidziilgo hótąʼ yileeh, chʼį́įdiitahgóó yah hodoolóós, áko tʼáá bí bił hazʼą́ądi nihinaatʼáanii nilį́į dooleeł."
                },
                {
                    "number": 30,
                    "text": "Tʼáá ánółtso díí áłchʼį́į́dígo saad bee nihichʼįʼ haasdzííʼ, shiyeʼ danohłíinii, nahasdzáán bikáaʼgi nashiʼdinitaahą́ą kʼadę́ę ałtso iiłkáahgo; dóó yáʼátʼéehii ńdiilá, Diyin God yá dahalneʼígíí bizaad bikʼehgo. Dóó doo łaʼ biniiyé áshtʼį́į da tʼáá hazhóʼó nihitsʼíís dóó nihiyiʼsizíinii yáʼátʼéehgo bił hazʼą́ą dooleełígíí tʼéiyá. Amen."
                }
            ]
        },
        "/study/scriptures/bofm/2-ne/3": {
            "uri": "/study/scriptures/bofm/2-ne/3",
            "title": "2 Nephi 3",
            "data_type": "chapter",
            "chapter_name": "Wóltaʼii 3",
            "chapter_summary": [
                "Joseph Egyptdi Nephi bidineʼé bił áhoodzaaígíí biyiʼ yiyiiłtsą́—Joseph Smith, dííshjį́ yoołkáłígíí ééhózin yaa halneʼii dooleełígíí yaa hoolneʼ; dóó Moses, Israel dineʼé ąą shijééʼdę́ę́ʼ chʼíidooʼishígíí; dóó Naaltsoos Mormon wolyéhígíí ńdootʼáłígíí yaa hoolneʼ. Díí tʼah doo Jesus biʼdichíhę́ędą́ą́ʼ 588–570 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad éí ni nichʼįʼ yáshtiʼ Joseph, akéeʼdi niʼdizhchínígíí. Doo kééhatʼínígi tiʼhooshníihgo niʼdizhchį́; aooʼ, tsʼídá íiyisíí tiʼhoozníihgo nimá nishchį́."
                },
                {
                    "number": 2,
                    "text": "Dóó Bóhólníihii díí kéyah tʼáá sahdii íidoolíiłgo nihaa didootʼááł nisin, háálá díí kéyah éí tsʼídá aláahdi ílíinii átʼé, áko ni dooleeł dóó náásgóó naʼáłchíní danilį́į dooleełígíí dóó nikʼisóó bił dooleeł, áko Israel biDiyin Ayóó Átʼéii bibeehazʼáanii bikʼeh dahonołʼį́įgo, hoolʼáágóó nihaa áhályą́ą dooleeł."
                },
                {
                    "number": 3,
                    "text": "Dóó kʼad, Joseph, akéeʼdi niʼdizhchínígíí, dóó tiʼhooshníihgo doo kééhatʼínígidę́ę́ʼ chʼíniníłtínígíí, Bóhólníihii hoolʼáágóó nikʼijídlíi dooleeł, háálá náásgóó naʼáłchíní danilį́į dooleełígíí doo ałtso ndooltsił da."
                },
                {
                    "number": 4,
                    "text": "Jó háálá, ni éí shitsʼą́ą́dóó hosínílį́į́ʼ; dóó Joseph yisnáhgo Egyptgóó abiʼdooltį́hę́ę éí bitsʼą́ą́dóó hosélį́į́ʼ. Dóó Bóhólníihii Joseph yił ałhaʼdeetʼánę́ę éí tsʼídá ayóó ádaatʼé."
                },
                {
                    "number": 5,
                    "text": "Ákohgo, Joseph éí tʼáá aaníí dííshjį́ nihiyoołkáłígíí yiyiiłtsą́. Dóó Bóhólníihii hoł ahaʼdeetʼą́ągo, hó hatsʼą́ą́dóó óchíłígíí bineestʼąʼ bitahdóó Bóhólníihii Diyin God diné yáʼátʼéehii néididoołjah Israel bighandóó danilíinii, dóó éí Messiah da, ndi tʼáá sahdii ałtsʼádookah, ákótʼée ndi, éí Bóhólníihii yił ałhaʼdeetʼánę́ę bééhodoonih éí Messiah kʼad dííshjį́įdi hoolzhishdi bił ííshją́ą́ ádadoolnííł, beʼadziilii bee, chahałheełdóó ńléí adinídíinjįʼ chʼíidooʼish—aooʼ, chahałheeł doo yitʼį́į́dóó dóó dahoʼdeesnahą́ą biyiʼdę́ę́ʼ tʼáá nííkʼe nahjįʼ chʼíbidiʼdootʼish."
                },
                {
                    "number": 6,
                    "text": "Háálá Joseph tʼáá aaníí ádííniid, kóníigo: Ééhózinii yaa halneʼii éí Bóhólníihii shiDiyin God łaʼ yidínóosééł, éí éiyá shitsʼą́ą́dóó oochíłígíí bineestʼąʼ yichʼįʼ ééhózinii yaa halneʼii tsʼídá yáʼátʼéehii nilį́į dooleeł."
                },
                {
                    "number": 7,
                    "text": "Aooʼ, Joseph tʼáá aaníí ádííniid: Bóhólníihii kóshiłní: Ééhózin yaa halneʼii tsʼídá yáʼátʼéehii éí nitsʼą́ą́dóó oochíłígíí bineestʼąʼ bitahdóó łaʼ dínéesééł; dóó éí éiyá, nitsʼą́ą́dóó oochíłígíí bineestʼąʼ ayóó bił danilį́į dooleeł. Dóó beehazʼáanii łaʼ baa deeshłééł, nitsʼą́ą́dóó oochíłígíí bineestʼąʼ, bikʼisóó danilíinii, bá ndoolnish, dóó éí éí tsʼídá bił yáʼádaatʼéeh dooleeł, índa naanishígíí éí danihizhéʼé bił ahadaʼdinishtʼánę́ę bił béédahodoozįįł."
                },
                {
                    "number": 8,
                    "text": "Dóó beehazʼáanii baa deeshłééł, náánáłaʼ naanish óóleʼ lágo bidideeshniił, tʼáá hazhóʼó naanish baa diníʼánígíí tʼéiyá. Áádóó ayóó átʼéego baa ntséskees dooleeł; háálá éí éiyá shinaanish shá íidoolííł."
                },
                {
                    "number": 9,
                    "text": "Dóó Mosesgi átʼáo ayóó átʼéii dooleeł, éí nihá dínéessééł nihidííniidę́ę, shidineʼé, yisdéidooʼish biniiyé, O Israel bighandóó danilíinii."
                },
                {
                    "number": 10,
                    "text": "Dóó Moses éí dínéesééł, nidineʼé Egypt bikéyahdóó chʼíidooʼish."
                },
                {
                    "number": 11,
                    "text": "Ákondi ééhózinii yaa halneʼii nitsʼą́ą́dóó óchíłígíí bineestʼąʼ bitahdóó laʼ dínéessééł; dóó sheʼadziilii baa deeshłéełgo nitsʼą́ą́dóó óchíłígíí bikʼǫ́ǫ́ʼ bitahjįʼ shizaad doolyééł—dóó Bóhólníihii ání, doo shizaad tʼéiyá doolyéeł da, ndi shizaad tʼáá íídą́ą́ʼ baa daheesyáhígíí, ałdóʼ deidoodląął."
                },
                {
                    "number": 12,
                    "text": "Ákohgo, nitsʼą́ą́dóó óchíłígíí bineestʼąʼ ndaʼdoozoh; dóó Judah bitsʼą́ą́dóó oochíłígíí bineestʼąʼ ndaʼdoozoh, dóó nitsʼą́ą́dóó oochíłígíí bineestʼąʼ ńdeidíyóozohígíí, dóó Judah bitsʼą́ą́dóó óchíłígíí bineestʼąʼ ńdeidíyóozohígíí ałdóʼ, éí ałhąąh dínóosééł, naʼnitin doo tʼáá aanínígíí éí tʼóó ádaatʼé yididooniił dóó saad dahólónígíí niʼ kwíidoolííł, dóó nitsʼą́ą́dóó oochíłígíí bineestʼąʼ kʼé bitah hólǫ́ǫgo íidoolííł, dóó bizhéʼé yę́ę náasdi bideiyiłkáhígíí bił béédahodoozįįł, dóó bił ahadaʼdinishtʼánę́ę ałdóʼ bił béédahodoozįįł, ní Bóhólníihii."
                },
                {
                    "number": 13,
                    "text": "Dóó doo bidziil yę́ę binahjįʼ bitsxeʼgo ádoolnííł, tʼáá ałtso shidineʼé bitahgóó shinaanish haalwod bijį́įdi, hashtʼeʼánihiʼdilnéeh dooleeł, O Israel bighandóó danohłíinii, ní Bóhólníihii."
                },
                {
                    "number": 14,
                    "text": "Dóó ákótʼáo Joseph náásgóígíí yaa hoolneʼ, kóníigo: Jó, Bóhólníihii ééhózin yaa halneʼii yikʼihodidoodliił; dóó dadiyiilyééł danízinígíí éí ałtso niʼ kwíidoolííł; háálá díí ahaʼdeetʼáanii, Bóhólníihii bitsʼą́ą́dóó shóíséłtʼeʼígíí, éí shitsʼą́ą́dóó óchíłígíí bineestʼąʼ bitahdóó, ałtso biʼdoolnííł. Jó, tʼáá aaníí éí shił bééhózin díí ahaʼdeetʼánígíí biʼdoolnííł."
                },
                {
                    "number": 15,
                    "text": "Dóó bízhiʼ éí, shízhiʼígíí bee yídóojiił; dóó bizhéʼédóʼ yił aheelyée doo. Dóó shígi átʼée dooleeł; háálá díí tʼáadoo leʼé, Bóhólníihii bílaʼ yee neidoołtééł, éí Bóhólníihii bibee adziilii bee shidineʼé yisdáʼiidoonił."
                },
                {
                    "number": 16,
                    "text": "Aooʼ, ákótʼéego Joseph náásgóígíí yaa hoolneʼ: Díí éí tʼáá aaníí biʼdoolnííł nisin, Moses tʼáá aaníí doogááł hodooʼniidígi átʼáo; háálá Bóhólníihii éí áshidííniid, hoolʼáágóó naʼáłchíní danilį́į dooleełígíí baa áháshyą́ą dooleeł."
                },
                {
                    "number": 17,
                    "text": "Dóó Bóhólníihii ádííniid: Mosesgi átʼéhígíí éí dínéesééł; áádóó bigish yee bidziilgo ádeeshłííł; dóó shibeehazʼáanii baa deeshłééł dóó nááyidíyóozoh. Ákondi éí doo hazhóʼó yáłtiʼgóó ádeeshłííł, áko doo ayóó yáłtiʼ da dooleeł, índa doo éí ayóó saad yee yáłtiʼ dago ádeeshłííł. Ndi tʼáá shílaʼ bee, shibeehazʼáanii bá nááhídéesoh; dóó bá yáłtiʼii éí bá ádeeshłííł."
                },
                {
                    "number": 18,
                    "text": "Dóó Bóhólníihii ałdóʼ áshidííniid: Nitsʼą́ą́dóó oochíłígíí bineestʼąʼ bá ééhózinii yaa halneʼii dínéesééł; dóó bá yáłtiʼii éí hólǫ́ǫgo ádeeshłííł. Dóó shí, jó, sheʼadziilii bąąh ndeeshłéełii nitsʼą́ą́dóó oochíłígíí bineestʼąʼ ńdaʼiidzoh yę́ę néidzoh dooleeł biniiyé, dóó nitsʼą́ą́dóó oochíłígíí bineestʼąʼ yichʼįʼ naʼazogo ádeeshłííł; áádóó nitsʼą́ą́dóó oochíłígíí łaʼ yáłtiʼii nilį́įgo yaa halneʼ dooleeł."
                },
                {
                    "number": 19,
                    "text": "Dóó saad néidíyóozohígíí éí, shintsékees beełtʼéego saad aláahdi ádaatʼé nízingo náasdi nitsʼą́ą́dóó óchíłígíí bineestʼąʼ bichʼįʼ íidoolííł. Dóó náasdi nitsʼą́ą́dóó óchíłígíí bineestʼąʼ niʼdóó yichʼįʼ chaał yádaałtiʼ dooleeł; háálá beʼoodląʼ éí shił bééhózin."
                },
                {
                    "number": 20,
                    "text": "Dóó éí niʼdóó yéigo yádaałtiʼ dooleeł; índa bikʼis niheʼiinaʼ łahgo áńdaahdlééh deiłníi dooleeł, azhą́ bitaʼ tʼóó ahayóí są́ náʼoogą́ąʼ ndi. Áádóó dabizaad doo nanitłʼahgóó bikʼiʼdiitįįhígíí, bikʼehgo áhodoonííł."
                },
                {
                    "number": 21,
                    "text": "Háálá beʼoodląʼ dahólónígíí biniinaa bizaad náasdi shizééʼdóó bikʼisóó éí nitsʼą́ą́dóó óchíłígíí bineestʼąʼ deididootsʼį́į́ł; dóó bizaad doo dabidziilígíí beʼoodląʼ binahjįʼ ayóó dabidziilgo ádadeeshłííł, binahjįʼ ałkʼidą́ą́ʼ danihizhéʼé yę́ę bił ahadaʼdinishtʼánę́ę yéédadoolnih."
                },
                {
                    "number": 22,
                    "text": "Dóó kʼad, jó, shiyeʼ Joseph, díigi átʼáo éí ałkʼidą́ą́ʼ shizhéʼé sání yę́ę, náásgóígíí yaa hoolneʼ."
                },
                {
                    "number": 23,
                    "text": "Ákohgo, háálá díí bee ałhaʼdeetʼánígíí binahjįʼ nikʼihojisdliʼ; áko naʼáłchíní danilį́į dooleełígíí doo ndooltsił da, háálá saad naaltsoos biyiʼígíí éí deidoodląął."
                },
                {
                    "number": 24,
                    "text": "Dóó tʼááłáʼí ayóo bidziilgo bitahdóó yidoozįįł, ląʼígo yáʼátʼéehii íidoolííł, bizaad dóó binaanish bee, Diyin God bibee naʼanishí nilį́įgo, tʼáá íiyisíí beʼoodląʼ bidziilgo, naanish doo ájóleʼii íidoolííł, dóó Diyin God binááł ayóó átʼéii íidoolííł, binahjįʼ Israel bighandóó danilíinii, dóó nikʼisóó baʼáłchíní danilį́į dooleełígíí bichʼįʼ, ląʼída tʼáadoo leʼé doo béédahózinę́ę ninéidoodlééł."
                },
                {
                    "number": 25,
                    "text": "Dóó kʼad, Joseph, nikʼihojoosdlííʼ. Jó, tʼahdii éí áníłtsʼíísíyeeʼ, ákohgo nikʼis, Nephi bizaad yísíníłtsʼą́ą́ʼ doo, dóó díí saad ninááł bee haasdzíʼígíí bikʼehgo ná biʼdoolnííł. Nizhéʼé kʼadę́ę náádiilyéhígíí bizaad béénílniih. Amen."
                }
            ]
        },
        "/study/scriptures/bofm/2-ne/4": {
            "uri": "/study/scriptures/bofm/2-ne/4",
            "title": "2 Nephi 4",
            "data_type": "chapter",
            "chapter_name": "Wóltaʼii 4",
            "chapter_summary": [
                "Lehi áłchíní náás nootʼį́łígíí yikʼijisdliʼ dóó yá nahaʼá—Ádin silį́į́ʼ dóó łeeh biʼdooltį́—Nephi Diyin God biyáʼátʼéehii tʼáá íiyisíí yaa bił hózhǫ́—Nephi Bóhólníihii hoolʼáágóó yaʼólí silį́į́ʼ. Díí tʼah doo Jesus biʼdichíhę́ędą́ą́ʼ 588–570 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad, shí, Nephi, shizhéʼé náásgóígíí yaa nahasneʼę́ę baa yáshtiʼ, díí éí Joseph, Egyptgóó biʼdisnáhą́ą baa haneʼ."
                },
                {
                    "number": 2,
                    "text": "Jó áko, tʼáá ałtso baʼáłchíní danilį́į doo náásgóígíí yaa hoolneʼ dooleełígíí yaa yááłtiʼ. Áádóó náásgóígíí yaa halneʼgo yaa náʼiidzohígíí, doo ląʼída biláahdi ádaatʼée da. Dóó nihí dóó nihaʼáłchíní danilį́į dooleełígíí yaa yááłtiʼ; dóó éí éiyá béésh łitsoii bikáaʼgi haneʼígíí nááháasdzo."
                },
                {
                    "number": 3,
                    "text": "Ákohgo, shizhéʼé, Joseph náásgóígíí yaa hoolneʼ yaa yááłtiʼgo dóó bikʼijįʼ, Laman baʼáłchíní, biyeʼ, dóó bitsiʼ, ahaniiníʼeezh, dóó kóyidííniid: Jó, shitsóóké, dóó shinálíké danohłíinii, éí sheʼawééʼ alą́ąjįʼígíí, biyeʼ dóó bitsiʼ danohłíinii, shizaad dadidoohtsʼį́į́ł nisin."
                },
                {
                    "number": 4,
                    "text": "Háálá Bóhólníihii Diyin God ádííniid: Áko shibeehazʼáanii bikʼeh dahonołʼį́įgo índa díí kéyah bikáaʼgi yáʼátʼéehgo iiná bee náás didookah, dóó shibeehazʼáanii doo bikʼeh dahonołʼį́į́góó índa shitsʼą́ą́dóó nahjįʼ kónihidiʼdoolnííł."
                },
                {
                    "number": 5,
                    "text": "Jó ndi, shiyeʼ dóó shitsiʼ nohłínígíí, tʼah doo nááshiʼdiilyéhídą́ą́ʼ tʼáá hazhóʼó bee akʼihojídlíhígíí bee nihá sodideeszįįł ndi; jó háálá, yáʼátʼéhíjígo bee nihidiʼneesdzą́ągo doo bitsʼádoohkah da."
                },
                {
                    "number": 6,
                    "text": "Ákohgo, hóyéeʼgo nihikʼijįʼ haʼoodzíiʼgo, akʼihojídlíhígíí nihąąh ninishłé, áko hóyéeʼgo nihikʼijįʼ haʼoodzíʼígíí nahjįʼ nihá kódoolnííł dóó nihishchíinii éí baa ńdoolyééł."
                },
                {
                    "number": 7,
                    "text": "Ákohgo, sheʼakʼihojídlíhígíí biniinaa Bóhólníihii Diyin God doo bíniʼdii ałtso ádoodįįł dago íidoolííł; ákohgo, Diyin God éí nihaa joobaʼ doo, índa hoolʼáágóó naʼáłchíní danilį́į dooleełígíí ałdóʼ yaa joobaʼ dooleeł."
                },
                {
                    "number": 8,
                    "text": "Áádóó shizhéʼé Laman bitsiʼ dóó biyeʼ yichʼįʼ yááłtiʼgo índa, Lemuel bitsiʼ dóó biyeʼ shidááhdóó ndadoohʼish níigo bidááhdóó niitʼeezh."
                },
                {
                    "number": 9,
                    "text": "Dóó kóníigo, yichʼįʼ yááłtiʼ: Jó, shitsóóké dóó shinálíké danohłíinii shiyeʼ naaki góneʼ naagháhígíí biyeʼ dóó bitsiʼ danohłíinii; jó Laman biyeʼ dóó bitsiʼ sodizin bee bá haasdzííʼ yę́ę nihídóʼ nihaa nishłé; ákohgo, doo éí ałtso nanihiʼdooltsił da; háálá nihoolzhiizhdi nihaʼáłchíní dooleełígíí bikʼidahojidoodliił."
                },
                {
                    "number": 10,
                    "text": "Áádóó shizhéʼé ałtso yichʼįʼ yááłtiʼgo, jó, Ishmael biyeʼ danilíinii, aooʼ, dóó índa tʼáá ałtso bighandóó yichʼįʼ yááłtiʼ."
                },
                {
                    "number": 11,
                    "text": "Áádóó bikʼijįʼ ałtso yichʼįʼ yááłtiʼgo, Sam yichʼįʼ hanáánáádzííʼ, kóníigo: Ni, dóó naʼáłchíní dooleełígíí bikʼihojídlíi dooleeł; háálá Nephigi átʼáo kéyah shóidííłtʼeeł. Dóó naʼáłchíní dooleełígíí dóó baʼáłchíní dooleełígíí yił naakai dooleeł; dóó nikʼisígi ánítʼée dooleeł, dóó náásgóó naʼáłchíní danilį́į dooleełígíí éí ałdóʼ áájí baʼáłchíní danilį́į dooleełígíí ałdóʼ ádaatʼée dooleeł; dóó níiníłką́ąjįʼ nikʼihojídlíi dooleeł."
                },
                {
                    "number": 12,
                    "text": "Áádóó shizhéʼé, Lehi, tʼáá ałtso bighan hazʼą́ą dooleełígíí yichʼįʼ yááłtiʼgo, bijéí biyiʼdóó íinízin dóó Bóhólníihii biiʼSizíinii bił hólónígíí bikʼehgo yááłtiʼgo índa, są́ yiih yíyá. Áádóó éí náádiilyá, dóó łeeh yiltį́."
                },
                {
                    "number": 13,
                    "text": "Áádóó náádiilyáádóó tʼáadoo díkwíida yiłkaahí, Laman dóó Lemuel dóó Ishmael biyeʼ danilíinii Bóhólníihii hachʼįʼ hahaasdzíʼígíí biniinaa shichʼįʼ bá dahóóchįįd."
                },
                {
                    "number": 14,
                    "text": "Háálá shí, Nephi, bizaadígíí bikʼehgo, éí bichʼįʼ yáníłtiʼ shidiʼníigo biniinaa bichʼįʼ yááłtiʼ; háálá ląʼígo bichʼįʼ yéíłtiʼ, dóó shizhéʼé ałdóʼ, tʼah doo náádiilyéhę́ędą́ą́ʼ yichʼįʼ yááłtiʼ; ląʼída ádííniidígíí éí nááná łaʼ shibéésh tʼą́hí bikááʼ haneʼígíí bikááʼ nááháasdzo; háálá shidineʼé bitahgóó ádahóótʼįįdígíí éí náánáłahjí shibéésh tʼą́hí bikááʼ nááháasdzo."
                },
                {
                    "number": 15,
                    "text": "Dóó shijéí biyiʼdóó íinisinígíí, dóó Diyin God bizaad béésh łitsoii tʼą́hí biyiʼ bee bikʼeʼeshchínígíí, díí bikááʼ nááhásóóh. Háálá shitsʼíís dóó shiyiʼsizíinii Diyin God bizaad tʼáá íiyisíí bił nizhóní, dóó shijéí bee tʼáá íiyisíí baa ntséskees, dóó shaʼáłchíní yitsʼą́ą́dóó ídahwiidoołʼááł dóó yee dínóosééł biniiyé nááhásóóh."
                },
                {
                    "number": 16,
                    "text": "Jó, shitsʼíís dóó shiyiʼsizíinii Bóhólníihii biiʼ nilíinii tʼáá íiyisíí yaa bił hózhǫ́; dóó tʼáá áłahjįʼ tʼáadoo leʼé yiiłtsánígíí dóó disétsʼą́ʼígíí tʼáá íiyisíí shijéí bee baa ntséskees."
                },
                {
                    "number": 17,
                    "text": "Ákótʼée ndi, azhą́ Bóhólníihii biyáʼátʼéehii ayóó átʼéii ndi, binaanish tʼáá íiyisíí ayóó átʼé dóó nizhónígo shił ííshją́ą́ áyiilaa ndi, shijéí neezgaigo ání: O tʼáá íiyisíí hastiin doo bił hózhóonii nishłį́! Aooʼ, atsʼíískʼehgo nisinígíí biniinaa shijéí tʼáá íiyisíí yínííł silį́į́ʼ; bąąhági átʼéii baa niséyáhígíí biniinaa shitsʼíís dóó shiyiʼsizíinii tʼáá íiyisíí yínííł nízin."
                },
                {
                    "number": 18,
                    "text": "Sistłʼáséyah, háálá hoʼdinitaah dóó bąąhági átʼéii doo bínísdzilígíí biniinaa."
                },
                {
                    "number": 19,
                    "text": "Dóó baa shił hózhǫ́ǫ doo nisingo, shijéí neezgai łeh, shibąąhági átʼéii biniinaa; ákótʼée ndi, baʼííníshłíhígíí éí shił bééhózin."
                },
                {
                    "number": 20,
                    "text": "ShiDiyin God shíká análwoʼ, doo kééhatʼínígi tiʼhooshníihgo áádę́ę́ʼ shinílóóz; dóó tónteel bikáaʼgi shíká eelwod."
                },
                {
                    "number": 21,
                    "text": "Beʼayóó óʼóʼníinii shiiʼ hadéébįįd, tsʼídá shitsʼíís ałtso néidiilá."
                },
                {
                    "number": 22,
                    "text": "Shikʼijįʼ danilínę́ę yikʼeh deesdlį́į́ʼ, shidááhdę́ę́ʼ bitah dahoditsízgo áyiilaa."
                },
                {
                    "number": 23,
                    "text": "Jó, jį́įgo shisodizin yidiiztsʼą́ą́ʼ, dóó tłʼééʼ biyiʼ ééhózinii ił áhoodzaa binahjįʼ ííshją́ą́ ííłʼį́į́ ńtʼę́ę́ʼ."
                },
                {
                    "number": 24,
                    "text": "Dóó jį́įgo éí tʼáá íiyisíí bichʼįʼ sodiszin; aooʼ, yáʼąąshgóó shinééʼ bee hodiitsʼaʼgo sodiszin; dóó diyin yá ndaalʼaʼii shichʼįʼ adahaaskai dóó ndashineeztą́ą́ʼ."
                },
                {
                    "number": 25,
                    "text": "Dóó biʼIiʼsizíinii bitʼaʼ bikááʼ shitsʼíís hólǫ́ǫgo dził ayóó ádaatʼéhígíí bighą́ą́ʼgóó shił haazhʼáázh. Dóó shinááʼ bee tʼáadoo leʼé ayóó átʼéii nééłʼį́į́ʼ, aooʼ, diné yidoołtséłígíí éí doo yíneelʼáanii ndi; éí bąą éí doo bikááʼ ádíílíił da shiʼdooʼniid."
                },
                {
                    "number": 26,
                    "text": "O índa, ayóó ádaatʼéii yiiłtsą́ą ndi, dóó Bóhólníihii beʼajoobaʼ tʼáá íiyisíí ląʼígo yee nihookááʼ dineʼé yaa níyáa ndi, haʼátʼíísh éí biniiyé shijéí yicha dóó shitsʼíís dóó shiyiʼsizíinii yínííł yiiʼ hólǫ́ǫ dooleeł, dóó shitsʼíís doo bidziil da yileeh, dóó sheʼadziil niʼ kwáániił dooleeł, díí tiʼhooshníhígíí biniinaa?"
                },
                {
                    "number": 27,
                    "text": "Dóó haʼátʼíísh éí biniiyé shitsʼíís biniinaa bąąhági átʼéii bá hoséłʼą́? Aooʼ, haʼátʼíísh biniiyé bąąhági átʼéii bá hoséłʼą́, binahjįʼ doo yáʼáshóonii shijéí biyiʼdi bá hoséłʼą́ shił hodeesyeelę́ę yidoołchxǫǫł dóó shitsʼíís dóó shiyiʼsizíinii atíidoolííł? Haʼátʼíísh biniiyé shikʼijįʼ danilínígíí bichʼįʼ shá háchįʼ?"
                },
                {
                    "number": 28,
                    "text": "Chʼéénídzííd, shitsʼíís dóó shiyiʼsizíinii! Tʼáadoo bąąhági átʼéii bee niʼkwínítʼéhé. Nił hózhǫ́, O shijéí, áádóó shitsʼíís dóó shiyiʼsizíinii beʼenaʼí bá hoołʼaah lágo."
                },
                {
                    "number": 29,
                    "text": "Tʼáadoo shikʼijįʼ danilínígíí biniinaa nánááháchįįhí. Tiʼhooshníhígíí biniinaa tʼáadoo sheʼedziil niʼ kwíínísiní."
                },
                {
                    "number": 30,
                    "text": "Nił hózhǫ́, O shijéí, dóó Bóhólníihii bichʼįʼ sodílzin, dóó kódíníigo: Bóhólníihii, hoolʼáágóó naa hashniih dooleeł; shitsʼíís dóó shiyiʼsizíinii naa bił hózhǫ́ǫ dooleeł, ShiDiyin God, shitseʼ bee yisdáʼiildéehii nilíinii."
                },
                {
                    "number": 31,
                    "text": "O Bóhólníihii, yisdánáshidííłtéłísh? Sheʼenaʼí bílákʼeedóó, yisdánáshidííłtéłísh? Bąąhági átʼéii hólǫ́ǫgo bikʼee shitah hoditsxizgo dóó tʼóó baaʼih nisingo áshidíílíłísh?"
                },
                {
                    "number": 32,
                    "text": "Chʼį́įdiitah biyah atiin góneʼ tʼáá áłahjįʼ shá dáʼdeelkaal dooleeł laanaa, háálá shijéí yisdił dóó shiiʼsizíinii díí asésiihígíí yąąh bíniʼ! O Bóhólníihii, tʼáá shǫǫdí, niyáʼátʼéehii bee honítʼiʼgi shidáʼdóółkaał lágo, áko tééh góyaa yisháał dooleeł, áko dilkǫǫhgo atiinígíí tʼéiyá bikááʼ yisháał dooleeł."
                },
                {
                    "number": 33,
                    "text": "O Bóhólníihii, tʼáá shǫǫdí, niyáʼátʼéehii éénééz shikíníłtʼih! O Bóhólníihii, tʼáá shǫǫdí, sheʼenaʼí adashiłʼíinii bił chʼídeeshwołgo bitsʼádeeshwołgo shá áhólééh! Tʼáá shǫǫdí tʼáá shitsiijįʼ atiin kʼéhózdongo shá ánílééh! Tʼáadoo leʼé shidínóołtłʼahígíí, tʼáadoo shidáahgi nihíʼaahí—ndi shilą́ąjįʼ shá hashtʼehwiinísin, dóó tʼáadoo shidáahgi tʼáadoo leʼé nihíléhé, ndi sheʼenaʼí adashiłʼíinii éí tʼáadoo leʼé bidáahgi nihínííł."
                },
                {
                    "number": 34,
                    "text": "OBóhólníihii, ni éí naʼííníshłí, dóó hoolʼáágóó éí naʼííníshłíi dooleeł. Bílaʼashdlaʼii éí doo baʼííníshłíi da; háálá tʼáá háiida bílaʼashdlaʼii yaʼólíhígíí éí hóyéeʼii yiih doogáałgo shił bééhózin. Aooʼ, hóyéeʼii biishdoogááł tʼáá háíshį́į́ bílaʼashdlaʼii yaʼólíhígíí éí doodago bílaʼashdlaʼii bibee adziilii yaa joozlíʼígíí."
                },
                {
                    "number": 35,
                    "text": "Aooʼ, tʼáá aaníí shił bééhózin, Diyin God tʼáá jííkʼe tʼáá háiida biʼdókeedígíí yaʼdoolééł. Aoo, shiDiyin God éí tʼáá aaníí shaʼ doolééł, yáʼátʼéhígíí yíníshkeedgo; éí bąą hodiitsʼaʼgo nichʼįʼ sodiszin dooleeł; aooʼ, nichʼįʼ deeshcha, shiDiyin God, tʼáá ákogi átʼéii sheʼadziilii nílíinii. Jó, hoolʼáágóó shisodizin diitsʼaʼ dooleeł, sheʼadziilii dóó hoolʼáágóó shiDiyin God nílíinii. Amen."
                }
            ]
        },
        "/study/scriptures/bofm/2-ne/5": {
            "uri": "/study/scriptures/bofm/2-ne/5",
            "title": "2 Nephi 5",
            "data_type": "chapter",
            "chapter_name": "Wóltaʼii 5",
            "chapter_summary": [
                "Nephi bidineʼé Laman bidineʼé yitsʼákai, Moses bibeehazʼáanii yikʼeh dahółʼį́, dóó Diyin God bighan ádeilééh. Díí tʼah doo Jesus biʼdichíhę́ędą́ą́ʼ 588–559 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Jó, áádóó shí, Nephi, shínaaí á háchįʼígíí biniinaa, tʼáá áłahjįʼ Bóhólníihii shiDiyin God bichʼįʼ sodiszin."
                },
                {
                    "number": 2,
                    "text": "Jó ndi, tʼóó yówehédi shichʼįʼ bá háchįʼ, áko índa dadiyiilyééł daniizį́į́ʼ."
                },
                {
                    "number": 3,
                    "text": "Aooʼ, shidááh yáłtiʼ daazlį́į́ʼ, kódaaníigo: Nihitsilí nihinaatʼáanii deeshłeeł nízingo nihaa ntsékees; dóó biniinaa ayóó átʼáo tiʼdahwiisiiʼniiʼ; ákohgo kʼad éí dahodiyiilyééł, áko bizaad doo bikʼee tiʼnáádahwiidiiʼnih da. Jó áko, doo éí nihinaatʼáanii jidooleeł da; háálá nihí alą́ąjįʼ niidlínígíí éí, díí diné binaatʼáanii ílíinii, nihaa deetʼą́."
                },
                {
                    "number": 4,
                    "text": "Kʼad, doo éí tʼáá ałtso saad yee shikʼijįʼ hadahasdzíʼę́ę díí béésh tʼą́hí bikááʼ haneʼígíí doo bikááʼ áshłéeh da. Ndi dadiyiilyééł daanínę́ę, tʼéiyá baa hashneʼ."
                },
                {
                    "number": 5,
                    "text": "Áádóó Bóhólníihii shił nááhoolneʼ, kóníigo, éí shí, Nephi, dóó tʼáá háiida ádeinízinígíí, doo kééhatʼínígi dah didoohnééł, nihínaaí bitsʼą́ą́dóó nihidííniid."
                },
                {
                    "number": 6,
                    "text": "Ákohgo áádóó, shí, Nephi, sheʼesdzáán dóó shaʼáłchíní dóó Zoram ałdóʼ, dóó beʼesdzáán dóó baʼáłchíní, índa Sam, shínaaí, dóó beʼesdzáán dóó baʼáłchíní dóó Jacob dóó Joseph, shitsilí yázhí, dóó shádí dóó shideezhí ałdóʼ, áádóó háíshį́į́ shídóʼ, dóó danízinígíí. Dóó tʼáá ałtso shił dadiikaihígíí éí Diyin God kótʼáogo nínígíí dóó nihił ííshją́ą́ áyiilaaígíí deiyoodlánígíí tʼéí ádáátʼį́; áko, shizaad deidiiztsʼą́ą́ʼ."
                },
                {
                    "number": 7,
                    "text": "Dóó nihiníbaal dóó tʼáadoo leʼé chodeidiilʼįįłígíí, doo kééhatʼínígi bił dah dadiiʼná tʼáá yiiʼnéełgo tʼóó ahayóí danihiiską́. Áádóó, tʼáá yiiʼnéełgo ląʼída danihiiską́ągo índa, nihiníbaal ndasiiʼnil."
                },
                {
                    "number": 8,
                    "text": "Dóó shidineʼé éí niniiʼnánígíí, Nephi bee deiyídíijiił dadííniid; áko Nephi éí, hoolyéego yee deiyízhiʼ."
                },
                {
                    "number": 9,
                    "text": "Dóó tʼáá ałtso shił naakaiígíí, Nephi bidineʼé deiniilyée dooleeł, dadííniid."
                },
                {
                    "number": 10,
                    "text": "Dóó tʼáá ałtsojįʼ Bóhólníihii yee nahwiisʼáanii, dóó bibeehazʼáanii dóó yee hahaadzihii bikʼeh dahoniilʼį́į́ ńtʼę́ę́ʼ, díí éí Moses bibeehazʼáanii bikʼehgo."
                },
                {
                    "number": 11,
                    "text": "Dóó Bóhólníihii éí nihił hólǫ́ǫ́ ńtʼę́ę́ʼ; dóó tʼáá íiyisíí náásdeekai; háálá kʼǫ́ǫ́ʼ kʼéédadiilyéehgo tsʼídá ląʼígo ńdaʼniiltį́į́h ńtʼééʼ. Áádóó dibé dóó tłʼízí, dóó béégashii ádaatʼéii índa naaldlooshii ałʼąą ádaatʼéhígíí, nihee dahazlį́į́ʼ."
                },
                {
                    "number": 12,
                    "text": "Dóó shí, Nephi, béésh łitsoii tʼą́hí bikááʼ haneʼ nááháasdzo yę́ę ałdóʼ níʼą́; dóó tʼáadoo leʼé nímazgo, biyiʼ dah astsihígíí, bikʼehgo niiʼnánę́ę, Bóhólníihii bílaʼ yee, shizhéʼé yá áyiilaahą́ą ałdóʼ níʼą́ naʼasdzo yę́ę bikʼehgo."
                },
                {
                    "number": 13,
                    "text": "Áádóó, tʼáá íiyisíí náás deekai, dóó nihidineʼé ląʼída silį́į́ʼ díí kéyah bikáaʼgi."
                },
                {
                    "number": 14,
                    "text": "Dóó shí, Nephi, Laban bibééshhał ńdiitą́, dóó bikʼehgo bééshhał ląʼída ádaashłaa, Laman bidineʼé daosyeʼígíí baa ayoʼhoolníihgo bąą; háálá shí dóó shaʼáłchíní dóó shidineʼé dabiʼdiʼnínígíí deijoołáhígíí shił bééhózingo biniinaa."
                },
                {
                    "number": 15,
                    "text": "Dóó shidineʼé, kin álʼínígíí bee nanétą́ą́ʼ, dóó tʼáá ałtso tsin, dóó béésh nitłʼizii, dóó béésh łichíiʼii, índa béésh łitsoii, dóó béésh óola, dóó béésh łigai, índa tʼáá ałtso béésh daʼílíinii ałʼąą ádaatʼéhígíí, bee naʼanishígíí dóó álʼínígíí bee nanétą́ą́ʼ: Háálá díí éí tʼóó ádahayóí."
                },
                {
                    "number": 16,
                    "text": "Dóó shí, Nephi, Diyin bighan íishłaa; dóó Solomon Diyin bighan áyiilaahą́ą bikʼehgo íishłaa ákondi tʼáadoo leʼé daʼílínígíí tʼéiyá áłchʼį́į́dígo bee íishłaa; háálá, díí kéyah bikáaʼgi ákódaatʼéhígíí tʼáá ádingo biniinaa, ákohgo Solomon biDiyin bighangi átʼáo ádoolníiłgo doo bihónéedzą́ą da. Ákondi ályaaígi éí Solomon Diyin bighan áyiilaa yę́ę nahalin; dóó tsʼídá nizhónígo ályaa."
                },
                {
                    "number": 17,
                    "text": "Áádóó shí, Nephi, shidineʼé ayóó ndaalnishgo íishłaa, dóó bílaʼ yee ndaalnishgo íishłaa."
                },
                {
                    "number": 18,
                    "text": "Áádóó, aláahdi nihinaatʼáanii dííleeł dashiłníí ńtʼę́ę́ʼ. Ndi shí, Nephi éí doo aláahdi binaatʼáanii dahólǫ́ǫ da dooleeł nisin ńtʼę́ę́ʼ; ákótʼée ndi, tʼáá bííníshghahígi átʼáo bíká eeshwod."
                },
                {
                    "number": 19,
                    "text": "Jó áádóó, Bóhólníihii saad yee haadzíʼę́ę, shínaaí binaatʼáanii dóó binaʼnitiní nílį́į dooleeł nínę́ę, éí beʼelyaa. Ákohgo, dadiyiilyééł daaníijįʼ ahoolzhiizhgo, Bóhólníihii ánínę́ęgi átʼáo tʼáá aaníí shikʼisóó binaatʼáanii dóó binaʼnitiní nishłį́į́ ńtʼę́ę́ʼ."
                },
                {
                    "number": 20,
                    "text": "Ákohgo, Bóhólníihii saad yee shichʼįʼ haadzíʼę́ę éí beʼelyaa, éí kóníigo: Háálá nizaad doo dayiistsʼą́ą́ʼgóó éí Bóhólníihii bitsʼą́ą́dóó nahjįʼ ábidiʼdoolnííł. Jó áádóó, tʼáá aaníí bitsʼą́ą́dóó nahjįʼ ábiʼdiilyaa."
                }
            ]
        },
        "/study/scriptures/bofm/2-ne/9": {
            "uri": "/study/scriptures/bofm/2-ne/9",
            "title": "2 Nephi 9",
            "data_type": "chapter",
            "chapter_name": "Wóltaʼii 9",
            "chapter_summary": [
                "Jew dineʼé kéyah baa dahideestʼánę́ędi ahínáhidookah—Bąąhági átʼéii Bikʼé Nináʼílyáhígíí éí diné Asiihgo Adáátłizh yę́ę yá yikʼé nináʼnídlá—Daneeznánígíí bitsʼíís łeeyiʼ naazhjeʼę́ędę́ę́ʼ hahidookah, dóó biyiʼsizíinii chʼį́įdiitahdę́ę́ʼ dóó iiʼsizíinii bikéyah hózhónídę́ę́ʼ nihidookah—Bá ndahodiyootʼááł—Bąąhági átʼéii Bikʼé Nináʼílyáhígíí ánoonééł, chʼį́įdiitah, chʼį́įdii beʼiiníziinii, dóó hoolʼáágóó tiʼhoonííh bitsʼą́ą́dóó diné yisdáyínííł—Yáʼátʼéehgo dahinánígíí Diyin God bił hazʼą́ądi yisdáhidookah—Ndaʼiisdzííʼ bąąh daʼílínígíí ííshją́ą́ ádaalyaa—Israel beʼAyóó Átʼéii dáńdítį́hí yaa áhályą́. Díí tʼah doo Jesus biʼdichíhę́ędą́ą́ʼ 559–545 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad, shikʼisóó ayóí ánihííníshʼníinii, Bóhólníihii bibee ahadaʼdeetʼaahii Israel bighandóó danilíinii tʼáá ałtso yił ahaʼdeetʼánę́ę nihił béédahodoozįįł biniiyé díí nihichʼįʼ yíłtaʼ—"
                },
                {
                    "number": 2,
                    "text": "Áko éí hodeeyáádą́ą́ʼ, dóó kojįʼ daʼíchíhígíí biyiʼjįʼ, Diyin God yá dahalneʼii, Jew dineʼé yichʼįʼ yááłtiʼ, dóó tʼáá yichʼįʼ yááłtiʼgo, ńléí sodizin bá hooghan tʼáá aaníinii dóó Diyin God bidineʼé yaa náhidookah; ahodoolzhishjįʼ éí kéyah bił ahadaʼdeestʼánę́ę bikáaʼjįʼ ahą ándoolníiłgo, dóó kéyah bee ahaʼdeetʼánígi bikááʼgóó tʼáá ałtsogo kéédahatʼį́į dooleeł."
                },
                {
                    "number": 3,
                    "text": "Jó, Bóhólníihii Diyin God nihaʼáłchíní yikʼihojidoodliiłígíí biniinaa, shikʼisóó ayóí ánihííníshʼníinii, díí bee nihił hashneʼ áko díí baa nihił dahodoozhǫǫł, dóó hoolʼáágóó bee hadaʼíínółníi dooleeł biniiyé."
                },
                {
                    "number": 4,
                    "text": "Háálá, nohłąʼída, náasjįʼ ádahodooníłígíí tʼáá íiyisíí nihił béédahodoozįįł danohsingo, hadanohtá ńtʼę́ʼígíí shił bééhózin; ákohgo, shił bééhózingo nihił béédahózin nihitsʼíís hadadootih dóó dadootsaał; ákótʼée ndi, nihitsʼíís bee éí Diyin God deidiiltsééł."
                },
                {
                    "number": 5,
                    "text": "Aooʼ, shił bééhózingo nihił béédahózin Jerusalemdi kéédahatʼínígíí, nihí niikaidę́ę́ʼ, bitsʼíís yee yichʼįʼ ííshją́ą́ ádiʼdidoolnííł; háálá éí bitahdi ákóhodoonííł hwiinízin; háálá nahasdzáán áyiilaaí ayóó átʼé bíniʼ bikʼehgo bitsʼíís hólǫ́ǫgo nihookááʼ dineʼé bá hooʼáałgo ádiʼdidoolnííł, dóó nihookááʼ dineʼé tʼáá ałtso yá dadootsaał, áko tʼáá ałtso nihookááʼ dineʼé bichʼįʼ nináhidookah."
                },
                {
                    "number": 6,
                    "text": "Háálá tʼáá ałtso nihookááʼ dineʼé dadínóonééł nahasdzáán áyiilaaí ayóó átʼéii binahatʼaʼ bee ajoobaʼii biʼdoolnííł biniiyé, bee nááʼdidoojahígíí éí nízin, dóó asiihgo adáátłizhígíí biniinaa nihookááʼ dineʼé nááʼdiijeeh bá ályaa; dóó bąąhági átʼéii hazlį́į́ʼ doo ádoolníłę́ę ályaago biniinaa; dóó diné asiihgo adáátłizhígíí biniinaa Bóhólníihii bił hazʼą́ą́dóó nahjįʼ ádabiʼdiilyaa."
                },
                {
                    "number": 7,
                    "text": "Ákohgo, díí bąąhági átʼéii bikʼé nináʼílyáhígíí doo nińtʼiʼgóó ádooníiłgo éí tsʼídá nízin—doo tsʼídá hoolʼáágóó bąąhági átʼéii bikʼé nináʼílyáhígíí átʼéego tʼéiyá díí atsʼíís bąąhági átʼéhígíí doo hadaałtʼé ńdadoodleeł da. Ákohgo, nihookááʼ dineʼé áłtsé bee bá nihootʼánę́ę éí tʼahdii hoolʼáágóó bee honítʼiʼ doo ńtʼę́ę́ʼ. Dóó díí kótʼéego éí, díí atsʼíís, ałtso didoołdził dóó bimá nahasdzáán bikáaʼjįʼ didoozééł, dóó doo nááhiidooʼnaał da."
                },
                {
                    "number": 8,
                    "text": "ODiyin God bibee ééhózinii, beʼajoobaʼ dóó bidiyingo joobaʼ da lá! Jó áko, nihitsʼíís doo náádiidzáágóó éí diyin yá naalʼaʼii nihiiʼsizíinii binantʼaʼí dooleeł ńtʼę́ę́ʼ éí Hoolʼáágóó Diyin God yitsʼą́ą́dóó náátłizhgo, dóó chʼį́įdii beʼiiníziinii silį́ʼę́ę, doo nínáádidoodáał da."
                },
                {
                    "number": 9,
                    "text": "Dóó nihiiʼsizíinii éí chʼį́įdiigi átʼée dooleeł ńtʼę́ę́ʼ, dóó chʼį́įdii beʼiiníziinii dasiidlį́į́ʼ ńtʼę́ę́ʼ, dóó chʼį́įdii beʼiiníziinii yá ndaalʼaʼii daniidlį́, áko nihiDiyin God bił hazʼą́ą́dóó nihidáʼdeelkaalgo, yoochʼííd bizhéʼé bił honiidlǫ́ǫgo, bígi átʼáo, tsʼídá doo nihił dahózhǫ́ǫ́góó ndeikai doo ńtʼę́ę́ʼ; aooʼ, éí diné bichʼįʼ éí áłtsé nihimá dóó nihizhéʼé yinaʼazloʼ, dóó adinídíín yá naalʼaʼii ándiilʼįįhgo, nihookááʼ dineʼé, binaʼachʼąąh yił ííshjání áyoolíiłgo ndaʼałtseed dóó chahałheeł biyiʼ haʼátʼííshį́į́ yaa naakai."
                },
                {
                    "number": 10,
                    "text": "O nihiDiyin God yáʼátʼéehgo ayóó átʼée da, éí éiyá naayééʼ tsʼídá báhádzidii bílákʼee hádiilwołgo nihá hashtʼehósin; aooʼ, naayééʼ báhádzidii, anoonééł dóó chʼį́įdiitah, éí éiyá atsʼíís daaztsánígíí ábidishní, dóó iiʼsizíinii daaztsánígíí ałdóʼ ábidishní."
                },
                {
                    "number": 11,
                    "text": "Dóó nihiDiyin God, Israel beʼAyóó Átʼéii, nihá hashtʼehoolaaígíí biniinaa, díí anoonééł baa yááłtiʼígíí, éí éiyá atsʼíískʼehgo anoonééł, éí daneeznánígíí néididoodlééł; éí daneeznánígíí łeeyiʼ dahólǫ́."
                },
                {
                    "number": 12,
                    "text": "Dóó díí anoonééł baa yááłtiʼígíí, iiʼsizíiniikʼehgo iiná ádingo; éí bidaneeznánę́ę yee deididoochił; iiʼsizíiniikʼehjí ánoonéłígíí éí chʼį́įdiitah; ákohgo atsʼíískʼehjí daneeznánę́ę dóó chʼį́įdiitahdi daneeznánígíí dahólónę́ę wóshdę́ę́ʼ chʼéédooʼnił, chʼį́įdiitahdi iiʼsizíinii dahólónígíí éí wóshdę́ę́ʼ kóńdoolnííł, dóó atsʼíís łeeyiʼ dahólónę́ę wóshdę́ę́ʼ kóńdoolnííł, dóó diné bitsʼíís dóó biiʼsizíinii éí ahiih náhidooʼnił; Dóó díí éí Israel beʼAyóó Átʼéii binááʼdiijeehígíí bibee adziilii bikʼehgo."
                },
                {
                    "number": 13,
                    "text": "O nihiDiyin God binahatʼaʼ ayóó átʼée da! Áko ałdóʼ, Diyin God biʼiiʼsizíinii bikéyah hózhónídóó, ayiʼsizíinii yáʼádaatʼéehii yidadidoochił, dóó atsʼíís, łeeyiʼdóó yáʼádaatʼéehii daabitsʼíís yę́ę yidadidoochił; dóó atsʼíís dóó ayiʼsizíinii ahiih ńdootʼash, áádóó tʼáá ałtso nihookááʼ dineʼé doo bidééłníi da dooleeł, dóó doo daatsaah dooleeł, dóó atsʼíís dóó ayiʼsizíinii ahiih nátʼáázhgo dahináanii ni dooleeł, tsʼídá tʼáá ałtsoní bił béédahózin dooleeł nihí nihitsʼíís dahólónígi átʼáo, tʼáá hazhóʼó niheʼééhózinígíí hadaałtʼé éí hałtʼée dooleeł."
                },
                {
                    "number": 14,
                    "text": "Ákohgo, asiilzihgo nihainítʼínę́ę, dóó bąąhági ániitʼéhę́ę, dóó baa yá niidzinę́ę tʼáá ałtso nizhónígo nihił béédahózin dooleeł; áádóó tʼáá ákogi ádaatʼéii yę́ę, tʼáá ałtso yaa bił dahózhónígíí, dóó biyáʼádaatʼéehii, índa tsʼídá chin bąąh ádaadinii yee hadadítʼée doo, aooʼ, índa yáʼátʼéehii ééʼ nééz yee hadadítʼéego bił béédahózin dooleeł."
                },
                {
                    "number": 15,
                    "text": "Dóó áhodoonííł tʼáá ałtso nihookááʼ dineʼé díí kodóó áłtsé anoonééłdę́ę́ʼ iiná yiyiʼjįʼ chʼékaigo, dóó doo daatsaahii daazlį́įʼgo, Israel beʼAyóó Átʼéii bibee ánihwiitʼaah bikááʼdahʼasdáhí nahiizhdookah; dóó índa há ndahodiyootʼááł, dóó éí, Diyin God bibee ánihwiitʼaah diyinii bikʼehgo há ndahodiyootʼááł."
                },
                {
                    "number": 16,
                    "text": "Dóó kʼad tʼáá aaníí, Bóhólníihii hinánígi átʼáo, háálá éí Bóhólníihii Diyin God yee haadzííʼ, dóó hoolʼáágóó bizaadii átʼé, dóó éí nahjįʼ ánéehii átʼé, diné tʼáá ákogi ádaatʼéii éí tʼahdii diné tʼáá ákogi ádaatʼéii dooleeł, dóó diné doo yáʼátʼéehii éí ałdóʼ tʼahdii diné doo yáʼátʼéehii danilį́į dooleeł; ákohgo, doo yáʼátʼéehgo dahinánígíí éí chʼį́įdii beʼiiníziinii dóó yá ndaalʼaʼii ádáátʼį́; éí éiyá hoolʼáágóó hodookʼą́ą́łgóó ahidookah, díí éí bá hashtʼeelyaa; dóó bitiʼdahwiiʼníhígíí éí łeetsoii beʼekʼid doo nitséésgóó hoolʼáágóó dookʼą́łígíí nahalin dooleeł, índa doo nitséésgóó hoolʼáágóó bikǫʼ dego dookʼą́ął dooleeł."
                },
                {
                    "number": 17,
                    "text": "O nihiDiyin God bibee ayóó átʼéii dóó tʼáá ákogi átʼáo nahwiiʼaah da! Háálá bizaad tʼáá ałtso éí yeʼełʼį́, dóó bí binééʼ dóó yee haadzííʼ, dóó bibeehazʼáanii tʼáá ałtso bidaʼdoolnííł."
                },
                {
                    "number": 18,
                    "text": "Ndi, jó, tʼáá ákogi átʼéii dahinánígíí, Israel beʼAyóó Átʼéii yá ndaazį́įgo, Israel beʼAyóó Átʼéii dayoodlánígíí, nahasdzáán bikáaʼgi beʼoodląʼ biniinaa tiʼhooʼnííh yikʼeh dadeesdlį́įʼii, dóó yáhásin nahjįʼ, kódayiilaaígíí, Diyin God bił hazʼą́ądi bá hazʼą́ą doo, díí éí tʼah doo nahasdzáán álnéhę́ędą́ą́ʼ bá hashtʼeelyaa, dóó hoolʼáágóó bił dahózhǫ́ǫ dooleeł."
                },
                {
                    "number": 19,
                    "text": "O bibee ajoobaʼ ayóó átʼéii da nihiDiyin God, Israel beʼAyóó Átʼéii! Háálá bidineʼé naayééʼ báhádzidii chʼį́įdii beʼiiníziinii nilíinii yitsʼą́ą́dóó yisdánáyíʼnííł, dóó anoonééł dóó, chʼį́įdiitah hólónę́ę, dóó łeetsoii dóó beʼekʼid hoolʼáágóó dookʼą́ąłii, éí éiyá hoolʼáágóó tiʼhooʼníihii átʼé."
                },
                {
                    "number": 20,
                    "text": "O nihiDiyin God bidiyinii ayóó átʼéii da! Háálá tsʼídá tʼáá ałtsoní bił bééhózin, dóó tʼáadoo leʼé łaʼ doo bił bééhóziní da."
                },
                {
                    "number": 21,
                    "text": "Dóó tʼáá ałtso binééʼ deididootsʼį́łígíí yisdéidoonił biniiyé nahasdzáán yikáaʼjįʼ níyá, jó áko, tʼáá ałtso nihookááʼ dineʼé, hastiin dóó asdzání tʼáá áła, Adam baʼáłchíní danilínígíí, yá tiʼhoozniiʼ."
                },
                {
                    "number": 22,
                    "text": "Dóó, díí biniiyé tiʼhoozniiʼ, tʼáá ałtso diné nááʼdidoojah áádóó tʼáá ałtso bidááhdóó deidoozįįł, ayóó átʼé ándahwiitʼaah bijį́įdi."
                },
                {
                    "number": 23,
                    "text": "Dóó tʼáá ałtso nihookááʼ dineʼé kódoonííł yiłní, niheʼiinaʼ łahgo áńdaahdlééh dóó shízhiʼ binahjįʼ tó bee danihiʼdilzį́į́h, hazhóʼó Israel beʼAyóó Átʼéii deinohdlą́, éí doodago éí doo Diyin God bił hazʼą́ądi yisdánáhidookah da."
                },
                {
                    "number": 24,
                    "text": "Dóó doo beʼiinaʼ łahgo áńdayiidlaagóó, dóó doo bízhiʼ dayoodlą́ą́góó, dóó doo bízhiʼ binahjįʼ tó bee dabiʼdoolzį́į́ʼgóó, dóó náádabiʼdiilyáajįʼ doo yáʼátʼéehgo dahináágóó éí tsʼídá doo náásgóó dadínóoséeł da; háálá Bóhólníihii Diyin God, Israel beʼAyóó Átʼéii, éí yee haadzííʼ."
                },
                {
                    "number": 25,
                    "text": "Ákohgo, beehazʼáanii éí niinílá; dóó háadida beehazʼáanii ádingo éí ndaʼiisdzííʼ bą́ą́h daʼílínígíí ałdóʼ ádin doo; dóó ndaʼiisdzííʼ bą́ą́h daʼílínígíí ádingo éí bee akʼihodidootʼáłígíí ałdóʼ ádin doo; dóó bee akʼihodidootʼáłígíí ádingo éí Israel beʼAyóó Átʼéii bibee adajoobaʼ bá nináʼdoodlééł, háálá diné bąąhági átʼéii bikʼé nináʼílyáhígíí biniinaa; índa bibee adziilii binahjįʼ yisdánáhidookah."
                },
                {
                    "number": 26,
                    "text": "Háálá tʼáá ałtso beehazʼáanii doo baa haasyáhígíí éí, bąąhági átʼéii bikʼé nináʼílyáhígíí nináʼdadoodlééł, áko naayééʼ báhádzidii, anoonééł dóó chʼį́įdiitah, dóó chʼį́įdii beʼiiníziinii, dóó łeetsoii beʼekʼid dookʼą́łígíí, éí éiyá hoolʼáágóó tiʼhooʼnííh átʼé, bitsʼą́ą́dóó yisdánáhidookah; dóó éí éiyá Diyin God, éí Israel beʼAyóó Átʼéii níłchʼi beiníláhígíí biiʼ nínáhádlááh."
                },
                {
                    "number": 27,
                    "text": "Ndi yíi tʼáá háiida beehazʼáanii beʼelyaaígíí, aooʼ, nihígi átʼáo, éí tʼáá ałtso Diyin God bibeehazʼáanii bił béédahózinígíí, dóó doo yikʼeh hółʼį́įgo, dóó nabidiʼnitingo bíiníłką́ ndi tʼóó yee naazneʼgo, háálá tʼóó báhádzidgo bił hazʼą́ą dooleeł!"
                },
                {
                    "number": 28,
                    "text": "O chʼį́įdii doo yáʼáshóonii binahagizii da! O nihookááʼ dineʼé bił dahatsoh da, dóó doo dabidziil da, dóó doo ádahalyą́ą da! Ídahoołʼą́ąʼgo ayóo nihił éédahózin danízin, dóó Diyin God bá nahaʼáago doo dayiistsʼą́ąʼ da, háálá éí tʼóó nahjįʼ kódayiiłʼįįh, tʼáá nihił béédahózin daaníigo, ákohgo, beʼééhózinii éí doo áhályáanii átʼé dóó doo yitsʼą́ą́dóó ńdeididooléłí da. Dóó dadínóonééł."
                },
                {
                    "number": 29,
                    "text": "Ndi Diyin God binaʼnitin ajíistsʼą́ąʼgo íhwijiiłʼą́ąʼgo éí yáʼátʼééh."
                },
                {
                    "number": 30,
                    "text": "Ndi yíi naalyéhé ląʼígo deitʼíinii, nahasdzáánkʼehgo ayóo binaalyeʼ dahólónígíí. Háálá ayóo binaalyeʼ dahólónígíí biniinaa éí baa dahojoobáʼígíí dabijoołá dóó aa hojoobaʼígíí yichʼįʼ ndahwiiłná, binaalyeʼ tʼéiyá yaa ntsídaakees; ákohgo, binaalyeʼ éí biDiyingo ádayósin. Jó áádóó, binaalyeʼ ałdóʼ yił dínóonééł."
                },
                {
                    "number": 31,
                    "text": "Dóó yíi bijééhdaakałii dóó tʼáá kʼad daʼdiiztsʼą́ʼígíí; háálá éídóʼ jidínóonééł."
                },
                {
                    "number": 32,
                    "text": "Yíi binááʼ ádaadinii doo tʼáá kʼad dadeezghalii, háálá éídóʼ dadínóonééł."
                },
                {
                    "number": 33,
                    "text": "Yíi tsʼídá doo bijéí biyiʼdi Diyin God deiyoodlánígíí, háálá bibąąhági átʼéii ánihwiitʼaahdi bił béédahózingo atídabidoolííł."
                },
                {
                    "number": 34,
                    "text": "Yíi biyoochʼídígíí, háálá chʼį́įdiitahgóó yah abidiʼyoolghą́ą́ł."
                },
                {
                    "number": 35,
                    "text": "Yíi naʼałtseedii éí tʼáá aaníí átʼį́įgo naʼałtseedgo, háálá éí éiyá dadootsaał."
                },
                {
                    "number": 36,
                    "text": "Yíi asdzání dóó diné yee tsiʼnaakaií, háálá éí éiyá chʼį́įdiitahgóó yah abidiʼyoolghą́ą́ł."
                },
                {
                    "number": 37,
                    "text": "Aooʼ, yíi tʼáadoo leʼé ádaalyaago yichʼįʼ sodadilzinígíí, háálá éí éiyá, aláahdi chʼį́įdii beʼiiníziinii nilíinii haa bił dahózhǫ́."
                },
                {
                    "number": 38,
                    "text": "Dóó, índa, yíi tʼáá ałtso bąąhági átʼéii tʼahdii yaa ndaakaigo daneeznánígíí; háálá Diyin God baa náhizhdookah, tʼahdii bąąhági ádaatʼéego Diyin God biniiʼ deidoołtsééł."
                },
                {
                    "number": 39,
                    "text": "O, shikʼisóó ayóí ánihííníshʼníinii, Diyin God bikʼijįʼ ajiisiihgo tʼóó báhádzidígi átʼéhígíí béédaohłniih, dóó chʼį́įdii nahagizii bee ájítʼį́įgo ałdóʼ tʼóó báhádzidígi átʼéhígíí! Béédaohłniih, atsʼíískʼehgo doo yáʼátʼéehii tʼéí hontsékeesgo éí anoonééł átʼé, dóó diyinkʼehgo ntsíjíkeesgo éí hoolʼáágóó iiná átʼé."
                },
                {
                    "number": 40,
                    "text": "O, shikʼisóó ayóí ánihííníshʼníinii, shizaad deísínóołtsʼą́ą́ʼ. Israel beʼAyóó Átʼéii tsʼídá aláahdi átʼéii béédaohłniih. Tʼáadoo leʼé chʼééh álʼíinii bee nihichʼįʼ yéíníłtiʼ éí, tʼáadoo dadohníní; háálá ákódaahdzaago éí, tʼáá aaníinii bikʼijįʼ dadoohłeeł; háálá Ánihiilaaígíí éí bizaad bee haasdzííʼ. Tʼáá ałtso bąąhági átʼéii yaa naakaiígíí éí saad tʼáá aaníinii doo yídaaghahgóó shił bééhózin; ndi diyinkʼehgo dahinánígíí éí doo yéédaaldzid da, háálá éí éiyá tʼáá aaníinii ayóí ádayóʼníi dóó doo bidaʼdiiłʼáa da."
                },
                {
                    "number": 41,
                    "text": "O índa, shikʼisóó ayóí ánihííníshʼníinii, wóshdę́ę́ʼ Bóhólníihii, éí Ayóó Átʼéii, baa hohkááh. Bihonítʼiʼjí éí yáʼátʼéehgo iiná éí béédaohłniih. Jó, diné éí áłtsʼóózígo bá honítʼiʼ, ndi bitsijįʼ éí kʼéhózdongo átʼé, dóó dáádílkał yaa áhályánígíí éí Israel beʼAyóó Átʼéii; dóó doo éí łaʼ bá naalnish da áadi; doo éí náánáłahgo átʼáo yah aʼatiin da anítʼiʼ bidáńdítį́hí góneʼ tʼéiyá; háálá doo éí bidiʼnóotʼah da, háálá Bóhólníihii Diyin God éí bízhiʼ."
                },
                {
                    "number": 42,
                    "text": "Dóó tʼáá háíshį́į́ dáádílkał neiniłtsʼinígíí, yichʼįʼ ąą íidoolííł; áádóó shił ééhózin nízinígíí, dóó íhoołʼaahígíí, dóó daʼatʼínígíí, háálá ayóó shił ééhózin, dóó íhoołʼą́ą́ʼ dóó ashtʼį́ nízingo éí ádaa haʼniihígíí—aooʼ, díí éiyá tʼáá íiyisíí tʼóó yijoołaah; dóó tʼáá hazhóʼó díí tʼáadoo leʼé nahjįʼ ádayiilaagóó tʼéiyá, dóó tʼáadoo Diyin God bidááhdóó tʼóó shá yáhásin niizį́įʼgo, dóó hojoobaʼ áhwiinidzin yę́ę tʼáadoo niizį́įʼgo, éí doo yichʼįʼ ąą íidoolíił da."
                },
                {
                    "number": 43,
                    "text": "Ndi tʼáá íiyisíí binahjįʼ éédahózinii dóó binahjįʼ nizhónígo ntsáhákeesii éí hoolʼáágóó bitsʼąą nanilʼin dooleeł—aooʼ, ił hózhóonii éí Diyin God yá naazínígíí yá hashtʼelnééh."
                },
                {
                    "number": 44,
                    "text": "O, shikʼisóó ayóí ánihííníshʼníinii, shizaad éí béédaohłniih. Jó sheʼééʼ éí ádaadiistsóós, dóó nihidááhdóó yishxáád; shí sodiszin Diyin God yisdáshidoołtéełii binááʼ tsʼídá tʼáá ałtsoní yee haisíídii yee shidínóołʼįįł nisingo; ákohgo, kʼadę́ę nihoolzhíishgo nihił béédahodoozįįł, tʼáá ałtso nihookááʼ dineʼé naanish ádayiilaahą́ą binahjįʼ bá ndahwiitʼaahgo, éí Israel biDiyin God binááł, nihibąąhági átʼéii shitsʼíís dóó shiyiʼsizíiniidóó yígháád, dóó shitsʼádinídíingo bidááhdóó sézį́, dóó nihidił shąąh ádin."
                },
                {
                    "number": 45,
                    "text": "O, shikʼisóó ayóí ánihííníshʼníinii, nihibąąhági átʼéii bitsʼą́ą́dóó nahjįʼ kódaahnééh; bibéésh daʼahólzhaʼí yéigo yee nihikʼínaʼaztłʼónę́ę nahjįʼ kódaahłééh; Diyin God nitseʼ bee yisdáʼiildéehii nilíinii baa hohkááh."
                },
                {
                    "number": 46,
                    "text": "Diné tʼáá ákogi átʼéii éí tʼáá ákogi átʼáo ánihwiitʼaah bá ndahodiyootʼáałgo, bichʼįʼ hoolzhishígíí bibaʼ nihitsʼíís dóó nihiyiʼsizíinii hashtʼeidoohłííł, áko doo ńdaałdzidgóó nahjįʼ kódadoohníił da; áádóó nihibąąhági átʼéii tsʼídá doo béédadoohłnih da, dóó doo kódadidoohniił da: O Bóhólníihii Diyin God Ayóó Átʼéii neʼánihwiitʼaah éí diyin, éí diyin—ndi bąąhági átʼéii shee hólónígíí éí shił bééhózin; nibeehazʼáanii kʼíhétiʼí, dóó asésiihígíí éí tʼáá shí. Dóó chʼį́įdii beʼiiníziinii éí sisił, áko tʼáá íiyisíí tʼóó baaʼihgo doo bił hózhónígíí éí bá hajaʼ íishłaa."
                },
                {
                    "number": 47,
                    "text": "Jó ndi, shikʼis danohłíinii, daʼ doo yáʼátʼéehgo nihił hazʼánígíí nihił ííshją́ą́ íishłaago tʼéí chʼéénihideesił? Nihintsékees yáʼátʼéehgoósh éí díí bee nihichʼįʼ nahwiiʼnáa doo? Daʼ áádóó nanitłʼahgoísh nihił hashneʼ dooleeł tʼáá aaníinii baa haneʼ doo nanitłʼahígi átʼáo dóó bąąhági átʼéii nihídadéétʼiʼgo?"
                },
                {
                    "number": 48,
                    "text": "Jó, dahodíínóhsingo éí dadiyinii bee nihichʼįʼ yáshtiʼ dooleeł ńtʼę́ę́ʼ; ndi doo éí dahodinohsingo, dóó nihinaʼnitiní nílį́ dashíínóhʼníigo dashinółʼį́, éí bąą bąąhági átʼéii bitsʼą́ą́dóó nihwiileehígíí bąąhági átʼéii bee nanihidínéeshtįįł nízin."
                },
                {
                    "number": 49,
                    "text": "Jó, shitsʼíís dóó shiyiʼsizíinii éí bąąhági átʼéii tsʼídá doo bił yáʼátʼéeh da, dóó shijéí éí yáʼátʼéehii tsʼídá bił nizhóní; dóó shiDiyin God bízhiʼ diyinii éí baa hashniih dooleeł."
                },
                {
                    "number": 50,
                    "text": "Wóshdę́ę́ʼ, shikʼis danohłíinii, tʼáá ánółtso dibááʼ danohłínígíí, díí tó baa hohkááh; dóó tʼáá háiida bibéeso ádinígíí, wóshdę́ę́ʼ ndaʼiyołniih dóó daʼohsą́; aooʼ, wóshdę́ę́ʼ béeso tʼáá géedgo chʼil naʼatłʼoʼí tó dóó abeʼ ndahołniih doo éí bą́ą́h ílínígóó."
                },
                {
                    "number": 51,
                    "text": "Ákohgo, haʼátʼííshį́į́ doo daʼílíinii tʼáadoo nihibéeso bee ndahohłniihí, dóó naanish doo bee náás adoodáałii tʼáadoo nihinaanish ádeínóhsiní. Tʼáá íiyisíí dashíínóołtsʼą́ą́ʼ, dóó saad bee yááłtiʼę́ę béédaohłniih; dóó Israel beʼAyóó Átʼéii baa hohkááh, dóó tʼáadoo leʼé doo ádoodįįłígíí chodeinoołʼįįh, índa dóó doochxǫǫłii, dóó bíniʼ nihitsʼíís dóó nihiyiʼsizíinii tʼáadoo leʼé daneeskʼahii yaa bił dahózhǫ́."
                },
                {
                    "number": 52,
                    "text": "Jó, shikʼisóó ayóí ánihííníshʼníinii, nihiDiyin God bizaad béédaohłniih; tʼáá ákwíí jį́ éí bichʼįʼ sodadołzin, dóó tʼáá ákwíí tłʼééʼ, bízhiʼ diyinii bichʼįʼ ahéheeʼ dadohní. Bíniʼ nihijéí bił dahózhǫ́."
                },
                {
                    "number": 53,
                    "text": "Jó áádóó dooládóʼ Bóhólníihii bibee ałhadaʼdeetʼaahii da, dóó dooládóʼ binaanish baʼáłchíní yá ííłʼínígíí ayóó átʼée da; dóó dooládóʼ ayóó átʼáo nihookááʼ dineʼé yichʼįʼ adááyáa da, dóó háálá beʼayóó átʼéii, dóó diyingo joobaʼ dóó beʼajoobaʼ biniinaa, atsʼíískʼehjí, náásgóó nihaʼáłchíní dooleełígíí doo tʼáá ałtso ndabidiʼdootsiłgóó yee nihił ahaʼdeetʼą́, ndi yaa áhályą́ągo doo éí ádadooníłí da; áádóó náásgóó hodeeshzhiizhgo éí Israel bighandóó danilíinii bitsʼáozʼaígíí diné yáʼátʼéehiigo dadínóosééł."
                },
                {
                    "number": 54,
                    "text": "Dóó kʼad, shikʼisóó danohłíinii, ląʼída bee nihichʼįʼ hanáádeesdzih nisin; ndi yiską́ągo éí shizaad yidziihígíí bee nihichʼįʼ hanáádeesdzih. Amen."
                }
            ]
        },
        "/study/scriptures/bofm/2-ne/29": {
            "uri": "/study/scriptures/bofm/2-ne/29",
            "title": "2 Nephi 29",
            "data_type": "chapter",
            "chapter_name": "Wóltaʼii 29",
            "chapter_summary": [
                "Ląʼída doo Jew dineʼé danilínígíí Gentile dineʼé Naaltsoos Mormon wolyéhígíí nahjįʼ kódeidoolííł—Kódaaníi dooleeł, Doo náánáłaʼ Diyin God bizaad náádaniidzin da—Bóhólníihii ląʼída dineʼé bił nahazʼą́ągo yichʼįʼ yáłtiʼ—Naaltsoos bikʼidaʼashchínígíí biyiʼdóó nahasdzáán yikááʼ kéédahatʼínígíí yá nihodooʼááł. Díí tʼah doo Jesus biʼdichíhę́ędą́ą́ʼ 559–545 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Jó ndi, tʼóó ahayóí dooleeł—áajįʼ ahoolzhiizhgo shinaanish ayóó átʼéii bitahgóó bee naashnishgo, áko nihookááʼ dineʼé bił ałhadadiʼnishtʼánę́ę béédadeeshnih, áko kʼad naaki góneʼ nínáádideeshnih shidineʼé Israel bighandóó danilínígíí ahąąh ánáádeeshdlííł."
                },
                {
                    "number": 2,
                    "text": "Dóó ałdóʼ, nił ahaʼdinishtʼánę́ę béédeeshnih, Nephi, índa nizhéʼé ałdóʼ, éí naʼáłchíní dooleełígíí béédeeshnih; áko, naʼáłchíní dooleełígíí bizaad éí náasdi náánóoséłígíí tʼáá shí shizééʼdę́ę́ʼ bee bichʼįʼ hadeesdzih; áádóó tʼáá ałtso nahasdzáán bikááʼgóó, shizaad deididootsʼį́į́ł, éí shidineʼé, Israel bighandóó danilínígíí bá siláa dooleeł."
                },
                {
                    "number": 3,
                    "text": "Dóó háálá shizaad náásgóó didoohtsʼį́łígíí biniinaa—ląʼída Gentile dineʼé kódaaníi dooleeł: Diyin God Bizaad! Diyin God Bizaad! Diyin God Bizaad éí łaʼ nihee dahólǫ́; doo éí łaʼ Diyin God Bizaad náhodoodleeł da."
                },
                {
                    "number": 4,
                    "text": "Ndi Bóhólníihii Diyin God kóní: O doo ádahojilyą́ą da, Diyin God Bizaad łaʼ hwee dahólǫ́ǫ doo, ałkʼidą́ą́ʼ shidineʼé bił ałhadiʼnishtʼánę́ę, Jew dineʼé éí bitsʼą́ą́dóó hodooleeł. Diyin God Bizaad Jew dineʼé bitsʼą́ą́dę́ę́ʼ ńdeidiiʼánígíísh yichʼįʼ ahééh danízin? Aooʼ, Gentile dineʼéʼshąʼ éí, haʼátʼíí áádeiłní? Béédajilniih daatsʼí Jew dineʼé hajoobáʼágo ádáádzaa yę́ę, dóó bindaanish yę́ę, dóó tiʼdahoozniiʼ yę́ę, dóó tsʼídá yéigo shá ndashnishę́ę, Gentile dineʼé yisdádahidookah biniiyé?"
                },
                {
                    "number": 5,
                    "text": "O nihí Gentile dineʼé danohłíinii, Jew dineʼésh béédaohłniih, ałkʼidą́ą́ʼ shidineʼé bił ałhadadiʼnishtʼání? Ndagaʼ; tʼóó bídanoohdzin, dóó tʼáá íiyisíí dajiinohłáá ńtʼę́ę́ʼ, dóó doo Diyin God bichʼįʼ ninádanohʼéesh da. Jó ndi, díí tʼáá ałtso nihikʼijįʼ ńdadoodleeł; háálá Bóhólníihii nishłíinii éí shidineʼé doo beisénah da."
                },
                {
                    "number": 6,
                    "text": "Doo ádahołyą́ą da, kódadohnínígíí, Diyin God Bizaad, Diyin God Bizaad éí łaʼ nihee dahólǫ́, dóó Diyin God Bizaad éí doo łaʼ náádaniidzin da. Daʼ Diyin God Bizaadísh nihee hólǫ́ǫ dooleeł Jew dineʼé tʼáá gééd?"
                },
                {
                    "number": 7,
                    "text": "Doo hanii nihił béédahózin da dineʼé dah deínéhígíí doo tʼááłáʼí da? Tʼáá ałtso shí, Bóhólníihii nihiDiyin God nishłíinii, nihookááʼ dineʼé íishłaaígíísh éí doo nihił béédahózin da, dóó tʼáá ałtso tónteel kéyah bikááʼ dineʼé kéédahatʼínígíí éí bénáshniih; dóó wódahdi yáʼąąshdi índa wóyahdi nahasdzáán bikáaʼgi éí bee shíhólnííh; aooʼ, índa nihookááʼ dineʼé dóó tʼáá ałtso kédaayahgóó, bílaʼ ashdlaʼii badaʼáłchíní éí shizaad deididootsʼį́į́ł?"
                },
                {
                    "number": 8,
                    "text": "Ákohgo haʼátʼíísh biniiyé saad dahonohłǫ́, háálá shizaad łaʼ náádadidoohtsʼį́łígíí daatsʼí biniiyé? Doósh nihił béédahózin da naakigo ałʼąą dahʼoonéłígíí baa haneʼígíí éí tʼáá aaníí Diyin God nishłį́įgo ooʼíní danilį́, dóó łaʼ dah deínéhígíí bénáshniihígíí átʼéego tʼáá ałtso diné dah deínéhígíí bénáshniih? Ákohgo, tʼáá ałtso kédaayahgo éí tʼáá aheełtʼéego bichʼįʼ yáshtiʼ. Dóó naakidę́ę́ʼ kéyah ahiih yínáago éí beʼoodląʼ ałdóʼ aheełtʼéego ahiih dookaah."
                },
                {
                    "number": 9,
                    "text": "Dóó díí kótʼáo íishłaaígíí éí adą́ą́dą́ą́ʼ, dóó díí jį́, dóó hoolʼáágóó doo łahgo ánááshʼníłígíí yaa halneʼ; dóó tʼáá shí íinisingo éí shizaad bee yáshtiʼ. Dóó háálá tʼááłáʼí saad bee haasdzíiʼgo biniinaa tʼáadoo tʼáá éí tʼéiyá bee hadeesdzih danohsiní; háálá shinaanish éí tʼah doo ałtso álnéeh da; índa doo éí nihookááʼ dineʼé bił nihoníyáajįʼ da, índa kodóó dóó hoolʼáágóó shinaanishgo ahoolʼáa dooleeł."
                },
                {
                    "number": 10,
                    "text": "Ákohgo, háálá Diyin God bizaad nihee dahólónígíí bąą shizaad tʼáá ałtso biyiʼ nááháasdzo tʼáadoo danohsiní; dóó doo éí łaʼ nínááhídóodzoh da tʼáadoo danohsiní."
                },
                {
                    "number": 11,
                    "text": "Háálá tʼáá ałtso nihookááʼ dineʼé, haʼaʼaah, dóó eʼeʼaah, dóó náhookǫs, dóó shádiʼááh, dóó kéyah danidaaʼeełígóó, éí saad bee bichʼįʼ yáshtiʼígíí ńdeidíyóozoh bidííniid; háálá naaltsoos ádaalyaaígíí biyiʼdóó éí, tʼáá ałtso nihookááʼ dineʼé naanish yaa naaskaiígíí bikʼehgo, bee bá nihodiyeeshʼááł."
                },
                {
                    "number": 12,
                    "text": "Jó áko, Jew dineʼé bichʼįʼ hadeesdzih, éí ńdeidíyóozoh; dóó Nephi bidineʼé bichʼįʼ hadeesdzih, éí ałdóʼ ńdeidíyóozoh; dóó nááná łaʼ dineʼé Israel bighandóó danilíinii, chʼéhéʼeezh yę́ę, bichʼįʼ hadeesdzih, dóó éí ńdeidíyóozoh; dóó tʼáá ałtso kédaayahgóó diné dah naajaaʼígíí bichʼįʼ hadeesdzihii éí ałdóʼ ńdeidíyóozoh."
                },
                {
                    "number": 13,
                    "text": "Áádóó Jew dineʼé éí Nephi bidineʼé bizaad shódeidoołtʼeeł, dóó Nephi bidineʼé éí Jew dineʼé bizaad shódeidoołtʼeeł; dóó Nephi bidineʼé dóó Jew dineʼé éí, Israel bidineʼé łaʼ yóó eekaiígíí bizaad shódeidoołtʼeeł; nááná Israel bidineʼé łaʼ yóó eekaiígíí éí Nephi bidineʼé dóó Jew dineʼé bizaad shódeidoołtʼeeł."
                },
                {
                    "number": 14,
                    "text": "Áádóó, shidineʼé, Israel bighandóó danilínígíí, bighangi bikéyahjįʼ, ahanínáhidookah; nááná shizaad éí tʼááłáhájí ahanihidoojih. Dóó tʼáá háiida shizaad dóó shidineʼé, Israel bighandóó danilínígíí yił daʼahigánígíí, Diyin God nishłínígíí bił ííshją́ą́ ádeeshłííł, dóó Abraham bił ałhadiʼnishtʼánę́ę, hoolʼáágóó naʼáłchíní bénáshniih dooleeł dishnínę́ę."
                }
            ]
        },
        "/study/scriptures/bofm/2-ne/31": {
            "uri": "/study/scriptures/bofm/2-ne/31",
            "title": "2 Nephi 31",
            "data_type": "chapter",
            "chapter_name": "Wóltaʼii 31",
            "chapter_summary": [
                "Nephi Christ biniiyé tó bee yilzį́ʼígíí yaa hoolneʼ—Nihookááʼ dineʼé tʼáá íiyisíí Christ bikééʼ dajikáah doo, tó bee dahoʼdilzį́į́h, Iiʼsizį́ Diyinii baa heesyáa dooleeł, dóó jíłdzilgo iiná ndahizhdoołtʼih dóó yisdáhizdookah—Iiná łahgo ánálnééh dóó tó bee alzį́į́h éí áhoołtsʼóózígo honítʼiʼígíí bidáńdítį́hí—Hoolʼáágóó iiná éí hwíʼdooleeł háíshį́į́ tó bee biʼdoolzį́į́ʼ dóó bikʼijįʼ beehazʼáanii yikʼeh hołʼínígíí. Díí tʼah doo Jesus biʼdichíhę́ędą́ą́ʼ 559–545 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad shí, Nephi, shikʼisóó ayóí ánihííníshʼníinii, ałtso náásgóó ádahodooníłígíí bee nihichʼįʼ yááłtiʼ. Dóó tʼáá aaníí áhodooníłígíí, áłchʼį́į́dígo tʼéiyá bikááʼ náhásóóh; dóó shikʼis Jacob bizaad ałdóʼ áłchʼį́į́dígo tʼéiyá bikááʼ nááházo."
                },
                {
                    "number": 2,
                    "text": "Ákohgo tʼáadoo leʼé baa niʼsézooígíí shił bíighah, tʼáá hazhóʼó Christ binaʼnitin tʼéí áłchʼį́į́dígo baa hodeeshnih nisin; ákohgo, doo nanitłʼahgóó nihichʼįʼ hadeesdzih, doo nanitłʼahgóó náásgóó ádahodooníłígíí baa yááłtiʼígi átʼáo."
                },
                {
                    "number": 3,
                    "text": "Háálá shitsʼíís dóó shiyiʼsizíinii éí doo nanitłʼahígíí yaa bił hózhǫ́; háálá díigi átʼáo éí Bóhólníihii Diyin God nihookááʼ dineʼé yitahgóó naalnish. Háálá Bóhólníihii Diyin God éí akʼiʼdiitįįhii bee adinídíín aa yiilé; háálá nihookááʼ dineʼé, akʼidadiʼdootį́į́ł biniiyé, tʼáá bí bizaad yee yichʼįʼ yáłtiʼ."
                },
                {
                    "number": 4,
                    "text": "Ákohgo, Diyin God yá halneʼii Bóhólníihii shił ííshją́ą́ áyiilaahą́ą éí béédaohłniih, éí éiyá Diyin God biDibé Yázhí jílíinii tó yee yidoosį́į́ł, éí éí nahasdzáán bibąąhági átʼéii nahjįʼ íidoolííł."
                },
                {
                    "number": 5,
                    "text": "Dóó kʼad, Diyin God biDibé Yázhí jílíinii, diyin nilį́į ndi, tó bee bidiʼdoolzį́į́ł, bee hazʼánígíí hólǫ́ǫgo yáʼátʼéehii biniinaa yiʼdoolíiłii, O índa, nihí, doo dadiniiyinígíí biniinaa, tʼáá íiyisíí tó bee nihidiʼdoolzį́į́ł nidzin, aooʼ, tó bee ndi!"
                },
                {
                    "number": 6,
                    "text": "Dóó kʼad, shikʼisóó ayóí ánihííníshʼníinii, nanihídíshkid, haitʼáo éí Diyin God biDibé Yázhí tʼáá ałtso yáʼátʼéehii yiʼiilaa tó bee biʼdoolzį́įʼgo?"
                },
                {
                    "number": 7,
                    "text": "Daʼ diyingo naayáhígíísh doo nihił béédahózin da? Ndi azhą́ diyin nilį́į ndi, nihookááʼ dineʼé binááł, atsʼíískʼehjí aTaaʼ yidááhdóó hojoobaʼ ádílnééh, dóó aTaaʼ bibeehazʼáanii yikʼeh hółʼį́į dooleeł biniiyé kótʼáo yichʼįʼ ííshją́ą́ iʼiilaa."
                },
                {
                    "number": 8,
                    "text": "Ákohgo, tó bee biʼdoolzį́įʼgo Iiʼsizį́ Diyinii hasbídí nahalingo bikʼi hooleʼ."
                },
                {
                    "number": 9,
                    "text": "Dóó náánáá, nihookááʼ dineʼé bił ííshją́ą́ ályaa díí kʼéházdon atiinígíí, dóó áłtsʼóózígo yah ahóótʼiʼígíí, éí yee yah ahidookahígíí, tʼáá bí áłtsé hanááł ákóʼiilaago."
                },
                {
                    "number": 10,
                    "text": "Dóó nihookááʼ dineʼé kóyidííniid: Shikééʼ deínóhkááh. Ákohgo, shikʼisóó ayóí ánihííníshʼníinii, haash yitʼáo Jesus bikééʼ yiikah dooleeł, tʼáá hazhóʼó aTaaʼ bibee hazʼáanii bikʼeh dahoniilʼį́į́góó tʼéiyá?"
                },
                {
                    "number": 11,
                    "text": "Dóó aTaaʼ éí ání: Niheʼiinaʼ łahgo áńdaahdlééh, Niheʼiinaʼ łahgo áńdaahdlééh, dóó shiYeʼ Ayóí ííníshʼníinii bízhiʼ binahjįʼ tó bee danihiʼdilzį́į́h."
                },
                {
                    "number": 12,
                    "text": "Dóó ałdóʼ, aYeʼ binééʼ shichʼįʼ ííshją́ą́ ályaa, áshidííniidgo: Tʼáá háiida shízhiʼ binahjįʼ tó bee biʼdoolzį́įʼgo, éí aTaaʼ Iiʼsizį́ Diyinii yeidoolééł, shígi átʼáo; ákohgo, shikééʼ deínóhkááh, dóó nihinááł tʼáadoo leʼé íishłaaígíí bidaʼołʼį́."
                },
                {
                    "number": 13,
                    "text": "Ákohgo, shikʼisóó ayóí ánihííníshʼníinii, tʼáá aaníí shił bééhózin aYeʼ bikééʼ woháałgo, nijéí biyiʼdóó tʼáá aaníí ádadohníigo, naʼadloʼí tʼáá gééd dóó yoochʼííd Diyin God yidááhdóó, ndi tʼáá aaníí ádóhníigo, nihibąąhági átʼéii yóó adahidohʼaahgo, aTaaʼ binááł Christ bízhiʼ ákʼidideeshtʼááł nohsingo, tó bee nihiʼdiilzį́į́h—aooʼ, bizaad ánínígi átʼáo, nihiBóhólníihii dóó nihiYisdáʼiiníiłii bikééʼ táyiʼ góyaa ahohkááh, jó índa Iiʼsizį́ Diyinii nihaa doolyééł; aooʼ, índa kǫʼ dóó Iiʼsizį́ Diyinii bee nihidiʼdoolzį́į́ł; dóó índa diyin yá naalʼaʼii bizaad bee yáłtiʼ dooleeł, dóó Israel beʼAyóó Átʼéii baa hohniihgo baa dadoohłwosh."
                },
                {
                    "number": 14,
                    "text": "Ndi, jó, shikʼisóó ayóí ánihííníshʼníinii, ákótʼáo éí aYeʼ binééʼ shichʼįʼ ályaa, haadzíiʼgo: Bąąhági átʼéii baa nisíníyáhígíí ałtso yóóʼ adííníʼą́ągo, bibeehazʼáanii bikʼeh honishʼį́į dooleeł diníigo aTaaʼ bił ííshją́ą́ íinilaago; tó bee niʼdoolzį́įʼgo bee, dóó kǫʼ dóó índa Iiʼsizį́ Diyinii bee niʼdoolzį́įʼgo, dóó nááná łaʼ saad ániidígíí bee yánááníłtiʼgo, aooʼ, índa diyin yá naalʼaʼii bizaad, dóó díí bikééʼdę́ę́ʼ shikʼijįʼ sínílį́įʼgo, tʼáadoo shééhonísin ńtʼę́ę́ʼjígo tʼéiyá ná yáʼátʼéeh dooleeł ńtʼę́ę́ʼ."
                },
                {
                    "number": 15,
                    "text": "Dóó aTaaʼ binééʼ yee haadzííʼ disétsʼą́ą́ʼ, kóníigo: Aooʼ, sheʼÁyóí ííníshʼníinii bizaad éí tʼáá aaníí dóó baʼódlíhígíí átʼé. Tʼáá háiida nihoníyáajįʼ bee jíłdzilgo, éí yisdáńdoodááł."
                },
                {
                    "number": 16,
                    "text": "Dóó kʼad, shikʼisóó ayóí ánihííníshʼníinii, díí éí shił bééhózin nihookááʼ dineʼé łaʼ náádiilyáajįʼ, Diyin God hináanii biYeʼ yee sizínígíí yikééʼ yigáałgo tʼéiyá, yisdáńdoodááł."
                },
                {
                    "number": 17,
                    "text": "Ákohgo, nihiBóhólníihii, dóó niNináʼnídláii yiiłtsą́ągo bee nihił hweeshneʼ éí bidaʼołʼį́į dooleeł; háálá, díí biniiyé shił ííshją́ą́ ádaalyaa, áko yah adoohałí góneʼígíí nihił béédahodoozįįł. Háálá bee yah ahóótʼiʼígíí éí iiná łahgo álnééh dóó tó bee alzį́į́h, dóó índa kǫʼ dóó Iiʼsizį́ Diyinii bee nihibąąhági átʼéii nahjįʼ kóohłaago nihaa ńdidootʼááł."
                },
                {
                    "number": 18,
                    "text": "Dóó índa díí áłtsʼóózí kʼéhózdongo honítʼiʼígíí bikʼeh wohááł dooleeł éí éiyá hoolʼáágóó iiná bichʼįʼ honítʼiʼ; aooʼ, náʼáztʼiʼ bidáńdítį́hí éí biiʼ yah ooyá; aTaaʼ dóó aYeʼ bibeehazʼáanii éí biʼoohłaa; dóó Iiʼsizį́ Diyinii éí nihaílyá, éí éiyá aTaaʼ dóó aYeʼ yá oolí, díí ahaʼdeetʼánígíí yiʼdoołíłígíí, atiin góneʼ yah ooyáago nihaa doolyééł."
                },
                {
                    "number": 19,
                    "text": "Dóó kʼad, shikʼisóó ayóí ánihííníshʼníinii, nanihídíshkid, díí áłtsʼóózígo kʼéhózdongo atiinígíí bikʼeh ninooyáago, daʼ tʼáá ałtsoósh óohłaa? Jó, shí ánihidishníigo éí, Ndagaʼ; háálá doo éí kónízáhájįʼ ninooyáa da dooleeł ńtʼę́ę́ʼ tʼáá hazhóʼó Christ bizaad doo nahjįʼ kółééhgóó yinohdlą́ągo, dóó yisdáʼiiníiłii bibee adziilii dóó bibee ajoobaʼ baʼíínílíigo tʼéiyá."
                },
                {
                    "number": 20,
                    "text": "Ákohgo, Christ yéigo deinohdlą́ągo, dóó tʼáá íiyisíí laanaa danohsingo, dóó Diyin God ayóí ádeiínóhʼníigo, dóó nihookááʼ dineʼé tʼáá ałtso ayóó ádeiínóhʼníigo, náás deínóhkááh. Ákohgo, náás deínóhkáahgo, Christ bizaad tʼáá íiyisíí nihił yáʼádaatʼéehgo, dóó tʼáá dahinohnáajįʼ daʼiinohdlą́ągo, jó, éí aTaaʼ kóní: Hoolʼáágóó iiná éí nihí dooleeł."
                },
                {
                    "number": 21,
                    "text": "Dóó kʼad, jó, shikʼisóó ayóí ánihííníshʼníinii, kótʼáo éí ahóótʼiʼ; áádóó náánáłahgo éí doo yah ahóótʼiʼ da índa doo éí nááná łaʼ ázhiʼ yáʼąąsh biyaagi Diyin God bił hazʼą́ góneʼ yee yisdáńdoodááł hodooʼniid da. Dóó kʼad, jó, díí éí Christ binaʼnitin átʼé, dóó tʼáá éí tʼéiyá dóó tʼáá aaníí aTaaʼ, dóó aYeʼ, dóó Iiʼsizį́ Diyinii, tʼáá ałtso łáʼí Diyin God danilį́, doo bee nihoolʼáágóó bindaʼnitiní átʼé. Amen."
                }
            ]
        },
        "/study/scriptures/bofm/2-ne/32": {
            "uri": "/study/scriptures/bofm/2-ne/32",
            "title": "2 Nephi 32",
            "data_type": "chapter",
            "chapter_name": "Wóltaʼii 32",
            "chapter_summary": [
                "Diyin yá ndaalʼaʼii Iiʼsizį́ Diyinii yee yádaałtiʼ—Diné tʼáá bí sodilzingo Iiʼsizį́ Diyinii bitsʼą́ą́dóó íhwiidoołʼááł. Díí tʼah doo Jesus biʼdichíhę́ędą́ą́ʼ 559–545 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad, jó, shikʼisóó ayóí ánihííníshʼníinii, yah ahóótʼiʼ góneʼ yah ooyáago haʼátʼíí baa naagháa dooleełígíí éí nihijéí biyiʼdi baa ntsídaahkees. Ndi, jó, haʼátʼíí éí biniiyé nihijéí biyiʼdi díí baa ntsídaahkees?"
                },
                {
                    "number": 2,
                    "text": "Doósh éí béédaohłniih da Iiʼsizį́ Diyinii nihaílyáago diyin yá naalʼaʼii bizaad bee yádaałtiʼ dooleeł nihidííniidę́ę? Dóó kʼad, haash yitʼáo éí diyin yá naalʼaʼii bizaad bee yádaałtiʼ dooleeł tʼáá hazhóʼó Iiʼsizį́ Diyinii nihee hólǫ́ǫgo tʼéiyá?"
                },
                {
                    "number": 3,
                    "text": "Diyin yá naalʼaʼii éí Iiʼsizį́ Diyinii yinahjįʼ yádaałtiʼ; ákohgo, Christ bizaad éí yee yádaałtiʼ. Ákohgo, shí éí ánihidííniid, Christ bizaad baa daʼíínółtaʼ; jó háálá, Christ bizaad éí tʼáá ałtso ádoohłíłígíí yee nihił hodoolnih."
                },
                {
                    "number": 4,
                    "text": "Ákohgo, kʼad díí saad ałtso bee yááłtiʼgo, doo bikʼidaʼdoohtą́ą́góó éí, tʼáá nihí doo ndaʼídółkidgóó biniinaa átʼée doo, dóó doo dáádílkał ńdanoołtsʼin da; ákohgo, adinídíín éí doo nihił ííshją́ą́ ádoolníił da ndi, tʼóó chahałheeł biyiʼ náánihidiʼdoolyééł."
                },
                {
                    "number": 5,
                    "text": "Jó áko ánáánihidishníigo éí yah ahóótʼiʼ góneʼ yah ooyáago, dóó Iiʼsizį́ Diyinii nihaílyáago, tʼáá ałtso ádoohłíłígíí éí nihił ííshją́ą́ íidoolííł."
                },
                {
                    "number": 6,
                    "text": "Jó, díí éí Christ binaʼnitin átʼé, dóó doo nááná łaʼ binaʼnitin ííshją́ą́ ádoolníił da tʼáá nahasdzáán bikááʼ bitsʼíís yee nihichʼįʼ ííshją́ą́ áʼdiilyaago índa. Áko bitsʼíís yee nihichʼįʼ ííshją́ą́ áʼdiilyaago, yee nihichʼįʼ hadoodzihígíí éí bidaʼdoohłííł."
                },
                {
                    "number": 7,
                    "text": "Dóó kʼad shí, Nephi, tʼáá ákódígo bee hadeesdzih, háálá Iiʼsizíinii éí nashiníłtłʼah; éí biniinaa tʼóó yínííł nisin, háálá nihookááʼ dineʼé éí tsʼídá doo daʼoodlą́ą da, dóó bąąhági átʼéii tʼéiyá yaa naakai, dóó tsʼídá doo bił éédahózin da, dóó bikʼos daniłdzil; tsʼídá saad doo nanitłʼahgóó bee nanishtingo ndi, doo yikʼidaʼdiitįįh da, dóó doo ndeiłkaah da."
                },
                {
                    "number": 8,
                    "text": "Dóó kʼad, shikʼisóó ayóí ánihííníshʼníinii, tʼahdii éí nihijéí biyiʼdi baa ntsídaahkeesgo shił bééhózin; dóó díí bee nihichʼįʼ hadeesdzihígíí éí shá bitsxeʼ. Háálá Iiʼsizíinii sodizin yínaʼniłtinii yísíníłtsʼą́ąʼgo, éí ádá sohodizin nił bééhózin dooleeł ńtʼę́ę́ʼ; háálá doo yáʼáshóonii biiʼsizíinii éí diné sodizin doo yee neinitin da, ndi tʼáadoo sodílziní níigo yee neinitin."
                },
                {
                    "number": 9,
                    "text": "Jó ndi, ánihidishníigo éí tʼáá áłahjįʼ sodadołzin, áko doo nihił chádahodoołhił da; áádóó Bóhólníihii tʼáadoo leʼé tsʼídá doo bá ádoohłíił da tsʼídá áłtsé Christ bízhiʼ binahjįʼ aTaaʼ bichʼįʼ sodoołzingo tʼéiyá, áko ádoohłíłígíí éí yee nihikʼizhdoodliił, áko ádoohłíłígíí nihá yáʼátʼéeh dooleeł."
                }
            ]
        },
        "/study/scriptures/bofm/2-ne/33": {
            "uri": "/study/scriptures/bofm/2-ne/33",
            "title": "2 Nephi 33",
            "data_type": "chapter",
            "chapter_name": "Wóltaʼii 33",
            "chapter_summary": [
                "Nephi bizaad tʼáá aaníí átʼé—Christ tʼáá aaníigo yaa halneʼ—Christ yoodlánígíí Nephi bizaad yidoodląął, éí éí ánihwiitʼaahdi dasitánígíí ooʼíinii nilį́į doo. Díí tʼah doo Jesus biʼdichíhę́ędą́ą́ʼ 559–545 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad shí, Nephi, tsʼídá ałtso shidineʼé bee nabidiʼneestą́ą́ʼígíí, nááhídéesohígíí doo bíighah da; háálá doo ayóó naʼaso da, yáshtiʼgo éí íiyisíí sidziil; háálá diné Iiʼsizį́ Diyinii yinahjįʼ yáłtiʼgo éí Iiʼsizį́ Diyinii nihookááʼ dineʼé bijéí biyiʼdi tʼáá aaníinii yił ííshją́ą́ ádeileʼ."
                },
                {
                    "number": 2,
                    "text": "Jó ndi ląʼída éí Iiʼsizį́ Diyinii doo dayiistsʼą́ąʼ da éí biniinaa doo biiʼ dahólǫ́ǫ da; ákohgo, ląʼída nááháasdzooígíí doo tʼáá aaníinii ádaatʼée da danízingo nahjįʼ kódeileʼ."
                },
                {
                    "number": 3,
                    "text": "Ndi shí, Nephi éí nááházooígíí éí niʼsézo dóó ílíinii ádaatʼé nisin, dóó shidineʼé éí íiyisíí bá nisin. Háálá éí tʼáá ákwíí jį́ bá sodiszin, dóó tʼáá ákwíí tłʼééʼ bá yishchago shitsʼiiʼáál nínáshtłoh éí biniinaa; dóó sheʼoodląʼ binahjįʼ éí shiDiyin God bichʼįʼ sodiszin, áádóó tʼáá aaníí shił bééhózingo éí shisodizin yididootsʼį́į́ł."
                },
                {
                    "number": 4,
                    "text": "Dóó shił bééhózin éí díí Bóhólníihii Diyin God shisodizinígíí shidineʼé yee yáʼátʼéehii yee yikʼijidoodliił. Dóó tʼáá ałtso saad doo dabidziilgóó nááházo yę́ę éí, dabidziilgo bichʼįʼ ádadoolnííł; binahjįʼ naanish yáʼátʼéehii ádeidoolííł; dóó ałkʼidą́ą́ʼ dabizhéʼé yę́ę bił ííshją́ą́ ádadoolnííł; dóó Jesus yaa yáłtiʼ, dóó éí deidoodląął, dóó nihookááʼ iiná bijį́įjįʼ daʼoodlą́ągo, éí hoolʼáágóó iiná shódeidoołtʼeełgo yaa halneʼ."
                },
                {
                    "number": 5,
                    "text": "Dóó bąąhági átʼéii yéigo yikʼijįʼ yáłtiʼ, tʼáá aaníinii doo nanitłʼahii bikʼehgo; ákohgo, nihookááʼ dineʼé doo łaʼ díí naʼnitin nááházooígíí biniinaa bá hodoochįįł da tʼáá hazhóʼó chʼį́įdii beʼiiníziinii biiʼsizíinii biiʼ hólǫ́ǫgo tʼéiyá."
                },
                {
                    "number": 6,
                    "text": "Tʼáá bééhózinígíí éí baa shił hózhǫ́; tʼáá aaníinii éí baa shił hózhǫ́; shiJesus éí baa shił hózhǫ́, háálá chʼį́įdiitahdę́ę́ʼ éí yisdáshííłtį́."
                },
                {
                    "number": 7,
                    "text": "Shidineʼé éí diyingo ayóó óʼóʼníinii bee ayóí ííníshʼní, dóó Christ tʼáá íiyisíí yinishdlą́ągo ląʼída atsʼíís dóó ayiʼsizíinii tsʼídá bąąhági átʼéii bąąh ádaadingo beʼánihwiitʼaah bikááʼdahʼasdáhídi deideestsééł."
                },
                {
                    "number": 8,
                    "text": "Jew dineʼé diyingo ayóó óʼóʼníinii bee ayóí ííníshʼní—Jew dineʼé dishní, háálá éí éiyá bitsʼą́ą́dóó hosélį́į́ʼ."
                },
                {
                    "number": 9,
                    "text": "Gentile dineʼé ałdóʼ diyingo ayóó óʼóʼníinii bee ayóí ííníshʼní. Jó ndi, díí bá laanaa nisin ndi tʼáá hazhóʼó Christ ńdeiyoosdląądgo tʼéiyá, dóó hoolʼáágóó iiná bichʼįʼ, dóó adáńdítį́hí áłtsʼóózígíí, dóó kʼéhózdongo atiin yiiʼ yah eekaigo tʼéiyá, dóó náábiʼdiilyáajįʼ tʼáá áłahjįʼ díí atiinígíí yikʼi yikahgo tʼéiyá."
                },
                {
                    "number": 10,
                    "text": "Dóó kʼad, shikʼisóó ayóí ánihííníshʼníinii, dóó Jew dineʼé, dóó tʼáá ánółtso nahasdzáán bikááʼgóó dahinohnánígíí, díí saad deísínóołtsʼą́ą́ʼ dóó Christ deinohdlą́; dóó díí saad doo deinohdlą́ą́góó éí Christ tʼéí deinohdlą́ą dooleeł. Dóó Christ deinohdlą́ągo díí saad deidoohdląął, háálá éí Christ bizaad átʼé, dóó éí éiyá sheinílá; dóó éí diné tʼáá ałtso yáʼátʼéehgo naʼadájí yee neinitin."
                },
                {
                    "number": 11,
                    "text": "Dóó doo Christ bizaad átʼéégóó éí, tʼáá nihí baa ntsídaahkees—háálá Christ, bizaad éí, bibee adziilii dóó bibee ayóó átʼéii binahjįʼ, nihił ííshją́ą́ íidoolííł, ńléí áajįʼ nihoolzhiizhdi; dóó, ni dóó shí éí beʼánihwiitʼaahdi dasitánígíí bidááhdóó ałchʼįʼ yidiidzįįł; dóó díí nááhidíízoh shidííníniidígíí nił bééhodoozįįł, azhą́ doo shidziil da ndi."
                },
                {
                    "number": 12,
                    "text": "Dóó aTaaʼ bichʼįʼ Christ bízhiʼ binahjįʼ sodiszingo éí niidlą́ʼí da, índa tʼáá áníiltso da, ńléí ayóó átʼéiijįʼ ayííłką́ągo bił hazʼą́ądi yisdánáhidiikah."
                },
                {
                    "number": 13,
                    "text": "Dóó kʼad, shikʼisóó ayóí ánihííníshʼníinii, tʼáá ałtso Israel bighandóó danilínígíí, dóó tʼáá ánółtso nahasdzáán ndaneezʼáajįʼ bikááʼgóó kéédahohtʼínígíí łeezh biyiʼdóó łaʼ iinééʼ yáʼátiʼ nahalingo nihichʼįʼ yáshtiʼ: Hágoóneeʼ ńléí ayóó átʼéiijįʼ ayííłką́ągo índa ńdaʼahiidiiltsééł."
                },
                {
                    "number": 14,
                    "text": "Dóó nihí Diyin God biyáʼátʼéehii doo danohsinígíí, dóó Jew dineʼé bizaad, dóó shí shizaad, doo nihił danilínígíí, dóó Diyin God biDibé Yázhí bizaad bikʼijįʼ danohłínígíí, jó, hágoóneeʼ nihidishníi dooleeł, háálá ńléí áajįʼ ayííłką́ągo éí díí saad atínihiidoolííł."
                },
                {
                    "number": 15,
                    "text": "Háálá tʼáá ałtso nahasdzáán bikáaʼgi ahíheestłʼǫ́ǫgo íishłaaígíí, éí nahodiyootʼáałdi dasitánígíí, nihikʼijįʼ ndootʼááł; háálá ákótʼáo éí Bóhólníihii shił nahasneʼ, dóó bá biʼdeeshłííł. Amen."
                }
            ]
        },
        "/study/scriptures/bofm/enos/1": {
            "uri": "/study/scriptures/bofm/enos/1",
            "title": "Enos 1",
            "data_type": "chapter",
            "chapter_name": "Wóltaʼii 1",
            "chapter_summary": [
                "Enos yéigo sodoolzin dóó bibąąhági ádaatʼéii bee baa ndeetʼą́—Bóhólníihii binééʼ biniʼ biiʼ hazlį́į́ʼ, náás yiską́ądi Laman bidineʼé yisdáhidookah níigo—Nephi bidineʼé Laman bidineʼé tʼáá aaníí nahagháhígíí chʼééh yee yił dahalneʼ ńtʼę́ę́ʼ—Enos biNináʼnídláhígíí yaa bił hózhǫ́—Díí éí tʼah doo Jesus biʼdichíhę́ędą́ą́ʼ 420 yihahą́ądą́ą́ʼ nahalzhiishgo ádahóótʼįįd."
            ],
            "book_title": "Enos Binaaltsoos",
            "verses": [
                {
                    "number": 1,
                    "text": "Jó, áádóó shí, Enos, shizhéʼé bééhonisingo éí diné yáʼátʼéehii nilį́įgo—háálá bizaad yee nashineeztą́ą́ʼ, dóó Bóhólníihii binaʼnitinígíí dóó átʼéhígíí ałdóʼ yee nashineeztą́ą́ʼ—dóó éí bąą shiDiyin God bízhiʼ tʼáá íiyisíí bikʼihojídlí—"
                },
                {
                    "number": 2,
                    "text": "Dóó Diyin God éí shibąąhági átʼéii tʼah doo yee shaa ndeetʼaahgóó, bidááhdóó tʼáá íiyisíí shichʼįʼ nahwiisnáʼígíí bee nihił hodeeshnih."
                },
                {
                    "number": 3,
                    "text": "Jó, naaldlooshii hádéshzheeʼgo tsintahgóó níyá; dóó shizhéʼé hoolʼáágóó iiná, dóó Diyin God yá naazíinii tʼáá íiyisíí ił hózhǫ́ bee dahólónígíí tʼáá ahą́ą́h yee shichʼįʼ yaa yáłtiʼę́ę, tʼáá íiyisíí yéigo shijéí yidiisnááʼ."
                },
                {
                    "number": 4,
                    "text": "Dóó shitsʼíís dóó shiyiʼsizíinii Diyin God bitsʼą́ą́dę́ʼígíí tʼáá íiyisíí yídin silį́į́ʼ; dóó Áshiilaaígíí bidááhdóó ntsidinísgoʼ, dóó tʼáá íiyisíí shitsʼíís dóó shiyiʼsizíinii bá náʼooshkąąh dóó sodiszingo haasdzííʼ; dóó bichʼįʼ sodiszingo ałtso yiską́; aooʼ,dóó tłʼééʼ hazlį́į́ʼ ndi tʼahdii yáʼąąsh gódei sodiszin ńtʼę́ę́ʼ."
                },
                {
                    "number": 5,
                    "text": "Dóó łaʼ iinééʼ shichʼįʼ haʼoodzííʼ, kóníigo: Enos, nibąąhági ádaatʼéii bee naa ndeetʼą́, dóó nikʼihojidoodliił."
                },
                {
                    "number": 6,
                    "text": "Dóó shí, Enos, Diyin God doo biyoochʼíídgóó shił bééhózingo; ákohgo, baa yínííł nisinę́ę nahjįʼ kólyaa."
                },
                {
                    "number": 7,
                    "text": "Dóó kódííniid: Bóhólníihii, dííshąʼ éí haitʼáo álʼį́?"
                },
                {
                    "number": 8,
                    "text": "Dóó éí kóshidííniid: Háálá Christ tsʼídá tʼah doo diitsʼį́hígíí dóó yiiłtséhígíí, yínídlánígíí biniinaa. Dóó tsʼídá tʼóó ahayóí nááhaigo índa bitsʼíís ííshjání íidoolííł; ákohgo, náás yínááł, háálá neʼoodląʼ haanándiidlaa."
                },
                {
                    "number": 9,
                    "text": "Kʼad, áádóó, díí saad disétsʼą́ą́dóó shikʼisóó danilíinii, Nephi bidineʼé bąąh tsídékééz; ákohgo, shitsʼíís dóó shiyiʼsizíinii bee tʼáá íiyisíí Diyin God bee bá bichʼįʼ sodeeszin."
                },
                {
                    "number": 10,
                    "text": "Dóó iiʼsizíiniikʼeh shichʼįʼ nahwiiʼnáago, jó, Bóhólníihii binééʼ shíniʼ biiʼ náhásdlį́į́ʼ, kóníigo: Nikʼisóó danilíinii shibeehazʼáanii haitʼáo yéigo yikʼeh dahółʼínígíí bikʼehgo baa deeshááł. Díí kéyah baa diníʼą́, dóó kéyah diyinii átʼéii. Doo éí haitʼáo da bikʼijįʼ hadeesdzih da tʼáá hazhóʼó bąąhági átʼéii tʼéiyá biniinaa; ákohgo, bee haasdzíʼę́ę bikʼehgo nikʼisóó danilínígíí baa deeshááł; dóó ndaʼiisíʼígíí yínííł bikʼijįʼ kódeeshłííł."
                },
                {
                    "number": 11,
                    "text": "Shí, Enos, díí saad disétsʼą́ąʼgo dóó bikʼijįʼ, Bóhólníihii yinishdlánígíí tsʼídá doo nahjįʼ kódooníił da silį́į́ʼ; dóó ląʼída nízaadgóó tiʼhooshníihgo Laman bidineʼé dashikʼisóó bá sodeeszin."
                },
                {
                    "number": 12,
                    "text": "Áádóó ałtso sodeeszingo dóó yéigo tʼáá ałtsojįʼ bíká áátʼįįdgo, Bóhólníihii kóshidííniid: Háálá iinídlánígíí biniinaa, nínízinígíí nichʼįʼ kódeeshłííł."
                },
                {
                    "number": 13,
                    "text": "Dóó kʼad jó, áko kʼad bitsʼą́ą́dę́ę́ʼ nisinę́ę éi díí—ákó shidineʼé, Nephi bidineʼé haitʼáo da ndaʼiisíihgo, dóó éí biniinaa da ndabiʼdistseedgo, dóó Laman bidineʼé éí doo ndabidiʼdootsił da, Bóhólníihii Diyin God shidineʼé, Nephi bidineʼé bahaneʼ hashtʼeneidooʼááł; bigaan diyingo bibee adziilii da bee, áko háadi da náás yiską́ądi Laman bidineʼé baa dootʼááł, áko yee daatsʼí yisdáńdookah biniiyé—"
                },
                {
                    "number": 14,
                    "text": "Háálá kʼad éí nihitiʼdahooʼnííh chʼééh bee ádeiitʼįįd tʼáá aaníí oodląʼígíí yikʼeh ninádookahgo. Dóó bá dahachįʼgo saad yee ndahazʼą́, áko, bíighahgo, nihaa haneʼ dóó nihí, dóó ałdóʼ danihizhéʼé yę́ę bibee oʼoolʼįįł tʼáá ałtso nahjįʼ kódadiilnííł dadííniid."
                },
                {
                    "number": 15,
                    "text": "Ákohgo, Bóhólníihii Diyin God nihaa haneʼ nihá yaa áhályánígíí shił bééhózingo, tʼáá áłahjįʼ bichʼįʼ yícha, háálá kóshidííniid: Haʼátʼííshį́į́ nínízinshį́į́ neʼoodląʼígíí bee nashídííníłkidgo, Christ bízhiʼ binahjįʼ shíká adoolwoł nínízingo, tʼáá aaníí níká adoolwoł."
                },
                {
                    "number": 16,
                    "text": "Dóó sheʼoodląʼ hólǫ́ǫgo, Diyin God bikááʼ ndaʼasdzooígíí baa áhólyą́ą dooleeł bidishníigo bichʼįʼ yícha; áko náasdi Diyin God kʼad áajįʼ ahoolzhiizh niizį́įʼgo Laman bidineʼé bikááʼ ndaʼasdzooígíí baa ndooniłgo yee shił ahaʼdeetʼą́."
                },
                {
                    "number": 17,
                    "text": "Dóó shí, Enos, ahaʼdeetʼánę́ę bikʼehgo áhodooníłígíí shił bééhoozin; ákohgo shitsʼíís dóó shiyiʼsizíinii hanáályį́į́ʼ."
                },
                {
                    "number": 18,
                    "text": "Dóó Bóhólníihii kóshidííniid: Danihizhéʼé yę́ę ałdóʼ díí yíndaʼídééłkid; áko bedaʼoodląʼ bee bá biʼdoolnííł; háálá bedaʼoodląʼ éí tʼáá nigi ádaatʼéé ńtʼę́ę́ʼ."
                },
                {
                    "number": 19,
                    "text": "Dóó kʼad áádóó shí, Enos, Nephi bidineʼé bitahgóó, náásgóó ádahodooníłígíí, dóó tʼáadoo leʼé disetsʼą́ą́ʼ dóó yiiłtsánígíí bee yáshtiʼ."
                },
                {
                    "number": 20,
                    "text": "Dóó tʼáá aaníigo baa hashneʼ éí Nephi bidineʼé Laman bidineʼé Diyin God tʼáá aaníinii ńdeiidoodląąłgo tsʼídá yéigo yindaashnish. Ndi chʼééh ádeiitʼįįd; tʼáá íiyisíí daʼoołchʼį́į́d daazlį́į́ʼ, dóó tʼáá bí doo yáʼáshóonii yikééʼ deizįʼ léiʼ daʼałchin daazlį́į́ʼ lá, dóó bádahádzid, dóó diné ndaʼałtseedii, beʼelyaaii dóó tʼóó baaʼihii ałtso yiih yíkai lá; naaldloosh daʼałchinígíí deiyą́ągo; níbaal yiiʼ dabighan, dóó doo diné kééhatʼį́įdi bitsiiʼ daashzhééʼ dóó naaldlooshii bikágí boozhnííʼ gónaa tʼéiyá bikʼidaastiʼgo ndaakai; dóó ałtį́į́ʼ índa bééshhał dóó tsénił yéédahósingo chodayoołʼį́. Dóó ląʼída atsįʼ tʼáá daalchíiʼgo tʼéí deiyą́; dóó ndanihidoołtsiłgo áłahjįʼ yíká ádáátʼį́."
                },
                {
                    "number": 21,
                    "text": "Áádóó Nephi bidineʼé éí kéyah yikááʼ kʼidaʼdiilá, dóó łą́ągo kʼéédilyéehii, tłʼoh naadą́ą́ʼ, dóó tsin bineestʼąʼ ádaatʼéii deineestʼą́, dóó dibé dóó łį́į́ʼ, béégashii ałʼąą ádaatʼéhígíí, dóó tłʼízí, dóó tłʼízí daʼałchinígíí dóó tʼáá ałtso łį́į́ʼ ałʼąą ádaatʼéhígíí deineesą́."
                },
                {
                    "number": 22,
                    "text": "Dóó tʼóó ahayóí Diyin God yá dahalneʼii nihitah dahólǫ́ǫ́ ńtʼę́ę́ʼ. Dóó diné éí tsʼídá bikʼos daniłdzil, doo bikʼidaazhdootą́ átʼée da."
                },
                {
                    "number": 23,
                    "text": "Dóó tʼáá hazhóʼó tsʼídá yéigo bikʼeʼeschʼíiʼgo bichʼįʼ yátiʼ, daʼahijigą́ baa haneʼ dóó áhodoonííł haʼnínígíí, dóó ałkʼijįʼ ídlį́, dóó dahodoochxǫǫł, dóó ndaʼdootsił haʼníigo áłahjįʼ bee béédabijíłníihgo, dóó hoolʼáágóó iiná haa nízahígíí, dóó Diyin God bibee ánihwiitʼaah dóó bibee adziilii, díí tʼáá ałtso bił hóóneʼ—áłahjįʼ Bóhólníihii béédaałdzid biʼdiʼníigo bił naʼanish. Tʼáá achʼįʼgoígíí éí ádaadingo bee yáshtiʼ tʼéiyá, dóó tsʼídá bééhózínígo bee haadzííʼ, doo tʼáadoo hodinaʼí ábiʼdisdįįd da. Dóó díí kótʼáo éí baa naʼasogo baa naashá."
                },
                {
                    "number": 24,
                    "text": "Dóó Nephi bidineʼé dóó Laman bidineʼé daʼahigą́ągo yiiłtsą́ago shíiníłką́."
                },
                {
                    "number": 25,
                    "text": "Áádóó hasistih, dóó neeznádiin dóó baʼaan tsostsʼidiin dóó baʼaan náhástʼéí nááhai éí nihizhéʼé Lehi Jerusalemdóó dah diiná dóó kojįʼ."
                },
                {
                    "number": 26,
                    "text": "Dóó nááshidiʼdoolyééł bichʼįʼ hoolzhishgo baa ákoniizį́į́ʼ, Diyin God bibee adziilii shidiisnaʼígíí bee díí dineʼé ndínéeshtįįł dóó náás ádahodooníłígíí bee bił hodeeshnih, dóó saad Christ bikʼehgo tʼáá aanínígíí baa hodeeshnih. Dóó díí baa hashneʼgo ałtso iiná áshłaa, dóó nahasdzáán bikááʼ baa hózhóonii biláahdi átʼéego biiʼ shił hóózhǫǫd."
                },
                {
                    "number": 27,
                    "text": "Dóó hodíinaʼgo hanáshyį́įhdi deeshááł, shiNinánídláii bił hazʼą́ądi; háálá éí bí biyiʼ háádeeshyįhgo shił bééhózin. Dóó shitsʼíís hoolʼáágóó hiná násdlį́įʼjįʼ háidoołkaałgo éí baa shił hózhǫ́, dóó áadi bidááhdę́ę́ʼ yideesįįł; índa shił hózhǫ́ǫgo biniiʼ yideestsééł, dóó kóshididooniił: Wóshdę́ę́ʼ shaa nínááh, nikʼihojídlíinii, shiTaaʼ bighandi ná hashtʼehoolyaa. Amen."
                }
            ]
        },
        "/study/scriptures/bofm/mosiah/2": {
            "uri": "/study/scriptures/bofm/mosiah/2",
            "title": "Mosiah 2",
            "data_type": "chapter",
            "chapter_name": "Wóltaʼii 2",
            "chapter_summary": [
                "Aláahdi Naatʼáanii Benjamin bidineʼé yichʼįʼ haadzííʼ—Dah sidáhę́ędą́ą́ʼ tʼáá ákótʼéego iʼiilaa yę́ę bídáághahgo nahazʼą́, dóó iiʼsizíiniikʼehgo náhásłáhígíí yaa hoolneʼ—Yáʼąąshdi Aláahdi Naatʼáanii bá ndaahłnish yidííniid—Diyin God yikʼijįʼ daazlį́ʼígíí kǫʼ doo ntséesii nahalingo tiʼdahwiidoonih. Díí éí tʼah doo Jesus biʼdichíhę́ędą́ą́ʼ 124 yihahą́ądą́ą́ʼ nahalzhiishgo ádahóótʼįįd."
            ],
            "book_title": "Mosiah Binaaltsoos",
            "verses": [
                {
                    "number": 1,
                    "text": "Áádóó Mosiah bizhéʼé ádíílííł bidííniidę́ę yiʼiilaa, dóó kéyah tʼáá ałtsogo nahasneʼgo, diné tʼáá ałtsodę́ę́ʼ áłah silį́į́ʼ, áko Diyin God bighangóó dookaah áadi aláahdi naatʼáanii Benjamin bizaad yaa hodoolnihígíí deididootsʼį́į́ł biniiyé."
                },
                {
                    "number": 2,
                    "text": "Dóó diné tʼóó ahayóí áłah silį́į́ʼ, tʼóó ahayóígíí biniinaa tʼáadoo dayííłtaʼ da; háálá ałʼąą nootʼį́į́ł dóó dabidziil daazlį́į́ʼ lá."
                },
                {
                    "number": 3,
                    "text": "Dóó bilį́į́ʼ áłtsé naheezhchínígíí ałdóʼ ndayiizjaaʼ, áko kǫʼ bikááʼ náádahidoonih biniiyé Moses bibeehazʼáanii bikʼehgo;"
                },
                {
                    "number": 4,
                    "text": "Dóó ałdóʼ Bóhólníihii biDiyin God, Jerusalemdę́ę́ʼ chʼíbiníʼeezhígíí ahéheeʼ deididooniił, dóó beʼenaʼí danilínígíí yitsʼą́ą́dóó yisdádabííʼeezh, dóó diné tʼáá ákogi ádaatʼéii ndabinitin dooleełígíí yikʼidadiilniiʼ, dóó diné tʼáá ákogi átʼéii łaʼ aláahdi binaatʼáanii nilį́įgo ałdóʼ yikʼidadiilniiʼ, éí éiyá Zarahemla hazʼą́ągi kʼé hólǫ́ǫgo áyiilaa, dóó Diyin God bibeehazʼáanii yikʼeh dahółʼį́į doogo neineeztą́ą́ʼ, áko bił dahózhǫ́ǫ dooleeł dóó Diyin God dóó diné tʼáá ałtso ayóo daʼahóʼníi dooleeł biniiyé."
                },
                {
                    "number": 5,
                    "text": "Áádóó Diyin God bighandi neheeskai, binaagóó biníbaal ndeiznil; diné tʼáá ałtso baʼáłchíní yił, díí éí beʼesdzáán, dóó beʼashiiké, dóó beʼátʼééké, dóó éí beʼashiiké dóó beʼátʼééké, alą́ąjįʼ naagháhígíí dóó akéeʼdi biʼdizhchį́įjįʼ, ałʼąą baʼáłchíní yił dah deíkáahgo."
                },
                {
                    "number": 6,
                    "text": "Dóó tʼáá ałtso diné Diyin God bighan binaagóó biníbaal ndeiznil, chʼéʼétiinígíí Diyin God bighan bichʼįʼgo naaznil, áko, biníbaal tʼáá yiiʼ naháaztą́ągo aláahdi naatʼáanii Benjamin bichʼįʼ yáłtiʼgo tʼáá áádóó deididootsʼį́į́ł biniiyé;"
                },
                {
                    "number": 7,
                    "text": "Háálá diné tʼóó ahayóígíí biniinaa aláahdi naatʼáanii Benjamin Diyin God bighan tsé binázʼáhígíí biyiʼ tʼáá átʼé neidínóotįįłgo doo bíighah da, éí bąą wódahdi dah azką́ągo bá ályaa, áko áádóó diné saad yee yichʼįʼ hadoodzihígíí deididootsʼį́į́ł."
                },
                {
                    "number": 8,
                    "text": "Áádóó dah azkánígíí yikááʼdóó bidineʼé yichʼįʼ yáʼniiłtiʼ; dóó diné tʼóó ahayóígíí biniinaa doo tʼáá átʼé dabidiiztsʼą́ąʼ da; éí bąą saad yee yáłtiʼígíí nááhádzoohgo bá ályaa áádóó diné tʼáadoo binééʼ deidiiztsʼą́ʼígíí nááháasdzooígíí yaa deiyiistsooz, áko éí ałdóʼ bizaad bił béédahodoozįįł biniiyé."
                },
                {
                    "number": 9,
                    "text": "Dóó díí saad éí yee yááłtiʼ dóó nááháasdzo, kóníigo: Shikʼisóó danohłíinii, tʼáá ánółtso áłah dasoolį́ʼígíí, díí jį́ shizaad bee nihichʼįʼ hadeesdzihgo daʼdidoohtsʼį́łígíí; háálá saad bee hadeesdzihígíí doo tʼáá ádzaagóó baa ntsídoohkos biniiyé doo wóshdę́ę́ʼ nihidííniid da, ndi hazhóʼó dashíídóołtsʼįįł, dóó nihijaaʼ ąą ádaahłééh áko daʼdidoohtsʼį́į́ł, dóó nihijéí ałdóʼ áko akʼidadiʼdoohtį́į́ł, dóó nihíniʼ ałdóʼ áko Diyin God binaʼnitin tʼah doo bééhoozįįhígíí nihił ííshją́ą́ ádadoolnííł."
                },
                {
                    "number": 10,
                    "text": "Shéédadoołdzííł éí doo biniiyé kojįʼ nihookááh nihidííniid da, dóó diné bitsʼíís biláahdi áníshtʼé tʼáadoo dashíínóhʼníní."
                },
                {
                    "number": 11,
                    "text": "Ndi tʼáá nihígi áníshtʼé, ląʼída tʼáadoo leʼé shitsʼíís dóó shintsékees doo bee bidziil da; ákondi díí dineʼé shikʼi dadiilniiʼ, dóó shizhéʼé shikʼi sodoolzin, dóó Bóhólníihii shínítáahgo díí diné binantʼaʼí dóó aláahdi binaatʼáanii deeshłeeł biniiyé; dóó beʼadziilii doo yíneelʼáanii yee shaa áhályą́ dóó bee sézį́į ńtʼę́ę́ʼ, binahjįʼ adziilii, dóó ániʼ dóó atsxeʼ tʼáá átʼé Bóhólníihii sheiníláhígíí bee nihíká anáshwoʼ."
                },
                {
                    "number": 12,
                    "text": "Ánihidishní nihíká anáshwoʼgo shiiyoołkáałgo shá ályaa, díí jį́įdi ndi nihíká anáshwoʼ, dóó béésh óola dóó béésh łigai dóó tʼáá ałtso daʼílíinii doo nihííníshkeed da;"
                },
                {
                    "number": 13,
                    "text": "Nááná doo éí awáalyaa anihiishníił da ńtʼę́ę́ʼ, doodao doo éí ahándaahłté bee hoséłʼą́ą da ńtʼę́ę́ʼ, doodao dóó doo éí ndaʼohłtseed da, éí doodago dóó atídaʼahołʼį́, éí doodago daʼnohʼįįh, éí doodago aa daʼdohłéego doo bee nihá hoséłʼą́ą da ńtʼę́ę́ʼ; doodao tʼáá ałtso bąąhági ádaatʼéii doo bee nihá hoséłʼą́ą da ńtʼę́ę́ʼ, dóó Bóhólníihii bibeehazʼáanii bikʼeh dahonołʼį́įgo bee nanihinétą́ą́ʼ, tʼáá ałtso ádadoohłííł nihidííniidígíí bee—"
                },
                {
                    "number": 14,
                    "text": "Dóó ndi shí, tʼáá shí, shílaʼ bee naashnishgo bee nihíká eeshwod, dóó doo éí ínáóltąʼí bee nihishjizh da ńtʼę́ę́ʼ, dóó tʼáadoo leʼé tʼáadoo ndaazgo nihichʼįʼ ndahwiiłná nihikʼi siláago íishłaa da—dóó díí tʼáá ałtso baa yááłtiʼii, díí jį́ tʼáá nihí nihił béédahoozin."
                },
                {
                    "number": 15,
                    "text": "Ákondi, shikʼisóó danohłíinii, díí baa niséyáhígíí doo bee ádaa hashʼniih biniiyé íísdzaa da, doodao nihikʼíhodeeshʼaał éí doo díí biniiyé nihił hashneʼ da; ndi díí jį́įdi Diyin God bidááhdóó doo shiʼdiiłʼáhí da dooleeł biniiyé díí nihił bééhózingo nihił hashneʼ."
                },
                {
                    "number": 16,
                    "text": "Jó, ánihidishní éí háálá nihíká anáshwoʼgo hinishná dííniidígíí, doo bee ádaa hashniihgo ádíshníi da, háálá Diyin God tʼéiyá bá naashnish ńtʼę́ę́ʼ."
                },
                {
                    "number": 17,
                    "text": "Jó áádóó, díí bee nihił hashneʼ áko hódzą́ nihił béédahodoozįįł; áko bídahwiidoołʼááł diné bíká ańjílwoʼgo Diyin God tʼéiyá bíká ańjílwoʼ lá."
                },
                {
                    "number": 18,
                    "text": "Jó, aláahdi nihinaatʼáanii dashidohní; dóó shí, aláahdi nihinaatʼáanii dashidohnínígíí éí, nihíká anáshwoʼgo nihinaashnish, áko doo hanii nihídóʼ ahíłká ańdaahłwoʼgo ndaahłnish da?"
                },
                {
                    "number": 19,
                    "text": "Jó áádóó ałdóʼ, shígo lá, aláahdi nihinaatʼáanii dashidohnínígíí, nihíká anáshwoʼgo shíiníłką́, dóó ákondi Diyin God bíká eeshwod, áko, ahéheeʼ dashididoohniił, O índa dooládóʼ shį́į́ tʼáá íiyisíí alááh yáʼąąshdi nihiNaatʼáanii ahéheeʼ dabidohníi da ńtʼę́ę́ʼ!"
                },
                {
                    "number": 20,
                    "text": "Shikʼisóó danohłíinii, ánihidishní, nihitsʼíís dóó nihiyiʼsizíinii tʼáá soozį́į́ ńtʼę́ę́ʼ bee niheʼadziilii tʼáá ałtsoní, Diyin God ánihiilaaígíí bichʼįʼ, ahééh danohsingo, dóó nihaa áhályą́ą́ ńtʼę́ʼígíí, dóó nihił dahózhǫ́, dóó yáʼátʼéehgo hashtʼehodítʼéego ahił kéédahohtʼį́įgo áyiilaa ndi—"
                },
                {
                    "number": 21,
                    "text": "Ánihidishní hodeeyáádą́ą́ʼ ánihiilaaígíí bíká anáhłwoʼgo, dóó tʼáá ákwíí jį́, níłchʼi bee hidohdziihígíí nihaa yiiléehgo, áko tʼáá nihí íinohsingo hinohnáá dóó nahohnáago ánihiilaaígíí, dóó tʼóó náhodiʼnaah nahohnánígíí yee nihíká análwoʼ—ádíshní, nihitsʼíís dóó nihiyiʼsizíinii tʼáá soozį́į́ ńtʼę́ę́ʼ bíká anáhłwoʼ ákondi doo ałtso bichʼįʼ nináʼdoohdléeł da."
                },
                {
                    "number": 22,
                    "text": "Jó áádóó, íiyisíí nihitsʼą́ą́dóó yinízinígíí éiyá bibeehazʼáanii tʼéiyá bikʼeh honołʼį́į dooleeł nihóʼní; áádóó bibeehazʼáanii bikʼeh honołʼíigo éí kéyah bitsʼą́ą́dóó daʼohtʼį́įgo náás doohkah nihiłní; dóó yee haadzíʼígíí doo łahgo ánáyoodlíił da; éí bąą, bibeehazʼáanii bikʼeh dahonołʼį́įgo nihikʼihojídlíi dooleeł dóó binahjįʼ náásgóó daʼohtʼį́į doo."
                },
                {
                    "number": 23,
                    "text": "Dóó kʼad, áłtsé éí, ánihiilaa, dóó niheʼiinaʼ niheinílá, áko éí éí bee nihąąh hayííłʼá."
                },
                {
                    "number": 24,
                    "text": "Dóó naaki góneʼ, díí ádoohłííł ánihiłnínígíí biʼdoohłííł nihóʼní; áko éí éí biʼoohłaago, tʼáadoo hodinaʼí nihikʼijidlí; dóó éí bąą nihichʼįʼ naʼníláa dooleeł. Dóó tʼahdii nihąąh hayííłʼáa dooleeł; dóó tʼáá ákótʼé, dóó tʼáá ákónóhtʼée dooleeł, ahoolʼá dóó ahoyoolʼáágóó; éí bąą, haʼátʼíísh éí bee ádaa hohniih dooleeł?"
                },
                {
                    "number": 25,
                    "text": "Dóó kʼad nanihídíshkid, daʼ ádaásh hadoohdzih? Shí ánihidishníigo éí, Ndagaʼ. Nahasdzáán bikáaʼgi łeezhígi áníshtʼé didoohniił ndi doo bíighah da; ákondi nahasdzáán bikááʼ łeezhígíí bitsʼą́ą́dóó ánihiʼdiilyaa; jó ndi, ánihiilaaígíí éí díí tʼáá bí."
                },
                {
                    "number": 26,
                    "text": "Dóó shí, azhą́ shí, aláahdi nihinaatʼáanii dashidohníi ndi, doo nihilááh áníshtʼée da; háálá shí ałdóʼ łeezh bitsʼą́ą́dóó hosélį́į́ʼ. Dóó dashinółʼį́ są́ biih yíyá, dóó kʼadę́ę díí shitsʼíís nahasdzáán amá nilíinii bichʼįʼ ánáshdlééh."
                },
                {
                    "number": 27,
                    "text": "Éí bąą, nihíká eeshwod nihidííniid, doo haitʼáo da shíniʼ biʼdiiʼáago Diyin God bidááhdóó yisháał da, azhą́ ákótʼée ndi áłah wohłeeh nihidííniid, áko doo shikʼíhodootʼah da, nihibąąhági átʼéii doo shikʼijįʼ siláa da dooleeł, Diyin God beʼánihwiitʼaahdi sézį́įgo bee bindíílnish shiłnínę́ę yaa yáłtiʼgo."
                },
                {
                    "number": 28,
                    "text": "Áłah wohłeeh nihidishní áko nihibąąhági ádaatʼéii doo shąąh siláa da dooleeł biniiyé, kʼadę́ę shitsʼíís náádiilyéego, áko kʼé hólǫ́ǫgo nááshidiʼdoolyééł, dóó shiiʼsizíinii doo daatsaahii wódahdi dahataałii bił Diyin God tʼáá ákogo aʼiiléí bichʼįʼ dahwiitaał dooleeł."
                },
                {
                    "number": 29,
                    "text": "Dóó ałdóʼ nááná, nihinaʼnitiní, dóó aláahdi nihinaatʼáanii doo nishłį́į da dooleeł, nihidideeshniił biniiyé áłah wohłeeh nihidííniid;"
                },
                {
                    "number": 30,
                    "text": "Háálá azhą́ kʼad ndi, tʼáá íiyisíí shitah hoditłidgo nihichʼįʼ yáshtiʼ; ndi Bóhólníihii Diyin God shíká eelwod; dóó bíniʼ nihichʼįʼ hadeesdzihgo shá áyiilaa, dóó, shiyeʼ Mosiah, aláahdi nihinaatʼáanii dóó nihá nahaʼáanii nilį́į dooleeł, shiłníigo díí jį́ shichʼįʼ haadzííʼ."
                },
                {
                    "number": 31,
                    "text": "Dóó kʼad, shikʼisóó danohłíinii, nagháídę́ę́ʼ dóó kojįʼ ádaʼoohłaaígíí tʼahdii tʼáá ádaołʼį́į doo dooleeł. Shibeehazʼáanii dóó shizhéʼé bibeehazʼáanii ałdóʼ bikʼeh dahonołʼį́į́ ńtʼę́ę́ʼ, dóó bee náásnoohkai, dóó éí bee tʼáadoo niheʼenaʼí danihisił da, áko shiyeʼ bibeehazʼáanii, éí doodago Diyin God bibeehazʼáanii, tʼáá bí nihaidooléełii bikʼeh dahonołʼį́įgo, kéyah bikááʼgóó náásdoohkah, dóó niheʼenaʼí doo nihilááhgóó bidziil da dooleeł."
                },
                {
                    "number": 32,
                    "text": "Ndi, O shidineʼé danohłíinii, tʼáadoo ałchʼįʼ nihá dahachįʼí, dóó tʼáadoo iiʼsizį́ beʼiiníziinii bikʼeh honołʼíní; éí ałkʼidą́ą́ʼ shizhéʼé Mosiah yaa yááłtiʼ."
                },
                {
                    "number": 33,
                    "text": "Jó áko, tʼáá háiida éí iiʼsizíinii yikʼeh hółʼį́į́shį́į́ tʼáá íiyisíí atíbidiʼdoolnííł; háálá éí yikʼeh hółʼį́įgo, dóó tʼáá ákótʼéego dóó bąąhági átʼéii tʼáadoo nahjįʼ áyiilaago ádin silį́įʼgo, tʼáá bí tíʼádiilyaa dooleeł; háálá yaa naayáhígíí biniinaa hoolʼáágóó tiʼhooʼnííh baa doolyééł, Diyin God bibeehazʼáanii kʼíinítiʼ, azhą́ bił bééhózin ndi."
                },
                {
                    "number": 34,
                    "text": "Ánihidishní, doo éí łaʼ nihitah, tʼáadoo díí bee nabidiʼneestą́ąʼ da, tʼáá hazhóʼó nihaʼáłchíní yázhí tʼéiyá tʼáadoo nabidiʼneestą́ąʼ da, ndi nihiTaaʼ Yáʼąąshdi Hólóonii éí hoolʼáágóó nihąąh hayííłʼá, tʼáá ałtso bee hadinohtʼéhígíí dóó nihee hólóonii bichʼįʼ kóohłaa; dóó ndaʼasdzo Diyin God yá dahalneʼii ayóó náásgóígíí yaa dahalneʼ ałdóʼ bee ndanihidiʼneestą́ą́ʼ, tʼáá ńléí nihizhéʼé, Lehi, Jerusalemdę́ę́ʼ dah diiyáádę́ę́ʼ ndi."
                },
                {
                    "number": 35,
                    "text": "Dóó danihizhéʼé yę́ę tʼáá ałtso kojįʼ yee hadahasdzíʼígííʼ ałdóʼ. Jó áádóó, Bóhólníihii ábidííniidígíí ałdóʼ, yee hadahasdzííʼ; éí bąą, éí éiyá tʼáá aaníí dóó tʼáá ákogi ádaatʼé."
                },
                {
                    "number": 36,
                    "text": "Dóó kʼad, shí ánihidishní, shikʼisóó danohłíinii, díí tʼáá ałtso nihił béédahózin dóó bee ndanihidiʼneestą́ąʼgo, asoosiih dóó beehaʼoodzíiʼii bitsʼą́ą́jí soolį́įʼgo, Bóhólníihii biiʼSizíinii bitsʼą́ąjįʼ kódzaa dooleeł, áko ééhózingo nihiʼdoodlósę́ę nihiyiʼ ádin dooleeł áko nihikʼihojídlí, dóó náás doohááł dóó, nihaa áháyą́ą dooleełę́ę ádin dooleeł—"
                },
                {
                    "number": 37,
                    "text": "Ánihidishní, tʼáá háiida díí yeʼełʼínígíí, éí tʼáá bahatʼaadí Diyin God yikʼijįʼ nilį́; éí bąą iiʼsizį́ beʼiiníziinii éí yikʼeh hółʼį́, dóó tʼáá ałtsoní tʼáá ákogi ádaatʼéii yeʼanaʼí dooleeł; éí bąą, Bóhólníihii éí doo biiʼ hólǫ́ǫ da doo, háálá diné doo yáʼádaatʼéehii éí doo yiiʼ hólǫ́ǫ da."
                },
                {
                    "number": 38,
                    "text": "Éí bąą diné beʼiinaʼ doo łahgo ánéídlééhgóó, dóó tʼáá Diyin God yeʼenaʼí nilį́įgo ádin silį́įʼgo, tʼáá ákogi átʼéego ánihwiitʼaah ayóó átʼéii hoolʼáágóó biyiʼsizíinii dóó bitsʼíís asiihígíí yaa ákonízingo chʼéébidoosił, éí Bóhólníihii doo yidáahjįʼ bíniʼgo ábidoolííł, dóó yínííł hwiinidzin, dóó neezgai, dóó yéigo achʼįʼ nahwiiʼná, kǫʼ doo nitséesii dóó hoolʼáágóó dookʼą́ąłii nahalingo biyiʼ hólǫ́ǫ dooleeł."
                },
                {
                    "number": 39,
                    "text": "Dóó kʼad ánihidishní, éí hastiin éí ajoobaʼ doo bíká adoolwoł da; éí bąą tiʼhooʼnííh doo ninítʼiʼii bikʼijįʼ siláago akéeʼdi bee bá nihodootʼááł."
                },
                {
                    "number": 40,
                    "text": "O, tʼáá ánółtso hastóí dasoolį́įʼii, dóó tsíłkéí ałdóʼ, dóó áłchíní yázhí shizaad bikʼi dadootʼą́ʼígíí áko bikʼidadiʼdoohtį́į́ł biniiyé doo nanitłʼahgóó nihichʼįʼ haasdzííʼ, diné doo yáʼátʼééh daazlį́ʼígíí béédadoohłnihgo chʼéédadoohdził biniiyé sodiszin."
                },
                {
                    "number": 41,
                    "text": "Dóó ałdóʼ nááná, Diyin God bibeehazʼáanii yikʼeh dahółʼį́įgo bikʼidahojisdliʼ dóó bił dahóózhǫǫdígíí baa ntsídaahkees dooleeł. Jó áko, atsʼíís dóó iiʼsizíiniikʼehjí, tʼáá ałtsoní bee hootʼááłjí diyingo bikʼihojisdliʼ; dóó ádin daazlį́įʼjįʼ tʼah daʼoodlą́ągo yáʼąąsh góneʼ yah ahidookah, áko áadi ił hózhǫ́ doo ninítʼiʼii biyiʼ Diyin God yił kéédahatʼį́į dooleeł. O béédaohłniih, dóó béédaohłniih díí éí tʼáá aaníí ádaatʼé; háálá Bóhólníihii Diyin God éí yee haadzííʼ."
                }
            ]
        },
        "/study/scriptures/bofm/mosiah/3": {
            "uri": "/study/scriptures/bofm/mosiah/3",
            "title": "Mosiah 3",
            "data_type": "chapter",
            "chapter_name": "Wóltaʼii 3",
            "chapter_summary": [
                "Aláahdi naatʼáanii Benjamin tʼahdii yáłtiʼ—Bóhólníihii Tʼáá ałtsojįʼ Bidziilii atsʼíís biyiʼ dóó diné neidínóotįįł—Nihookááʼ dineʼé bibąąhígi ádaatʼéii yá tiʼhooʼníihgo bitsįʼ biih dahasdzánídę́ę́ʼ dił hadahidoonah—Bízhiʼ binahjįʼ tʼéiyá bee yisdánáhóótʼiʼ—Bílaʼashdlaʼii éí diné atsʼíískʼehgo ntsékeesígíí doo biyáʼátʼéehii nahjįʼ kódeiléehgo bíighah dóó Nináʼílyáhígíí bee Christ Yá Naazíinii dadooleeł—Diné doo yáʼádaatʼéehii éí łeetsoii dookʼą́ąłgo dasiyį́ nahalingo tiʼdahooʼníih dooleeł. Díí éí tʼah doo Jesus biʼdichíhę́ędą́ą́ʼ 124 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó nááná, shikʼisóó danohłíinii, náádashíídóołtsʼįįł nisin, háálá łahgo bee nihichʼįʼ hanáádeesdzih; jó áko, náásgóó ádahodooníłígíí bee nihił hodeeshnih."
                },
                {
                    "number": 2,
                    "text": "Dóó bee nihił hodeeshnihígíí éí Diyin God yá naalʼaʼí shił ííshją́ą́ áyiilaa. Dóó éí kóshidííniid: Chʼéénídzííd; áádóó chʼéénísdzid, jó áádóó éí shidááhdóó yiizįʼ."
                },
                {
                    "number": 3,
                    "text": "Dóó éí kóshidííniid: Chʼéénídzííd, dóó saad bee nił hodeeshnihígíí diitsʼį́į́h; jó áko, ayóó átʼáo binahjįʼ hózhóonii éí bee nił hodeeshnih."
                },
                {
                    "number": 4,
                    "text": "Háálá, Bóhólníihii nisodizin yidiiztsʼą́ą́ʼ, dóó tʼáá ákogi átʼéego hinínánígíí yee ná nihoníʼą́, dóó nił hodoozhǫǫł biniiyé nichʼįʼ ashííłʼaʼ; dóó áko nidineʼé ałdóʼ bił hodíílnih, áko bí ałdóʼ bee bił dahodoozhǫǫł."
                },
                {
                    "number": 5,
                    "text": "Jó áko, áajįʼ ahodoolzhish, dóó doo nízaad hadziih da, adziilii bee, Bóhólníihii Tʼáá ałtsojįʼ Bidziilgo naatʼáanii nilíinii, hináago hoolzhiizh, dóó ahoolʼáádę́ę́ʼ dóó ahoolʼáágóó iiná, éí yáʼąąshdę́ę́ʼ adadoogáałii nihookááʼ dineʼé baʼáłchíní yíká adoolwoł, dóó atsʼíís yiiʼ hináa dooleeł, dóó nihookááʼ dineʼé yitaagháago, álílee ádaatʼéí ííłʼį́į dooleeł, díí éí bitah dahoneezgai yę́ę néidiyiiłá, ádaadinę́ę dahiná áńdeidleʼ, doo naaghá yę́ę naagháago áńdeidleʼ, doo daʼooʼínę́ę daʼooʼį́įgo áńdeidleʼ, dóó bijééhdaakałę́ę daʼdiitsʼaʼ áńdeidleʼ, dóó ląʼída ndaałniihii neíyíłdzííh."
                },
                {
                    "number": 6,
                    "text": "Dóó chʼį́įdii beʼiiníziinii éí doodao iiʼsizį́ bidaʼiiníziinii, nihookááʼ dineʼé bijéí biyiʼdę́ę́ʼ haidínóołkał."
                },
                {
                    "number": 7,
                    "text": "Dóó índa, bee atsʼádahwiitʼaahii, dóó atsʼíís neezgai, dichin, dibááʼ dóó chʼééh ńdíʼdááh yiiʼ ndoogaał, bílaʼashdlaʼii ndi yiláahdi tiʼhwiidoonih, tʼáá hazhóʼó atsʼíís náádidoolyééł tʼáá bichʼįʼgi; jó áko, bitsįʼ biih dahasdzánídę́ę́ʼ dił hadahidoonah, bidineʼé bibąąhági ádaatʼéii dóó doo biyáʼátʼéehii biniinaa ayóó átʼéego tiʼhwiidoonih."
                },
                {
                    "number": 8,
                    "text": "Dóó Jesus Christ wolyée dooleeł, Diyin God biYeʼ, yáʼąąsh dóó nahasdzáán yiTaaʼ nilíinii, hodeeyáádą́ą́ʼ tʼáá ałtsoní Áyiilaaii; dóó bimá éí Mary wolyée dooleeł."
                },
                {
                    "number": 9,
                    "text": "Dóó índa, bidineʼé yaa doogááł, áko nihookááʼ dineʼé baʼáłchíní yisdánáhidookah bízhiʼ dayoodlą́ągo binahjįʼ ndi; dóó díí tʼáá ałtso ádzaa ndi tʼahdii tʼóó diné nilį́ daaníi doo, dóó chʼį́įdii beʼiiníziinii éí biiʼ hólǫ́ daaníi dooleeł, dóó atídeidoolííł, dóó tsin ałnáozʼai bikáaʼjįʼ deidiyoołhééł."
                },
                {
                    "number": 10,
                    "text": "Dóó náádiilyáádóó tááʼ yiską́ągo náádidoodááł; jó áádóó nihookááʼ dineʼé yá nihodooʼáałgo yidoozįįł; jó áádóó, díí tʼáá ałtso bedaʼdoolnííł áko nihookááʼ dineʼé baʼáłchíní tʼáá ákogi átʼéego bá ndahodootʼááł."
                },
                {
                    "number": 11,
                    "text": "Jó áko, dóó ałdóʼ Adam asiihgo yinahjįʼ adáátłizh daazlį́ʼígíí bibąąhági ádaatʼéii bidił yee yá nináʼídlá, éí éí Diyin God íinízinígíí doo bił béédahózingo ádin daazlį́į́ʼ, éí doodago doo bił béédahózingo ndaʼiisííh."
                },
                {
                    "number": 12,
                    "text": "Ndi yíi, yííyáhígíí bił hólǫ́ǫ dooleeł tʼáá háiida Diyin God yikʼijįʼ nilį́įgo bił bééhózinígíí léiʼ átʼéhígíí! Háálá éí doo yisdádoogáał da tʼáá hazhóʼó beʼiinaʼ łahgo ánáyiidlaa dóó Bóhólníihii Jesus Christ yoodlą́ągo tʼéiyá."
                },
                {
                    "number": 13,
                    "text": "Dóó Bóhólníihii Diyin God yá dahalneʼii, tʼáá ałtso nihookááʼ dineʼé baʼáłchíní yitahgóó ayiisʼaʼ, ałʼąą dóoneʼé, dóó bílaʼashdlaʼii dah deíkáahii, dóó bizaad ałʼąą ádaatʼéí tʼáá ałtso bił hodoonih, áko ákólyaago tʼáá ałtso Christ doogáałgo dayoodlánígíí, bibąąhági ádaatʼéii bee baa ńdadidootʼááł, dóó tʼáá íiyisíí bił dahodoozhǫǫł, tʼáá íídą́ą́ʼ bitah níyá nahalingo."
                },
                {
                    "number": 14,
                    "text": "Ákondi Bóhólníihii Diyin God éí bidineʼé diné ayóó ádaa dadzódlíinii danilį́įgo yiyiiłtsą́ dóó beehazʼáanii yeinílá, índa díí éí Moses bibeehazʼáanii."
                },
                {
                    "number": 15,
                    "text": "Dóó doogáłígíí tʼáá bítséedi, bee daatʼíinii, dóó álílee ádaatʼéii, dóó náásgóó ádahodoonííł bee datʼíinii, dóó bedaałtʼéii tʼóó ahayóí yił ííshją́ą́ áyiilaa; dóó Diyin God yá dahalneʼii hadaałtʼéí doogáłígíí ałdóʼ yee hachʼįʼ hadahasdzííʼ; dóó ákondi bijéí deistłʼis, dóó Moses bibeehazʼáanii éí tʼáadoo biniiyéhé da tʼáá hazhóʼó bidił bee nináʼílyáhígíí biníkááʼ góneʼ tʼéiyá tʼáadoo yikʼi daʼdiitą́ą da."
                },
                {
                    "number": 16,
                    "text": "Dóó bihónéedzą́ągo áłchíní adoosih ndi doo yisdánáhidookah da ńtʼę́ę́ʼ; ndi ánihidishní éí bikʼidahojisdliʼ; jó áko, Adam biniinaa, éí doodago tʼáá áko daanéehgo, diné asiihgo hadadaazhtłizhígíí yiih yíkai, azhą́ ndi Christ bidił éí ndaʼiisíʼígíí yá nináʼílyá."
                },
                {
                    "number": 17,
                    "text": "Dóó ałdóʼ nááná, ánáánihidishní, doo nááná łaʼ ázhiʼ binahjįʼ dóó doo łahgi ánáánátʼáo doodao łahgo átʼéego nihookááʼ dineʼé baʼáłchíní yisdánáhidookah da, tʼáá hazhóʼó Christ, Bóhólníihii Aláahdi Bidziilii bízhiʼ binahjįʼ tʼéiyá."
                },
                {
                    "number": 18,
                    "text": "Jó áko ánihwiiʼaah, dóó beʼánihwiitʼaah tʼáá ákogi átʼáo; dóó awééʼ tʼahdii awééʼ nilį́įgo ádingo doo diyinkʼehgo tʼáá ádzaagóó yileeh da; ndi, nihookááʼ diné doo yáʼátʼéehii bitsʼíís dóó biyiʼsizíinii yiih deíyizlá tʼáá hazhóʼó áłchínígi átʼé daazlį́įʼgo dóó ahojoobaʼ ádaʼdilnéehgo tʼéiyá, dóó yisdáʼiildééh hólǫ́ǫ́ ńtʼę́ęʼgo, dóó kʼad hólǫ́ǫgo, dóó náásgóó hólǫ́ǫgo, Bóhólníihii Tʼáá ałtsogo Bidziilii, Christ bidił yee nináʼnídláhígíí biníkááʼ góneʼ yoodlánígíí tʼéiyá."
                },
                {
                    "number": 19,
                    "text": "Háálá diné atsʼíískʼehgo ntsékeesígíí Adam asiihgo adáátłizhę́ędą́ą́ʼ dóó wóshdę́ę́ʼ, Diyin God yitsʼą́ą́jí nilį́, dóó tʼáá ákótʼéego, ahoolʼáa dooleeł, tʼáá hazhóʼó Iiʼsizį́ Diyinii bá haneʼ yiyíistsʼą́ąʼgo tʼéiyá, dóó diné atsʼíískʼehgo ntsékeesígíí nahjįʼ kóyiilaago dóó Bóhólníihii Christ bee nináʼílyáhígíí binahjįʼ Bóhólníihii yá sizį́ silį́įʼgo, dóó áłchínígi átʼé silį́įʼgo, akʼeh hółʼį́ , aa hojoobaʼ, hojoobaʼ áhwiinidzin, haʼólní, ayóó óʼóʼníinii tʼáá íiyisíí biiʼ hólǫ́, dóó Bóhólníihii tʼáá ałtsoní íidoolííł nízinígíí yikʼeh hółʼį́, áłchíní bizhéʼé yikʼeh hółʼínígi átʼéego."
                },
                {
                    "number": 20,
                    "text": "Dóó ałdóʼ nááná, ánihidishní, tʼáá ałtso bílaʼashdlaʼii kéédahatʼį́, dóó ałʼąą dóoneʼé dah deíkááh, dóó bizaad ałʼąą ádaatʼéego, Yisdáʼiiníiłii bił béédahodoozįįłjįʼ ahodoolzhish."
                },
                {
                    "number": 21,
                    "text": "Jó áádóó, áajįʼ ahoolzhiizhgo, Diyin God bidááhdóó doo łaʼ bąąhági átʼéii bąąh ádin da dooleeł, tʼáá hazhóʼó áłchíní yázhí tʼéiyá, Bóhólníihii Diyin God Aláahdi Bidziilii bízhiʼ yoodlą́ągo dóó iiná łah ánályaa biníkááʼ góneʼ tʼéiyá."
                },
                {
                    "number": 22,
                    "text": "Dóó kʼad ndi, Bóhólníihii niDiyin God ánidííniidígíí nidineʼé bee ndanootą́ą́ʼ, ákótʼée ndi Diyin God tʼahdii bąąhági átʼéii bąąh ádin nízin doo, tʼáá hazhóʼó saad bee nihichʼįʼ yááłtiʼígíí binahjįʼ tʼéiyá."
                },
                {
                    "number": 23,
                    "text": "Dóó kʼad Bóhólníihii Diyin God saad yee shichʼįʼ haadzíʼígíí, bee nihichʼįʼ yááłtiʼ."
                },
                {
                    "number": 24,
                    "text": "Dóó ákótʼáo Bóhólníihii kódííniid: Nihodootʼáałdi, éí díí diné tʼáá aaníinii tʼáá bééhózínígo bikʼijįʼ siláa doo; éí éí bee bá ndahwidiyootʼááł, tʼáá ałtso diné binaanish áyiilaaígíí bikʼehgo, yáʼátʼéehgo daatsʼí, éí doodago nichxǫ́ǫ́ʼígo áyiilaaígíí bikʼehgo."
                },
                {
                    "number": 25,
                    "text": "Dóó nichxǫ́ǫ́ʼígo ádaʼiilaaʼígíí éí bibąąhági ádaatʼéii dóó ndaʼiisíʼę́ę deidínóołʼįįł, éí biniinaa Bóhólníihii yitsʼą́ąjįʼ kódadoonííł tʼáá íiyisíí bichʼįʼ ndahwiiʼnáago dóó hoolʼáágóó tiʼdahooʼníihgo, éí áádę́ę́ʼ doo nínáhidookah da; éí bąą doo yáʼátʼéehii bitsʼíís dóó biyiʼsizíinii yiih deiyiizláa doo."
                },
                {
                    "number": 26,
                    "text": "Éí bąą, Diyin God bibee ánihwiitʼaah neezgaiígíí ákʼindeisdlá, áko tʼáá ákogi átʼáo ánihwiitʼaah eii doo nahjįʼ bá ndootʼáał da tʼáá Adam tsin bineestʼąʼ baa hóchįʼę́ę yiyą́ągo asiihgo adáátłizhígíí átʼéego; éí bąą, bee ajoobaʼ yę́ę éí hoolʼáágóó doo bíká adoolwoł da silį́į́ʼ."
                },
                {
                    "number": 27,
                    "text": "Dóó bitiʼdahooʼnííh éí łeetsoii dookʼą́ą́ł bił beʼekʼid nahalin, éí bikǫʼ doo ntsées da, dóó bilid éí hoolʼáágóó yadiitʼiʼ. Áko Bóhólníihii éí ákótʼáo shichʼįʼ haadzííʼ. Amen."
                }
            ]
        },
        "/study/scriptures/bofm/mosiah/4": {
            "uri": "/study/scriptures/bofm/mosiah/4",
            "title": "Mosiah 4",
            "data_type": "chapter",
            "chapter_name": "Wóltaʼii 4",
            "chapter_summary": [
                "Aláahdi Naatʼáanii Benjamin náás yáłtiʼ—Bąąhági Átʼéii Bikʼé Nináʼílyáhígíí biniinaa yisdáʼiildééh niilyá—Diyin God joodlą́ągo bee yisdáʼiildééh—Oodląʼ biníkááʼ góneʼ nihibąąhági ádaatʼéii bee nihaa ndeetʼaah—Nihee hólóonii baa dahojoobáʼí łahjįʼ bee bíká ańdaahłwoʼ—Tʼáá ałtsoní ééhózinii dóó hashtʼehálʼį́ bee óʼółʼį́. Díí éí tʼah doo Jesus biʼdichíhę́ędą́ą́ʼ 124 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad, áádóó aláahdi naatʼáanii Benjamin Bóhólníihii yá naalʼaʼí saad bił ííshją́ą́ áyiilaaígíí ałtso yee yááłtiʼgo, tʼáá ałtso diné yitaazghal, jó áádóó Bóhólníihii tʼáá íiyisíí bił daazlį́įʼgo biniinaa, niʼjįʼ naaʼaheezhtłizh."
                },
                {
                    "number": 2,
                    "text": "Dóó ndaʼiisíiʼgo bił hazʼánígíí yaa ákodaniizį́į́ʼ, azhą́ nahasdzáán bikáaʼgi łeezh ndi tʼáá biʼohgo ádaa ntsídaakeesgo daazlį́į́ʼ. Dóó tʼáá átʼé binééʼ tʼááłáʼígo yéigo daacha, kódaaníigo: Christ bidił bee nihibąąhági átʼéii bikʼé nináʼílyáhígíí, O bee nihaa jiiníbaʼgo, nihí dééłníigo ánílééh, áko nihibąąhági ádaatʼéii bee nihaa ndiʼdootʼááł, dóó nihijéí hadaałtʼée dooleeł; háálá Jesus Christ, Diyin God biYeʼ, yáʼąąsh dóó nahasdzáán, índa tʼáá ałtsoní áyiilaaígíí deiniidlą́; éí éiyá nihookááʼ dineʼé yitahgóó ndoogaał."
                },
                {
                    "number": 3,
                    "text": "Áádóó díí saad yee hadaasdzíiʼgo Bóhólníihii biiʼSizíinii bikʼidahooleʼ, dóó ił hózhóonii biiʼ hadadéébįįd, háálá bibąąhági ádaatʼéii bee bańdaʼdeestʼą́, dóó bíniʼ hashtʼedadíitʼeʼ, háálá Jesus Christ doogáłígíí tʼáá íiyisíí dayoodlánígíí biniinaa, aláahdi naatʼáanii Benjamin bizaad yee yichʼįʼ haadzíʼígíí binahjįʼ."
                },
                {
                    "number": 4,
                    "text": "Dóó aláahdi naatʼáanii Benjamin éí bizééʼ ąą ánááyiidlaa dóó yichʼįʼ hanáánáádzííʼ, kóníigo: Shikʼisóó dóó shilahké, shikʼéí dóó shidineʼé danohłíinii, náádashíídóołtsʼįįł nisin, áko shizaad tʼáá yidziihígíí ałtso bee nihichʼįʼ hadeesdzih binahjįʼ dadidoohtsʼį́į́ł dóó bikʼidadiʼdoohtį́į́ł."
                },
                {
                    "number": 5,
                    "text": "Jó áko, Diyin God biyáʼátʼéehii baa ákodanoozį́įʼgo kʼad doo nihee hólónígíí, dóó doo danohłíní da, dóó doo daʼnohłį́į da dóó asoosiihgo nihił hazʼą́ą́jígo chʼéénihinísid—"
                },
                {
                    "number": 6,
                    "text": "Ánihidishní, Diyin God biyáʼátʼéehii baa ákodanoozį́įʼgo, dóó beʼadziilii aláahdi átʼéii, dóó bihoodzáanii dóó bihaʼólníinii, dóó nihookááʼ dineʼé hazhóʼó áłtsé yił naalnishígíí baa ákodanoozį́įʼgo; dóó ałdóʼ hodeeyáádą́ą́ʼ nahasdzáán ályaadą́ą́ʼ bąąhági átʼéii bikʼé nináʼdoolyéełgo bee nihootʼánígíí, áko tʼáá háiida Bóhólníihii yaʼólíhígíí éí yinahjįʼ yisdáńdoodááł, dóó áłahjįʼ bibeehazʼáanii yikʼeh hółʼínígíí, dóó beʼiinaʼ nítʼiʼjįʼ ndi náás oodlą́ągo, tʼáá bitsʼíís yee hináajįʼ éí ááłdishní—"
                },
                {
                    "number": 7,
                    "text": "Ádíshní, díí diné éí yisdánáʼiildééh beilyá, bąąhági átʼéii bikʼé nináʼílyá nahasdzáán nihookááʼ dineʼé bá álnéhę́ędą́ą́ʼ hashtʼeelyaaígíí bee, diné Adam asiihgo adáátłizh dóó wóshdę́ę́ʼ, éí doodago kʼad, éí doodago nihoníyáajįʼndi, dahináa dooleełígíí bá niilyá."
                },
                {
                    "number": 8,
                    "text": "Dóó díí bee yisdáńdaʼdiyooldah. Doo éí nááná łaʼ bee yisdánáádaʼiildéeh da tʼáá hazhóʼó díí baa yaʼíítiʼígíí tʼéiyá; dóó ałdóʼ doo éí nááná łaʼ biʼdoolníłígíí bikʼehgo diné yisdáńdoodáał da tʼáá hazhóʼó bidaʼdoolnííł bee nihił hweeshneʼígíí bikʼehgo tʼéiyá."
                },
                {
                    "number": 9,
                    "text": "Diyin God deinohdlą́; tʼáá aaníí hólǫ́, dóó tʼáá aaníí yáʼąąsh dóó nahasdzáán biyiʼ dóó bikáaʼgi hólónígíí, tʼáá ałtso áyiilaa; yáʼąąsh dóó nahasdzáán biyiʼ tʼáá ałtsojįʼ hóyą́, dóó tʼáá ałtsojįʼ bidziil; díí deinohdlą́ Bóhólníihii bił bééhózinígíí diné doo tʼáá ałtsoní bił bééhózin da."
                },
                {
                    "number": 10,
                    "text": "Dóó nááná, niheʼiinaʼ łahgo áńdaahdléehgo nihibąąhági átʼéii yóó adahidohʼaah dóó tsʼídá doo baa nínáádoohkahgo deinohdlą́, dóó Diyin God bidááhdóó nihaa hojoobaʼí ídaʼdółnééh; dóó tʼáá íiyisíí shaa ndiníʼaah bidohní; dóó kʼad, díí tʼáá ałtso deinohdlą́ągo bidaʼohłééh."
                },
                {
                    "number": 11,
                    "text": "Dóó nááná ánihidííniidgo átʼáo ánáánihidishní, éí Diyin God beʼayóó átʼéii baa ákodanoozį́įʼgo, éí doodago biyáʼátʼéehii baa ákonoozį́įʼgo dóó beʼayóó óʼóʼníinii nihił ádzaago, dóó nihibąąhági ádaatʼéii bee nihaa nídaʼdeestʼą́ągo, binahjįʼ tʼáá íiyisíí ił hózhóonii nihitsʼíís dóó nihiyiʼsizíinii biyiʼ silį́į́ʼ, ákótʼée ndi díí éí béédaohłniih dooleeł nisin, dóó tʼáá áłahjįʼ éí béédaohłniih dooleeł, Diyin God éí beʼaláahdi átʼéii, dóó nihí éí doo ndi danohłíní da, dóó biyáʼátʼéehii dóó nízaadgo nihąąh tiʼhooʼníhígíí, doo danohłíinii, dóó tʼáá íiyisíí nihaa hojoobaʼígo ádaʼdołnééh, tʼáá ákwííjį́ Bóhólníihii bichʼįʼ sodadołzingo, dóó áhodooníłígíí deinohdlą́ągo bee ndasoozį́įgo, éí Diyin yá naalʼaʼí yee haadzíʼę́ę átʼé."
                },
                {
                    "number": 12,
                    "text": "Jó áádóó, díí bidaʼohłéehgo éí tʼáá áłahjįʼ nihił dahózhǫ́ǫ dooleeł nihidishní, dóó Diyin God beʼayóó óʼóʼníinii éí nihiyiʼ hadeezbin dooleeł, dóó áłahjįʼ nihibąąhági ádaatʼéii bee nihaa ńdiitʼaah dooleeł; dóó ánihiilaaígíí beʼayóó átʼéii bééhózinígíí bee dínóosééł, éí doodago tʼáá aaníinii dóó tʼáá ákogi átʼéii bééhózinígíí bee."
                },
                {
                    "number": 13,
                    "text": "Dóó doo atídaʼahidoohłíiłgo ntsídaahkees da dooleeł, ndi kʼékʼehgo kéédahohtʼį́, dóó diné tʼáá ałtso daabíhígíí baa dahidohʼaah."
                },
                {
                    "number": 14,
                    "text": "Dóó nihaʼáłchíní dichin dóó beʼééʼ ádaadingo doo tʼóó danółʼį́į da dooleeł; dóó doo tʼóó tʼáá bíniʼ Diyin God bibeehazʼáanii kʼideiyiitíih da dooleeł, dóó tʼáadoo daʼahigání dóó saad ałchʼįʼ adeiyiníłí, dóó tʼáadoo chʼį́įdii beʼiiníziinii yá ndaalteʼé, éí éiyá bąąhági átʼéii yá sizį́, éí doodago éí éiyá iiʼsizį́ beʼiiníziinii nihizhéʼé yaa yádaałtiʼę́ę átʼį́, tʼáá ałtso diyin biyáʼátʼéehii yikʼijįʼ nilį́."
                },
                {
                    "number": 15,
                    "text": "Ndi tʼáá aaníinii dóó hojoobaʼ áhwiinidzinjígo oodááł bee ndanohtin dooleeł; ayóó ádaʼahóʼníigo, dóó ahíłká ańdaajahgo bee ndanohtin dooleeł."
                },
                {
                    "number": 16,
                    "text": "Dóó ałdóʼ, tʼáá háiida shíká adoolwoł danízinígíí bíká adadoohłwoł; tʼáá háiida bichʼįʼ anáhóótʼiʼígíí nihinaalyeʼé łahjįʼ bee bíká adoohłwoł; dóó iʼdókeedii tʼáadoo tʼóó chʼééh áníigo ádaoohłeʼé, dóó tʼáadoo ádin dooleełgo tʼóó yíwohjįʼ kódaoohłeʼé."
                },
                {
                    "number": 17,
                    "text": "Kódidoohniił daatsʼí: Diné éí tʼáá bí átʼį́įgo tiʼhooʼnííh; éí bąą doo éí bíká adeeshwoł da, dóó doo baʼdeestsoł da, éí doodago doo shinaalyeʼé łaʼ baa deeshłéeł da áko doo tiʼhooʼníih da dooleeł, háálá atíbiʼdilʼínígíí éí tʼáá ákogi átʼé—"
                },
                {
                    "number": 18,
                    "text": "Ndi ánihidishní, O nihookááʼ dineʼé da, tʼáá háiida kódzaaígíí éí tʼáá íiyisíí beʼiinaʼ łahgo ánéidoodlííł; dóó tʼáá hazhóʼó beʼiinaʼ łahgo ánáyiidlaago iiʼsizíiniikʼeh hoolʼáágóó ájídin dooleeł, dóó doo Diyin God bił hazʼą́ądi bá hazʼą́ą da dooleeł."
                },
                {
                    "number": 19,
                    "text": "Jó áko, nihíísh doo iʼdókeedii daniidlį́į da? Doósh tʼáá áníiltso tʼáá éí Diné bichʼįʼ chodaʼiilʼį́į da, Diyin God ndi, nihinaalyeʼé tʼáá ałtsoní bee, chʼiyáán dóó ééʼ, dóó béésh óola, dóó béésh łigai, dóó tʼáá ałtso ałʼąą átʼéii bee daʼatʼíinii bee?"
                },
                {
                    "number": 20,
                    "text": "Jó áádóó, kʼad ndi, bichʼįʼ sodadołzin, dóó nihibąąhági ádaatʼéii nihaa ndiníʼaah dadohníigo ńdaookąąh. Dóó doósh tʼáadoo biniiyéhé tiʼdahooʼnííh ńtʼę́ę́ʼ? Ndagaʼ; biʼIiʼsizíinii tʼáá íiyisíí yee nihikʼihojisdliʼ, dóó nihijéí yił dahóóshǫǫd, dóó tsʼídá doo hanáádoohzihgóó ánihiilaa, tsʼídá tʼáá íiyisíí nihił dahóózhǫǫdígíí biniinaa."
                },
                {
                    "number": 21,
                    "text": "Dóó kʼad, Diyin God, ánihiilaaígíí, niheʼiinaʼ bee badaʼíínóhłíhígíí dóó tʼáá ałtso nihee dahólǫ́ dóó bee hadinohtʼéhígíí bee badaʼíínóhłí, tʼáá ałtsoní tʼáá ákogi átʼéii yínóhkeedígíí nihainílá, niheʼoodląʼ binahjįʼ, ńdaʼoohkąąhgo, dóó éí niheʼoodląʼ bee, tʼáá aaníí shaʼdoolyéél nohsingo, O índa nihinaalyeʼé tʼáá íiyisíí bee ahíłká adoohjahą́ą."
                },
                {
                    "number": 22,
                    "text": "Dóó íʼdókeedii nihinaalyeʼé łaʼ yókeedgo bá nihonooʼą́ągo bitsʼą́ą́dóó doo ádin silį́į́ʼgóó, dóó tʼóó yíwohdi biʼdooʼniidgo, tʼáá íiyisíí tʼáá ákogi átʼáo naʼiilyé nihikʼijįʼ siláa doo háálá doo aʼnohłéégóó, éí doo ndi nihí da ndi Diyin God éí bí, éí éí niheʼiinaʼ ałdóʼ bí; dóó ákondi doo ndi náʼoohkąąh da, dóó baa nisooyáhígíí doo łahgo ánáhdléeh da."
                },
                {
                    "number": 23,
                    "text": "Shí ánihidishníigo, yíi diné doo yáʼátʼéehii bikʼijįʼ siláa doo, háálá binaalyeʼé yił ádin dooleeł; dóó kʼad, díí éí diné tʼáadoo leʼé daʼílíinii nahasdzáánkʼehgo bee dahólónígíí ááłdíshní."
                },
                {
                    "number": 24,
                    "text": "Dóó nááná, nihaa dahojoobáʼí ánihidishní, nihí tʼáadoo leʼé doo nihee dahólóonii dóó ákondi tʼáá ákwíí jį́ bee hinohnáanii nihee dahólǫ́; tʼáá ánółtso doo daʼohtʼíinii biniinaa ááłdishní, ídaʼdókeedii doo baʼnohłéii; díí nihijéí biyiʼdi kódadidoohniił nisin éí: Doo tʼáadoo leʼé aa hashníił da háálá tʼáadoo leʼé shee ádin, ndi tʼáadoo leʼé shee hólǫ́ǫgo éí aa deeshnił ńtʼę́ę́ʼ."
                },
                {
                    "number": 25,
                    "text": "Dóó kʼad, díí nihijéí biyiʼdi kódadohníigo éí doo baa danihíniʼí da dooleeł, doodago éí nihá nihodootʼááł; dóó nihikʼijįʼ ánihootʼaahii éí tʼáá áko dooleeł háálá doo nihee hólóonii bidádanółʼį́."
                },
                {
                    "number": 26,
                    "text": "Dóó kʼad, díí bee nihichʼįʼ yááłtiʼígíí biniinaa—eii éí, áko nihibąąhági ádaatʼéii haańdítʼaahgo tʼáá ákwíí jį́, áko Diyin God binááł doo niʼayosííhgóó woháał da dooleeł—áko nihá íinisin nihinaalyeʼé diné baa dahojoobáʼí łahjįʼ baa dahohnííł dooleeł, tʼáá ałtso diné bee hólónígíí, kótʼáo ááłdishní dichin danilínígíí bidaʼiyohsą́, beʼééʼ ádaadinígíí ééʼ baa dahohnííł, bitah dahoneezgaiígíí baa ńdaahkah dóó bíká adaahłyeed, iiʼsizíinii dóó atsʼíískʼehgo, deinízinígíí bikʼehgo."
                },
                {
                    "number": 27,
                    "text": "Dóó díí éí tʼáá ałtso hódzáaniikʼehgo dóó hazhóʼó ałkééʼ sinilgo ádaołʼį́į dooleeł; háálá diné éí bidziilii yiláahgo yilwoł doo bee bá hazʼą́ą da. Áádóó, tʼáá áłahjįʼ yéigo yidadiilkaal doo áko woobįįhígíí yidoołbįįł; áko, tʼáá ałtsoní ałkééʼ aznilgo ádaʼdoolnííł."
                },
                {
                    "number": 28,
                    "text": "Dóó díí éí béédaohłniih dooleeł nisin, bił kééhóhtʼíinii tʼáadoo leʼé nihaʼníláago éí tʼáá éí baa ńdoohdłééł, nihaʼníláhígíí bił ałhadiʼnoohtʼánę́ę bikʼehgo, éí doodago bąąhági átʼéii biʼdoohłííł; dóó éí diné baʼnooláhígíí da bąąhági átʼéii ałdóʼ yiʼdoolííł."
                },
                {
                    "number": 29,
                    "text": "Dóó akéeʼdi, haitʼáo ałʼąą átʼáo bąąhági átʼéii bizhdoolíłígíí tsʼídá doo ałtso baa hojoolneʼ átʼée da; háálá tsʼídá tʼóó ahayóí ałʼąą ádaatʼé dóó ałʼąą ádaʼdoolnííł, tʼóó ahayóí léiʼ yídéeshtahígíí ndi doo bííníshghah da."
                },
                {
                    "number": 30,
                    "text": "Ndi kóníłtsogo bee nihił hodeeshnih, doo ádaa ádahołyą́ą́góó, dóó nihintsékees, dóó nihizaad, dóó bindaałnishígíí, dóó Diyin God bibeehazʼáanii doo bikʼeh dahonołʼį́į́góó, dóó Bóhólníihii doogááł baa dahosidootsʼą́ą́ʼígíí doo tʼah deinohdlą́ą́góó, ńléí náádanihiʼdiilyáajįʼ kónóhtʼéego, ádin doohłeeł. Dóó kʼad, O nihookááʼ dineʼé, béédaohłniih, doo ádin dadoohłeeł da."
                }
            ]
        },
        "/study/scriptures/bofm/mosiah/5": {
            "uri": "/study/scriptures/bofm/mosiah/5",
            "title": "Mosiah 5",
            "data_type": "chapter",
            "chapter_name": "Wóltaʼii 5",
            "chapter_summary": [
                "Christ yikééʼ naazíinii oodląʼ yee Christ baʼáłchíní daazlį́į́ʼ—Áádóó áko Christ bízhiʼ éí bee dawójí yileeh—Aláahdi naatʼáanii Benjamin naanish yáʼátʼéehii bee tʼáá íiyisíí danihidziil dóó doo nahjįʼ kódaahnéehgóó nisoozį́ yiłní. Díí éí tʼah doo Jesus biʼdichíhę́ędą́ą́ʼ 124 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad, áádóó éí aláahdi naatʼáanii Benjamin bidineʼé yichʼįʼ haadzíiʼgo, diné łaʼ bidineʼé bitahgóó ayííłʼaʼ, shizaad deidiiztsʼą́ʼą́ą daatsʼí deiyoosdląąd nízingo."
                },
                {
                    "number": 2,
                    "text": "Dóó tʼáá ałtso tʼáá ahąąh iinééʼ tʼááłáʼí hadadeeshghaazh, kódaaníigo: Aooʼ, tʼáá ałtso saad bee nihichʼįʼ yéíníłtiʼígíí deiniidlą́; dóó ałdóʼ tʼáá aaníí dóó doo tʼóó átʼéego nihił béédahoozin, hálálá Bóhólníihii Aláahdi Bidziilii biiʼSizíinii, éí ayóó átʼáo niheʼiinaʼ łahgo áyiilaa, éí doodago nihijéí biyiʼdi, bąąhági átʼéii baa nínáádiikahgo doo daniidzin da, ndi tʼáá áłahjįʼ yáʼátʼéehii ádeilʼį́į dooleełgo tʼéiyá daniidzin."
                },
                {
                    "number": 3,
                    "text": "Dóó nihí, tʼáá nihí, ałdóʼ, Diyin God biyáʼátʼéehii doo ninítʼiʼii binahjįʼ, dóó biiʼSizíinii nihił ííshją́ą́ áyiilaaígíí bee, náásgóó ádahodooníłígíí deiitʼį́; dóó danízingo éí, tʼáá ałtsoní náásgóó ádahodooníłígíí baa dahodiilnih."
                },
                {
                    "number": 4,
                    "text": "Dóó aláahdi nihinaatʼáanii yee haadzíʼígíí deiniidlą́ągo biniinaa díí ayóó átʼáo ééhózinii nihił béédahoozin, áko índa tʼáá íiyisíí nihił dahóózhǫǫd."
                },
                {
                    "number": 5,
                    "text": "Dóó nihiDiyin God bił ałhadadiʼdiitʼááł daniidzin yinízinígíí bidaʼdiilníiłgo, dóó bibeehazʼáanii bikʼeh dahoniilʼį́įgo tʼáá ałtso yichʼįʼ nihidoołʼaałígíí, ńléí anoonééł biih yiidzáajįʼ, ákotiʼhooʼnííh doo ninítʼiʼii doo ádąąh ńdiilyéeł da, Diyin God yá naalʼaʼii yee haadzíʼę́ę bikʼehgo, áko Diyin God beʼáháchįʼ doo biiʼ ńdiidáał da biniiyé."
                },
                {
                    "number": 6,
                    "text": "Dóó kʼad, aláahdi naatʼáanii Benjamin éí díigi átʼáo saad yididootsʼį́įłgo yinízin; dóó éí bąą kóyidííniid: Saad dideestsʼį́į́ł nisinígíí éí bee hadasoohdzííʼ; dóó bee ałhaʼditʼaah tʼáá ákogo átʼéhígíí bee ałhadadiʼnoohtʼánígíí átʼé."
                },
                {
                    "number": 7,
                    "text": "Dóó kʼad, háálá bee ałhadadiʼnoohtʼánígíí biniinaa Christ baʼáłchíní bee nihiʼdójíi dooleeł, biyeʼ dóó bitsiʼ nihidiʼníi dooleeł; jó áko, díí jį́ iiʼsizį́kʼeh nánihishchį́; háálá bízhiʼ deiyiniidlánígíí binahjįʼ nihijéí łahgo ádeiilyaa dadohní; éí bąą, ńdanihiishchį́ dóó biyeʼ dóó bitsiʼ dasoolį́į́ʼ."
                },
                {
                    "number": 8,
                    "text": "Dóó díí ázhiʼ binahjįʼ tʼáá nííkʼe ndaahkai dasoolį́į́ʼ, dóó doo nááná łaʼ ázhiʼ bee tʼáá nííkʼe naahkai da dooleeł. Doo éí nááná łaʼ ázhiʼ binahjįʼ yisdánáʼiildéeh da; éí bąą, Christ bízhiʼ ákʼidadidoohtʼááł nisin, tʼáá ánółtso niheʼiinaʼ ninítʼiʼjįʼ Diyin God bikʼeh dahoniilʼį́į dooleeł dadohníigo bił ałhadadiʼnoohtʼánígíí."
                },
                {
                    "number": 9,
                    "text": "Dóó tʼáá háiida díí yeʼiilaaígíí Diyin God bílaʼ binishʼnáájígo sizį́įgo bikʼídíʼnóotááł, háálá ázhiʼ binahjįʼ bee biʼdójíhígíí bił bééhózin dooleeł; háálá Christ bízhiʼ bee biʼdójíi dooleeł."
                },
                {
                    "number": 10,
                    "text": "Dóó kʼad áhodoonííł, tʼáá háiida Christ bízhiʼ doo ákʼiiditʼaahígíí éiyá nááná łaʼ ázhiʼ bee biʼdójíi dooleeł; éí bąą, Diyin God bílaʼ binishtłʼajígo bá hazʼą́ą dooleeł."
                },
                {
                    "number": 11,
                    "text": "Dóó díí ałdóʼ béédaohłniih dooleeł, áko díí ázhiʼ bee nihíídéeshiił dishnínę́ę tsʼídá doo kʼééʼdoolchǫǫł da, tʼáá hazhóʼó beehazʼáanii kʼízhnítiʼgo tʼéiyá; éí bąą, ádaa ádahołyą́ beehazʼáanii łaʼ kʼídanohtííh lágo; áko ázhiʼ nihijéí biyiʼ dóó doo kʼééʼdoolchǫǫł da."
                },
                {
                    "number": 12,
                    "text": "Shí ánihidishní, éí ázhiʼígíí tʼáá áłahjįʼ nihijéí biyiʼdi bee bikʼidaʼashchį́įgo béédaohłniih, áko doo Diyin God bílaʼ binishtłʼajígo nihikʼidinóotáał da dooleeł, ndi iinééʼ bee danihidíʼdóojiiłígíí dadidoohtsʼį́į́ł dóó nihił béédahózin dooleeł, dóó ázhiʼ yee nihíídóozhiiłígíí ałdóʼ."
                },
                {
                    "number": 13,
                    "text": "Háálá haash yitʼáo diné bilą́ąjįʼ sizíinii tʼah doo yá naalnishígíí yééhósin dooleeł, dóó diné doo bééhoʼdílzinii nilį́įgo, dóó bintsékees dóó bijéí yinízinígíí tsʼídá nízaadę́ę́ʼ hólǫ́?"
                },
                {
                    "number": 14,
                    "text": "Dóó nááná, daʼ ákoósh diné łaʼ bikʼéí bitélii néididoołtééł, dóó tʼáá neilóoz dooleeł? Shí ánihidishníigo éí, Ndagaʼ; doo ndi bíniʼdii bí bilį́į́ʼ bitah naʼałchozh da dooleeł, ákondi yíwohjįʼ íidínóołchééł, dóó doo atah naagháágóó íidoolííł. Shí ánihidishníigo nihídóʼ tʼáá ákódoohnííł ázhiʼ bee nihiʼdójíhígíí doo nihił bééhózingóó."
                },
                {
                    "number": 15,
                    "text": "Éí bąą, tʼáá íiyisíí danihidziil dóó doo nahjįʼ kóhnééhgóó nisoozį́, dóó tʼáá áłahjįʼ naanish yáʼátʼéehii bindaałnish, áko Christ, Bóhólníihii Diyin God Aláahdi Bidziilii, hoolʼáágóó bígo ánihiidoolííł, áko yáʼąąshdi nihiʼdoodlóós, áko hoolʼáágóó yisdáʼiildééh nihee dahólǫ́ǫ dooleeł dóó hoolʼáágóó Diyin God bił iiná nihí dooleeł, yáʼąąsh dóó nahasdzáán biyiʼ, tʼáá ałtsoní áyiilaaí bibee ééhózinii, dóó bibee adziilii, dóó tʼáá ákogi átʼáo bibee ánihwiitʼaahii dóó bibee ajoobaʼ biníkááʼ góneʼ éʼélʼį́, Diyin God tʼáá ałtso yiláahdi nilíinii. Amen."
                }
            ]
        },
        "/study/scriptures/bofm/mosiah/17": {
            "uri": "/study/scriptures/bofm/mosiah/17",
            "title": "Mosiah 17",
            "data_type": "chapter",
            "chapter_name": "Wóltaʼii 17",
            "chapter_summary": [
                "Alma Abinadi bizaad yoosdląąd dóó nááyíizóóh—Abinadi kǫʼ yikʼee tiʼhoozniiʼgo ádin silį́į́ʼ—Dabiisxíinii naałniihii dóó kǫʼ yee dadínóonééł dííniid. Díí éí tʼah doo Jesus biʼdichíhę́ędą́ą́ʼ 148 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad áádóó Abinadi díí saad ałtso yee haadzíiʼgo, éí aláahdi naatʼáanii áníigo bipriest danilíinii Abinadi deidoosił dóó deidiyoołhééł."
                },
                {
                    "number": 2,
                    "text": "Ndi łaʼ hastiin léiʼ Alma wolyéego, Nephi yitsʼą́ą́dóó hazlį́įʼgo bitah naaghá. Dóó díí hastiin ániid naaghá, dóó Abinadi saad yee haadzíʼígíí yoosdląąd, háálá Abinadi yikʼijįʼ haadzíʼígíí tʼáá aaníí bąąhági átʼéii yaa naakaiígíí bił bééhózin ńtʼę́ę́ʼ; éí bąą aláahdi naatʼáanii Abinadi tʼáadoo bichʼįʼ ná háchįʼí, bíniʼ kʼé binahjįʼ yigááł yił níigo náyooskan."
                },
                {
                    "number": 3,
                    "text": "Ndi aláahdi naatʼáanii tʼóó tséʼádin bá hóóchįįd, dóó Alma bitahdóó chʼídeineeshchą́ą́ʼ, dóó bá ndaalʼaʼí yikééʼ yiyííłʼaad deidiyoołhééł biniiyé."
                },
                {
                    "number": 4,
                    "text": "Ndi yitsʼą́ą́ʼ dah diilwodiiʼ yitsʼą́ą́ʼ ńdeestʼį́įʼgo tʼáadoo bikʼidaneeztą́ąʼ da. Dóó nanitʼingo tʼóó ahayóí yiską́ Abinadi tʼáá ałtso saad yee haadzíʼę́ę nááyíizo."
                },
                {
                    "number": 5,
                    "text": "Áádóó aláahdi naatʼáanii yaa ádahalyáanii Abinadi bináhtʼih dóó daoohsił yidííniid; dóó yidaʼaztłʼǫ́ dóó awáalyaa góneʼ yah adeistʼeʼ."
                },
                {
                    "number": 6,
                    "text": "Dóó tááʼ yiską́ągo, bipriest danilíinii yił ninááhazʼą́ągo, bidááhdóó nináánádlóóz."
                },
                {
                    "number": 7,
                    "text": "Dóó kóyidííniid: Abinadi, nikʼijįʼ siʼánígíí łaʼ bééhoozin, dóó nidiʼyoolyéłígíí kʼad bíighah."
                },
                {
                    "number": 8,
                    "text": "Háálá Diyin God tʼáá bí nihookááʼ dineʼé yitah doogááł dííníniid; dóó kʼad, díí biniinaa nidiʼyoolyééł tʼáá hazhóʼó tʼáá ałtso saad doo yáʼátʼéehii shí dóó shidineʼé bikʼijįʼ háínídzíʼígíí nátʼą́ą́ʼ bee háínídzíiʼgo tʼéiyá."
                },
                {
                    "number": 9,
                    "text": "Kʼad Abinadi kódííniid: Shí ánihidishní, saad díí dineʼé bee bikʼijįʼ haasdzíʼígíí doo nátʼą́ą́ʼ bee hadeesdzih da, háálá tʼáá aaníinii ádaatʼé; dóó tʼáá aaníigo nihił béédahodoozįįł biniiyé nihílákʼee yítłizhgo tiʼhwiiséniiʼ."
                },
                {
                    "number": 10,
                    "text": "Aooʼ, tiʼhooshníihgo dadeestsaał, dóó shizaad doo nátʼą́ą́ʼ bee hadeesdzih da dóó tʼáá aaníinii átʼéego bee nihikʼijįʼ haʼoodzíiʼ dooleeł. Dóó dashisoołhį́įgo diné tʼáadoo ádzaaí bidił dadidoosas, dóó Diyin God nahwiiʼaahjįʼ ayííłką́ągo tʼáá aaníí haneʼ átʼéego bee nihikʼijįʼ yisdzoh dooleeł."
                },
                {
                    "number": 11,
                    "text": "Dóó kʼad aláahdi naatʼáanii Noah kʼadę́ę yiidichííd, háálá bizaad yinásdzíidgo biniinaa; háálá Diyin God bibee ánihwiitʼaahii shikʼijįʼ dooleeł niizį́įʼgo násdzííd."
                },
                {
                    "number": 12,
                    "text": "Ndi priest danilíinii yikʼijįʼ yádaʼniiłtiʼ dóó yikʼideidiiʼą́, kódaaníigo: Aláahdi naatʼáanii yiyídzííʼ. Éí bąą aláahdi naatʼáanii bá hóóchįįd, dóó yidiyoolyééł biniiyé yiyiiłtsood."
                },
                {
                    "number": 13,
                    "text": "Áádóó ńtʼę́ę́ʼ deisił dóó yidaʼaztłʼǫ́, dóó bitsʼíís tsin tsʼósí ahídahaastłʼǫ́ǫgo yee ńdeineesxaal, aooʼ, kʼasdą́ą́ʼ daaztsą́ąjįʼ."
                },
                {
                    "number": 14,
                    "text": "Dóó kʼad kǫʼ bídíʼnííłidgo, yichʼįʼ hadoolghaazh, kóníigo:"
                },
                {
                    "number": 15,
                    "text": "Jó, tʼáá shí ádashoohłaaígi átʼáo, náásgóó nihidineʼé ląʼída shił nahonigaahígi átʼáo bił ndahonigah dooleeł, kǫʼ bee iilyé neezgaiígi átʼáo; dóó háálá díí éí Bóhólníihii biDiyin God binahjįʼ yisdánáʼiildééh dayoodlánígíí biniinaa."
                },
                {
                    "number": 16,
                    "text": "Dóó áhodoonííł bąąhági ádaahtʼínígíí biniinaa ląʼída ałʼąą ádaatʼéego naałniihii bikʼee tiʼdahwiidoohnih."
                },
                {
                    "number": 17,
                    "text": "Aooʼ, tʼáá ałtsodę́ę́ʼ atídanihiʼdilʼį́į dooleeł, dóó tʼáá ałtsojígo nanihiʼdinilkaad dóó ałtsʼánihiʼdiilkaad dooleeł, naaldlooshii daʼałchinii dóó baʼátʼeʼ dahólónígíí bidiʼnoolkał nahalingo."
                },
                {
                    "number": 18,
                    "text": "Dóó áadi yoołkáałgo ndanihiʼdilzheeh dooleeł, dóó niheʼenaʼí danihidoosił, dóó índa shí tiʼhwiiséniiʼígi átʼáo, kǫʼ neezgaiígíí bee iilyé, bee tiʼdahwiidoohnih."
                },
                {
                    "number": 19,
                    "text": "Ákótʼáo Diyin God bidineʼé neiłtseedii nátʼą́ą́ʼ atínéidoodlííł. O Diyin God, shitsʼíís dóó shiyiʼsizíinii shá bá ąą ánílééh."
                },
                {
                    "number": 20,
                    "text": "Dóó kʼad, Abinadi díí saad ałtso yee haadzíiʼgo, naaʼíítłizh, tiʼhoozniiʼgo kǫʼ biisxį́; aooʼ, Diyin God bibeehazʼáanii doo nahjįʼ kwííléehgo biniinaa biʼdiisxį́, biʼdiisxínígíí bizaad tʼáá aaníinii yee áyiilaa."
                }
            ]
        },
        "/study/scriptures/bofm/mosiah/18": {
            "uri": "/study/scriptures/bofm/mosiah/18",
            "title": "Mosiah 18",
            "data_type": "chapter",
            "chapter_name": "Wóltaʼii 18",
            "chapter_summary": [
                "Alma nanitʼingo naʼnitin—Mormon bitoʼdi tó bee alzį́į́h bee ahaʼdeetʼaah yaa hoolneʼ dóó áadi tó yee iisį́į́ʼ—Christ bisodizin bá hooghan hashtʼeyiilaah dóó Diyin God bipriest danilíinii łaʼ yikʼi dadiilniiʼ—Tʼáá bí akʼindaaldzil dóó bidineʼé ndeinitin—Alma dóó bidineʼé doo diné kééhatʼíní góneʼ Aláahdi Naatʼáanii Noah yitsʼą́ąjigo dah diijééʼ. Díí éí tʼah doo Jesus biʼdichíhę́ędą́ą́ʼ 147–145 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad, áádóó Alma, aláahdi naatʼáanii Noah bá ndaalteʼé yílákʼee haalwodę́ę, bąąhági ádaatʼéii dóó tʼóó baaʼihii bee bá ndeetʼą́ągo beʼiinaʼ łahgo áyiilaa, dóó nanitingo diné yitaaghá, dóó Abinadi yee haadzíʼę́ę yee naʼdíʼníítą́ą́ʼ—"
                },
                {
                    "number": 2,
                    "text": "Aooʼ, náás ádahodooníiłii, dóó daneeznáanii náádidoojahígíí, dóó diné bá nináʼílyáhígíí yee naʼneeztą́ą́ʼ, éí éí Christ bibee adziilii, dóó tiʼhoozniiʼę́ę, dóó biʼdiisxínę́ę biníkááʼ góneʼ, dóó bitsʼíís yiih náádzáago hiná náásdlį́ʼígíí dóó yáʼąąsh gódei nádzáhígíí yee bá nináʼílyá."
                },
                {
                    "number": 3,
                    "text": "Dóó tʼáá háíshį́į́ bizaad yidiiztsʼą́ʼígíí éí neineeztą́ą́ʼ. Dóó éí éí nanitʼingo neineeztą́ą́ʼ, aláahdi naatʼáanii doo bił bééhodoozįįł da biniiyé. Áko ląʼída bizaad dayoosdląąd."
                },
                {
                    "number": 4,
                    "text": "Áádóó ląʼída bizaad dayoosdląądígíí Mormon hoolyéedi náhaaskai, aláahdi naatʼáanii hózhiʼígi, naaldlooshii daʼałchinii, náhadleeh, hazʼą́ bitsį́įgi."
                },
                {
                    "number": 5,
                    "text": "Kʼad, Mormongi tó tsʼídá niłtólígo siyį́, dóó Alma áadi níyá, tó bitsį́įgi tsin ádaałtsʼísígíí adaazʼá, ákweʼé aláahdi naatʼáanii habinitáago jį́įgo nináditʼį́į́h."
                },
                {
                    "number": 6,
                    "text": "Áádóó daboosdląądígíí bizaad deididootsʼį́į́ł biniiyé áadi náhaaskai."
                },
                {
                    "number": 7,
                    "text": "Áádóó ląʼí yiską́ągo ląʼída Mormon hoolyéegi áłah silį́į́ʼ, Alma bizaad deididootsʼį́į́ł biniiyé. Aooʼ, tʼáá ałtso bizaad dayoosdląądígíí áłah silį́į́ʼ, deididootsʼį́į́ł biniiyé. Dóó neineeztą́ą́ʼ, dóó iiná łahgo ánálnééh, dóó nináʼílyé, dóó Bóhólníihii woodlą́ yee neineeztą́ą́ʼ."
                },
                {
                    "number": 8,
                    "text": "Áádóó kwíídííniid: Jó, kǫ́ǫ́ Mormongi tó naazyį́ (ákótʼáo dawójí) dóó kʼad, Diyin God bisodizin bá hooghan bididiikah danohsinígíí, dóó bidineʼé nihidiʼníi dooígíí, dóó tʼáá nihí íiniidzingo nihichʼįʼ ndahwiiʼnánígíí bee ahíłká ańdeiijah dooleeł, áko bee ádaniilzólí doo;"
                },
                {
                    "number": 9,
                    "text": "Aooʼ, dóó yínííł danilíinii bił yínííł danohsingo bíká adoohjah; aooʼ, dóó doo bił dahatsʼíidii bee bił hatsʼííd bee bíká oohjeeh, dóó tʼáá áłahjįʼ dóó tʼáá ałtsoní biiʼ, dóó tʼáá ałtsogóó naháago biiʼ, Diyin God bá ndasoozį́, azhą́ ádin dasoolį́įʼjįʼ ndi, áko Diyin God nihá nináʼnídláa dooleeł, dóó tsʼídá áłtsé nááʼdiijeehdi daʼnohtah dooleeł, áko hoolʼáágóó Diyin bił hinohnáa dooleeł—"
                },
                {
                    "number": 10,
                    "text": "Kʼad ánihidishní, díí tʼáá íiyisíí danohsingo, haʼátʼíísh éí biniiyé doo Bóhólníihii bízhiʼ binahjįʼ tó bee danihiʼdiilzį́įh da, bidááhdóó bił ahadaʼdinoohtʼánígíí bee bééhózin doo, bá ndaahłnish dóó bibeehazʼáanii bikʼeh dahonołʼį́į dooleeł, áko biiʼSizíinii hózhǫ́ yee nihikʼijidoodliił?"
                },
                {
                    "number": 11,
                    "text": "Dóó kʼad diné díí deideeztsʼą́ąʼgo, bił dahózhǫ́ǫgo bílaʼ ahídaazkad, dóó hadadoolghaaz: Díí tʼáá íiyisíí nihijéí biyiʼdóó daniidzin."
                },
                {
                    "number": 12,
                    "text": "Dóó kʼad áádóó Alma Helam bílaʼ yiyiłtsood, bí atah áłtsé Alma yoosdląąd, dóó táyiʼ yiizįʼ, dóó yéigo haadzííʼ, kóníigo: O Bóhólníihii, niiʼSizíinii nánaalnishii bił hólǫ́ǫgo ánílééh, áko bijéí biyiʼ dóó díí naanish hodísingo íidoolííł."
                },
                {
                    "number": 13,
                    "text": "Dóó díí saad yee haadzíiʼgo, Bóhólníihii biiʼSizíinii bił hooleʼ, dóó ádííniid: Helam, Diyin God Ayóó Átʼéii bibee óhólníihii bee, tó bee niisįįh, díí náánʼdiilyáajįʼ bá nanilnishgo bee bił ałhadíʼnítʼą́ągo íinilaa; dóó Bóhólníihii biiʼSizíinii tʼáá íiyisíí nił hólǫ́ǫ leʼ; dóó hoolʼáágóó Diyin God bił hinínáa leʼ, Christ nináʼnídláhígíí biníkááʼ góneʼ, éí éí kéyah ádaalneʼ yę́ędą́ą́ʼ hashtʼeyiilaa."
                },
                {
                    "number": 14,
                    "text": "Dóó Alma díí saad ałtso yee haadzíiʼgo índa, Alma dóó Helam tó bił diilkǫʼ; dóó neidzįʼ dóó bił hózhǫ́ǫgo táyiʼdę́ę́ʼ haaʼáázh, Iiʼsizíinii bił hólǫ́ǫgo:"
                },
                {
                    "number": 15,
                    "text": "Dóó nááná, Alma łaʼ yił nináádiitʼáázh, dóó taah naanáátʼáazhgo naakidi azlį́į́ʼ, dóó áłtséédą́ą́ʼ yę́ęgi átʼáo tó yee yiyíísį́į́ʼ, tʼáá hazhóʼó bí éí tʼáadoo yaa kódzaago tó bił diilkǫʼ da."
                },
                {
                    "number": 16,
                    "text": "Dóó ákótʼéego tʼáá háíshį́į́ Mormongi níyáhígíí tó yee yiyíísį́į́ʼ; áko naakidi neeznádiin dóó baʼaan dį́į́ʼ lá; aooʼ, Mormongi tó naazyínígíí biiʼ tó bee dabiʼdiilzį́į́ʼ, dóó Diyin God bidiyingo joobaʼ biiʼ hadadéébįįd."
                },
                {
                    "number": 17,
                    "text": "Dóó Diyin God bisodizin bá hooghan daosyeʼ, éí doodago Christ bisodizin bá hooghan, áádóó wóshdę́ę́ʼ. Áádóó tʼáá háiida Diyin God bibee adziilii dóó bibee óhólníihii bee tó biʼdoolzį́įʼgo éí sodizin bá hooghan yidiiyá silį́į́ʼ."
                },
                {
                    "number": 18,
                    "text": "Áádóó Alma, Diyin God bibee óhólníihii beiníláhígíí biniinaa, priest danilínígíí yikʼidiilniiʼ; ashdladiin diné dah yikahgo tʼááłáʼí yilą́ąjįʼ naazį́įgo nadaʼnitingo yikʼidiilniiʼ, dóó Diyin God bił hazʼą́ądi bídadéétʼiʼígíí yee ndaʼnitin."
                },
                {
                    "number": 19,
                    "text": "Dóó tʼáadoo ndaʼnohtiní tʼáá hazhóʼó bee haasdzíʼígíí tʼéiyá yidííniid, dóó Diyin God yá dahalneʼii yee hadahasdzíʼę́ę tʼéiyá."
                },
                {
                    "number": 20,
                    "text": "Aooʼ, dóó tʼáadoo ndaʼnohtiní tʼáá hazhóʼó iiná łahgo ánálnééh dóó Bóhólníihii, bidineʼé yá nináʼnídláhígíí, yoodlánígíí tʼéiyá."
                },
                {
                    "number": 21,
                    "text": "Dóó tʼáadoo saad ałhídaatʼááhí yidííniid, ndi łáʼí danohłį́įgo tʼáadoo leʼé danółʼį́, dóó tʼáá łáʼígi átʼáo oodląʼ dóó tó bee alzį́į́h ádaołʼį́, nihijéí bee łáʼí danohłį́įgo dóó ayóo daʼahíínóhʼní."
                },
                {
                    "number": 22,
                    "text": "Dóó ákótʼáo ndaʼnohtin yidííniid. Dóó kótʼáo Diyin God baʼáłchíní daazlį́į́ʼ."
                },
                {
                    "number": 23,
                    "text": "Dóó Diyin God bidamóo bijį́į́ góneʼ beehazʼáanii bikʼeh dahonołʼį́ yidííniid, dóó diyingo ádeínóhsin, dóó tʼáá ákwíí jį́ Bóhólníihii biDiyin God ahéheeʼ dabidohniih yidííniid."
                },
                {
                    "number": 24,
                    "text": "Dóó priest danilínígíí yikʼidiilniiʼígíí tʼáá nihí nihílaʼ bee ákʼindaałdzil dooleeł yidííniid."
                },
                {
                    "number": 25,
                    "text": "Dóó tʼáá damóo ooleeł biyiʼ łaʼajį́ diné áłah ńdaadleehgo ndaʼnitingo ádayiilaa, dóó Bóhólníihii biDiyin God deidósingo, dóó ałdóʼ, tʼáá yídaniłdzilígíí bikʼehgo, áłah ńdaadleehgo ádayiilaa."
                },
                {
                    "number": 26,
                    "text": "Dóó priest danilínígíí doo diné yadaʼólíígóó tʼáá bí akʼindaaldzilgo ndaakai; ákondi ndaalnishgo Diyin God bidiyingo joobaʼ bichʼįʼ kółʼį́į doo, áko Iiʼsizíinii tʼáá íiyisíí yee dadínóosééł, dóó Diyin God beʼééhózin bił béédahózingo, áko Diyin God bibee adziilii dóó bibee óhólníihii yee ndaʼnitin dooleeł."
                },
                {
                    "number": 27,
                    "text": "Dóó nááná Alma sodizin bá hooghan daʼatahígíí nihinaalyeʼé bee ahíłká ańdaahjah náánéídooʼniid, tʼáá ałtso bee dahólónígíí bikʼehgo; ląʼígo bee dahólónígíí éí tʼáá yéigo áká anájah dooleeł; dóó áłchʼį́į́dígo bee dahólónígíí, ndi tʼáá áłtsʼíísígo áká ańdaajah dooleeł; dóó tʼáadoo leʼé bee ádinii éí bíká adoowoł."
                },
                {
                    "number": 28,
                    "text": "Dóó kótʼáo tʼáá bí bíniʼ dóó Diyin God yichʼįʼ yáʼátʼééh danízinígíí dabikʼehgo binaalyeʼé yee áłká anájah, dóó priest danilínígíí bee ádaadin naazínígíí bichʼįʼ, aooʼ, dóó tʼáá ałtso diné bichʼįʼ ańdahaztʼiʼígíí, dóó beʼééʼ ádaadinii bichʼįʼ."
                },
                {
                    "number": 29,
                    "text": "Dóó díí yee yichʼįʼ haadzííʼ, Diyin God ábiłníigo; dóó áko Diyin God binááł yáʼátʼéehgo dahiná, atsʼíís dóó iiʼsizíiniikʼehgo ahíłká ańdaajah deinízinígíí dóó bee ádaadinígíí bikʼehgo."
                },
                {
                    "number": 30,
                    "text": "Dóó kʼad áádóó díí éí tʼáá ałtso Mormondi ádahoodzaa, aooʼ, Mormondi tó naazyínígíí, Mormondi tó siyínígíí bíighahgi tsintahgi, aooʼ, Mormon hoolyéiidi, Mormondi tó naazyínígíí, Mormon bitsintahdi, áko biNináʼnídláhígíí bił béédahósinii deiniłʼį́įgo tʼáá íiyisíí bił danizhóníyeeʼ; aooʼ, dóó dooládóʼ bikʼihojisdliʼ da, háálá yichʼįʼ dahataał dóó hoolʼáágóó yaa dahaniih dooleeł."
                },
                {
                    "number": 31,
                    "text": "Dóó díí éí kéyah hahoodzoh bitsį́įgi ádahoodzaa, áko aláahdi naatʼáanii doo bił bééhodoozįįł da biniiyé."
                },
                {
                    "number": 32,
                    "text": "Jó ndi, áádóó aláahdi naatʼáanii, éí diné bitahgóó nahaneʼgo bił bééhoozin, bá ndaalnishígíí éí diné hazhóʼó hadeisííd dooleełgo éí ákǫ́ǫ́ yichʼįʼ ayííłʼaʼ. Éí bąą Bóhólníihii bizaad deididootsʼį́įłgo áłah yileehgo aláahdi naatʼáanii habideesʼį́į́ʼ."
                },
                {
                    "number": 33,
                    "text": "Dóó kʼad aláahdi naatʼáanii Alma diné shikʼijįʼ danilį́įgo yichʼįʼ hanádzih dííniid; éí bąą yá ndaabaahii ndeidoołtsił biniiyé yichʼįʼ yiyííłʼaad."
                },
                {
                    "number": 34,
                    "text": "Áádóó Alma dóó Bóhólníihii bidineʼé aláahdi naatʼáanii yá ndaabaahii bichʼįʼ yikahgo bił hóóneʼ; éí bąą bidaníbaal dóó badaʼáłchíní ałghaʼádayiilaa dóó doo diné kééhatʼínígóó dah dadiiná."
                },
                {
                    "number": 35,
                    "text": "Dóó diné ánéelą́ʼígíí dį́įʼdi neeznádiin dóó baʼaan ashdladiin."
                }
            ]
        },
        "/study/scriptures/bofm/alma/5": {
            "uri": "/study/scriptures/bofm/alma/5",
            "title": "Alma 5",
            "data_type": "chapter",
            "chapter_name": "Wóltaʼii 5",
            "chapter_summary": [
                "Yisdáʼadoodáałgo, diné tʼáá ałtso beʼiinaʼ łahgo ádeidoolííł dóó Diyin God bibeehazʼáanii yikʼeh hółʼį́į dooleeł, Diyinkʼehgo nábidiʼdoochííł, Christ bidił biníká góneʼ beʼééʼ deidoogis, hojoobaʼ ádadiʼdoolnííł dóó ádaa hodzódlí dóó ił hatsoh yóóʼ adeididooʼááł, dóó tʼáá ákótʼéego ádaʼálʼíinii yindaalnish dooleeł—Dibé Yaa Áhályáanii Yáʼátʼéehii bidineʼé yiyíízhiʼ—Nichxǫ́ǫ́ʼígo ádaʼałʼíinii éí chʼį́įdii beʼiiníziinii yikééʼ deíkááh—Alma binaʼnitin tʼáá aaníigo yaa hoolneʼ dóó diné niheʼiinaʼ łahgo áńdaahdlééh yidííniid—Tʼáá ákótʼéego dahináanii dabízhiʼ iiná binaaltsoos biyiʼ ádadoolnííł. Díí éí tʼah doo Jesus biʼdichíhę́ędą́ą́ʼ 83 yihahą́ądą́ą́ʼ nahalzhiishgo ádahóótʼįįd."
            ],
            "book_title": "Alma Binaaltsoos Alma Biyeʼ",
            "verses": [
                {
                    "number": 1,
                    "text": "Áádóó kʼad éí Alma Diyin God bizaad diné yee neidíníitą́ą́ʼ, Zarahemladóó hahoolzhiizh, dóó áádę́ę́ʼ tʼáá ałtso kédaayahgóó."
                },
                {
                    "number": 2,
                    "text": "Dóó tʼáá bí naʼasdzooígíí bikʼehgo éí, díí saad Zarahemladi kin dashijaaʼídi diné sodizin bá hooghan yihidiikaaígíí yee yichʼįʼ hahaasdzííʼ, kóníigo:"
                },
                {
                    "number": 3,
                    "text": "Shí, Alma, éí shizhéʼé Alma, díí Diyin God bisodizin bá hooghan biHigh Priest nílį́į doo shił níigo shíísį́į́ʼ, bí éí Diyin God bibee adziilii dóó bibee óhólníihii bąąh siláhígíí binahjįʼ díí áálnííł, jó, ánihidishní Nephi bikéyah nineelʼą́ądi sodizin bá hooghan niinílá; aooʼ, díí kéyah éí Mormon bikéyah wolyé; aooʼ, dóó bikʼisóó danilíinii Mormon bitoʼdi tó yee yiyíísį́į́ʼ."
                },
                {
                    "number": 4,
                    "text": "Jó áádóó, ánihidishní, díí diné éí aláahdi naatʼáanii Noah bidineʼé biyaa hanááʼnil, Diyin God bibee ajoobaʼ dóó bibee adziilii bee."
                },
                {
                    "number": 5,
                    "text": "Jó áádóó, díí bikʼijįʼ, Laman bidineʼé díí diné doo kéédahatʼį́įdi ąąh shijéeʼgo ádayiilaa; aooʼ, ánihidishní, éí dabiʼdisnah, dóó nááná Bóhólníihii bizaad bibee adziilii yee yisdánáhóóʼeezh; dóó nihí díí kéyah bikáaʼjįʼ nihiʼdeetʼeezh, dóó kweʼé éí Diyin God bisodizin bá hooghan díí kéyah bikááʼgóó hadeidiilaa."
                },
                {
                    "number": 6,
                    "text": "Jó dóó kʼad, ánihidishní, shikʼis danohłíinii, díí sodizin bá hooghan daʼnoohtahígíí, nihizhéʼé dabiʼdisnahą́ą́sh béédaohłniih? Aooʼ, dóó Bóhólníihii bibee ajoobaʼ dóó bá bichʼįʼ nahwiisnáʼígíísh tʼáá átʼé béédaohłniih? Dóó índa nááná, chʼį́įdiitahdę́ę́ʼ yisdánáyíʼeezhígíísh béédaohłniih?"
                },
                {
                    "number": 7,
                    "text": "Jó, éí éí bijéí łahgo átʼéego ánáyiidlaa; aooʼ, tsʼídá yéigo daʼałhoshdę́ę́ʼ chʼéénísid, dóó éí Diyin God yichʼįʼ chʼéédaashdzid. Jó, chahałheeł ałníiʼgi hólǫ́ǫ́ ńtʼę́ę́ʼ; ákótʼée ndi, bitsʼíís dóó biyiʼsizíinii éí hoolʼáágóó saad bee adinídíinii bee bitsʼádaʼdeezdíín daazlį́į́ʼ; aooʼ, anoonééł bináztʼiʼ ńtʼę́ę́ʼ, dóó chʼį́įdiitahdi bibéésh daʼahólzhaʼí, dóó hoolʼáágóó tiʼhooʼnííh éí habaʼ ńtʼę́ę́ʼ."
                },
                {
                    "number": 8,
                    "text": "Dóó kʼad nanihídíshkid, shikʼisóó, ndaaztseedísh? Jó, ánihidishní, Ndagaʼ, tʼáá dooda."
                },
                {
                    "number": 9,
                    "text": "Dóó nááná naʼídíshkid, anoonééł bináztʼiʼę́ę́sh kʼínídláád, dóó daʼ béésh daʼahólzhaʼí bináztʼiʼę́ę́sh náostah? Shí ánihidishní, Aooʼ, éí éí ńdaostah, bitsʼíís dóó biyiʼsizíinii bił dahóózhǫǫd, dóó ayóó óʼóʼní bee yisdánáʼiildéehii yee dahóótáál. Dóó ánihidishní éí éí yisdábiʼdooʼnil."
                },
                {
                    "number": 10,
                    "text": "Dóó kʼad nanihídíshkid haʼátʼíísh binahjįʼ yisdábiʼdooʼnil? Áko, haʼátʼíísh éí binahjįʼ yisdánáʼiildééh bee hoł chodahooʼį́į́ ńtʼę́ę́? Haʼátʼíísh éí biniinaa anoonééł honááztʼiʼę́ę, aooʼ, dóó ałdóʼ, chʼį́įdiitahdi bibéésh daʼahólzhaʼí ńdaostah?"
                },
                {
                    "number": 11,
                    "text": "Jó, nihił hodeeshnih—daʼ shizhéʼé Alma Abinadi bizaad bizééʼdę́ę́ʼ yee naʼneeztą́ʼą́ąsh yoosdląąd neʼ? Dóó Diyin God yá halneʼíísh nilį́į́ ńtʼę́ę́ʼ neʼ? Daʼ Diyin God bizaad yee haadzíiʼ neʼ, dóó shizhéʼé Alma yoosdląąd neʼ?"
                },
                {
                    "number": 12,
                    "text": "Dóó beʼoodląʼígíí bikʼehgo bijéí tsʼídá tʼáá íiyisíí łahgo ádzaa. Jó ánihidishní díí éí tʼáá ałtso tʼáá aaníí."
                },
                {
                    "number": 13,
                    "text": "Jó áádóó, éí saad nihizhéʼé yee ninááneineeztą́ą́ʼ, áádóó bijéí ałdóʼ yéigo łahgo ánáádáádzaa, dóó Diyin God tʼáá aaníinii dóó hináanii yichʼįʼ hojoobaʼ ádaʼdiilyaa dóó yaa dajoozliʼ. Jó áádóó, tʼáá daʼoodlą́ągo iiná ádayiilaa; éí bąą yisdábiʼdooʼnil."
                },
                {
                    "number": 14,
                    "text": "Dóó jó kʼad, nanihídíshkid, shikʼisóó díí sodizin bá hooghan daʼnoohtahígíí, diyinkʼehgoósh náádanihishchį́? Daʼ nihiniiʼjįʼísh ánoolninígíí bee nihitsʼádaʼdeezdíín? Daʼ díigi átʼáoósh nihijéí tʼáá íiyisíí łahgo ádáádzaa?"
                },
                {
                    "number": 15,
                    "text": "Daʼ ánihiilaaí binaʼídláii biiʼ niheʼoodląʼásh chodaołʼį́? Daʼ niheʼoodląʼ bee náásgóó dísóoʼį́į́ʼ, dóó nihitsʼíís dadootsaałiísh hoolʼáágóó hináa dooleełgo nółʼį́, dóó díí adííłdzidígíísh doo dííłdzidgóó ńdidooʼnahgo, Diyin God yidááhdóó yidoozįįł dóó atsʼíís dadootsaałgo iʼiilaa yę́ę bikʼehgo bá nahodootʼááł?"
                },
                {
                    "number": 16,
                    "text": "Shí ánihidishní, baa ntsóhkeesgo Bóhólníihii binééʼ dasidoołtsʼą́ąʼgoshąʼ, áajįʼ ayííłką́ągo, kónihiłníigo: Wóshdę́ę́ʼ shaa hohkááh nihikʼidahojisdliʼii, jó háálá, nahasdzáán bikáaʼgi nihinaanish yáʼátʼéehgo ádaoohłaa?"
                },
                {
                    "number": 17,
                    "text": "Éí doodago daatsʼí Bóhólníihii áajįʼ ayííłką́ągo bińdaʼdiidloh danohsingo baa ntsídaahkees, dóó kódidoohniił—Bóhólníihii, nihinaanish éí nihookááʼ bikáaʼgi ndaanish yáʼádaatʼééh ńtʼę́ę́ʼ—daʼ áádóósh yisdánánihidoonił?"
                },
                {
                    "number": 18,
                    "text": "Éí doodago, daʼ Diyin God beʼaadahwiinítʼį́įhii bidááhdę́ę́ʼ nihiʼdoolzį́įʼgo nihitsʼíís dóó nihiyiʼsizíinii bąąhági óohdzaaígíí nihiʼdiiłʼáhígíí dóó baa yínííł nínízinígíí biiʼ hadeezbingoósh baa ntsídoohkos, bąąhági óohdzaago nihiʼdiiłʼáhígíí tsʼídá ałtso bénáhłniihgo, aooʼ, tsʼídá tʼaa ákótʼéego tʼáá átʼé bąąhági óohdzaa yę́ę bénáhłniihgo, aooʼ, Diyin God bibeehazʼáanii doo nihił nilínę́ę bénáhłniihgo?"
                },
                {
                    "number": 19,
                    "text": "Ánihidishní, daʼ áajįʼ ayííłką́ągo daatsʼí Diyin God bichʼįʼ dego dídóohʼįįł nihijéí niłtólí dóó nihílaʼ chin bąąh ádingo? Ánihidishní, Diyin God ánoolninii nihiniiʼjįʼ bee bitsʼádaʼdeezdíingoósh bee dego dídóohʼįįł?"
                },
                {
                    "number": 20,
                    "text": "Ánihidishní, daʼ yisdáshidiʼdooltééł daatsʼí nohsin chʼį́įdii beʼiiníziinii bikééʼ ninooyáago?"
                },
                {
                    "number": 21,
                    "text": "Ánihidishní, éí bijį́ nihił bééhodoozįįł doo yisdánihidiʼdooltéłígíí; háálá diné doo yisdádooltéeł da tʼáá hazhóʼó beʼééʼ łigaigo yisgisgo tʼéiyá; aooʼ, beʼééʼ tsʼídá doo bąąh chin da silį́įʼgo índa, nihizhéʼé yaa dahalneʼę́ę bidił bee, éí doogááł dóó bidineʼé bibąąhági ádaatʼéii yá nináʼdoodlééł."
                },
                {
                    "number": 22,
                    "text": "Dóó kʼad nihííníshkeed, shikʼisóó danohłíinii, Diyin God bibee ánihwiitʼaahdi dasitánígíí bidááhdę́ę́ʼ, niheʼééʼ dił dóó tʼóó ahayóí tʼáadoo leʼé tʼóó baaʼihígíí bąąhgo, tsʼídá shąʼ haʼátʼíí nohsin dooleeł? Jó, díí éí haʼátʼíí yee nihaa halneʼ dooleeł?"
                },
                {
                    "number": 23,
                    "text": "Jó ndaʼałtseedii danohłį́įgoósh yaa hodoolnih, aooʼ, dóó bąąhági átʼéii ląʼída baa nisoohkaiígíí ałdóʼ yaa hodoolnih?"
                },
                {
                    "number": 24,
                    "text": "Jó, shikʼisóó nohłíinii, háiidaísh Diyin God bił hazʼą́ądi, Abraham, dóó Isaac, dóó Jacob, dóó ałdóʼ Diyin God yá dahalneʼii tʼáá ałtso, beʼééʼ daasgis dóó doo daachinii, dóó doo daabąąhii dóó daalgaiígíí, yił dah dínóobįįł danohsin?"
                },
                {
                    "number": 25,
                    "text": "Ánihidishní, Ndagaʼ; tʼáá hazhóʼó hodeeyáádą́ą́ʼ Ánihiilaaígíí biyoochʼííd ádaahłéehgo tʼéiyá, éí doodago tʼáá hodeeyáádą́ą́ʼ biyoochʼííd danoozį́įʼgo, éí ákódaatʼéii yáʼąąsh bił hazʼą́ądi yah adookahgo baa ntsídadoohkosgo doo bíighah da; ndi ákódaatʼéii éí chʼíidínóołkał háálá éí chʼį́įdii beʼiiníziinii bił hazʼáanii baʼáłchíní danilį́."
                },
                {
                    "number": 26,
                    "text": "Jó dóó kʼad, ánihidishní, shikʼis danohłíinii, nihijéí łahgo ádzaaígíí biiʼ nisoohyáádą́ą́ʼ, dóó kʼadę́ę sin ayóó óʼóʼní bee yisdánáʼiildéehii bee dahohtaałgo noozį́įʼgo, nanihídíshkid, daʼ kʼadísh tʼahdii tʼáá ákodanohsin?"
                },
                {
                    "number": 27,
                    "text": "Daʼ Diyin God binááł doo bíighahí baa naaháago, wohááł ńtʼę́ę́ʼ? Kʼad náánihidiʼdoolyééł, nihiʼdooʼniidgo, daʼ nihiyiʼdi, hojoobaʼ hwiinidzin bíighahgo biiʼ niséyá dadidoohniił? Daʼ Christ bidił biníkááʼ góneʼ niheʼééʼ yisgis dóó łigaigo ályaa, éí éiyá bidineʼé bibąąhági átʼéii yá nináʼdoodlééł?"
                },
                {
                    "number": 28,
                    "text": "Jó, daʼ ádaa hodzódlí atsʼádasidoohtʼą́? Ánihidishní, doo atsʼádadoohtʼaahgóó díí tʼah doo óhłéehgo Diyin God baa dooháałgo doo bichʼįʼ hashtʼeʼádoołyaa da. Jó áko tsxį́įłgo hashtʼeʼádółnééh; háálá yáʼąąsh bił hazʼą́ądi kʼadę́ę baa hoolzhíísh, dóó háiida doo kótʼéhígíí éí hoolʼáágóó iiná doo baa doolyéeł da."
                },
                {
                    "number": 29,
                    "text": "Jó, ádíshní, háísh ił hatsoh tʼah doo nahjįʼ bá kólnéeh da? Ánihidishní kótʼéhígíí éí doo hashtʼeʼádiilyaa da; dóó tsxį́įłgo hashtʼeʼádidoolnííł nisin; háálá áajįʼ aʼdoolkiłígíí kʼadę́ę baa hoolzhíísh, dóó hahgo baa hodoolzhishígíí doo bił bééhózin da; éí éí chin bąąhgo baa ákohodínóozįįł."
                },
                {
                    "number": 30,
                    "text": "Dóó ánáánihidishní, daʼ nihitahgoósh łaʼ bikʼis yá nahałtʼiʼ, éí doodago tʼáá íiyisíí yichʼįʼ nahwiiłná?"
                },
                {
                    "number": 31,
                    "text": "Yíi bił hólǫ́ǫ dooleeł, háálá doo hashtʼeʼádiilyaa da, dóó beʼiinaʼ łahgo ánéidoodlíiłgo baa hoolzhíísh éí doodago éí doo yisdádoogáał da!"
                },
                {
                    "number": 32,
                    "text": "Aooʼ, tʼáá ánółtso bąąhági átʼéii bindaałnishígíí ndi yíi nihikʼi silá; niheʼiinaʼ łahgo áńdaahdlééh, niheʼiinaʼ łahgo áńdaahdlééh, háálá Bóhólníihii Diyin God éí yee haadzííʼ!"
                },
                {
                    "number": 33,
                    "text": "Jó, diné tʼáá ałtso hágo yiłní, háálá bibee ajoobaʼ éí yee yichʼįʼ dah dilnííh, dóó ání: Niheʼiinaʼ łahgo áńdaahdlééh, dóó shił dahonohłǫ́."
                },
                {
                    "number": 34,
                    "text": "Aooʼ, éí kóní: Shaa hohkááh dóó tsin bee iináanii bineestʼąʼ doohsį́į́ł; aooʼ, bááh dóó tó bee iináanii tʼáadoo baa hochʼįʼígo wohsą́ dóó woohdlą́ą dooleeł."
                },
                {
                    "number": 35,
                    "text": "Aooʼ, shaa hohkááh dóó naanish yáʼátʼéehii ádaahłééh, áko doo niʼjįʼ kʼínihidiʼdoolkał da dóó doo kǫʼ biih nihidiʼdooltłʼił da—"
                },
                {
                    "number": 36,
                    "text": "Jó háálá, kʼadę́ę baa hoolzhíísh tʼáá háiida tʼáadoo neestʼą́ yáʼátʼéehii áyiilaaígíí, éí doodago naanish yáʼátʼéehii doo ííłʼínígíí, éí jicha dóó yínííł jílínígíí biniiyéii hólǫ́."
                },
                {
                    "number": 37,
                    "text": "O bąąhági átʼéii bindaałnishii; índa nihí nahasdzáán bikááʼ naadeełii bee nihił dahatsohgo, índa nihí yáʼátʼéehgo iiná nihił béédahózin dadohní ákótʼée ndi bitsʼádanoohkai, dibé baa áhályáanii ádin nahalingo, azhą́ dibé yaa áhályáanii łaʼ nihikééʼdóó tʼahdii nihikééʼ ání, ndi doo binééʼ bikʼeh dahwiinołʼįį da!"
                },
                {
                    "number": 38,
                    "text": "Jó, ánihidishní, dibé yaa áhályáanii yáʼátʼéehii nihichʼįʼ ání; aooʼ, tʼáá bí bízhiʼ yee nózhí, éí Christ bízhiʼ; dóó dibé yaa áhályáanii yáʼátʼéehii binééʼ doo bikʼeh honołʼį́įgo, ázhiʼ yee nihíízhiʼígíí bee, jó, doo dibé yaa áhályáanii yáʼátʼéehii bidibé danohłį́į da."
                },
                {
                    "number": 39,
                    "text": "Dóó kʼad doo dibé yaa áhályą́ yáʼátʼéehii bidibé nohłį́įgo, háíshąʼ bidibé dahikahii bitah dahonohłǫ́? Jó, ánihidishní, chʼį́įdii beʼiiníziinii éí nanihiniłkaad, dóó áájígo dibé dah yikahígíí daʼnoohtah; dóó kʼad háísh éí díí doo ákótʼée da didooniił? Jó, ánihidishní, tʼáá háiida díí doo ákótʼée da nínígíí éí biyoochʼííd dóó chʼį́įdii beʼiiníziinii beʼawééʼ nilį́."
                },
                {
                    "number": 40,
                    "text": "Háálá ánihidishní haʼátʼííshį́į́ yáʼátʼéhígíí éí Diyin God bitsʼą́ą́dę́ę́ʼ, dóó haʼátʼííshį́į́ doo yáʼátʼéhígíí éí chʼį́įdii beʼiiníziinii bitsʼą́ą́dę́ę́ʼ."
                },
                {
                    "number": 41,
                    "text": "Éí bąą, diné naanish yáʼátʼéhígíí ííłʼį́įgo éí naʼniłkaadii yáʼátʼéehii binééʼ yidiitsʼaʼ, dóó yikééʼ yigááł; áko háíshį́į́ bąąhági átʼéii binaanish ííłʼínígíí, éí chʼį́įdii beʼiiníziinii beʼawééʼ silį́į́ʼ dooleeł, háálá éí binééʼ yiyíistsʼą́ą́ʼ, dóó yikééʼ yigááł."
                },
                {
                    "number": 42,
                    "text": "Dóó háíshį́į́ kódzaaígíí éí hachʼįʼ nʼdoolyééł; éí bąą, anoonééł éí hachʼįʼ bee nʼdoolyééł, yáʼátʼéehii bitsʼą́ą́jí jílį́įgo, tʼáá ałtso naanish yáʼátʼéehii bichʼįʼ ájídin dooleeł."
                },
                {
                    "number": 43,
                    "text": "Dóó kʼad, shikʼisóó danohłíinii, dashíídóołtsʼįįł, háálá shitsʼíís dóó shiyiʼsizíinii beʼadziil bee nihichʼįʼ yáshtiʼ; jó háálá, tsʼídá tʼáá bééhózínígo nihichʼįʼ haasdzííʼ áko doo adoohsiihgóó, éí doodago Diyin God bibeehazʼáanii bikʼehgo haasdzííʼ."
                },
                {
                    "number": 44,
                    "text": "Háálá kótʼéego hadeesdzih biniiyé shiʼdoolʼaad, Diyin God bibee oʼoolʼįįł bikʼehgo, éí Christ Jesus biyiʼ; aooʼ, diné bidááhdę́ę́ʼ ndíínaał dóó danihizhéʼé yę́ę náasdi baa dahodoolzhish daanínę́ę baa hodíílnih shiʼdooʼniid."
                },
                {
                    "number": 45,
                    "text": "Dóó doo éí díí tʼéiyá da. Tʼáá shí shił bééhózinísh danohsin? Jó, díí bee nihichʼįʼ haasdzíʼígíí éí tʼáá aaníí ádaatʼéego shił bééhózin. Dóó haitʼáo éí díí tʼáá aaníí ádaatʼéhígíí shił bééhózin danohsin?"
                },
                {
                    "number": 46,
                    "text": "Jó, ánihidishní, Diyin God biʼIiʼsizį́ Diyinii shił ííshją́ą́ áyiilaa. Jó, tʼáá shí shił bééhodoozįįł nisingo tʼáadoo ashání dóó tʼóó sodiszingo tʼóó ahayóí yiską́. Dóó kʼad éí díí tʼáá aaníí ádaatʼéego tʼáá shí shił bééhózin silį́į́ʼ; háálá Bóhólníihii Diyin God biʼIiʼsizį́ Diyinii yee shił ííshjání áyiilaa; dóó díí iiʼsizį́ ííshją́ą́ éʼéłʼíinii shiiʼ hólǫ́ǫgo átʼé."
                },
                {
                    "number": 47,
                    "text": "Dóó ałdóʼ nááná, ánihidishní díí éí shił ííshjání ályaa, nihizhéʼé saad yee hadahaasdzíʼę́ę éí tʼáá aaníí ádaatʼé, azhą́ iiʼsizį́ ííshją́ą́ éʼéłʼíinii shiiʼ hólónígíí bikʼehgo ndi, jó éídóʼ Diyin God biiʼSizíinii bee átʼé."
                },
                {
                    "number": 48,
                    "text": "Ánihidishní, áko náásgóó ádahodoonííł, bee nihichʼįʼ hadeesdzihígíí, éí tʼáá shí tʼáá aaníí átʼéego shił bééhózin, dóó ánihidishní, Jesus Christ doogáłígíí éí shił bééhózin, aooʼ, aYeʼ, aTaaʼ Tʼáá éí Tʼéiyá Bá Yizhchíinii, diyingo joobaʼ, dóó ajoobaʼ, dóó tʼáá aaníinii biiʼ hólóonii. Jó áádóó, eii éí nihookááʼ dineʼé bibąąhági átʼéii nahjįʼ kwíidoolííł biniiyé yighááh, aooʼ, diné tʼáá ałtso bibąąhági ádaatʼéii bidziilgo bízhiʼ binahjįʼ daʼoodlą́ągo yikééʼ naazínígíí."
                },
                {
                    "number": 49,
                    "text": "Dóó kʼad ánihidishní díí beehazʼáanii bikʼehgo shinaanish ályaa, aooʼ, shikʼisóó ayóí ánihííníshʼníinii nanishtin doo biniiyé, aooʼ, dóó tʼáá ałtso ákǫ́ǫ́ kéyah yikááʼgóó kéédahatʼíinii; aooʼ, tsʼídá tʼáá ałtso nanishtin doo, hadaastihii dóó ániid ndaakaiígíí tʼáá áłaʼ, dóó naalteʼé danilíinii dóó tʼáá bíniikʼehgo naaldeehii; aooʼ, ánihidishní náás dasoolį́įʼii, dóó tʼáá bitaʼígíí ndanohseʼígíí, dóó ániid hanáánoohtʼáanii; aooʼ, bichʼįʼ ádideeshniił niheʼiinaʼ łahgo ádaahłééh dóó nináádanihiʼdiichííh."
                },
                {
                    "number": 50,
                    "text": "Aooʼ, Iiʼsizíinii éí kóní: Niheʼiinaʼ łahgo ádaahłééh, tsʼídá tʼáá ánółtso nahasdzáán bikáaʼgi kéédahohtʼíinii, háálá yáʼąąshdi bił hazʼáanii éí kʼadę́ę nihichʼįʼ kólnééh; aooʼ, Diyin God biYeʼ beʼayóó átʼéii, bibee achiin, bibee ádílzinii, bibee adziilii, dóó bibee óhólníihii, yee nihaa yighááh. Aooʼ, shikʼisóó ayóí ánihííníshʼníinii, ánihidishní, Iiʼsizíinii ání: Jó nahasdzáán tʼáá átʼé nineesʼą́ąjįʼ biNaatʼáanii bibee ayóó átʼéii; dóó ałdóʼ yáʼąąshdi Naatʼáanii nilíinii hodíinaʼgo bílaʼashdlaʼii baʼáłchíní tʼáá ałtso bitahgóó bee adinídíín dooleeł."
                },
                {
                    "number": 51,
                    "text": "Dóó Iiʼsizíinii ałdóʼ áshiłní, aooʼ, binééʼ bidziilgo yee shichʼįʼ hadoolghaazh, kóníigo: Diné bitahgóó dínááh dóó kóbidiní—Niheʼiinaʼ łahgo ádaahłééh, háálá tsʼídá bąąhági átʼéii niheʼiinaʼ łahgo ádaoohłaago tʼéiyá yáʼąąshdiígíí deidoołbįįł."
                },
                {
                    "number": 52,
                    "text": "Dóó ánáánihidishní, Iiʼsizíinii ání: Jó, tsénił éí tsin bikétłʼóolgi niitʼą́; éí bąą tsin bineestʼąʼ tʼáá ałtso doo yáʼátʼéehgo éí kʼídahidoolniił dóó kǫʼ biyiʼ góneʼ ahidooltłʼił, aooʼ, kǫʼ doo nitséesii, índa kǫʼ doo dínóoltsisii átʼé. Jó, dóó béédaohłniih, Ayóó Átʼéii yee haadzííʼ."
                },
                {
                    "number": 53,
                    "text": "Dóó kʼad shikʼisóó ayóí ánihííníshʼníinii, ánihidishní, díí saadígíísh bídanółdzil doo; aooʼ, daʼ díísh nahjįʼ kódadoohłííł, dóó Ayóó Átʼéiísh tʼóó bikʼindoohkah; aooʼ, daʼ nihijéí biyiʼdę́ę́ʼ ádaa hodzódlí bee ádaa dahohniih dooleeł, aooʼ, daʼ ééʼ daʼílíinii tʼah biiʼ nishoojééʼ dooleeł dóó nihookááʼ bikáaʼgi tsʼídá aláahdi nidzinígíí nihijéí yíká ádáátʼį́, éí nihinaadeełii daʼílíinii átʼé?"
                },
                {
                    "number": 54,
                    "text": "Aooʼ, índa daʼ tʼahdii nááná łaʼ diné biláahgo áníshtʼé tʼah danohsin, aooʼ, daʼ tʼah ndiísh nihikʼisóó atídaałʼį́į dooleeł, hojoobaʼ ádaʼdiilyaa dóó Diyin God ayóó átʼáo bibee oʼoolʼįįł yikééʼ deíkááh; binahjįʼ díí sodizin bá hooghan biyiʼjįʼ yah ábiʼdiishtʼeezh, Iiʼsizį́ Diyinii hadaałtʼé ádabiilaa, dóó iiná łahgo álnééh binaʼanishígíí ndeiyiijááh—"
                },
                {
                    "number": 55,
                    "text": "Aooʼ, dóó daʼ diné baa dahojoobáʼí, dóó bichʼįʼ ańdahaztʼiʼígíí, dóó doo baa daʼnohłéego, dóó nihinaalyeʼé bichʼįʼ baa danohchįʼ?"
                },
                {
                    "number": 56,
                    "text": "Dóó akéeʼdi, tʼáá ánółtso bąąhági átʼéii doo niʼkódaałéehii, ánihidishní díí kódaatʼéí éí kʼíhidoolniił dóó tsídzáhídóótłʼił tʼáá hazhóʼó tsxį́įłgo beʼiinaʼ łahgo ádayiilaago tʼéiyá."
                },
                {
                    "number": 57,
                    "text": "Dóó kʼad ánihidishní, tʼáá ánółtso naʼniłkaad yáʼátʼéehii binééʼ bikééʼ yiikah dooleeł danohsinígíí, doo yáʼátʼéehii bitahdę́ę́ʼ chʼíhóhkááh, dóó tʼáá sahdii danohłį́, dóó binichxǫ́ǫ́ʼí tʼáadoo bídadołnihí; jó áádóó, bízhiʼ éí nahjįʼ kódadoolnííł, áko diné doo yáʼádaatʼéehii éí diné yáʼádaatʼéehii doo bízhiʼ bił daʼóltaʼ da dooleeł, áko Diyin God bizaad biʼdoolnííł, éí kóní: Diné doo yáʼádaashóonii dabízhiʼ éí shidineʼé dabízhiʼígíí doo bił daʼatah da dooleeł."
                },
                {
                    "number": 58,
                    "text": "Háálá diné yáʼádaatʼéehii éí iináájí naaltsoos bízhiʼ bikááʼ ádadoolnííł, áádóó éí shinishʼnáájí bee aa hidishʼaahii bichʼįʼ kódeeshłííł. Dóó kʼad, shikʼisóó danohłíinii, haash yitʼéego éí díí bikʼijįʼ hadoohdzih? Shí ánihidishní, bikʼijįʼ haahdziihgo, éí éí bíniʼdii, háálá Diyin God yee haadzíʼígíí éí biʼdoolnííł."
                },
                {
                    "number": 59,
                    "text": "Háálá háíshąʼ nihitahdóó naʼniłkaadii bilį́į́ʼ tʼóó ahayóígíí doo yaa áhályą́ą da dooleeł, áko doo mąʼiitsoh bilį́į́ʼ yitah yílyeed da dóó doo bitsʼą́ą́ʼ adoolghał da? Jó áádóó, mąʼiitsoh bilį́į́ʼ yitah yilwogo daʼ doósh nahjįʼ baa adoolwoł da? Aooʼ, dóó índa akéeʼdi, yíighahgo da, yidiyoołhééł."
                },
                {
                    "number": 60,
                    "text": "Dóó kʼad ánihidishní naʼniłkaadii yáʼátʼéehii éí nihichʼįʼ ání; dóó binééʼ yísínóołtsʼą́ąʼgo atah doohááł, dóó bidibé nohłį́į dooleeł; dóó ánihiłní mąʼiitsoh tʼáá íiyisíí dichin nilíinii éí doo łaʼ nihitah doolwoł da, áko doo nihidiyoołhéeł da."
                },
                {
                    "number": 61,
                    "text": "Dóó kʼad shí, Alma, díí kóshidííniidígíí bizaad bee kónihidishní, díí saad bee nihichʼįʼ haasdzíʼígíí hazhóʼó bidaʼdoohłííł."
                },
                {
                    "number": 62,
                    "text": "Díí éí beehazʼáanii bikʼehgo nihí sodizin bá hooghan atah danohłínígíí bee nihichʼįʼ yáshtiʼ; dóó doo sodizin bá hooghan atah danohłínígíí éí ałdóʼ wóshdę́ę́ʼ nihidishníigo yáshtiʼ, kódishníigo: Hágo dóó iiná łahgo álnééhjí tó bee danihiʼdilzį́į́h, ákohgo nihídóʼ tsin bee iináanii bineestʼąʼ atah dadoohsį́į́ł."
                }
            ]
        },
        "/study/scriptures/bofm/alma/11": {
            "uri": "/study/scriptures/bofm/alma/11",
            "title": "Alma 11",
            "data_type": "chapter",
            "chapter_name": "Wóltaʼii 11",
            "chapter_summary": [
                "Nephi bidineʼé bibéeso baa haneʼ—Amulek Zeezrom saad yił ahíítʼááh—Christ diné bibąąhági ádaatʼéii yaa ndaakaiígíí doo yisdáyidoonił da—Yáʼąąsh bił hazʼą́ądi bá dahooʼaʼígíí tʼéiyá yisdáhidookah—Diné tʼáá ałtso bitsʼíís dahólǫ́ǫgo náádidoojah—Nááʼdiijeeh bikééʼdóó anoonééł ádin. Díí éí tʼah doo Jesus biʼdichíhę́ędą́ą́ʼ 82 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Kʼad éí Mosiah bibeehazʼáanii biyiʼ yisdzoh diné tʼáá ałtso beehazʼáanii bee ánihwiiʼaah danilínígíí, éí doodago ándahwiiʼaahgo bikʼidahodiiniiʼígíí, baa dahwiinítʼínígíí haa nízahjįʼ baa dahwiinístʼįįdígíí bikʼehgo bichʼįʼ ndaʼiilyé."
                },
                {
                    "number": 2,
                    "text": "Áko índa diné nááná łaʼ yąąh haʼííłʼáago, dóó doo naʼílééhgóó, ánihwiiʼaahii bee bił hóóneʼ; dóó ánihwiiʼaahii bibee óhólníihii choyoosʼįįdgo, dóó siláo yichʼįʼ ayíłʼaad bidááhdóó niidlóozgo; dóó bikʼijįʼ yisdzohígíí dóó beehazʼáanii bikʼehgo yá nináháʼááh, áko diné bąąh hááʼáhígíí yikʼé náʼálééh, éí doodago éí tʼáá ałtso bee hólóonii bighaʼnił, éí doodago éí aniʼįįhii dóó diné tʼáadoo leʼé yighayiníiłii nilį́įgo diné bitahdóó yíwohdi naniná biʼdiʼniih."
                },
                {
                    "number": 3,
                    "text": "Dóó ánihwiiʼaahii ndaalnishígíí bíighahgo bichʼįʼ naʼalyééh—łaʼajį́ naashnishgo béésh óola senine wolyéhígíí bíighahgo bichʼįʼ niilyééh, éí doodago béésh łigai senum wolyéhígíí bíighahgo, éí béésh óola senine bił aheełtʼé; dóó díí éí beehazʼáanii bikʼehgo ályaa."
                },
                {
                    "number": 4,
                    "text": "Kʼad díí éí bibéésh óola, dóó bibéésh łigai ałʼąą ádaatʼéhígíí, dóó bą́ą́h daʼílínígíí bikʼehgo dabízhiʼ. Dóó Nephi bidineʼé éí bízhiʼ ádayiilaa, háálá doo éí Jew dineʼé Jerusalemdi kééhatʼínígíí bikʼehgo béeso dayółtaʼ da; dóó ałdóʼ doo éí Jew dineʼé bikʼehgo ídaʼneełʼąąh da; ndi bibéeso wóltaʼ dóó beʼídaʼneelʼąąh éí łahgo ádayiilaa, diné bintsékees dóó bił ádahootʼéhígíí bikʼehgo, tʼáá ałtso daʼíchíídę́ę́ʼ, ándahwiiʼaahii á naazį́ silį́įʼjįʼ, éí aláahdi naatʼáanii Mosiah á sizį́įgo ádayiilaa."
                },
                {
                    "number": 5,
                    "text": "Kʼad ákótʼáo bibéeso ałʼąą bą́ą́h daʼílínígíí—béésh óola senine, béésh óola seon, béésh óolaa shum, dóó béésh óola limnah daolyé."
                },
                {
                    "number": 6,
                    "text": "Béésh łigai senum, béésh łigai amnor, béésh łigai ezrom, dóó béésh łigai onti."
                },
                {
                    "number": 7,
                    "text": "Béésh łigai senum éí béésh óola senine yił aheełtʼéego bą́ą́h ílį́, dóó tʼáá ałchʼishjí éí tłʼoh naadą́ą́ʼ adeeʼé bee bíʼneelʼąądgo bą́ą́h ílį́, dóó tʼáá ałtso tłʼoh naadą́ą́ʼ átʼéii ałʼąą bíʼneelʼąądgo."
                },
                {
                    "number": 8,
                    "text": "Áko béésh óola seon éí senine ałhą́ą́h nániilyáago bą́ą́h ílį́."
                },
                {
                    "number": 9,
                    "text": "Dóó béésh óola shum éí seon ałhą́ą́h nániilyáago bą́ą́h ílį́."
                },
                {
                    "number": 10,
                    "text": "Dóó béésh óola limnah éí tʼáá ałtso ahidiiʼnilgo bą́ą́h ílį́."
                },
                {
                    "number": 11,
                    "text": "Dóó béésh łigai amnor éí senum naakigo bą́ą́h ílį́."
                },
                {
                    "number": 12,
                    "text": "Dóó béésh łigai ezrom éí senum dį́įʼgo bą́ą́h ílį́."
                },
                {
                    "number": 13,
                    "text": "Dóó béeso onti éí tʼáá ałtso biláahgo bą́ą́h ílį́—"
                },
                {
                    "number": 14,
                    "text": "Kʼad díí éí hóyahgo bibéeso ndaachʼidígíí átʼé—"
                },
                {
                    "number": 15,
                    "text": "Shiblon éí senum ałnííʼdóó átʼé; éí bąą, shiblon éí tłʼoh naadą́ą́ʼ adeeʼé ałníʼnéélʼąądgo bą́ą́h ílį́."
                },
                {
                    "number": 16,
                    "text": "Dóó shiblum éí shiblon ałnííʼdóó átʼé."
                },
                {
                    "number": 17,
                    "text": "Dóó leah éí shiblum ałnííʼdóó átʼé."
                },
                {
                    "number": 18,
                    "text": "Kʼad díí éí kótʼáo, bibéeso tʼáá ałtso dayółtaʼ ńtʼę́ę́ʼ."
                },
                {
                    "number": 19,
                    "text": "Áko béésh óola antion éí shiblon táaʼgo bił aheenéeltʼeʼ."
                },
                {
                    "number": 20,
                    "text": "Kʼad, yee daʼatʼį́į dooleeł biniiyé lá, háálá ndaalnishígíí bikʼehgo bichʼįʼ ndaʼiilyé, éí bąą, dahojíłchįʼ dóó ląʼída ałʼąą átʼéego aa náhátʼį́, dóó bąąhági ádaatʼéii hazlį́į́ʼ, áko hózhǫ́ binaanish dahólǫ́ǫ dooleeł biniiyé, áko aa dahwiinítʼį́ bidááhdóó nahatʼéhígíí binahjįʼ béeso ádeidoolííł; éí bąą kótʼáo diné Alma dóó Amulek yikʼijįʼ dahóółchįįd."
                },
                {
                    "number": 21,
                    "text": "Dóó díí Zeezrom Amulek neídíłkid, kóníigo: Díí áłtsʼíísígo nanídíshkid nátʼą́ą́ʼ shił náhólneʼgóósh tʼáá áko? Kʼad Zeezrom éí diné chʼį́įdii beʼiiníziinii bikʼehgo saad náhooʼniłígíí tʼáá íiyisíí bił bééhózin, áko yáʼátʼéehii yidoołchxǫǫłígíí éí yíighah, éí bąą, Amulek kóyidííniid: Nanídíshkidígíísh nátʼą́ą́ʼ shił náhodíílnih?"
                },
                {
                    "number": 22,
                    "text": "Dóó Amulek áhodííniid: Aooʼ, Bóhólníihii biiʼSizíinii áshiłníigo, éí shiiʼ hólǫ́; háálá Bóhólníihii biiʼSizíinii tsʼídá doo bitsʼą́ą́jí hadeesdzih da. Dóó Zeezrom áhodííniid: Jó, kǫ́ǫ́ béésh łigai onti hastą́ą́, dóó díí tʼáá átʼé naa deeshnił Diyin God doo hólǫ́ǫ da dííníniidgo."
                },
                {
                    "number": 23,
                    "text": "Kʼad Amulek ání: O chʼį́įdiitah beʼawééʼ, haʼátʼíísh biniiyé shííníʼááh? Doo hanii nił bééhózin da diné diyin yikééʼ yigáałii éí díí doo yinízin da?"
                },
                {
                    "number": 24,
                    "text": "Diyin God doo hólǫ́ǫ́góósh yínídlą́? Ándishníigo, Ndagaʼ, Diyin God hólǫ́ǫgo nił bééhózin, ndi naadeełii Diyin God biláahgo ayóí ííníʼní."
                },
                {
                    "number": 25,
                    "text": "Dóó kʼad Diyin God bidááhdóó shichʼįʼ niyoochʼííd. Áshidíní—díí onties hastą́ągo níníłʼį́, tʼáá íiyisíí daʼílį́, naadeeshnił—ákondi nijéí biyiʼdóó tʼáá ní náníjááh dóó doo shaa dííniłgo íʼdiinilyaa; dóó Diyin God hináanii dóó tʼáá aaníinii doo hólǫ́ǫ da dideeshniiłgo shá nínízin ńtʼę́ę́ʼ, áko biniiyé shidiyííłhééł ninízį́į́ʼ. Jó dóó kʼad, díí doo yáʼáshóonii biniinaa bikʼehgo naʼdoolyééł."
                },
                {
                    "number": 26,
                    "text": "Dóó Zeezrom ábiłní: Daʼ Diyin God tʼáá aaníí hólǫ́ dóó hiná diní?"
                },
                {
                    "number": 27,
                    "text": "Dóó Amulek ání: Aooʼ, Diyin God tʼáá aaníí hólǫ́ dóó hiná."
                },
                {
                    "number": 28,
                    "text": "Kʼad Zeezrom ání: Daʼ Diyin Godísh tʼóó ahayóí dahólǫ́?"
                },
                {
                    "number": 29,
                    "text": "Dóó ání, Ndagaʼ."
                },
                {
                    "number": 30,
                    "text": "Kʼad Zeezrom ánáábiłní: Haash yitʼáo díí nił bééhózin?"
                },
                {
                    "number": 31,
                    "text": "Dóó ání: Diyin yá naalʼaʼii shił ííshją́ą́ áyiilaa."
                },
                {
                    "number": 32,
                    "text": "Dóó Zeezrom ánáádíʼní: Háísh éí doogááł? Daʼ Diyin God biYeʼésh?"
                },
                {
                    "number": 33,
                    "text": "Dóó iiłní, Aooʼ."
                },
                {
                    "number": 34,
                    "text": "Dóó Zeezrom ánáádíʼní: Daʼ bidineʼésh doo beʼiinaʼ łahgo áńdeidlééhgóó yisdéidoonił? Dóó Amulek yił chʼiiníʼą́ dóó iiłní: Bee nił hashneʼ doo ádooníił da, háálá bizaad yikʼijįʼ dooleełgo doo bá bíighah da."
                },
                {
                    "number": 35,
                    "text": "Índa Zeezrom diné iiłní: Díí tʼáadoo leʼé béédaohłniih; háálá Diyin God éí tʼááłáʼí ní; ákondi Diyin God biYeʼ éí doogááł ní, ndi bidineʼé éí doo yisdáyidoonił da—Diyin God neiłʼaʼ bee bíhólnííh nahalingo."
                },
                {
                    "number": 36,
                    "text": "Kʼad Amulek ánáánéíłʼní: Jó niyoochʼííd, áko Diyin God naashʼaʼgo bee shíhólnííh shidííníniidígíí háálá bidineʼé doo beʼiinaʼ łahgo áńdeidlééhgóó éí doo yisdáyidoonił da."
                },
                {
                    "number": 37,
                    "text": "Dóó ánáándishní beʼiinaʼ doo łahgo áńdeidlééhgóó éí doo yisdáyidoonił da; háálá bizaad łahgo ádeeshłíiłgo doo bííníshghah da, dóó tʼáá bí ání yáʼąąsh bił hazʼą́ądi doo łaʼ chin bąąhgo bá hwiidooʼáał da; éí bąą, haash yitʼáo éí yisdádíínááł, tʼáá hazhóʼó yáʼąąsh bił hazʼą́ądi náhooʼaʼgo tʼéiyá? Éí bąą, doo neʼiinaʼ łahgo ánánídlééhgóó éí doo yisdádíínáał da."
                },
                {
                    "number": 38,
                    "text": "Índa Zeezrom ánáábiłní: Daʼ Diyin God biYeʼésh éí tʼáá aaníí Hoolʼáágóó Ataaʼ nilíinii átʼį́?"
                },
                {
                    "number": 39,
                    "text": "Dóó Amulek ábiłní: Aooʼ, tsʼídá nahasdzáán dóó yáʼąąsh, dóó tʼáá ałtso biiʼ hólóonii Hoolʼáágóó biTaaʼ nilíinii átʼį́; éí éí bee hahóóyá dóó bee nahoníyá, tsʼídá áłtséii dóó tsʼídá akéeʼdii átʼį́;"
                },
                {
                    "number": 40,
                    "text": "Dóó nihookááʼ doogááł bidineʼé yá nináʼdoodlééł biniiyé; bízhiʼ dayoodláanii beehazʼáanii kʼídayiiztiʼígíí ákʼiididootʼááł; dóó díí éí hoolʼáágóó Diyin God bił iiná bee dahólǫ́ǫ dooleeł, dóó doo éí nááná łaʼ díí yisdáʼiildééh baa doolyéeł da."
                },
                {
                    "number": 41,
                    "text": "Éí bąą diné doo yáʼádaatʼéehii éí doo naʼílyá hólǫ́ bił hazʼą́ nahalin da dooleeł, tʼáá hazhóʼó ánoonééł ádingo tʼéiyá; jó áko, tʼáá ałtso daneeznánę́ę náádidoojahjįʼ yoołkááł dóó Diyin God yidááhdóó deidoozįįł, dóó yindaashnish yę́ę bee bá ndahodootʼááł."
                },
                {
                    "number": 42,
                    "text": "Kʼad, łaʼ anoonééł atsʼíískʼeh anoonééł wolyé; dóó Christ náádiilyáhígíí atsʼíískʼeh anoonééł doo átʼéhégo áyiilaa, tʼáá ałtso díí atsʼíískʼeh anoonééł yitsʼą́ą́dóó náádidoojah."
                },
                {
                    "number": 43,
                    "text": "Atsʼíís dóó iiʼsizíinii tsʼídá hadaałtʼéego tʼááłáʼí ńdoodleeł; atsʼádaazʼáí dóó dah daditʼaanii ahidadiiʼáhę́ęgi átʼáo ádadoolnííł, tsʼídá kʼad ániitʼéhígi átʼáo; dóó Diyin God bidááhdóó nanihidiʼdoodlóós, kʼad tʼáá ałtso nihił bééhózinígíí baa ákoniidzin, dóó daʼsiilzihę́ę tʼáá ałtso doo nanitłʼahgóó bénéilniih dooleeł."
                },
                {
                    "number": 44,
                    "text": "Kʼad, díí nááʼdiijeeh tʼáá ałtso yaa hidookah, ániid ndaakai dóó hadaastihii tʼáá áła, akąʼii dóó aʼáadii tʼáá áła, doo yáʼádaatʼéehii dóó tʼáá ákogogi deíkáahii tʼáá áła; dóó tsʼídá bitsiiʼ tʼááłáʼí ndi doo łaʼ yóó adoodił da; ndi tʼáá ałtso hadaałtʼéego hadidoonííł, kʼad átʼéhígi átʼáo, éí doodago atsʼíís biyiʼgo, Christ aYeʼ nilíinii, dóó Diyin God aTaaʼ nilíinii, dóó Iiʼsizį́ Diyinii éí Hoolʼáágóó tʼááłáʼí Diyin God danilį́, dah naháaztą́ą́dóó tʼáá ałtso diné ndahidoodlóós dóó ádá hadahidoodzih, yindaashnish yę́ę bikʼehgo bá ndahwidootʼááł, yáʼádaatʼéehgo éí doodago doo yáʼádaatʼééhgóó."
                },
                {
                    "number": 45,
                    "text": "Jó, kʼad, atsʼíís náádiilyé bee nichʼįʼ haasdzííʼ, dóó atsʼíís náádiidáhígíí ałdóʼ. Ánidishní díí atsʼíís anoonééł bidééłníinii doo anoonééł bidééłníiniigóó náádidoodááł, anoonééł yitsʼą́ą́dóó náádidoodááł, tsʼídá áłtsé anoonééł bitsʼą́ą́dóó dóó iináajįʼ, áko tsʼídá doo náádadootsaał da; biiʼnaazíinii bitsʼíís yił tʼááłáʼí ńdadoodleeł, tsʼídá doo ałtsʼánahidookah da; ákótʼáo atsʼíís iiʼsizíinii diyin dóó anoonééł doo bidééłníinii nilį́į dooleeł; áko bąąhági ádaatʼéii tsʼídá doo yiiʼ nínáádookah da."
                },
                {
                    "number": 46,
                    "text": "Áko, Amulek ałtso haadzíiʼgo diné bił dahóóyééʼ, dóó Zeezrom ałdóʼ bitah ahodiʼniitłid. Dóó kótʼáo Amulek saad yee haadzííʼ, éí doodago tʼáá kóníłtsoígo niʼsézo."
                }
            ]
        },
        "/study/scriptures/bofm/alma/12": {
            "uri": "/study/scriptures/bofm/alma/12",
            "title": "Alma 12",
            "data_type": "chapter",
            "chapter_name": "Wóltaʼii 12",
            "chapter_summary": [
                "Alma Zeezrom yił saad ahíítʼááh—Diyin God bitsʼą́ą́dę́ę́ʼ tʼáá aaníinii tʼah doo ííshją́ą́ álnéehii daʼoodláanii tʼéiyá bichʼįʼ kódoolnííł—Diné bintsékees, bedaʼoodląʼ, dabizaad, dóó yindaashnish yę́ę bikʼehgo bá ndahwiidootʼááł—Diné bąąhági ádaatʼéii iiʼsizį́kʼehgo bichʼįʼ ndahwiiʼnáago dínóonééł—Díí atsʼíís anoonééł bidééłníigo iinánígíí éí nabidiʼnitaahgo bił hazʼą́—Nináʼídláago hootʼáłígíí Nááʼdiijeeh hólǫ́ǫgo yee hoołʼaʼ dóó, oodląʼ bee, beehazʼáanii kʼídeiztiʼii baa ńdadidootʼááł—Beʼiinaʼ łahgo áyiilaaí ajoobaʼ aYeʼ Tʼáá éí Tʼéiyá Yizhchíinii binahjįʼ baa doolyéełgo bá hólǫ́. Díí éí tʼah doo Jesus biʼdichíhę́ędą́ą́ʼ 82 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Kʼad Alma, Amulek bizaad Zeezrom yidiiłheelígíí yiyiiłtsą́ągo, Amulek Zeezrom biyoochʼííd dóó bidiyoołhéełgo binííʼaʼígíí yiyiiłtsą́ągo, dóó asiihígíí yaa ákoniizį́įʼgo bitah hoditsxiz áboolíłígíí yiyiiłtsą́ągo, bizééʼ ąą áyiilaa dóó yichʼįʼ haadzííʼ, dóó Amulek bizaad bił nilį́įgo, dóó bighą́ąʼjįʼ dooleełígíí, éí doodago Diyin God bizaad Amulek yee haadzíʼígíí biláahgo ííshją́ą́ íidoolííł."
                },
                {
                    "number": 2,
                    "text": "Kʼad Alma bizaad Zeezrom yee yichʼįʼ haadzíʼígíí diné tʼáá ałtso deidiiztsʼą́ą́ʼ; háálá ląʼída diné hólǫ́, dóó díí saad yee haadzííʼ:"
                },
                {
                    "number": 3,
                    "text": "Kʼad Zeezrom, niyoochʼííd dóó ninaʼadloʼígíí bee haʼndoolʼį́łígíí yiiltsą́ągo, háálá doo diné tʼéiyá bichʼįʼ niyoochʼíid da ńtʼę́ę́ʼ ákondi Diyin God bichʼįʼ niyoochʼííd ńtʼę́ę́ʼ; jó áko, nintsékees tʼáá ałtso bił bééhózin, dóó nintsékees biiʼSizíinii bee nihił béédahoozingo yiniłtsą́;"
                },
                {
                    "number": 4,
                    "text": "Dóó yiniłtsą́ ninahatʼaʼ tsʼídá tʼáá íiyisíí naʼadloʼgo nahatʼaʼ átʼéhígíí nihił béédahózin, chʼį́įdii beʼiiníziinii binaʼadloʼígi átʼáo, háálá díí diné bichʼįʼ niyoochʼííd dóó nihikʼijįʼ danilį́į dooleełgo naniloʼ, áko danihódziih dóó chʼídanihidínóołkałgo—"
                },
                {
                    "number": 5,
                    "text": "Kʼad díí niheʼenaʼí chʼį́įdii binahatʼaʼ átʼéé ńtʼę́ę́ʼ, dóó beʼadziilii niyiʼ choyoosʼįįd. Kʼad díí béénílniih dooleeł bee nił hashneʼígíí éí tʼáá ałtso bee bił hashneʼ."
                },
                {
                    "number": 6,
                    "text": "Jó áádóó tʼáá ánółtso ánihidishní díí anaʼí chʼį́įdii bibee ódleeh átʼé, díí diné yidoolohgo yá niiníʼą́, áko nanihiloʼ dooleeł biniiyé, áko bibéésh daʼahólzhaʼí yee nihidaʼaztłʼǫ́, beʼiłnaʼiideeł bidziilígíí bikʼehgo."
                },
                {
                    "number": 7,
                    "text": "Kʼad Alma díí saad yee haadzíiʼgo, Zeezrom tʼáá íiyisíí bitah ahodiʼniitłid, Diyin God bibee adziilii hózhǫ́ dóó hózhǫ́ yaa ákoniizį́ʼígíí biniinaa; dóó Alma dóó Amulek shíniʼ bił bééhózin nízingo ałdóʼ yaa ákoniizį́į́ʼ, áko bintsékees dóó bijéí yinízinígíí bił bééhózin nízingo yaa ákoniizį́į́ʼ; háálá adziilii tʼáá áła beilyá bee náásgóó ádahodooníiłiijí adziilii binahjįʼ díí bił bééhodoozįįł biniiyé."
                },
                {
                    "number": 8,
                    "text": "Dóó Zeezrom tʼáá íiyisíí naʼídííníłkid, áko Diyin God bił hazʼą́ądi hózhǫ́ baa ákodínéesįįł nízingo. Dóó Alma iiłní: Díí daneeznánígíí nááʼdiijeeh Amulek yaa haadzíʼígíí haʼátʼíísh ááyiłní, éí tʼáá ałtso daneeznáádę́ę́ʼ náádidoojah, tʼáá ákogi dóó doo tʼáá ákogi ádaatʼéii tʼáá áła, dóó Diyin God bidááhdóó nihidookah yindaashnishę́ę bikʼehgo bá ndahodootʼááł?"
                },
                {
                    "number": 9,
                    "text": "Dóó kʼad Alma díí tʼáadoo leʼé yee yił ahoʼniilneʼ, kóníigo: Diyin God binaʼnitin tʼah doo ííshją́ą́ álnéehii ląʼída bił béédahodoozįįłígíí hólǫ́; ákótʼée ndi tʼáá íiyisíí bizaad bił dahóóneʼ bizaad diné kʼad bá dooleełígíí tʼéiyá bił ííshją́ą́ ádoolnííł, tʼáá íiyisíí dabíistsʼą́ʼígíí bikʼehgo."
                },
                {
                    "number": 10,
                    "text": "Dóó éí bąą, bijéí yistłʼisígíí, saad áłtsʼíísígo baa doolyééł; dóó doo bijéí yistłʼisígíí, saad ląʼígo baa doolyééł, wónáásdóó tʼáá ałtso Diyin God binaʼnitin tʼah doo ííshją́ą́ álnéhígíí baa doolyééł."
                },
                {
                    "number": 11,
                    "text": "Dóó bijéí deiłtłʼisígíí, Diyin God bizaad tʼáá achʼįʼgo baa doolyééł wónáásdóó Diyin God binaʼnitin tʼah doo ííshją́ą́ álnéehii doo bił béédahózin da dooleeł; dóó chʼį́įdii beʼiiníziinii dabidoosił, dóó yikééʼ deíkáahgo dadínóonééł. Kʼad díí óolyé chʼį́įdiitah bibéésh daʼahólzhaʼii."
                },
                {
                    "number": 12,
                    "text": "Dóó Amulek anoonééł doo nanitłʼahgóó yaa hoolneʼ, dóó díí atsʼíís anoonééł bidééłníinii atsʼíís doo anoonééł bidééłníijįʼ hiná ńdadoodleeł, dóó Diyin God dah sidáajįʼ ndahidoodlóós, dóó ndaashnishę́ę bikʼehgo bá ndahidiyootʼááł."
                },
                {
                    "number": 13,
                    "text": "Índa nihijéí dáátłʼisgo, aooʼ, saad bikʼijįʼ nihijéí dáátłʼisgo, nihiyiʼdóó siláago hádeilʼį́įʼgo, índa éí tʼóó baaʼihgo nihił hazʼą́ą doo, háálá índa nihá nihodootʼááł."
                },
                {
                    "number": 14,
                    "text": "Háálá nihizaad nihá nihodooʼááł, aooʼ, nihinaanish tʼáá ałtso nihá nihodooʼááł; doo chin nihąąh ádin da dooleeł; dóó nihintsékees ałdóʼ nihá nihodooʼááł; dóó kóniitʼéego Diyin God bichʼįʼ dídíitʼįįłgo doo bííníigah da dooleeł; dóó nihił hózhǫ́ǫ dooleeł dził dóó tsé nihikʼiiłdáás bidiiʼníigo nanihiniłʼin dooleeł."
                },
                {
                    "number": 15,
                    "text": "Ndi díí éí dooda; beʼayóó átʼéii, dóó beʼadziilii, dóó beʼatsxeʼii, dóó beʼaláahdi átʼéii, dóó bibee bíhólníihii, bee bidááhdóó deidiidzįįł, dóó hoolʼáágóó baa yá niidzin dooleeł tʼáá ałtso yee nahwiiʼaahii tʼáá ákogi ádaatʼéego; dóó tʼáá ałtso binaanish tʼáá ákogi átʼáo ííłʼį́, dóó diné bibaʼáłchíní yaa joobaʼ, dóó diné tʼáá ałtso bízhiʼ dayoodlánígíí dóó beʼiinaʼ łahgo áńdayiidlaago yitʼínígíí yisdéidooniłgo bidziil."
                },
                {
                    "number": 16,
                    "text": "Jó dóó kʼad, índa anoonééł bá hooʼaah nihidishní, naakigo anoonééł wolyé, éí iiʼsizį́kʼeh anoonééł; ákohgo háiida tʼáá doo beʼiinaʼ łahgo ánáyiidlaago ádin silį́įʼgo, atsʼíískʼeh anoonééłjígo, éí ałdóʼ iiʼsizį́kʼehgo ádin dooleeł; aooʼ, tʼáá ákogo éʼélʼíinii bikʼehgo ádin dooleeł."
                },
                {
                    "number": 17,
                    "text": "Índa ahodoolzhish bichʼįʼ nahwiiʼnánígíí łeetsoii dookʼą́ą́ł bił beʼekʼid nahalin dooleeł, éí kǫʼ ahoolʼá dóó hoolʼáágóó dego dookʼą́ą́ł; dóó índa dah dabiʼdiistłʼǫ́ǫgo hoolʼáágóó ádaadin dooleeł, Satan beʼiiníziinii bibee adziilii dóó beʼasnááh bikʼehgo, háálá íinízinígíí bikʼehgo ndabididloʼgo áyiilaa."
                },
                {
                    "number": 18,
                    "text": "Índa, ándishní, tʼáadoo bá nináʼílyáa da nahalin dooleeł; háála doo éí Diyin God bitʼáá ákogi átʼéii bee bá nináʼdooyéeł da; dóó doo dínóonéeł da, háálá didoołdziłígíí ádin silį́į́ʼ."
                },
                {
                    "number": 19,
                    "text": "Áádóó kʼad Alma ałtso saad yee haadzíiʼgo, diné tʼáá íiyisíí biyaa dahodeesyiz;"
                },
                {
                    "number": 20,
                    "text": "Ndi ła Antionah, aláahgo naatʼáanii nilį́įgo, haa níyá dóó áháłní: Díí haʼátʼíísh ááłdiní, diné anoonéełdi náádidoodááł dóó anoonééł ídééłní dóó doo anoonééł ídééłní bił hazʼą́ąjįʼ łahgo ádoonííł, áko atsʼíís dóó iiʼsizíinii doo dadootsaał da?"
                },
                {
                    "number": 21,
                    "text": "Diyin God bizaad haʼátʼíísh ááhiłní, éí Diyin God bá ndaalʼaʼí dóó bééshhał dookʼą́ąłgo dáʼákʼeh Edendi haʼaʼaahjígo niinílá, tsʼídá áłtsé nihimá dóó nihizhéʼé doo dáʼákʼehgi dooʼashii tsin bee iináanii bineestʼąʼ yidooyį́įłgo, dóó hoolʼáágóó hináa dooleeł? Dóó ákótʼáo deiiltsą́ hoolʼáágóó hináa dooleełígíí tsʼídá doo bá bihónéedzą́ą da silį́į́ʼ."
                },
                {
                    "number": 22,
                    "text": "Kʼad Alma áháłní: Díí tʼáadoo leʼé kʼad baa ahoʼniishneʼ ńtʼę́ę́ʼ. Kʼad Adam tsin bineestʼąʼ doo dííyį́įł da biʼdooʼniid yę́ę yiyííyą́ąʼgo asiihgo adáátłizh, Diyin God bizaad bikʼehgo; dóó ákótʼáo deiiltsą́, díí asiihgo adáátłizhígíí biniinaa, diné tʼáá ałtso yóó eekai dóó niʼiilzíihjįʼ adaheezhtłizh."
                },
                {
                    "number": 23,
                    "text": "Jó dóó kʼad, nił hashneʼ Adam áadi hoolzhishgo tsin bee iiná bineestʼąʼ yidooyį́łígíí bee bá hazʼą́ągo, anoonééł ádin doo ńtʼę́ę́ʼ, dóó Diyin God bizaad éí doo ílį́į da doo ńtʼę́ę́ʼ, Diyin God biyoochʼííd ńtʼę́ę́ʼ, háálá ádííniid: Yinííyą́ągo tʼáá aaníí dadíítsaał."
                },
                {
                    "number": 24,
                    "text": "Dóó yiitʼį́ nihookááʼ dineʼé ánoonééł yaa hidookah, aooʼ, ánoonééł Amulek yee haadzííʼ, eii éí atsʼíískʼehgo ánoonééł átʼé; ákótʼée ndi díí iiná łahgo álnéehgo bee hazʼą́ silį́į́ʼ; éí bąą díí iiná bee ndahwíínitaahgo bił hazʼą́ągo silį́į́ʼ; Diyin God baa doodáałgo hashtʼeʼádílnééh bee hazʼą́ hazlį́į́ʼ; hoolʼáágóó iiná bichʼįʼ hashtʼeʼádílnéehgo bee hooʼaʼ éí nihí bee haiidzííʼ, eii éí daneeznáanii náádiijeehígíí bikééʼdę́ę́ʼ bee hwiidooʼaał."
                },
                {
                    "number": 25,
                    "text": "Kʼad, nináʼílyáago nahatʼáhígíí, éí nahasdzáán álnéhę́ędą́ą́ʼ niilyáhígíí ádingo, daneeznáanii náádidoojahígíí ádin dooleeł ńtʼę́ę́ʼ; ndi nináʼílyáago nahatʼáhígíí niilyá, éí daneeznáanii yinahjįʼ náádidoojah, éí bee haadzííʼ."
                },
                {
                    "number": 26,
                    "text": "Jó dóó kʼad, tsʼídá áłtsé nihimá dóó nihizhéʼé tsin bee iiná bineestʼąʼ yidooyį́łígíí bee bá hazʼą́ągo éí hoolʼáágóó yínííł nilį́į́ ńtʼę́ę́ʼ, hashtʼeʼádílnéehgo bee hazʼánígíí ádin ńtʼę́ę́ʼ; dóó áko nináʼílyáago hootʼáłígíí bikʼehdeesdlį́į́ʼ doo ńtʼę́ę́ʼ, dóó Diyin God bizaad éí doo ílį́į da ńtʼę́ę́ʼ, dóó doo iʼiilaaʼí da ńtʼę́ę́ʼ."
                },
                {
                    "number": 27,
                    "text": "Jó ndi, díí doo ákótʼée da, ndi nihookááʼ dineʼé dínóonéełgo bee nihootʼą́; dóó anoonééł bikééʼdę́ę́ʼ, bá ndahodootʼáałjįʼ nihidookah, éí nihootʼaah bee haiidzíʼę́ę átʼé, bee nahoníyáa dooleeł."
                },
                {
                    "number": 28,
                    "text": "Dóó Diyin God díí tʼáadoo leʼé diné baa doolyééł dííniidgo, jó, índa díí tʼáadoo leʼé diné ádeidoolííł dííniidgo diné bił bééhózin dooleełgo yiyiiłtsą́."
                },
                {
                    "number": 29,
                    "text": "Éí bąą Diyin God bá ndaalʼaʼii yił dahalneʼgo ayiisʼaʼ, áko diné beʼayóó átʼéii łaʼ yaa ákodanízingo áyiilaa."
                },
                {
                    "number": 30,
                    "text": "Dóó wónáásdóó yichʼįʼ sodadilzingo yaa ńdiikai; éí bąą Diyin God diné yił halneʼ silį́į́ʼ, dóó nináʼílyáago nahatʼáhígíí yił ííshją́ą́ áyiilaa, éí nahasdzáán álnééhdą́ą́ʼ hashtʼeelyaa; dóó díí éí bedaʼoodląʼ dóó beʼiinaʼ łahgo áńdayiidlaa dóó binaanish diyingo yindaashnishígíí bikʼehgo yił ííshją́ą́ áyiilaa."
                },
                {
                    "number": 31,
                    "text": "Ákohgo, diné beehazʼáanii yaa yiizlá, éí áłtsé beehazʼáanii atsʼíískʼehjí bídéétʼiʼígíí kʼídayiiztiʼí, dóó Diyin God nahalin daazlį́į́ʼ, yáʼátʼéehii dóó doo yáʼáshóonii bił béédahózingo, éʼélʼį́ bee hazʼą́ góneʼ dahólǫ́ǫgo ádaʼdiilyaa, éí doodago éʼélʼį́ bee hazʼą́ góneʼ dahólǫ́ǫgo ádaalyaa yáʼátʼéehii dóó doo yáʼáshóonii, bił danilínígíí dóó deinízinígíí bikʼehgo—"
                },
                {
                    "number": 32,
                    "text": "Éí bąą Diyin God beehazʼáanii baa yiizlá, nináʼílyáago hootʼáłígíí yił ííshją́ą́ áyiilaago índa, áko doo yáʼáshóonii doo ádeidoolíił da, naaki góneʼ anoonééł bą́ą́h ílínígíí biniinaa, éí éí hoolʼáágóó anoonééł átʼé tʼáá ákogo átʼéii bídéétʼiʼígíí biniinaa; háálá éí diné éí nináʼílyáago hootʼáłíjí adziilii bá ádin, háálá tʼáá ákogi átʼáo naʼanishii éí doo doolchxǫǫł da, Diyin God tsʼídá aláahdi biyáʼátʼéhígíí bikʼehgo."
                },
                {
                    "number": 33,
                    "text": "Ndi Diyin God diné yichʼįʼ haadzííʼ, biYeʼ bízhiʼ bee, (díí éí nináʼílyáago hootʼáałii áyiilaa yę́ę átʼé) kóníigo: Niheʼiinaʼ łahgo áńdaahdléehgo dóó tʼáadoo nihijéí dantłʼizí, índa nihaa jiinishbaʼ dooleeł, shiYeʼ Tʼáá éí Tʼéiyá Yizhchíinii binahjįʼ;"
                },
                {
                    "number": 34,
                    "text": "Éí bąą, háiida beʼiinaʼ łahgo áyiilaaígíí, dóó doo bijéí daastłʼisígíí, éí ajoobaʼ baa doolyééł shiYeʼ Tʼáá éí Tʼéiyá Yizhchíinii binahjįʼ, éí éí bibąąhági ádaatʼéii bee baa ńdidootʼááł; dóó díí éí yáʼąąsh góneʼ yah adoogáałgo háádoolyįh."
                },
                {
                    "number": 35,
                    "text": "Dóó háiida bijéí daastłʼisígíí dóó bąąhági átʼéii yaa naagháago, jó, tʼáá aaníí ádíshníigo shá háchįʼgo doo yáʼąąsh góneʼ yah adoogáałgo háádoolyįh da."
                },
                {
                    "number": 36,
                    "text": "Dóó kʼad, shikʼisóó, jó ánihidishní, nihijéí dasootłʼisgo doo Bóhólníihii bił hazʼą́ góneʼ yah adoogáał da; áko nihibąąhági ádaatʼéii biniinaa bá háchįʼ nihichʼįʼ kóyiilaa áłtsé ályaahą́ągi átʼáo, aooʼ, bizaad akéeʼdi dóó alą́ąjįʼ yee nihoníʼánę́ę bikʼehgo, éí nihitsʼíís dóó nihiyiʼsizíinii hoolʼáágóó ádin dooleeł; éí bąą, akéeʼdi anoonééł nínée áhodoonííł ní, dóó áłtsé anoonééł nínée ałdóʼ áhodoonííł ní."
                },
                {
                    "number": 37,
                    "text": "Dóó kʼad, shikʼisóó, háálá díí tʼáadoo leʼé nihił béédahózingo biniinaa, dóó tʼáá aaníí ádaatʼéego, niheʼiinaʼ łahgo ádadiilnííł, dóó tʼáadoo nihijéí dantłʼizí, áko Bóhólníihii nihiDiyin God bá háchįʼ doo nihikʼijįʼ kwíidoolííł da naaki góneʼ bibeehazʼáanii nihainíláhígíí doo bikʼeh honiilʼį́į́góó biniinaa; ndi yáʼąąsh góneʼ yah adiikah, éí éí hashtʼehoolyaago yee nihoníʼánígíí bikʼehgo."
                }
            ]
        },
        "/study/scriptures/bofm/alma/32": {
            "uri": "/study/scriptures/bofm/alma/32",
            "title": "Alma 32",
            "data_type": "chapter",
            "chapter_name": "Wóltaʼii 32",
            "chapter_summary": [
                "Alma baa dahojoobáʼí neineeztą́ą́ʼ éí tiʼdahooníhígíí bąą hojoobaʼ ádaalyaa—Oodląʼ éí tʼáá aaníinii doo yitʼį́į da ndi bee chohooʼį́įgo ntsáhákeesgo óolyé—Alma Diyin God yá ndaalʼaʼii hastóí, sáanii, dóó áłchíní yíká ańdaalwoʼ ní—Alma Diyin God binaʼnitin akʼǫ́ǫ́ʼ nahalin ní—Éí kʼididoolyééł dóó baa áháyą́ą dooleeł—Índa tsin dooleeł bitsʼą́ą́dóó hoolʼáágóó iiná bineestʼąʼ ńdidootʼááł. Díí éí tʼah doo Jesus biʼdichíhę́ędą́ą́ʼ 74 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Áádóó dah diikai, dóó Diyin God bizaad diné yee ndeidíníitą́ą́ʼ, bisodizin bá dahooghangóó, dóó dabighan góneʼ yił yah dahakáahgo; aooʼ, dóó kintah daʼnítiingóó ndi Diyin God bizaad yee ndaʼneeztą́ą́ʼ."
                },
                {
                    "number": 2,
                    "text": "Áádóó yéigo yił ndaashnishgo, diné baa dahojoobáʼí baa áłah ńdaadleeh silį́į́ʼ; jó áko, bisodizin bá hooghan yiiʼ áłah ńdaadleeh dóó chʼíbidiʼneelkaad háálá beʼééʼ danichxǫ́ǫ́ʼígo biniinaa—"
                },
                {
                    "number": 3,
                    "text": "Éí bąą yiiʼ áłah ńdaadleehígíí biyiʼdóó Diyin God bichʼįʼ sohodizinígíí bichʼįʼ baa hóchįʼ, tʼóó badaaʼih dabiʼdiʼnínígíí biniinaa; éí bąą baa dahojoobáʼí; aooʼ, bikʼisóó tʼáadoo biniiyéhé da dabiʼdiʼníí ńtʼę́ę́ʼ; éí bąą nahasdzáán bikáaʼgi naalyéhé éí bee ádaadin; dóó ajéí biyiʼ ałdóʼ baa hojoobáʼí ntsídaakees."
                },
                {
                    "number": 4,
                    "text": "Kʼad, Alma Onidah dayiskʼidígíí naʼnitin ńtʼę́ę́ʼ, tʼóó ahayóí diné baa áłah silį́į́ʼ, éí éí baa yátiʼę́ę ádáátʼį́, éí éí ajéí biyiʼ hajoobáʼí ntsídaakeesę́ę, háálá nahasdzáán bikáaʼgi naalyéhé bee ádaadingo baa dahojoobáʼígíí biniinaa."
                },
                {
                    "number": 5,
                    "text": "Dóó Alma yeíkai; dóó bá yáłtiʼii kóbiłní: Jó, díí shikʼisóó shąʼ haadadoonííł, háálá baa dahojoobáʼígíí biniinaa diné tʼáá ałtso dabijoołá, aooʼ, nihipriest danilínígíí tʼáá íiyisíí dabijoołá; háálá sodizin yę́ę alą́ąjįʼ naazínígíí sodizin bá hooghandóó chʼídanihineeskaad éí tʼáá íiyisíí nihílaʼ bee bindashiilnishgo ádeiilyaa; dóó tʼáá íiyisíí nihaa dahojoobáʼígíí biniinaa tʼáadoo áajįʼ ndaahkaií danihidííniid; dóó Diyin God biyiʼdóó bichʼįʼ sodadiilzin dooleełígíí éí ádin; jó áádóó, haash dadiiʼnííł?"
                },
                {
                    "number": 6,
                    "text": "Dóó kʼad Alma díí yidiiztsʼą́ąʼgo, názyizgo, biniiʼ kǫ́ǫ́dígo áyiilaa; dóó tʼáá íiyisíí bił hóózhǫǫdgo yiyiiłtsą́; háálá tiʼdahoozniiʼígíí binahjįʼ tʼáá íiyisíí hojoobaʼ ádaalyaago yiyiiłtsą́, dóó Diyin God binaʼnitin deididootsʼį́łígíí yichʼįʼ hashtʼeʼádaʼdiilyaa lá."
                },
                {
                    "number": 7,
                    "text": "Éí bąą nááná łaʼ dinéhę́ę tʼáadoo yichʼįʼ hanáádzíiʼ da; ákondi bigaan ąąh áyiilaa, dóó ayóó íitsʼaʼgo diné baa haskai yę́ę yichʼįʼ haadzííʼ, éí tʼáá íiyisíí niheʼiinaʼ łahgo ádadiilnííł danízin, dóó kwíídííniid:"
                },
                {
                    "number": 8,
                    "text": "Tʼáá íiyisíí ajéí biyiʼ hojoobaʼ ádeinohsin nisin; dóó díí tʼáá aaníigo ákónóhtʼéego, nihikʼihojídlí."
                },
                {
                    "number": 9,
                    "text": "Jó nikʼis haadzíʼę́ę ádííniid, haash dadiiʼnííł?—háálá nihisodizin bá hooghan biyiʼdę́ę́ʼ chʼínihidiʼneelkaad, áko nihiDiyin God doo bichʼįʼ sodadiilzin da."
                },
                {
                    "number": 10,
                    "text": "Jó ánihidishní, daʼ Diyin God bisodizin bá hooghan biyiʼísh tʼéiyá sodahodizin danohsin?"
                },
                {
                    "number": 11,
                    "text": "Dóó ałdóʼ nááná, nanihídíshkid, tʼáásh łáhádi damóo náʼádleehgo tʼéiyá Diyin God bichʼįʼ sodahodizin danohsin?"
                },
                {
                    "number": 12,
                    "text": "Ánihidishní, yáʼátʼééh nihisodizin bá hooghan biyiʼdę́ę́ʼ chʼínihidiʼneelkaadígíí, áko éí hojoobaʼ ádanihiilaa, dóó bee hódzáanii ńdadidoohłééł; háálá díí naʼnitin bee hódzáanii éí tsʼídá ílį́; áko ajéí hojoobaʼ ádeinohsin ádanihiilaa, háálá chʼínihidiʼneelkaadígíí biniinaa, dóó tʼáá íiyisíí nihaa dahojoobáʼígíí biniinaa nihikʼis danihijoołá; áko biniiyéii hólǫ́ǫgo hojoobaʼ dasoolį́į́ʼ."
                },
                {
                    "number": 13,
                    "text": "Dóó kʼad, hojoobaʼ ánihiʼdiilyaaígíí biniinaa nihikʼihojisdliʼ; háálá łahda diné, hojoobaʼ ábiʼdilʼįįhgo, beʼiinaʼ łahgo ánéídléehgo yaa ńdiidááh; áko kʼad tʼáá aaníí, tʼáá háiida beʼiinaʼ hashtʼenáyiidlaaígíí éí ajoobaʼ yikʼídoogááł; dóó tʼáá háiida ajoobaʼ yikʼígháahgo dóó nááʼdiilyá bijį́įjįʼ yéigo átʼį́įgo yisdádoogááł."
                },
                {
                    "number": 14,
                    "text": "Dóó kʼad, ánihidííniidígíí, hojoobaʼ ánihiʼdiilyaaígíí biniinaa nihikʼihojisdliʼ, áko diné Diyin God bizaad deidiiztsʼą́ʼígíí binahjįʼ tʼáá bí tʼáá íiyisíí hojoobaʼ ádaʼdiilyaaígíísh hózhǫ́ bikʼidahojídlíi doo danohsin?"
                },
                {
                    "number": 15,
                    "text": "Aooʼ, tʼáá háiida tʼáá íiyisíí hojoobaʼ áʼdiilyaago, dóó bibąąhági átʼéii átsʼéideetʼą́, dóó nihoníyáajįʼ bidziilgo, éí bikʼihojídlíi dooleeł—aooʼ, tʼáá íiyisíí naadeełii bee ádaadingo ádabiʼdiilyaaígíí biniinaa hojoobaʼ ádabiʼdiilyaaígíí éí biláahgo bikʼihojídlíi dooleeł."
                },
                {
                    "number": 16,
                    "text": "Éí bąą, tʼáá bí hojoobaʼgo ádaʼdiilyaa tʼáadoo bichʼįʼ nahwiiʼnání éí bikʼidahojídlíi dooleeł; éí doodago ákótʼé, ááłdishní, diné Diyin God bizaad yoosdląądígíí, dóó tʼáadoo bijéí biyiʼ bízhą́ daʼílíní tó bee biʼdoolzį́ʼígíí, aooʼ, saad doo yikʼiʼdiitą́ągo, éí doodago tʼáadoo bikʼiʼdiitįįh bidiʼníní, daʼoosdląądígíí éí bikʼihojídlíi dooleeł."
                },
                {
                    "number": 17,
                    "text": "Aooʼ, ląʼída ádaaní: Yáʼąąshdę́ę́ʼ bee ééhózinii bee nihił ííshją́ą́ ádaoohłaago, índa tʼáá aaníinii nihił béédahodoozįįł; áko índa daʼiidiidląął."
                },
                {
                    "number": 18,
                    "text": "Kʼad nanihídíshkid, daʼ díísh oodląʼ átʼé? Jó, Ndagaʼ, nihidishní; áko diné tʼáadoo leʼé bił bééhózingo éí oodlánę́ę ádin yileeh, háálá tʼáá íídą́ą́ʼ bił bééhózin."
                },
                {
                    "number": 19,
                    "text": "Dóó kʼad, tsʼídá haa níłtsogo aláahgo bikʼijįʼ haʼdoodzih dooleeł háiida Diyin God íinízinígíí bił bééhózin ndi doo yeʼełʼį́į́góó, tʼáá diné tʼóó oodlánígíí, éí doodago tʼáá haʼátʼííshį́į́ yinahjįʼ oodlánígíí, dóó éí bąąhági ádzaago?"
                },
                {
                    "number": 20,
                    "text": "Kʼad díí tʼáá nihí nihił bééhodoozįįł. Jó, ánihidishní, łahjí átʼéhígíí éí łahjigo ałdóʼ tʼáá ákótʼé; dóó diné tʼáá ałtso yinaashnishígíí bikʼehgo ńdaʼdiyóołbįįł."
                },
                {
                    "number": 21,
                    "text": "Dóó kʼad oodląʼ baa yááłtiʼ—oodląʼ éí doo tʼáá ałtsoní hoł bééhózin óolyée da; éí bąą oodląʼ nihee hólǫ́ǫgo éí tʼáadoo leʼé doo daatʼíinii bíká sih nohsin, éí éí tʼáá aaníí ádaatʼéii."
                },
                {
                    "number": 22,
                    "text": "Jó, dóó kʼad, nihił hashneʼ, dóó béédaohłniih dooleeł nisin, Diyin God tʼáá ałtso bízhiʼ dayoodlánígíí yaa joobaʼ; éí bąą, tsʼídá áłtsé, nihá íinízinígíí, éí daʼiidoohdląął, aooʼ, tsʼídá bizaadígíí deidoohdląął ndi."
                },
                {
                    "number": 23,
                    "text": "Dóó kʼad, diyin yá ndaalʼaʼí binahjįʼ bizaad diné yił ííshją́ą́ ííłʼį́, aooʼ, doo diné tʼéiyá da asdzání ałdóʼ. Kʼad doo tʼáá díí tʼéiyá da; áłchíní yázhí ląʼída saad bił ííshją́ą́ ádaalneʼ, éí diné dahóyáanii dóó daʼííłtaʼii yikʼeh dadidlį́."
                },
                {
                    "number": 24,
                    "text": "Dóó kʼad, shikʼisóó ayóí ánihííníshʼníinii, atínihiʼdiilyaa dóó yíwohdi nihiʼdooʼniidígíí biniinaa haalá dadiiʼnííł dashíínóhʼní—kʼad nihaa ńjítʼį́ éí tʼáadoo dashíínóhʼníní tʼáá hazhóʼó tʼáá aaníinii binahjįʼ tʼéiyá nihaa ndeeshtʼįįł—"
                },
                {
                    "number": 25,
                    "text": "Háálá doo tʼáá ánółtso hojoobaʼ ánihiʼdiilyaa dishníi da; háálá nohłąʼí da tʼáá nihí hojoobaʼ deinoozį́į́ʼ nisin, azhą́ nááná łahgo nihił áhootʼée ndi."
                },
                {
                    "number": 26,
                    "text": "Kʼad, oodląʼ baa haasdzíʼę́ę—doo éí tʼáá ałtsoní hoł bééhózingo óolyée da—shizaad ałdóʼ tʼáá ákótʼé. Tʼóó áłtségo éí tʼáá aanínígíí doo bééhózin da, tʼáá aaníí átʼéhígi átʼéego, oodląʼgi átʼéego doo tʼáá ałtsoní bééhózingo óolyé."
                },
                {
                    "number": 27,
                    "text": "Jó ndi, nihíniʼ chʼéédanoosííd dóó ńdadoohłtʼeʼ, shizaad bínóhtááh, dóó oodląʼ azhą́ tʼįįhdígo ndi choołʼį́į́, aooʼ, azhą́ yideeshdląął daatsʼí nohsin ndi, díí íinohsinígíí bíniʼ nihinaalnish, shizaad nihiyiʼdi bá hoołʼaʼjįʼ."
                },
                {
                    "number": 28,
                    "text": "Kʼad, díí saad akʼǫ́ǫ́ʼ nahalingo baa ntsídadiikos. Kʼad, nihiyiʼ dahoołʼaahgo, áko nihijéí biyiʼ akʼǫ́ǫ́ʼ kʼídadoolyáago, jó, akʼǫ́ǫ́ʼ tʼáá aaníí átʼéego, éí doodago akʼǫ́ǫ́ʼ yáʼátʼéehii átʼéego, dóó doo daʼiinohdlánígíí bee yíwohjįʼ kódaahłéehgo, áko Bóhólníihii Biyiʼsizíinii bikʼijįʼ nohłį́į́go, jó, nihiyiʼdi ąą dadínóosééł; dóó díí nihiyiʼdi ąą kwáániiłgo baa ákodanohsingo, tʼáá nihiyiʼdóó kódadohníi doo—Díí akʼǫ́ǫ́ʼ yáʼátʼéehii átʼéé lá, éí doodago saadígíí yáʼátʼééh lá, háálá shiyiʼsizíinii dóó shitsʼíís ntsaago ííʼniilaa; aooʼ, hazhóʼó tʼáadoo leʼé baa ákonisingo áshiʼniilaa, aooʼ, shił łikan silį́į́ʼ."
                },
                {
                    "number": 29,
                    "text": "Jó kʼad, díísh niheʼoodląʼ ntsaa íidoolííł? Ánihidishníigo, Aooʼ; ákótʼée ndi tʼah doo ałtso bééhoozinjįʼ jiniséeh da."
                },
                {
                    "number": 30,
                    "text": "Jó ndi, akʼǫ́ǫ́ʼ ąą kódzaa, dóó biiʼ haʼníísą́, dóó dah díníisą́, índa ádidoohniił díí akʼǫ́ǫ́ʼ yáʼátʼéhígíí átʼée lá; háálá éí ąą kódzaa, dóó biiʼ haʼníísą́ dóó dah díníisą́. Jó, dóó kʼad, daʼ díísh niheʼoodląʼ bidziilgo ádeidoolííł? Aooʼ, niheʼoodląʼ bidziilgo ádeidoolííł: háálá ádadidoohniił díí akʼǫ́ǫ́ʼ yáʼátʼéehii átʼé; jó háálá biiʼ haʼníísą́ dóó dah díníisą́."
                },
                {
                    "number": 31,
                    "text": "Jó, dóó kʼad, daʼ díísh tʼáá aaníí akʼǫ́ǫ́ʼ yáʼátʼéehii átʼé? Ánihidishní, Aooʼ; háálá tʼáá ałtso akʼǫ́ǫ́ʼ bitsʼą́ą́dóó hazlį́ʼígíí tʼáá beełtʼéego hadínóotʼį́į́ł."
                },
                {
                    "number": 32,
                    "text": "Éí bąą, akʼǫ́ǫ́ʼ díníséego éí éí yáʼátʼééh, ndi doo díníséego, jó éí éí doo yáʼátʼéeh da, éí bąą tʼóó yóó nináhálghą́ą́h."
                },
                {
                    "number": 33,
                    "text": "Jó, dóó kʼad, díí bínoohtą́ąʼgo, dóó akʼǫ́ǫ́ʼ kʼidooláago, dóó ąą kódzaa dóó biiʼ haʼníísą́, dóó dah díníisą́ągo, áko akʼǫ́ǫ́ʼ yáʼátʼéehii átʼéego baa ákodínóohsįįł."
                },
                {
                    "number": 34,
                    "text": "Jó, dóó kʼad, daʼ tʼáá ałtsonísh nihił bééhózin? Aooʼ, éidi éí tʼáá ałtsoní nihił bééhózin, dóó niheʼoodląʼ éí doo dilníish da; díí nihił bééhózinígíí biniinaa, háálá saadígíí nihiyiʼsizíinii ntsaago áyiilaa, dóó nihiyiʼdi dah díníisą́ągo nihił bééhózin, dóó tʼáadoo leʼé baa ákonohsin soolį́į́ʼ, dóó baa ákonohsinígíí ąą kódzaa."
                },
                {
                    "number": 35,
                    "text": "O índa, daʼ ákoósh díí tʼáá aaníí átʼé? Aooʼ, nihidishní, háálá adinídíín átʼé; áko tʼáadoo leʼé adinídíín átʼéego, éí yáʼátʼéehii átʼé, háálá adinídíín éí bééhózin, éí bąą yáʼátʼéhígíí átʼéego nihił bééhózin; jó dóó kʼad, díí adinídíín dasołnihgo daʼ tʼáá ałtsonísh nihił bééhózin?"
                },
                {
                    "number": 36,
                    "text": "Jó, Ndagaʼ, nihidishní; dóó ałdóʼ doo éí niheʼoodląʼ nahjįʼ ndoohłeeł da, háálá niheʼoodląʼ éí bee akʼǫ́ǫ́ʼ kʼidadoolá éí díí akʼǫ́ǫ́ʼ daatsʼí yáʼátʼéehii átʼé danoozį́įʼgo biniiyé bídanootą́ą́ʼ."
                },
                {
                    "number": 37,
                    "text": "Jó áádóó, tsin dah díníisą́ągo, kódadidoohniił: Hazhóʼó baa ádahwiilyą́ą dooleeł, áko bikétłʼóól hodooleeł, áko dínóosééł, dóó bineestʼąʼ nihichʼįʼ kwíidoolííł. Jó dóó kʼad, tʼáá íiyisíí baa ádahołyą́ągo bikétłʼóól hodooleeł, dóó dínóohsééł, dóó bineestʼąʼ hodooleeł."
                },
                {
                    "number": 38,
                    "text": "Ndi tsin doo baa ádahołyą́ągo, dóó baa áháyánígíí doo baa ntsídaahkeesgóó, jó doo bikétłʼóól hodooleeł da; dóó jóhonaaʼéí bitsʼáhonigááh silį́įʼgo yidoołchʼił, bikétłʼóól ádingo biniinaa ałtso dínóołnah, dóó hadoohnish dóó yóó ahidoołhą́ą́ł."
                },
                {
                    "number": 39,
                    "text": "Kʼad, díí éí akʼǫ́ǫ́ʼ doo tʼóó baaʼihígíí biniinaa da, dóó ałdóʼ doo éí tsin bineestʼąʼ doo nidzinígíí biniinaa da; ndi éí nihileezh bikááʼ doo naniseʼígíí biniinaa, dóó tsin doo baa áhółyą́ą́góó biniinaa, éí bąą bineestʼąʼ doo nihá hodooleeł da."
                },
                {
                    "number": 40,
                    "text": "Dóó ákótʼáo, díí saad doo baa áhółyą́ągo, niheʼoodląʼ bee bineestʼąʼ hásídóoʼį́įʼgo, doo éí tsin bee iináanii bineestʼąʼ łaʼ náhidoohłah da."
                },
                {
                    "number": 41,
                    "text": "Ndi díí saad baa áhółyą́ą́góó, aooʼ, tsin dah díníisą́ągo baa áhółyą́ągo, yéigo yinohdlą́ągo, dóó haʼólníinii bee, bineestʼąʼ hásídóoʼį́įʼgo, bikétłʼóól hodooleeł; jó áádóó tsin dínéesą́ągo hoolʼáágóó iiná hodooleeł."
                },
                {
                    "number": 42,
                    "text": "Dóó háálá yéigo óohtʼį́įgo, dóó oohdlą́ągo dóó haʼólníinii bee saad baa áhółyą́ągo, nihiyiʼdi bikétłʼóól hodooleeł, jó, baa hoolzhiizhgo bineestʼąʼ ńdidoohʼááł, éí éí tsʼídá aláahdi ílį́, dóó tsʼídá tʼáá ałtsoní biláahdi łikan, dóó tsʼídá tʼáá ałtsoní biláahdi łigai, aooʼ, dóó tsʼídá tʼáá ałtsoní biláahdi chin bąąh ádin; dóó díí neestʼą́ doohsį́į́ł nánoochaadjįʼ, doo dichin náádoohdleeł da, dóó doo dibááʼ náádoohdleeł da."
                },
                {
                    "number": 43,
                    "text": "Índa, bił háíjééʼ, tsin bineestʼąʼ hodooleełjįʼ niheʼoodląʼ, doo yéigo ádaaohtʼį́į́góó, dóó haʼólníinii bee, dóó yéigo hadaʼíínółníigo, hádasídóoʼį́ʼę́ę, éí deidoołbįįł."
                }
            ]
        },
        "/study/scriptures/bofm/alma/34": {
            "uri": "/study/scriptures/bofm/alma/34",
            "title": "Alma 34",
            "data_type": "chapter",
            "chapter_name": "Wóltaʼii 34",
            "chapter_summary": [
                "Saad bee yisdáʼdoodáłígíí éí Christ bitsʼą́ą́dę́ę́ʼ níigo Amulek haadzííʼ—Bąąhági átʼéii bikʼé naʼílyáago tʼéiyá, diné doo ałtso dínóonéeł da—Moses bibeehazʼáanii tʼáá átʼé Diyin God biYeʼ nááhidoonihgo bichʼįʼ aheeztʼiʼ—Díí hoolʼáágóó nináʼílyé bohootʼááł éí oodląʼ dóó iiná łahgo álnéhígíí bá silá—Atsʼíís dóó iiʼsizíinii bikʼihojídlí bíká sohodizin—Díí iiná éí nihookááʼ dineʼé Diyin God yaa hidookah biniiyé hashtʼeʼádaʼdílnééh—Diyin God béédaałdzidgo yisdádooháłígíí bindaałnish. Díí éí tʼah doo Jesus biʼdichíhę́ędą́ą́ʼ 74 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Áádóó kʼad Alma ałtso haadzíiʼgo niʼgóó neezdá, áádóó Amulek yiizįʼ dóó neidíníitą́ą́ʼ, kóníigo:"
                },
                {
                    "number": 2,
                    "text": "Shikʼisóó, Christ doogááł haʼníigo baa haʼoodzíʼígíí tsʼídá tʼáadoo baa dahosidiitsʼą́ą da didoohniiłígíí éí doo bihónéedzą́ą da nisin, éí Diyin God biYeʼ átʼį́ diiʼníigo bee naʼniitin; aoo, díí éí ląʼída bee nanihiʼdineestą́ąʼgo shił bééhózin tʼah doo nihitsʼánóhkáhą́ądą́ą́ʼ."
                },
                {
                    "number": 3,
                    "text": "Dóó shikʼis ayóí ánihííníshʼníinii, tiʼdahoohníhígíí biniinaa, haalá dadiiʼnííł lá dabididiiʼniił danohsin; dóó nihíniʼ hashtʼedaahłééh níigo nihichʼįʼ haadzííʼ; aooʼ, tʼáá íiyisíí daʼiinohdlą́ dóó hadaʼíínółní nihidííniid—"
                },
                {
                    "number": 4,
                    "text": "Aooʼ, niheʼoodląʼ hólǫ́ǫgo saad nihijéí biyiʼdi kʼidohłé nihidííniid, áko biyáʼátʼéhígíí bídanoohtááh."
                },
                {
                    "number": 5,
                    "text": "Dóó nihił bééhózingo éí tsʼídá aláahdi nihíniʼ biyiʼdi ndaʼídółkidígíí éí Diyin God biYeʼ daatsʼí bitsʼą́ą́dóó saad silá, éí doodago daatsʼí Christ doo hólǫ́ǫ da."
                },
                {
                    "number": 6,
                    "text": "Dóó shikʼis, ląʼída ałʼąą átʼéego, nihichʼįʼ ííshją́ą́ áyiilaa, Christ bitsʼą́ą́dę́ę́ʼ saad bee yisdáʼdoodáłígíí silá."
                },
                {
                    "number": 7,
                    "text": "Shikʼis Zenos saad yee haadzíʼę́ę yee haadzííʼ, nináʼílyáii Diyin God biYeʼ biníkááʼ góneʼ tʼéiyá silá, áádóó Zenock bizaad ałdóʼ yee haadzííʼ; Moses bizaad ałdóʼ yee haadzííʼ, díí tʼáá aaníí ádaatʼé nihił ííshjání ádoolnííł biniiyé."
                },
                {
                    "number": 8,
                    "text": "Jó, dóó kʼad, tʼáá shí ánihidideeshniił díí tʼáá aaníí ádaatʼé. Jó, ánihidishní, Christ diné yitah doogáłígíí, dóó bidineʼé bibąąhági ádaatʼéii ákʼiididootʼáłígíí shił bééhózin, dóó nihookááʼ dineʼé bibąąhági ádaatʼéii yikʼé nináʼdoodlééł; háálá Bóhólníihii Diyin God yee haadzííʼ."
                },
                {
                    "number": 9,
                    "text": "Háálá tsʼídá bąąhági átʼéii bikʼé nináʼdoolyéełgo bee nihootʼą́; háálá Hoolʼáágóó Diyin God binahatʼaʼ ayóó átʼéii bikʼehgo éí tsʼídá bąąhági átʼéii bikʼé nináʼdoolyéełgo ályaa; éí doodago éí nihookááʼ dineʼé tʼáá ałtso dínóonééł; aooʼ, tʼáá ałtso daastłʼis; aooʼ, tʼáá ałtso adaheezhtłizh dóó yóó aheeskai, dóó dazhdínoonééł tʼáá hazhóʼó bąąhági átʼéii bikʼé há nináʼílyáago tʼéiyá díí ákódoolníiłgo bee nihootʼą́."
                },
                {
                    "number": 10,
                    "text": "Háálá éí tsʼídá ádoonííł éí tsʼídá ayóó átʼéego dóó akéeʼdi náádiʼyoonih; aooʼ, doo éí diné nááhidoonih da, dóó ałdóʼ doo éí naaldlooshii da, dóó ałdóʼ doo éí naatʼaʼii da; háálá doo éí nihookááʼ dineʼé nááhidoonih da; ndi doo nineelʼą́ą́góó dóó hoolʼáágóó dinaʼgo nááʼiidoonih."
                },
                {
                    "number": 11,
                    "text": "Kʼad doo éí diné bidił yee nááná łaʼ diné bibąąhági ádaatʼéii yee yá yikʼé nináʼ doodléeł da. Áko kʼad, diné iisxį́įgo, jó daʼ nihibeehazʼáanii, éí éí tʼáá ákogi átʼéésh, bikʼis beʼiinaʼ yaa néididoodlééł? Shí ánihidishníigo éí, Dooda."
                },
                {
                    "number": 12,
                    "text": "Ndi beehazʼáanii éí iisxíinii tʼáá bí beʼiinaʼ yee yikʼé nináʼdoodlééł ní, ákohgo doo bíighahí da tʼáá hazhóʼó hoolʼáágóó nináʼílyáhígíí tʼéiyá nihookáaʼgi bąąhági átʼéii hólónígíí bíighah dooleeł."
                },
                {
                    "number": 13,
                    "text": "Éí bąą, tsʼídá ayóó átʼéego dóó akéeʼdi náádiʼyoonihgo áhodoonííł, índa kótʼée dooleeł, éí doodago kótʼée doo ńtʼę́ę́ʼ, dił naasdzasę́ę ndootʼih; índa Moses bibeehazʼáanii ałtso biʼdoolnííł; aooʼ, tʼáá ałtso biʼdoolnííł, tʼáá ałtso áłtsʼíísíjįʼ dóó dah łizhinjįʼ, dóó doo łaʼ tʼáá géed da dooleeł."
                },
                {
                    "number": 14,
                    "text": "Jó áádóó, díí éí tʼáá átʼé óolyé beehazʼáanii, tʼáá ałtso áłtsʼíísíjįʼ tsʼídá akéeʼdi dóó ayóó átʼáo náádiʼyoonihígíí yichʼįʼ dah daʼastsih, dóó díí tsʼídá akéeʼdi dóó ayóó átʼáo nááhidoonihígíí éí Diyin God biYeʼ; aooʼ, doo nineelʼą́ą́góó dóó hoolʼáágóó nilį́įgo."
                },
                {
                    "number": 15,
                    "text": "Dóó ákótʼáo tʼáá ałtso bízhiʼ yoodlánígíí yisdáʼiildééh yeidoolééł; díí éí biniiyé tsʼídá akéeʼdi náádiʼyoonih, ajoobaʼ ndoolyééł biniiyé, éí tʼáá ákogi átʼáo nihwiitʼaah yiláahgo bidziil, dóó binahjįʼ diné daʼiidoodląął doo beʼiinaʼ łahgo áńdeidoodlííł."
                },
                {
                    "number": 16,
                    "text": "Dóó ákótʼáo ajoobaʼ tʼáá ákogi átʼáo nihwiitʼaah yinízinígíí yiʼdoolííł, dóó agaan aa áhályáanii bińdoochił, áko doo daʼoodláanii beʼiinaʼ doo łahgo ánéídléhígíí éí tʼáá ákogi átʼáo nihwiitʼaah yinízinígíí ałtso bee haa hwíídínóotįįł; éí bąą tʼáá háiida oodląʼ bee beʼiinaʼ łahgo áyiilaago tʼéiyá nahatʼá hoolʼáágóó dóó ayóó átʼáo nináʼílyáhą́ą ályaaígíí bikʼéstiʼ dooleeł."
                },
                {
                    "number": 17,
                    "text": "Éí bąą shidineʼé, Diyin God nahá hwiidoołʼaał, áko niheʼoodląʼ nabídanohtaahgo hahodoolzhish binahjįʼ niheʼiinaʼ łahgo áńdadoohdlííł, áko bichʼįʼ sodadołzingo hahodoolzhish, áko nihaa joobaʼ dooleeł."
                },
                {
                    "number": 18,
                    "text": "Aooʼ, ajoobaʼ bíká bichʼįʼ sodadołzin; háálá yisdáʼádooniłgo yee bidziil."
                },
                {
                    "number": 19,
                    "text": "Aooʼ, hojoobaʼgo ádaʼdółnééh, dóó tʼáá áłahjįʼ bichʼįʼ sodadołzin."
                },
                {
                    "number": 20,
                    "text": "Nihikéyah bikáaʼgi naahkaigo yéigo bichʼįʼ sodadołzin, aooʼ, nihilį́į́ʼ tʼáá ałtso bá."
                },
                {
                    "number": 21,
                    "text": "Yéigo nihighan góneʼ bichʼįʼ sodadołzin, aooʼ, bił nihighanígíí tʼáá ałtso bá, abínígo, ałnéʼéʼaahgo, doo eʼeʼaahgo."
                },
                {
                    "number": 22,
                    "text": "Aooʼ, yéigo niheʼenaʼí bibee adziilii bikʼijįʼ bichʼįʼ sodadołzin."
                },
                {
                    "number": 23,
                    "text": "Aooʼ, yéigo chʼį́įdii beʼiiníziinii bikʼijįʼ bichʼįʼ sodadołzin, tʼáá ákogi ádaatʼéii tʼáá ałtso yikʼijįʼ nilíinii."
                },
                {
                    "number": 24,
                    "text": "Yéigo dáʼákʼehgóó kʼidadooláhą́ą bá bichʼįʼ sodadołzin, áko ląʼígo ńdadíʼnóołtʼį́į́ł."
                },
                {
                    "number": 25,
                    "text": "Yéigo nihikéyahgóó nihilį́į́ʼ ndaakaígíí bá sodadołzin, áko ląʼída dooleeł."
                },
                {
                    "number": 26,
                    "text": "Ndi doo díí tʼéiyá da; nihighan biyiʼ áhoołtsʼíísí hazʼą́ góneʼ yéigo sodadołzin, dóó nahonitʼin nahazʼánídi, dóó doo kééhatʼínídi sodadołzin ałdóʼ."
                },
                {
                    "number": 27,
                    "text": "Aooʼ, doo Bóhólníihii bichʼįʼ sodadołzingo, bíniʼ nihijéí biiʼdóó, áłahjįʼ Diyin God bichʼįʼ ádá sodadołzin, dóó tʼáá ałtso diné nihinaagóó hólóonii ałdóʼ."
                },
                {
                    "number": 28,
                    "text": "Dóó kʼad jó, shikʼisóó ayóí ánihííníshʼníinii, ánihidishní, díísh tʼáá ákódí tʼáadoo nohsiní, háálá díí ałtso ádaoohłaago, bichʼįʼ ańdahaztʼiʼígíí, dóó beʼééʼ ádaadinígíí doo bíká oojééʼgóó, dóó bitah dahoneezgaiígíí dóó bichʼįʼ ndahwiiʼnánígíí doo baa danohkááhgóó, dóó tʼáadoo leʼé nihee hólǫ́ǫ́dą́ą́ʼ, háiida bee ádaadinígíí doo bee bíká oołyeedgóó—ánihidishní, díí tsʼídá doo ádaahtʼį́į́góó, jó, nihisodizin éí tʼáadoo biniiyéhé da, dóó doo nihíká adoolwoł da, dóó diné tʼóó ádahoʼdilʼíní éí oodląʼ doo deinízinígíí ndahonohłin."
                },
                {
                    "number": 29,
                    "text": "Éí bąą, diyingo ayóó óʼóʼní doo béédaohłniihgóó, béésh bąąh nahjįʼ dilyį́hígíí nohłį́, éí béésh yidiłhį́įhii chʼídayiiłtłʼiid, (eii éí doo bą́ą́h ílíinii átʼéego) dóó diné tʼóó yikʼi naakai dooleeł."
                },
                {
                    "number": 30,
                    "text": "Dóó kʼad, shikʼisóó, nihá kwíínísin, ląʼída woohłtsą́ągo índa, Diyin God bizaad díí yaa halneʼgo bá ákonohsin, wóshdę́ę́ʼ ninohkááh niheʼiinaʼ łahgo áńdaahdleʼígíí bee."
                },
                {
                    "number": 31,
                    "text": "Aooʼ, wóshdę́ę́ʼ nihidoohkahą́ą nihá nisin dóó tʼáadoo nihijéí ńdaohłtłʼisí; jó áko, yisdádooháałjįʼ oʼoolkid dóó ayííłką́; dóó éí bąą, niheʼiinaʼ łahgo áńdaahdléehgo dóó doo nihijéí dasoołtłʼisgo, tʼáadoo hodinaʼí nináʼílyáii ayóó átʼáo hashtʼeelyaaígíí nihí dooleeł."
                },
                {
                    "number": 32,
                    "text": "Jó áko, díí iiná biyiʼ éí diné Diyin God yaa doogáłígíí yiniiyé hashtʼeʼádiʼdoolnííł biniiyé hooʼaʼ, aooʼ, jó díí iiná yitʼihígíí bijį́ éí diné ndoolnish biniiyé ooʼááł."
                },
                {
                    "number": 33,
                    "text": "Dóó kʼad, bee nihił hweeshneʼę́ę bikʼehgo, ląʼída daoołtsą́ągo, éí bąą, baa nánihooshkąąh tʼáadoo iiná ałtso ádaałeʼ bijį́įdi índa niheʼiinaʼ łahgo ádaoohłeʼé; háálá díí jį́ iiná yitʼihígíí ałtsogo; hoolʼáágóó iiná bichʼįʼ hashtʼeʼádadidiilnííł biniiyé nihaílyá, jó, díí iiná biyiʼ doo hazhóʼó hashtʼeʼádadiilnéehgo, éí bikééʼdę́ę́ʼ tłʼéeʼgo chahałheeł éí biyiʼ naanish ádooníłígíí ádin."
                },
                {
                    "number": 34,
                    "text": "Ánoonééł baa nooyáadi, doo kódidoohniił da, sheʼiinaʼ łahgo ádeeshłííł, áko shiDiyin God baa ńdeeshdááł. Dooda, doo éí kódidoohniił da; háálá tʼáá éí iiʼsizíinii tʼah doo náándiilyéhę́ędą́ą́ʼ nihitsʼíís yiyiʼ hólónę́ę, tʼáá éí iiʼsizíinii adziilii bee hólǫ́ǫgo nihitsʼíís nayiiłnáa dooleeł hoolʼáágóó iiná bił hazʼą́ądi."
                },
                {
                    "number": 35,
                    "text": "Jó áko, tʼah doo niheʼiinaʼ łahgo áńdaahdléehgo náánihiʼdiilyáajįʼ ayííłką́ągo, jó, chʼį́įdii beʼiiníziinii biiʼsizíinii nanihiloʼ dooleeł, dóó bíjístłʼǫ́ǫ dooleeł; éí bąą, Bóhólníihii biiʼSizíinii nitsʼą́ą́dóó ádin dooleeł, dóó doo nihiyiʼ hólǫ́ǫ da dooleeł, dóó chʼį́įdii beʼiiníziinii tʼáá ałtsojįʼ nihikʼi bidziil dooleeł; dóó díigi átʼéego éí doo yáʼádaashóonii akéeʼdi bił hazʼą́ą dooleeł."
                },
                {
                    "number": 36,
                    "text": "Dóó díí shił bééhózin, háálá Bóhólníihii éí ání doo hooghan yáʼátʼéehii éí doo biiʼ honishłǫ́ǫ da, ndi diné yáʼátʼéehii éí bijéí biiʼ honishłǫ́; aooʼ, ałdóʼ ádííniid yáʼátʼéehii éí shił hazʼą́ądi dah dínóobįįł, dóó doo chʼéédoodáał da; ndi beʼééʼ éí Dibé Yázhí bidił bee niłtólígo łigai ádoolníił dooleeł."
                },
                {
                    "number": 37,
                    "text": "Dóó kʼad, shikʼisóó ayóí ánihííníshʼníinii, díí béédaohłniih dooleeł nisin, dóó Diyin God bińdaałdzidgo yisdádadoohkahígíí binaałnish dooleeł, dóó Christ éí doo doogáał da tʼáadoo dadohníní;"
                },
                {
                    "number": 38,
                    "text": "Áko tʼáadoo Iiʼsizį́ Diyinii bikʼijįʼ naałdzilí, bíniʼ nihiyiʼ hólǫ́ǫ dooleeł, dóó Christ bízhiʼ ákʼidadohtʼaah; áko tʼáá íiyisíí hojoobaʼ ídaʼdółnéehgo niʼjįʼ ntsidahidoohgeeh, dóó Diyin God bichʼįʼ sodadołzin, tʼáá naaháágóó, dinohsinígíí dóó tʼáá aaníinii nihił bééhózinígíí binahjįʼ, dóó tʼáá ákwíí jį́ bichʼįʼ ahééh danohsin, yee nihaa joozbaʼígíí dóó yee nihikʼihojisdliʼígíí bee bichʼįʼ ahééh nohsin."
                },
                {
                    "number": 39,
                    "text": "Aooʼ, áádóó ałdóʼ tʼáá íiyisíí ánihidishní, shikʼisóó danohłíinii, tʼáá áłahjįʼ sodizin bee ádaa áhółyą́, áko chʼį́įdii beʼiiníziinii yee nanihintaahígíí doo yee yóó anihidínóoʼah da, áko doo nihikʼehdidoodleeł da, áko ałtso iiyííłką́ągo doo nanihiloʼ da dooleeł; jó áko, yáʼátʼéehii éí doo łaʼ nihaidooléeł da."
                },
                {
                    "number": 40,
                    "text": "Dóó kʼad shikʼisóó ayóí ánihííníshʼníinii, haʼólní nihee hólǫ́ nihidishní, dóó áko tʼáá ałtso achʼįʼ nahwiiʼnáanii bichʼįʼ nihidziil; dóó ayóó nihaa dahojoobáʼígíí biniinaa chʼídanihiistłʼídígíí tʼáadoo bikʼijįʼ danohłíní, háálá ákódaahdzaago éí bígi átʼáo beehazʼáanii kʼídayiitíhí danohłį́į dooleeł;"
                },
                {
                    "number": 41,
                    "text": "Ndi hadaʼíínółní, dóó achʼįʼ ndahwiiłnáanii bichʼįʼ danihidziil, dóó háadishį́į́ tʼáá ałtso bee nihichʼįʼ ndahwiiʼnáanii biiʼ hadiikah dóó háádadiilyįh danohsingo hadaʼíínółní."
                }
            ]
        },
        "/study/scriptures/bofm/alma/39": {
            "uri": "/study/scriptures/bofm/alma/39",
            "title": "Alma 39",
            "data_type": "chapter",
            "chapter_name": "Wóltaʼii 39",
            "chapter_summary": [
                "Diné dóó asdzání bee tsiʼnaʼaldeeh éí tsʼídá aláahdi joodláhígíí átʼé—Corianton bibąąhági átʼéii biniinaa Zoram bidineʼé tʼáadoo Diyin God bizaad baa yítʼaah da—Jesus nináʼídláhígíí éí tʼah doo Christ yigháhą́ądą́ą́ʼ daʼoosdląądę́ę ałdóʼ bikʼéstiʼ. Díí éí tʼah doo Jesus biʼdichíhę́ędą́ą́ʼ 74 yihahą́ądą́ą́ʼ nahalzhiishgo ádahóótʼįįd."
            ],
            "book_intro": [
                "Alma bibeehazʼáanii biyeʼ Corianton yichʼįʼ áyiilaaígíí."
            ],
            "verses": [
                {
                    "number": 1,
                    "text": "Dóó kʼad, shiyeʼ, tʼáadoo leʼé nikʼis bee bił hweeshneʼígíí nááná łaʼ bighą́ąʼjįʼ bee nił nááhodeeshnih; Jó áko, daʼ nikʼis niłdzilgo sizínígíísh tʼáá baa ákonínízin, beʼoodląʼígíí, dóó tʼáá íiyisíí Diyin God bibeehazʼáanii yikʼeh hółʼínígíí? Jó, daʼ nizhónígo ná sizínígíí baa ákoninizį́į́ʼ?"
                },
                {
                    "number": 2,
                    "text": "Háálá kótʼáo doo nikʼisgi átʼáo shizaad bikʼeh honíłʼį́į da ńtʼę́ę́ʼ, Zoram bidineʼé bitahdi. Kʼad díí éí bee nikʼijįʼ nishłį́; hágoshį́į́ shidziil dóó shił ééhózin diníigo ádaa hóʼniihgo naniná."
                },
                {
                    "number": 3,
                    "text": "Dóó doo tʼáá díí tʼéiyá da, shiyeʼ. Tʼáá íiyisíí baa yinííł nishłínígíí íinilaa; háálá naʼnitinę́ę bitsʼéíníyá, dóó kéyah Siron Laman bidineʼé bikéyahdi, ałjiłnii Isabel bichʼįʼ yóó íínílwod."
                },
                {
                    "number": 4,
                    "text": "Aooʼ, diné bijéí ląʼída yóó iiniizʼáád; ndi díí éí doo bikʼididííʼáał da, shiyeʼ. Tʼáá naʼnítin doo ńtʼę́ę́ʼ, éí éí naa niilyáá ńtʼę́ę́ʼ."
                },
                {
                    "number": 5,
                    "text": "Doo hanii nił bééhózin da, shiyeʼ, díí éí Bóhólníihii yijoołá; aooʼ, tsʼídá ałtso bąąhági ádaatʼéii biláahdi joodláii átʼé tʼáá hazhóʼó diné jiiłhéehgo éí doodago Iiʼsizį́ Diyinii da yóó azhdiʼáahgo tʼéiyá bitisgi átʼé?"
                },
                {
                    "number": 6,
                    "text": "Jó áko, łah Iiʼsizį́ Diyinii nihiiʼ hólǫ́ǫ ńtʼę́ęʼgo áádóó yóó adooʼą́ągo, dóó tʼáá nihił bééhózingo yóó adooʼą́ągo, jó, díí bąąhági átʼéii łaʼ éí éí doo bee ańdiʼdootʼáłígíí átʼé; aooʼ, dóó háíshį́į́ diyinkʼehgo tʼáá aaníinii dóó Diyin God hólóonii bił bééhózinii diné łaʼ yiyiisxį́įgo, jó éí hańdiʼdootʼáłígíí, éí tʼáá íiyisíí nanitłʼah; aooʼ, ándishní shiyeʼ, áko éí hańdiʼdootʼáłígíí éí tʼáá íiyisíí nanitłʼah."
                },
                {
                    "number": 7,
                    "text": "Dóó kʼad, shiyeʼ, dooládóʼ Diyin God bichʼįʼ beehazʼáanii ayóó átʼéii doo bił asínísiih da dooleeł ńtʼę́ę́ʼ léiʼ nisin. Dooshį́į́ asínísiihígíí baa yáshtiʼ da dooleeł, dóó nitsʼíís dóó niyiʼsizíinii bee bichʼįʼ nahwiisnááʼ dooleeł ńtʼę́ę́ʼ, doo ná yáʼátʼééhgóó."
                },
                {
                    "number": 8,
                    "text": "Jó ndi, naʼayínísiʼígíí tsʼídá doo Diyin God bitsʼąą ńdidííłʼį́įł da, dóó neʼiinaʼ łahgo íinilaago tʼéiyá nihoolzhiizhdi nikʼijįʼ yisdzoh dooleeł."
                },
                {
                    "number": 9,
                    "text": "Kʼad shiyeʼ, neʼiinaʼ łahgo áńdíídlíłę́ę dóó nibąąhági ádaatʼéii nahjįʼ kódíílíłę́ę éí ná nisin, dóó tʼáadoo ninááʼ bee ádá nílį́įgo nanináhí, ndi díí tʼáá ałtso nahjįʼ kónílééh; háálá díí tsʼídá biʼiinilaago tʼéiyá, Diyin God bił hazʼą́ądi tsʼídá doo yidííłbįįł da. O, béénílniih, díí éí tsʼídá doo ánáádeeshníił da diníigo, bee nihoníʼaah."
                },
                {
                    "number": 10,
                    "text": "Dóó ándishní tʼáá ní díí baa nanináhígíí nínaaí bee bił hólneʼ; jó háálá, tʼah ániid naniná, dóó nínaaí iiʼsizį́kʼehgo níká adoojah. Dóó binahatʼaʼ bikʼeh honíłʼį́į doo."
                },
                {
                    "number": 11,
                    "text": "Tʼáadoo leʼé tʼáadoo biniiyéhígíí dóó binaa doo bíniʼ áháyáanii yóó anóóʼááh lágo; chʼį́įdii beʼiiníziinii nijéí ałjiłnii bikééʼ yóó anáánóóʼááh lágo. Jó, O shiyeʼ, tʼáá íiyisíí bąąhági átʼéii Zoram bidineʼé bitah yínílá; háálá baa nisíníyáhígíí dayiiłtsą́ągo shizaad doo dayoodlą́ą da daazlį́į́ʼ."
                },
                {
                    "number": 12,
                    "text": "Dóó kʼad Bóhólníihii BiiʼSizíinii áshiłní: Naʼáłchíní yáʼátʼéehii baa naahkai bidiní, áko doo diné ląʼída dabijéi doochxǫǫłjigo yóó adeidooʼish da; éí bąą, ándishní, shiyeʼ, Diyin God báhádzidígíí binahjįʼ, bąąhági átʼéii baa nanináhígíí niʼ ánílééh,"
                },
                {
                    "number": 13,
                    "text": "Áko nintsékees, dóó neʼadziil, dóó neʼatsxeʼígíí tʼáá átʼé bee Bóhólníihii bichʼįʼ naniná; áko doo łaʼ bąąhági átʼéii biih náádííʼish da; ákondi bichʼįʼ ńdídááh, dóó asínísiihígíí dóó bąąhági átʼéii baa nisíníyáhígíí bee bił náhólneʼ."
                },
                {
                    "number": 14,
                    "text": "Nihookááʼ bikááʼgóó naadeełí dóó tʼáadoo biniiyéhígíí tʼáadoo bíká áńtʼíní; jó háálá, díí ádaatʼéí yíjihgo doo bíighah da."
                },
                {
                    "number": 15,
                    "text": "Dóó kʼad, shiyeʼ, łah tʼah bee nił hodeeshnih nisin díí éí Christ yigháhígíí. Jó, ándishní, bí éí tʼáá aaníí nihookááʼ dineʼé bibąąhági ádaatʼéii nahjįʼ kwíidoolííł; aooʼ, haneʼ yáʼátʼéehii diné yee yisdádookahii yaa halneʼgo doogááł."
                },
                {
                    "number": 16,
                    "text": "Dóó kʼad, shiyeʼ, díí bee naʼnítin doo biniiyé nikʼihodiiniiʼ, díí haneʼ yáʼátʼéehii diné bee bił hólneʼ, doo bintsékees bíniʼ hashtʼedeidoolííł biniiyé; éí doodago yisdáʼiildééh yaa hidookah, áko baʼáłchíní bintsékees hashtʼedeidoolííł áko níyáago saad deididootsʼį́į́ł biniiyé."
                },
                {
                    "number": 17,
                    "text": "Dóó kʼad haadaníłtsogo níniʼ ndiniishtłóóh díí bee nił hashneʼígíí. Jó, haalá yitʼéego díí ádahodooníłígíí tʼáá bítséedi bééhózin lá nínízingo baa ntsíníkees. Jó, ándishní, daʼ kʼad iiná Diyin God bił nílínígíísh tʼáá ákótʼéego bił nílį́į doo níyáago?"
                },
                {
                    "number": 18,
                    "text": "Daʼ díísh tʼáá íiyisíí á nináʼílyáajįʼ nahatʼá díí diné bił ííshją́ą́ ádoolnííł dóó náásgóó badaʼáłchíní danilį́į dooleełígíí ałdóʼ bił ííshją́ą́ ádoolnííł nínízin?"
                },
                {
                    "number": 19,
                    "text": "Daʼ Bóhólníihii yá naalʼaʼii haneʼ yáʼádaatʼéehii doo nanitłʼahgo kʼad yee nihił halneʼígi átʼéhígíísh nahaʼáłchínídóʼ yee yił hodoolnih, éí doodago níyáádóó yíwohjįʼ?"
                }
            ]
        },
        "/study/scriptures/bofm/alma/40": {
            "uri": "/study/scriptures/bofm/alma/40",
            "title": "Alma 40",
            "data_type": "chapter",
            "chapter_name": "Wóltaʼii 40",
            "chapter_summary": [
                "Christ diné tʼáá ałtso náádidoojahgo íidoolííł—Yáʼádaatʼéehii daninéego iiʼsizíinii bikéyah paradise hoolyéégóó ahakááh dóó bąąhági ádaatʼéii éí tłʼóoʼdi chahałheeł bił hazʼą́ądi nááʼdiijeehjįʼ yibaʼ naháaztą́ą dooleeł—Tʼáá ałtsoní nááʼdiijeehdi tʼáá átʼéhę́ę dóó hadaałtʼéego hashtʼéédadoolnííł. Díí éí tʼah doo Jesus biʼdichíhę́ędą́ą́ʼ 74 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Kʼad shiyeʼ, tʼáadoo leʼé łaʼ tʼah bee nił nááhodeeshnih; háálá daneeznánígíí náádidoojahígíí éí baa níniʼgo baa ákonisin."
                },
                {
                    "number": 2,
                    "text": "Jó, ándishní, nááʼdiijeeh éí adin—éí doodago, kótʼáo ááłdishní, díí kʼad atsʼíískʼeh iinánígíí éí doo hoolʼáágóó hináago yiih ńdoodáał da, díí atsʼíís dííłdzidígíí éí doo hoolʼáágóó hólǫ́ǫgo yiih ńdoodáał da—Christ níyáádóó índa."
                },
                {
                    "number": 3,
                    "text": "Jó, bí éí daneeznánígíí nááhiiʼnáago íidoolííł. Jó ndi, shiyeʼ, nááʼdiijeeh éí tʼah doo baa hoolzhíish da. Kʼad, Diyin God tʼéiyá bił bééhózinii łaʼ nił ííshją́ą́ áshłééh; ákótʼée ndi, tʼóó ahayóí Diyin God tʼéiyá bił bééhózin, tʼáá aaníinii hólǫ́ dóó baa áháyą́, diné éí doo bił bééhóziní da. Ndi łaʼ Diyin God tʼáá íiyisíí binabídéełkidígíí nił ííshją́ą́ áshłééh—díí éí nááʼdiijeeh bídéétʼiʼ."
                },
                {
                    "number": 4,
                    "text": "Jó, tʼáá ałtso daneeznánígíí náádidoojah baa hoolzhíishgo bá nihootʼą́. Kʼad díí beidoołkáłígíí doo bił bééhóziní da; ndi Diyin God éí nihootʼánígíí bił bééhózin."
                },
                {
                    "number": 5,
                    "text": "Kʼad, tʼááłáʼí góne, éí doodago naaki góneʼ, éí doodago tááʼ góneʼ daatsʼí, diné náádidoojahígíí, éí doo bíhólníih da, háálá Diyin God éí tʼáá ałtsoní bił bééhózin; dóó tʼóó ákóhodooníłígíí shił bééhózingo éí shił tʼáá áko—diné tʼáá ałtso anoonééłdę́ę́ʼ náádidoojahígíí bee nihootʼą́."
                },
                {
                    "number": 6,
                    "text": "Kʼad anoonééł dóó nááʼdiijeeh bitaʼgi hazʼą́ągo biniiyéii hólǫ́ǫ dooleeł."
                },
                {
                    "number": 7,
                    "text": "Dóó kʼad ándishní diné bitsʼíís dóó biyiʼsizíiniishąʼ éí haitʼįįh anoonééł dóó nááʼdiijeeh bitaʼgi?"
                },
                {
                    "number": 8,
                    "text": "Kʼad tʼááłáhádi daatsʼí diné náádidoojahgo bee nihootʼą́ągo éí doo bíhólníih da; háálá doo tʼáá ahąąh dazhninée da, díí éí doo bíhólníih da; tʼáá ałtso oolkiłígíí éí Diyin God tʼááłaʼajį́ bił nahalin, dóó diné tʼéiyá oolkiłígíí yikʼehgo naaghá."
                },
                {
                    "number": 9,
                    "text": "Éí bąą, diné tʼáá ałtso daneeznánę́ę náádidoojahgo bee bá nihootʼą́; dóó anoonééł dóó nááʼdiijeeh bitaʼgi éí hazʼą́. Dóó kʼad, díí hazʼánígi, diné bitsʼíís dóó biyiʼsizíinii lá haitʼįįh nisingo tʼáá íiyisíí Bóhólníihii binabídéełkid; dóó díí éí shił bééhoozin."
                },
                {
                    "number": 10,
                    "text": "Dóó baa hodoolzhish diné tʼáá ałtso náádidoojah, índa bił béédahodoozįįł éí Diyin God diné bá nihootʼánígíí tʼáá íídą́ą́ʼ bił bééhózinígíí."
                },
                {
                    "number": 11,
                    "text": "Kʼad, éí anoonééł dóó nááʼdiijeeh bitaʼgi diné bitsʼíís dóó biyiʼsizíinii haitʼįįhígíí baa hashneʼ—Jó, diyin yá naalʼaʼii shił ííshją́ą́ áyiilaa, diné tʼáá ałtso biiʼsizíinii, tʼáá atsʼíís yiiʼ haagháhí, aooʼ, diné tʼáá ałtso biiʼsizíinii, łaʼ shį́į́ yáʼádaatʼééh dóó doo yáʼádaatʼéeh da ndi, hooghangóó anáhákááh Diyin God iiná baa yiizláhígíí yichʼįʼ anáhákááh."
                },
                {
                    "number": 12,
                    "text": "Dóó índa baa hodoolzhish, yáʼátʼéehgo iiná ádayiilaa yę́ę biiʼsizíinii éí ił hózhǫ́ hazʼą́ągi doogááł, éí paradise hoolyé, hááʼáyį́įhgo hazʼą́, hodeezyeelgo hazʼą́, ákweʼé bichʼįʼ ndahwiiʼnánę́ę dóó tʼáá ałtso bidaʼdiiłʼáhą́ą dóó yikʼee yínííł ndaakai yę́ę, yitsʼą́ą́dóó háádadoolyįh."
                },
                {
                    "number": 13,
                    "text": "Dóó índa baa hodoolzhish, éí doo yáʼátʼéehgo dahinánę́ę biiʼsizíinii, aooʼ, diné doo yáʼádajíshónę́ę—jó háálá, éí azhą́ áłtsʼíísí ndi doo Bóhólníihii biiʼSizíinii bił dahólǫ́ǫ da; jó háálá, doo yáʼáshóoniikʼeh ndaʼanishii ńdeidiilá yáʼátʼéehii éí ndagaʼ; éí bąą chʼį́įdii beʼiiníziinii biiʼsizíinii éí biih ahaaskai, dóó bighan ádaahoolaa—dóó díí éí tłʼóóʼgóó chahałheeł biyiʼ góneʼ ahoʼdínóolkał; éí cha hááʼáádóó, dóó ayóó íitsʼaʼgo daʼacha, dóó awooʼ ahídazhdikʼaash dooleeł, dóó díí éí tʼáá bí bibąąhági ádaatʼéii biniinaa, díí éí chʼį́įdii beʼiiníziinii dahałnaah dóó ndahalóozgo."
                },
                {
                    "number": 14,
                    "text": "Kʼad díigi átʼáo doo yáʼádaatʼéehii bitsʼíís dóó biyiʼsizíinii bił nahazʼą́ą dooleeł, aooʼ, chahałheeł éí yiiʼ dahólǫ́, dóó tʼóó bił ádahayóígo, Diyin God bá háchįʼ bikʼee bił dahóyéeʼgo yíká dadéezʼį́į́ʼ; ákótʼáo díí bił nahazʼą́ą dooleeł, áádóó kéyah hózhǫ́ǫdi tʼáá ákótʼéego deíkáahii éí bił hazʼą́ągo, nááʼdiijeehjįʼ ahodoolzhish."
                },
                {
                    "number": 15,
                    "text": "Kʼad, łaʼ atsʼíís dóó ayiʼsizíinii hózhǫ́ǫdi dahólǫ́ dóó náánáłaʼ éí doo yáʼáhootʼéehdi dahólǫ́, tʼah doo nááʼdiijeehgóó, éí áłtsé náázhdiijeehígíí átʼé danízin. Aooʼ, tʼáá shį́į́ aaníí nááʼdiijeeh bee yídóojiiłii átʼé, iiʼsizíinii éí doodago atsʼíís dóó ayiʼsizíinii ił hózhǫ́ǫjįʼ éí doodago doo ił hózhǫ́ǫ́jígo bidaʼiiłníhígíí, saad bee shił hóóneʼígíí bikʼehgo."
                },
                {
                    "number": 16,
                    "text": "Jó áádóó, ánáádooʼniid, áłtsé nááʼdiijeehígíí hólǫ́, tʼáá ałtso hiná ńtʼę́ʼígíí, dóó kʼad hinánígíí dóó dahináa dooleełígíí éí náádidoojahgo, ńléí Christ daaztsą́ dóó náádiidzáajįʼ."
                },
                {
                    "number": 17,
                    "text": "Kʼad, díí áłtsé nááʼdiijeeh, haʼníigo baa haneʼígíí, éí doo éí atsʼíís dóó ayiʼsizį́įjįʼ índa doo ił hózhǫ́ǫjįʼ éí doo áháʼníi da. Kótʼéego baa ntsídoohkees lágo."
                },
                {
                    "number": 18,
                    "text": "Jó, Ndagaʼ, nihidishní; ndi díí éí áháʼní, Adam bił hoolzhish dóó wóshdę́ę́ʼ Christ náádiidzáajįʼ, diné biiʼsizíinii bitsʼíís yił ahiih náheeskaigo óolyé."
                },
                {
                    "number": 19,
                    "text": "Kʼad, díí iiʼnaazíinii dóó atsʼíís baa hóóneʼígíí daatsʼí tʼáá ałtso tʼáá hooshchʼįʼ náádidoojah, diné doo yáʼátʼéehii dóó diné yáʼátʼéehii, éí doo ádíshníi da; bíniʼdii ndi, tʼáá ałtso éí náádidoojah dishní; éí doodago kótʼéegodóʼ, Christ náádiidzáhígíí bikééʼdę́ę́ʼ daneeznánígíí náádiijeehígíí tʼáá bítséedi díí náádidoojah."
                },
                {
                    "number": 20,
                    "text": "Kʼad, shiyeʼ, doo éí Christ náádiidzáadi díí náádidoojah dishníi da; jó ndi, shí baa ntséskeesígíí éí kótʼé díí, yáʼátʼéehgo dahináanii, biiʼsizíinii dóó bitsʼíís ahiih náhidookah, Christ náádiidzáadi, dóó yáʼąąshgóó nádzáago."
                },
                {
                    "number": 21,
                    "text": "Ndi náádiidzáadi daatsʼí éí doodago bikééʼdę́ę́ʼ, éí doo ádíshníi da; ndi kóníłtsogo éí baa hashneʼ, anoonééł dóó atsʼíís bee nááʼdiijeehjįʼ bitaʼgi hazʼą́, atsʼíís dóó iiʼsizíinii ił hózhǫ́ éí doodago doo ił hózhǫ́ǫdi hólǫ́ dooleeł Diyin God daneeznánígíí náádidoojahgo yee nihoníʼą́ąjįʼ, dóó ahiih náhidookah, iiʼnaazíinii dóó atsʼíís, dóó Diyin God bidááhdóó ndahidoodlóós, dóó binaanishę́ę bikʼehgo bá ndahodiyootʼááł."
                },
                {
                    "number": 22,
                    "text": "Aooʼ, díí binahjįʼ tʼáá ałtso tʼáadoo leʼé Diyin God yá dahalneʼii yee dahaadzíʼę́ę nínáádahidoolyééł."
                },
                {
                    "number": 23,
                    "text": "Iiʼsizíinii atsʼíís bee háádidoolnííł, dóó atsʼíís iiʼsizíinii bee háádidoolnííł; aooʼ, tʼáá ałtso ałtsʼádaazʼaʼí dóó ahadaditʼánígíí atsʼíís bee háádidoolnííł; aooʼ, azhą́ atsiighá ndi doo łaʼ yóó adoodił da; ndi tʼáá ałtso tsʼídá nizhónígo háádadidooʼnííł."
                },
                {
                    "number": 24,
                    "text": "Dóó kʼad, shiyeʼ, díí éí nááʼdiijeeʼ daaníigo Diyin God yá dahalneʼę́ę yee dahaadzíʼę́ę átʼé—"
                },
                {
                    "number": 25,
                    "text": "Dóó índa diné yáʼátʼéehgo dahináanii Diyin God bił hazʼą́ądi bitsʼádaʼdeezdíin doo."
                },
                {
                    "number": 26,
                    "text": "Jó ndi, anoonééł tʼóó baaʼihgo bąąhági ádajítʼéhę́ę hakʼíidooldoh, háálá tʼáá ałtso yáʼátʼéehii yitsʼą́ą́jígo ádin ndahaleeh; háálá bąąhági átʼéii hąąh dahólǫ́, dóó bąąhági átʼéii bąąh hólónígíí éí doo łaʼ Diyin God bił hazʼą́ą góneʼ yah adoogáał da; ndi éí nahjįʼ kódaalneʼ, dóó éí binaanish éí doodago bindaʼanish ádayiilaa yę́ę tʼáá éí bineestʼąʼ bichʼįʼ kódadoolnííł, éí éí doo yáʼáshóonii ńtʼę́ę́ʼ; dóó tsʼídá bitłʼáahdi baaʼih yę́ę díchʼíiʼgo dazhdoodlį́į́ł."
                }
            ]
        },
        "/study/scriptures/bofm/alma/41": {
            "uri": "/study/scriptures/bofm/alma/41",
            "title": "Alma 41",
            "data_type": "chapter",
            "chapter_name": "Wóltaʼii 41",
            "chapter_summary": [
                "Nááʼdiijeehdi diné hoolʼáágóó ił hózhǫ́ǫjįʼ éí doodago hoolʼáágóó achʼįʼ nahwiiʼnáajįʼ yichʼįʼ nááhididoojah—Doo yáʼátʼéehii éí tsʼídá doo ił hózhǫ́ bitsʼą́ą́dę́ę́ʼ ńdidoolyéeł da—Diné atsʼíís tʼéiyá yikʼehgo dahináanii doo Diyin God bił dahólǫ́ǫgo nahasdzáan yikáaʼgi ndaakai—Tʼáá ałtso diné nááʼdiijeehdi nahasdzáán bikáaʼgi bitsʼíisgi ánoolninę́ę dóó átʼéhę́ę bee háádidoolnííł. Díí éí tʼah doo Jesus biʼdichíhę́ędą́ą́ʼ 74 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad, shiyeʼ, díí náádidoojahígíí bídéétʼiʼgo baa hóóneʼę́ę łaʼ baa hanáádeesdzih; jó háálá, diné łaʼ Diyin God bizaad ánínígíí ndeizgiz, dóó díí biniinaa yóó aheeskai. Dóó ni ałdóʼ díí tʼáá íiyisíí baa ntsíníkeesgo baa ákonisin. Jó ndi, díí bee nił hodeeshnih."
                },
                {
                    "number": 2,
                    "text": "Ándishní, shiyeʼ, nááʼdiijeehgo hootʼáłígíí éí Diyin God bitʼáá ákogi átʼéego hootʼáłígíí éí tsʼídá yee hazʼą́; háálá éí tsʼídá bee hazʼą́ díí tʼáá ałtsoní tʼáá ádaatʼéhę́ęgi átʼéego háádadidoolníłígíí. Jó, díí bee hazʼą́ dóó tʼáá ákótʼé, Christ binááʼdiijeeh dóó bibee adziilii bikʼehgo, diné biiʼsizíinii éí bitsʼíís bee háádidoolnííł, dóó tʼáá ałtso atsʼíís bee hadítʼéhę́ę bee háádidoolnííł."
                },
                {
                    "number": 3,
                    "text": "Dóó diné binaanish bikʼehgo bá ndahwiidootʼáłígíí éí bee hazʼą́ Diyin God tʼáá ákogi átʼéego bohootʼááłjí; dóó binaanish díí iiná biyiʼ yáʼátʼéehgo, dóó bijéí biyiʼdóó yáʼátʼéehii deinízingo, áko éí ałdóʼ, níiníłką́ągo, yáʼátʼéehii biyiʼjįʼ kóńdoolnííł."
                },
                {
                    "number": 4,
                    "text": "Dóó binaanish doo yáʼátʼééhgóó éí doo yáʼátʼéehii ádayiilaaígíí bikʼehgo doo yáʼátʼéehigi bił ádahodoonííł. Éí bąą, tʼáá ałtsoní tʼáá átʼéhę́ęgi átʼéego hashtʼéédadoolnííł, tʼáá ałtsoní hadadítʼéhę́ęgi átʼéego—daninéhę́ę éí doo daninée da dooleeł, dadííłdzidę́ę éí doo dadííłdzidgo áńdadoolnííł—hoolʼáágóó ił hózhóonii yichʼįʼ ńdidoojah dóó Diyin God bił hazʼą́ądi deidoołbįįł, éí doodago hoolʼáágóó doo ił hózhǫ́ǫdi chʼį́įdii beʼiiníziinii bił hazʼą́ądi deidoołbįįł, łaʼ yáʼátʼééh, łahjigo éí doo yáʼátʼéehii."
                },
                {
                    "number": 5,
                    "text": "Łaʼ ił hózhǫ́ǫ́jígo náádidoodááł ił hózhóonii yinízinígíí bikʼehgo, éí doodago yáʼátʼééhjígo yáʼátʼéehii yinízinígíí bikʼehgo; dóó łaʼ doo yáʼátʼééhjígo náádidoodááł doo yáʼátʼéehii yinízinígíí bikʼehgo; háálá éí diné doo yáʼátʼéehii ííłʼį́įgo áyósingo beʼiinaʼ áyiilaago áko índa chahóółhéelgo doo yáʼátʼéehii yidoołbįįł."
                },
                {
                    "number": 6,
                    "text": "Dóó łahjigo ałdóʼ tʼáá ákótʼé. Bibąąhági ádaatʼéii áyiilaahą́ą yaa náʼoozkango dóó beʼiinaʼ łahgo ánáyiidlaago, dóó tʼáá ákótʼéego honítʼiʼjí yinízingo ałtso iiná áyiilaajįʼ, áko índa éí yáʼátʼéehgo honítʼiʼígíí yidoołbįįł."
                },
                {
                    "number": 7,
                    "text": "Diné díigi ádaatʼéii éí Bóhólníihii yá nináʼnídlá; aooʼ, díí éí bitsʼádooʼnił, chahałheełdę́ę́ʼ doo ninítʼiʼii bitsʼą́ą́dóó yisdádootʼish; dóó ákótʼáo łaʼ naazį́ nááná łaʼ éí naaʼandééh; jó háálá, tʼáá bí ádá ndahwiitʼaah, yáʼátʼéhígíí éí doodago doo yáʼátʼéhígíí deinízinígíí bikʼehgo."
                },
                {
                    "number": 8,
                    "text": "Kʼad, Diyin God bibeehazʼáanii yee haadzíiʼii éí doo łahgo ánálnéeh da; éí bąą, tʼáá íídą́ą́ʼ hashtʼeelyaa tʼáá háiida éí atiin yikááʼ yigáłígíí éí yisdádoogáałgo."
                },
                {
                    "number": 9,
                    "text": "Jó dóó kʼad, shiyeʼ, tʼáá łáhádi ákónáánáóʼneʼ lágo niDiyin God łahdóó binaʼnitin, kʼíinítiʼgo bąąhági íínídzaa."
                },
                {
                    "number": 10,
                    "text": "Díí nááʼdiijeeh baa hóóneʼígíí biniinaa, tʼáadoo bąąhági átʼéii ił hózhǫ́ǫjįʼ hazʼą́ąjįʼ náádidoojah danohsin. Jó, ánihidishní, doo yáʼátʼéehii éí tsʼídá doo ił hózhǫ́ bitsʼą́ą́dę́ę́ʼ ńdidoolyéeł da."
                },
                {
                    "number": 11,
                    "text": "Dóó kʼad, shiyeʼ, tʼáá ałtso diné éí tʼah doo yisdánáʼníiłgo bił nahazʼánígíí, éí doodago ádíshní, anoonééł bídadéétʼiʼgo bił nahazʼą́, éí éí tsʼídá tʼáá íiyisíí doo yáʼátʼéehii biiʼ dahojílǫ́ dóó bąąhági átʼéii dahótąʼ; éí éí díí nahasdzáán bikáaʼgi Diyin God tʼáá gééd, dóó Diyin God yitsʼą́ą́jí deeskai; éí bąą, ił hózhǫ́ǫ yítsʼą́ąji deeskai."
                },
                {
                    "number": 12,
                    "text": "Jó dóó kʼad, nááʼdiijeeh haʼnínígíí daatsʼí tʼáadoo leʼé doo yisdáhaaʼnííłgóó bił hazʼą́ągo bitsʼą́ą́jígo náánáłaʼ hazʼą́ą́jí ádoolnííł, éí doodago kʼad átʼéhígíí daatsʼí bitsʼą́ąjigo átʼéhígíí bił hazʼą́ągo ádoolnííł?"
                },
                {
                    "number": 13,
                    "text": "O, shiyeʼ, díí éí doo ákótʼée da; ákondi saad nááʼdiijeeh haʼnínígíí éí tʼáá átʼéhę́ęgi átʼéego háádadilneʼ, doo yáʼáshǫ́hę́ę tʼahdii doo yáʼáshǫ́ǫ́góó dooleeł, éí doodago atsʼíískʼehgo ntsékeesę́ę tʼahdii atsʼíískʼehgo ntsékees, éí doodago chʼį́įdii beʼiiníziinii nahalinę́ę tʼahdii chʼį́įdii beʼiiníziinii nahalin dooleeł—yáʼátʼéehii tʼahdii yáʼátʼééh dooleeł; tʼáá ákogi átʼéii yę́ę tʼahdii tʼáá ákogi átʼéii dooleeł; tʼáá ákogi átʼáo yę́ę tʼahdii tʼáá ákogi átʼáo dooleeł; ajoobaʼą́ą tʼahdii ajoobaʼ dooleeł."
                },
                {
                    "number": 14,
                    "text": "Éí bąą, shiyeʼ, tʼáá ałtso diné baa jiiníbaʼ dooleeł; tʼáá ákogi átʼéego bił ndanilnish, tʼáá ákogi átʼééjígo nihojíʼaah, dóó áłahjįʼ yáʼátʼéehii baa naniná; dóó díí tʼáá ałtso áníłʼį́įgo áko yidííłbįįłígíí naa doolyééł; aooʼ, ajoobaʼ naa nínáádoolyééł, dóó tʼáá ákogi átʼéego ntsáhákees naa nínáádoolyééł; dóó yáʼátʼééhjígo ntsáhákees naa nínáádoolyééł; dóó yáʼátʼéehii nichʼįʼ nidoolyééł."
                },
                {
                    "number": 15,
                    "text": "Háálá haitʼáo hinínánę́ę éí nichʼįʼ kóńdoolnííł, bee hadínítʼé ńdíídleeł; éí bąą, saad nááʼdiijeeh éí tʼóó yíwohdi bąąhági átʼéii yaa naagháhí yee bikʼijįʼ ńdoodleeł, dóó tsʼídá doo bíká ańdoolwoł da."
                }
            ]
        },
        "/study/scriptures/bofm/alma/42": {
            "uri": "/study/scriptures/bofm/alma/42",
            "title": "Alma 42",
            "data_type": "chapter",
            "chapter_name": "Wóltaʼii 42",
            "chapter_summary": [
                "Nahasdzáán bikááʼ iiná éí diné nahóʼnítaahgo bee hooʼaʼ éí diné beʼiinaʼ łahgo áńdeidoodlííł dóó Diyin God yá naalnish doo biniiyé hooʼaʼ—Asiihgo Adáátłizhígíí bitsʼą́ą́dóó atsʼíís dóó ayiʼsizíiniikʼeh anoonééł diné bikʼéstiʼ silį́į́ʼ—Ánináʼílyáí éí iiná łahgo ánááʼnííł biníkáá ʼ góneʼ hólǫ́—Diyin God tʼáá bí nihookááʼ dineʼé bibąąhági átʼéii yá yikʼé nináʼnídlá—Ajoobaʼ éí beʼiinaʼ łahgo áńdeidléhígíí bá—Tʼáá ałtso éí Diyin God beʼánihwiitʼaah hodadiitʼiʼ dooleeł—Ajoobaʼ éí Jesus Christ bąąhági átʼéii yikʼé Nináʼnídláhígíí binahjįʼ hazlį́į́ʼ—Tʼáá aaníí beʼiinaʼ łahgo áńdayiidlaaígíí tʼéiyá yisdádookah. Díí éí tʼah doo Jesus biʼdichíhę́ędą́ą́ʼ 74 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad, shiyeʼ, tʼáadoo leʼé tʼahdii łaʼ baa níniʼ siʼą́ nisin, éí éí doo bikʼiʼdiitįįh da—éí éí Diyin God tʼáá ákogi átʼáo bibee ánihwiitʼaahą́ą bąąhági átʼíinii atíbidiʼdilnéhígíí; háálá doo ákótʼée da nínízin Diyin God bąąhági átʼíinii achʼįʼ nahwiiʼná góneʼ yeʼiiłníihgo."
                },
                {
                    "number": 2,
                    "text": "Jó kʼad, shiyeʼ, díí bee nił hodeeshnih. Jó háálá, Bóhólníihii Diyin God tsʼídá áłtsé nihimá dóó nihizhéʼé dáʼákʼeh Eden hoolyéédóó yíwohjįʼ yidííniid yę́ędą́ą́ʼ dóó bikʼijįʼ, niʼ bikáaʼgi kʼéé dídléeh dooleeł biniiyé, bitsʼą́ą́dóó ábiʼdiilyaaí—aooʼ, diné yíwohjįʼ yidííniid, dóó dáʼákʼeh Eden hoolyéedi haʼaʼaahjígo, bá naalʼaʼii, dóó bééshhał dookʼą́ąłii tʼáá ałtsojígo kótʼíinii, tsin bee iináanii yaa áhályą́ągo áyiilaa—"
                },
                {
                    "number": 3,
                    "text": "Kʼad, diné Diyin Godgi átʼé silį́į́ʼ, yáʼátʼéehii dóó doo yáʼátʼéehii bił bééhózin; dóó bílaʼ yee dah didoolnih, tsin bee iináanii yąąh adooyį́į́ł, dóó yiyíyą́ąʼgo dóó hoolʼáágóó hiná dooleełgo, nízingo Bóhólníihii Diyin God bá naalʼaʼii dóó bééshhał dookʼą́ąłii ákweʼé niinínil, áko doo tsin bineestʼąʼ yidooyį́įł da biniiyé—"
                },
                {
                    "number": 4,
                    "text": "Dóó ákótʼáo nihił béédahózin, nihookááʼ dineʼé beʼiinaʼ łahgo áńdeidoodlííł biniiyé bá hooʼaʼ, aooʼ, nahóʼnítaah biniiyé bá hooʼaʼ, diné beʼiinaʼ łahgo áńdeidoodlííł dóó Diyin God yá ndaalnish doo biniiyé bá hooʼaʼ."
                },
                {
                    "number": 5,
                    "text": "Jó áko, Adam tʼáá íídą́ą́ʼ dah diilniiʼ, dóó tsin bee iináanii bineestʼąʼ łaʼ yiyíyą́ąʼgo, hoolʼáágóó hiná dooleeł ńtʼę́ę́ʼ, Diyin God bizaad bikʼehgo, beʼiinaʼ łahgo ánéidoodlíiłgi doo bá hazʼą́ą́góó; aooʼ, dóó ałdóʼ Diyin God bizaad éí doo ílį́į da silį́į́ʼ dooleeł ńtʼę́ę́ʼ, dóó ayóó átʼáo yisdánáʼiildéehgo nahatʼá yę́ę niʼkólyaa doo ńtʼę́ę́ʼ."
                },
                {
                    "number": 6,
                    "text": "Jó ndi, Diyin God diné tʼáá ałtso dínóonéełgo yee nihoníʼą́—éí bąą, tsin bee iináanii doo bá bíighahgóó ályaaígíí biniinaa ałdóʼ nahasdzáán bikáaʼgi dínóonéełgo ályaa—dóó diné éí hoolʼáágóó yóó eekai dooleeł, aooʼ, nihookááʼ dineʼé adah hineezdee daazlį́į́ʼ."
                },
                {
                    "number": 7,
                    "text": "Dóó kʼad, díí bitsʼą́ą́dóó daohʼį́ tsʼídá áłtsé nihimá dóó nihizhéʼé atsʼíís dóó iiʼsizíiniikʼehgo Bóhólníihii bitsʼą́ą́dóó tʼáá sáhí áhoʼdiilyaa; dóó ákótʼáo nihił bééhózingo tʼáá bí yinízinígíí yikʼehgo naaʼaash silį́į́ʼ."
                },
                {
                    "number": 8,
                    "text": "Jó kʼad, diné díí atsʼíískʼehgo doo nínéégóó ályaago éí doo ákótʼée da, háálá díí éí ayóó átʼáo ił hózhǫ́ǫ́jí hootʼáłígíí yidoołchxǫǫł."
                },
                {
                    "number": 9,
                    "text": "Éí bąą, atsʼíís dóó ayiʼsizíinii éí tsʼídá doo dadootsaał da ńtʼę́ę́ʼ, dóó diné asiihgo adáátłizhígíí biniinaa nihookááʼ diné tʼáá ałtso atsʼíís dóó iiʼsizíiniikʼehgo daniné silį́į́ʼ, éí éiyá, Bóhólníihii hólǫ́ǫ doo nahjįʼ kóbiʼdiilyaa, díí biniinaa nihookááʼ dineʼé biiʼsizíinii díí anoonééłdę́ę́ʼ shónéidootʼeełgo bee hooʼaʼ."
                },
                {
                    "number": 10,
                    "text": "Éí bąą, atsʼíís, dóó atsʼíís yinízinii, dóó chʼį́įdii beʼiiníziiniikʼeh, naaldeeh silį́į́ʼ, díí nabíʼnítaah bee hooʼaʼą́ą éí biiʼ hashtʼeʼádaʼdílnéehgo biniiyé hazʼą́ silį́į́ʼ; éí hashtʼehodiʼnééh biniiyé hooʼaʼ."
                },
                {
                    "number": 11,
                    "text": "Dóó kʼad béénílniih, shiyeʼ, díí diné bá nináʼílyáago hootʼáłígíí doo hólǫ́ǫgo, (tʼóó hónízahjįʼ díí doo hólǫ́ǫ́góó baa ntsáhákeesgo) tʼáá ádin néheleehé biiʼ naazíinii doo bił dahózhǫ́ǫ da dooleeł, Bóhólníihii bitsʼą́ą́dóó tʼáá sahdii áhoʼdiilyaa."
                },
                {
                    "number": 12,
                    "text": "Dóó kʼad, díí bąąhági átʼéii biiʼooldéʼígíí biyiʼdę́ę́ʼ nihookááʼ dineʼé bee shónéidootʼeełígíí ádin ńtʼę́ę́ʼ, éí nihookááʼ dineʼé tʼáá bí yee ádá dahoołʼaʼ háálá doo akʼeh dahółʼínígíí biniinaa;"
                },
                {
                    "number": 13,
                    "text": "Éí bąą, tʼáá ákogi átʼáo ánihwiitʼaah bikʼehgo, á nináʼílyáago hootʼáłígíí tsʼídá doo ndoolnish da, tʼáá hazhóʼó nihookááʼ dineʼé beʼiinaʼ łahgo áńdayiidlaago tʼéiyá díí nabíʼnítaah bił hazʼą́ góneʼ, aooʼ, díí hashtʼehodílnééh biniiyé hooʼaʼ góneʼ; háálá díí doo kótʼéego, ajoobaʼ doo ndoolnish da tʼóó tʼáá ákogi átʼáo ánihwiitʼaah binaanish yidoołchxǫǫł. Kʼad tʼáá ákogi átʼáo ánihwiitʼaah éí doo doolchxǫǫł da; díí kótʼéego éí, Diyin God doo Diyin God nilį́į da dooleeł."
                },
                {
                    "number": 14,
                    "text": "Dóó ákótʼáo diné tʼáá ałtso adaheezhtłizh dóó tʼáá ákogi átʼáo ánihwiitʼaah bílákʼejiʼaah silį́į́ʼ; áko Diyin God tʼáá ákogi átʼáo bibee ánihwiitʼaahii, éí hoolʼáágóó bichʼįʼ hadáʼdidoolkał."
                },
                {
                    "number": 15,
                    "text": "Dóó kʼad, ajoobaʼgo nahatʼá éí doo ndoolnish da tʼáá hazhóʼó bąąhági átʼéii bikʼé nináʼílyáago tʼéiyá; éí bąą Diyin God tʼáá bí nihookááʼ dineʼé bibąąhági ádaatʼéii yikʼé nináʼnídlá, ajoobaʼgo nahatʼá ndoolnish biniiyé, tʼáá ákogi átʼáo ánihwiitʼaah yinízinígíí bíniʼ biʼdoolnííł biniiyé, áko Diyin God éí haałtʼéego, tʼáá ákogi átʼéego Diyin God nilį́į doo biniiyé, dóó ałdóʼ Diyin God ajoobaʼgo nilį́į doo biniiyé."
                },
                {
                    "number": 16,
                    "text": "Kʼad, iiná łahgo ánálnééh éí doo diné bichʼįʼ kódoolníił da tʼáá hazhóʼó bee atídoolníiłii hólǫ́ǫgo tʼéiyá, éí iiʼsizíinii hoolʼáádę́ę́ʼ hólónígi átʼáo hólǫ́, hózhǫ́ǫ́jí hootʼáłígíí bitsʼą́ąjigo hólǫ́ǫgo átʼé, éí ałdóʼ iiʼsizíinii hoolʼáádę́ę́ʼ hólónígi átʼáo hólǫ́."
                },
                {
                    "number": 17,
                    "text": "Kʼad, haash yitʼáo diné beʼiinaʼ łahgo ánéidoodlííł tʼáá hazhóʼó asiihgo tʼéiyá? Haash yitʼáo adoosih beehazʼáanii doo hólǫ́ǫ́góó? Haash yitʼáo éí beehazʼáanii hólǫ́ǫ dooleeł tʼáá hazhóʼó atíʼálʼį́ bee nináʼílyéii bąąh hólǫ́ǫgo tʼéiyá?"
                },
                {
                    "number": 18,
                    "text": "Kʼad, atíʼálʼį́ bee nináʼílyéego bee nihootʼą́, dóó beehazʼáanii tʼáá ákogi átʼéii niilyá, éí nihookááʼ dineʼé asiihgo yínííł nízingo áyiiłʼįįh."
                },
                {
                    "number": 19,
                    "text": "Kʼad, beehazʼáanii tʼáadoo niilyáago—diné iisxį́įgo bídóʼ bidiʼyoolyééł doo haʼníígóó—daʼ diné łaʼ séłhį́įgo dashiyółhééł lágoósh nízingo naaldzid dooleeł?"
                },
                {
                    "number": 20,
                    "text": "Dóó ałdóʼ, niʼiilzííh doo beehazʼáanii łaʼ doo bikʼijįʼ niilyáago diné niʼiilzííh doo yéédaaldzid da dooleeł."
                },
                {
                    "number": 21,
                    "text": "Dóó tʼáadoo beehazʼáanii niilyáago, ákoshąʼ diné ndaʼiisíihgo díí tʼáá ákogi átʼéego nahwiiʼaahiishąʼ haadoonííł, éí doodago ajoobaʼ bee nináʼílyéiishąʼ haadoonííł, háálá díí éí doo diné bídéétʼiʼ da dooleeł?"
                },
                {
                    "number": 22,
                    "text": "Ndi beehazʼáanii éí niilyá, dóó atíʼálʼį́ bee nináʼílyéego ályaa, dóó diné bidaʼiinaʼ łahgo áńdeidleʼígíí binahjįʼ baa ńdaʼdítʼáahgo ályaa; éí éí iiná łahgo áńdayiidlaaígíí, ajoobaʼ neidiyiilé; doo kótʼéego éí, tʼáá ákogo nihwiiʼaahii diné dayiisił doo dóó beehazʼáanii bikʼijįʼ kódaalneʼ, dóó beehazʼáanii bikʼehgo atíʼáłʼįįh; díí doo kótʼéégóó, éí tʼáá ákogo nihwiiʼaahii binaanish doochxǫǫł, dóó Diyin God éí doo Diyin God nilį́į da dooleeł."
                },
                {
                    "number": 23,
                    "text": "Ndi Diyin God éí hólǫ́, dóó beʼiinaʼ łahgo ánáyiidlaaí ajoobaʼ bíká eelwod, dóó ajoobaʼ éí bąąhági átʼéii bikʼé nináʼílyáhígíí bitsʼą́ą́dóó hazlį́į́ʼ; dóó bąąhági átʼéii bikʼé nináʼílyáhígíí bee daneeznánę́ę náádidoojahgo áyiilaa; dóó daneeznánę́ę náádiijeehgo Diyin God bił hazʼą́ góneʼ yił yah anáhidookah; dóó ákótʼáo bił hazʼą́ądi nínáhidookah, dóó yindaashnish yę́ę bikʼehgo bá ndahodootʼááł, tʼáá ákogo nihwiiʼaahii bibeehazʼáanii bikʼehgo."
                },
                {
                    "number": 24,
                    "text": "Jó háálá, tʼáá ákogo nihwiiʼaahii ałtso bíniʼ beʼelʼį́, dóó ajoobaʼ ałdóʼ tʼáá ałtso bíhígíí yidoołtsoł; dóó ákótʼáo, tʼáá aaníigo beʼiinaʼ łahgo áńdayiidlaaígíí tʼéiyá yisdádookah."
                },
                {
                    "number": 25,
                    "text": "Haʼátʼíí, daʼ ákoósh ajoobaʼ tʼáá ákogo nihwiiʼaahii binaanish nahjįʼ kwíidoolííł nínízin? Ándishní, Ndagaʼ; azhą́ áłtsʼíísí ndi. Díí kótʼéego éí, Diyin God doo Diyin God nilį́į da dooleeł."
                },
                {
                    "number": 26,
                    "text": "Dóó ákótʼáo Diyin God beʼayóó átʼéii dóó hoolʼáágóó dabiniiyéii łaʼ deílé, éí nahasdzáán álnéhę́ędą́ą́ʼ hashtʼedaalyaa yę́ę. Dóó ákótʼáo éí bikʼehgo diné yisdáhákááh dóó bá nináʼílyé silį́į́ʼ, dóó łaʼ ałdóʼ bił yóó ádahalneʼ dóó tiʼdahooníihgo ádaalneʼ."
                },
                {
                    "number": 27,
                    "text": "Éí bąą, O shiyeʼ, tʼáá háiida níyáshį́į́ tʼáá jííkʼe iiná bitsʼą́ą́dóó tó yidoodlį́į́ł; dóó tʼáá háiida doo deeshááł da nízinígíí ałdóʼ doo bíʼnílchéeh da; ndi ayííłką́ągo áyiilaahą́ą ałtso bee háádidoolnííł."
                },
                {
                    "number": 28,
                    "text": "Bąąhági átʼéii baa naashá nízingo, dóó tʼáadoo beʼiinaʼ łahgo ánáyiidlaago abiyiííłką́ągo, jó, bąąhági ábidiʼdoolnííł, Diyin God haahodiidlaaígíí bikʼehgo."
                },
                {
                    "number": 29,
                    "text": "Dóó kʼad, shiyeʼ, díí tʼáadoo baa níniʼí dooleeł, niʼiyísíhígíí tʼéiyá bíniʼ niʼdiiłʼá, éí niʼdiiłʼáhígíí binahjįʼ neʼiinaʼ łahgo áńdíídlííł."
                },
                {
                    "number": 30,
                    "text": "O shiyeʼ, Diyin God bitʼáá ákogo nihwiiʼaahii tʼáadoo nahjįʼ kóníłʼiní dooleełę́ę nisin. Diyin God bitʼáá ákogo nihwiiʼaahii ádin nínízinígíí bąą, tʼáadoo niʼiyísíhígíí tʼáá áko níníziní azhą́ áłtsʼíísí ndi; ndi éí bíniʼ Diyin God tʼáá ákogi átʼáo bibee ánihwiiʼaahii, dóó beʼajoobaʼii, dóó bibee haʼólníh nijéí yiiʼ naalnish; dóó bíniʼ díí hojoobaʼ áhwiinidzin niʼjįʼ ntsińdígoh."
                },
                {
                    "number": 31,
                    "text": "Dóó kʼad, O shiyeʼ, díí diné Diyin God bizaad bee nanítin doo biniiyé Diyin God nikʼidiilniiʼ. Dóó kʼad, shiyeʼ, yínááł, saad tʼáá aaníigo dóó hojoobaʼ áhwiinidzingo baa hólneʼ, áko ninahjįʼ diné beʼiinaʼ łahgo áńdeidoodlííł, áko ayóó átʼáo ajoobaʼgo hootʼáałii dabiidoołtsoł. Dóó saad bee haasdzíʼígíí bikʼehgo Diyin God bíniʼ néididooʼááł. Amen."
                }
            ]
        },
        "/study/scriptures/bofm/hel/13": {
            "uri": "/study/scriptures/bofm/hel/13",
            "title": "Helaman 13",
            "data_type": "chapter",
            "chapter_name": "Wóltaʼii 13",
            "chapter_summary": [
                "Samuel Laman bidineʼé nilíinii Nephi bidineʼé náásgóó ádooldįįłígíí tʼáá hazhóʼó beʼiinaʼ łahgo áńdayiidlaago tʼéiyá yaa halneʼ—Bí dóó binaalyeʼé bikʼijįʼ haʼoodzííʼ—Diyin God yá dahalneʼii doo deiniizį́įʼ da dóó tsé yee ndeistseed, dóó níłchʼi bidaʼiiníziinii bináztʼiʼ dóó bąąhági átʼéii biyiʼ ił hózhóonii hadeinitá. Díí tʼah doo Jesus biʼdichíhę́ędą́ą́ʼ 6 yihahą́ądą́ą́ʼ nahalzhiishgo ádahóótʼįįd."
            ],
            "book_title": "Helaman Binaaltsoos",
            "verses": [
                {
                    "number": 1,
                    "text": "Dóó kʼad tseebídiin dóó baʼaan hastą́ą́ yihahgo, Nephi bidineʼé tʼahdii bąąhági átʼéii yaa naakai, aooʼ tsʼídá yéigo bąąhági átʼéii yee yildah, áko Laman bidineʼé éí Diyin God bibeehazʼáanii tʼáá íiyisíí yikʼeh dahółʼį́, Moses bibeehazʼáanii bikʼehgo."
                },
                {
                    "number": 2,
                    "text": "Áádóó éí yihahígíí biyiʼ hastiin Samuel wolyéii léiʼ, Laman bidineʼé nilį́įgo, Zarahemlagi níyá, dóó diné neidíníitą́ą́ʼ. Áádóó naʼnitingo, ląʼída yiską́, niheʼiinaʼ łahgo áńdaahdlééh níigo diné yee neineeztą́ą́ʼ, dóó chʼídayiisxan, dóó tsʼídá kʼad bikéyahgo ńdeesdzáago."
                },
                {
                    "number": 3,
                    "text": "Jó ndi, Bóhólníihii bichʼįʼ haadzíiʼgo binééʼ yidiitsʼaʼ, nátʼą́ą́ʼ ńdíídááł bidííniid, dóó nijéí biyiʼdi nił hodoonihígíí náasdi ádaatʼéii diné bee bił hodíílnih."
                },
                {
                    "number": 4,
                    "text": "Áádóó kintah yah adoogáałgo bichʼįʼ bá hóchįʼ; éí bąą tsé kin ndashijaaʼgóó binázʼáhą́ą yikááʼ haasnaʼ, dóó bílaʼ yee yichʼįʼ dadiilniiʼ dóó iinééʼ ayóo íitsʼaʼgo yichʼįʼ hadoolghaazh, dóó Bóhólníihii náasjįʼ ádahodooníiłii bijéí yiih yiléhígíí diné yee yił hoolneʼ."
                },
                {
                    "number": 5,
                    "text": "Dóó kwíyidííniid: Jó, shí, Samuel, Laman bidineʼé nishłį́, dóó Bóhólníihii bizaad shijéí yiih yiléhígíí bee yáshtiʼ; jó áko díí shijéí yiih yiyííláago diné bee bichʼįʼ haasdziih tʼáá ákogo nihwiiʼaahii bibééshhał díí diné kʼadę́ę bikʼiʼdasitą́; dóó tʼáadoo dį́įʼdi neeznádiin náháhí díí diné tʼáá ákogo nihwiiʼaahii bibééshhał bikʼi ndookǫs."
                },
                {
                    "number": 6,
                    "text": "Aooʼ, tsʼídá ląʼí diné ndootsiłgo éí bibaʼ sitą́, dóó tʼáá aaníí díí diné éí bikʼiidooldoh, dóó tsʼídá tʼáadoo bee yisdáhóótʼiʼí da dooleeł tʼáá hazhóʼó iiná łahgo hazhóʼó ánályaago dóó Bóhólníihii Jesus Christ yoodlą́ągo tʼéiyá yisdáhóótʼiʼ, éí tʼáá aaníí nihookááʼ doogááł, dóó ląʼída tʼáadoo leʼé yikʼee tiʼhwiidoonih dóó bidineʼé bá bidiʼyoolyééł."
                },
                {
                    "number": 7,
                    "text": "Jó áádóó, Bóhólníihii yá naalʼaʼii yee shił hoolneʼ, dóó haneʼ yáʼátʼéehii sheinílá. Jó áádóó, nihichʼįʼ ashiʼdoolʼaʼ áko bee nihił hodeeshnih ałdóʼ biniiyé, áko haneʼ yáʼátʼéehii nihí dooleeł; ákondi doo dashinoozį́įʼ da."
                },
                {
                    "number": 8,
                    "text": "Éí bąą, ákótʼáo Bóhólníihii ání: Nephi bidineʼé bijéí dantłʼizígíí biniinaa, tʼáá hazhóʼó beʼiinaʼ łahgo áńdayiidlaago tʼéiyá doo shizaad bitsʼáńdideeshʼáał da, dóó shiiʼSizíinii nátʼą́ą́ʼ kóńdeeshdlííł, dóó doo tʼóó bá deeshnih da dooleeł, dóó bikʼisóó danilíinii bikʼijįʼ kódeeshłííł."
                },
                {
                    "number": 9,
                    "text": "Dóó doo dį́įʼdi neeznádiin ńdoohah da áko ałtso ndahodiʼdootsił; aooʼ, bééshhał dóó dichin dóó naałniihii bee atídahodeeshłííł."
                },
                {
                    "number": 10,
                    "text": "Aooʼ, tʼáá íiyisíí hachʼįʼ shá háchįʼgo hataadeeshaał, dóó niheʼenaʼí, dį́įʼdi są́ náʼoogą́ą́ʼgóó biyiʼ, łaʼ ałtso ásooʼdįįdgo deidoołtsééł; dóó tʼáá aaníí áhodoonííł tʼáá hazhóʼó niheʼiinaʼ łahgo ándaahdléehgo tʼéiyá, ní Bóhólníihii; dóó dį́įʼdi są́ náʼoogą́ąʼdi nootʼį́łígíí éí ałtso ndanihidoołtsił."
                },
                {
                    "number": 11,
                    "text": "Ndi niheʼiinaʼ łahgo ádaoohłaago dóó Bóhólníihii nihiDiyin God bichʼįʼ kóńdaoohdzaago shá háchįʼígíí nihitsʼą́ąjįʼ kódeeshłííł, ní Bóhólníihii; aooʼ, Bóhólníihii ání, beʼiinaʼ łahgo áńdayiidlaaígíí dóó shichʼįʼ kódaadzaaʼígíí éí bikʼihojídlíi dooleeł, ndi tʼáadoo beʼiinaʼ łahgo ádayiilaaígíí éí doo bá yáʼádaatʼéeh da dooleeł."
                },
                {
                    "number": 12,
                    "text": "Aooʼ, yíi díí ayóó átʼáo kintah Zarahemla atídoolnííł; jó áko, tʼáá ákótʼéego ákweʼé dahinánígíí biniinaa éí doo doolchxǫǫł da; aooʼ, díí ayóó átʼáo kintahígíí atídoolnííł, háálá shił bééhózin, ní Bóhólníihii, atisgo ánéelą́ąʼgo, aooʼ, díí ayóó átʼáo kintahdóó ndi, doo dashidiiztsʼą́ąʼ da dadooleeł, ní Bóhólníihii."
                },
                {
                    "number": 13,
                    "text": "Ndi beʼiinaʼ łahgo áńdayiidlaaígíí éí bikʼijideeshdliił, éí doo atídeeshłíił da. Jó ndi díí kintah ayóó átʼéii biyiʼ łaʼ tʼáá ákótʼéego ndaakaígíí bąą, jó, yáʼąąshdę́ę́ʼ kǫʼ ádadidoonał dóó bee adideeshkʼą́ą́ł."
                },
                {
                    "number": 14,
                    "text": "Jó ndi, tʼáá ákótʼéego dahinánígíí biniinaa doo yighą́ąʼ da. Jó ndi, Bóhólníihii ání, bichʼįʼ éí hoolzhish, yáʼátʼéehgo dahináanii chʼídahisoohłtłʼíidgo, índa bąąhági átʼéii bee dasinoołtsʼą́ągo nihididoogą́łígíí baa hoolzhíish dooleeł; aooʼ, díí kintah hóyéeʼgi siʼą́ą dooleeł, háálá doo yáʼátʼéehii dóó tsʼídá aláahdi dajoodláhígíí biyiʼ hólónígíí biniinaa."
                },
                {
                    "number": 15,
                    "text": "Aooʼ, kintah Gideon hóyééʼ bił hwiidooʼaał, doo yáʼátʼéehii dóó tsʼídá aláahdi dajoodláhígíí biyiʼ hólónígíí biniinaa."
                },
                {
                    "number": 16,
                    "text": "Aooʼ, tʼáá ałtso díí Nephi bidineʼé bikéyah bikáaʼgo kin hadaalʼáhígíí hóyéeʼgo bił nahazʼą́ą dooleeł, doo yáʼátʼéehii dóó aláahdi dajoodláhígíí biyiʼ dahólónígíí biniinaa."
                },
                {
                    "number": 17,
                    "text": "Jó áádóó, Tʼáá ałtsoní bee Bóhólníihii ání, díí kéyah bikʼijįʼ haʼdoodzih, díí kéyah bikáaʼgi baa naʼaldeehígíí biniinaa, aooʼ, doo yáʼátʼéehii dóó dajoodláhígíí yaa naaskaiígíí biniinaa."
                },
                {
                    "number": 18,
                    "text": "Dóó baa hodoolzhish, ní Tʼáá ałtsoní bee Bóhólníihii, aooʼ, nihiDiyin God tʼáá aaníí dóó ayóó átʼéii, tʼáá háíshį́į́ daʼílíinii nahasdzáán biyiʼ néideesʼį́įʼgo chʼééh haidínóotaał, kéyah ayóó átʼáo bikʼijįʼ haʼoodzíʼígíí biniinaa, tʼáá hazhóʼó diné tʼáá ákótʼéego naagháii dóó Bóhólníihii díí baa áhólyą́ níigo néideesʼį́įʼgo tʼéiyá."
                },
                {
                    "number": 19,
                    "text": "Háálá shí éí íinisin, ní Bóhólníihii, binaadeeł daʼílíinii bíniʼ ńdeidiłʼįįh dóó bíniʼ baa áhólyą́ dashiłní; dóó doo binaadeeł daʼílíinii tʼáadoo shidaʼíłníhí ńdeidiłʼįįhii bikʼijįʼ hadeesdzih; dóó doo łaʼ binaadeeł daʼílíinii shił ńdeididoołʼį́įł da tʼáá hazhóʼó yáʼátʼéehgo dahináanii tʼéiyá; dóó doo binaadeeł daʼílíinii shił néideesʼį́ʼígíí, éí bikʼijįʼ haʼdoodzih, binaadeełii ałdóʼ, dóó doo łaʼ baa ńdoodił da háálá kéyah éí bikʼijįʼ haʼoodzííʼ."
                },
                {
                    "number": 20,
                    "text": "Dóó baa hodoolzhish binaadeeł daʼílíinii ńdeidiłʼįįhgo, naadeełii tʼéí bíniʼ danilį́įgo biniinaa, dóó naadeełii tʼéí bíniʼ ádayiilaaígíí biniinaa, binaadeełí ńdeididoołʼį́į́ł anaʼí yitsʼą́ąjįʼ ńdadínóodzołgo; háálá doo shichʼįʼ ńdeidiłʼįįhígíí biniinaa, bí dóó binaadeełii daʼílíinii bikʼijįʼ haasdzííʼ; áadi yoołkáałgo bichʼįʼ ndahwiidiʼyooʼnaał, ní Bóhólníihii."
                },
                {
                    "number": 21,
                    "text": "Jó nihí, díí ayóó átʼáo kintahdóó nohłínígíí, shizaad bikʼeh dahonołʼį́ ; aooʼ, Bóhólníihii bizaad yee yáłtiʼígíí deísínóołtsʼą́ą́ʼ; jó háálá, nihinaadeełii daʼílíinii biniinaa nihikʼijįʼ haʼoodzííʼ ní, dóó tʼáá éí tʼéí bidánoołníigo biniinaa nihinaadeełii daʼílíinii ałdóʼ bikʼijįʼ haʼoodzííʼ, dóó doo éí nihainíláhígíí bizaad dadoohtsʼaʼ da."
                },
                {
                    "number": 22,
                    "text": "Bóhólníihii nihiDiyin God tʼáadoo leʼé yee nihikʼihojisdliʼígíí doo béédaohłniih da, ndi nihinaadeełii daʼílíinii éí áłahjįʼ béédaohłniih, doo éí Bóhólníihii Diyin God bichʼįʼ baa ahééh danohsin da; aooʼ, Bóhólníihii éí doo deidísin da, ndi tʼóó báhádzidgo ádaa dadzódlí, dóó ádaa dahaʼniih, nitsʼą́ąjįʼ ádaʼdólzin, oolchʼį́į́d, á háchįʼ, ákánaatʼá, akʼijįʼ daʼídlį́, dóó naʼatsxeed, dóó tʼáá ałtso bąąhági ádaatʼéii yiiʼ deeskai."
                },
                {
                    "number": 23,
                    "text": "Háálá díí biniinaa Bóhólníihii Diyin God kéyah bikʼijįʼ haʼoodzíiʼgo yee hoołʼaʼ, dóó nihinaadeełii daʼílíinii ałdóʼ ákóyiilaa, dóó díí nihibąąhági ádaatʼéii biniinaa."
                },
                {
                    "number": 24,
                    "text": "Aooʼ, yíi díí diné yee bił hólǫ́, háálá áajįʼ ahoolzhiizh, Diyin God yá dahalneʼii chʼídahinoołkaadgo, dóó tʼóó bá ndahohłtʼiʼgo, dóó tsé bee ńdanoołneʼgo, dóó ndaałtseedgo, dóó tʼáá ahayóí ałʼąą átʼáo bąąhági ádaatʼéii bikʼijįʼ ádaołʼį́įgo, ałkʼidą́ą́ʼ diné ádáádzaa yę́ęgi átʼáo."
                },
                {
                    "number": 25,
                    "text": "Dóó kʼad yádaałtiʼgo, kódadohní: Danihizhéʼé dahinánę́ędą́ą́ʼ dahiniiʼnáago, Diyin God yá dahalneʼii doo ndasiiltseed da ńtʼę́ę́ʼ; doo éí tsé bee ńdasíníilneʼ da doo ńtʼę́ę́ʼ, dóó doo chʼídahiniilkaad da doo ńtʼę́ę́ʼ."
                },
                {
                    "number": 26,
                    "text": "Jó nihí biláahgo ádanohtʼé; háálá Bóhólníihii tʼáá aaníí hináago, Diyin God yá halneʼii łaʼ nihitah níyáago dóó Bóhólníihii bizaad yee nihił ahoʼniilneʼgo, éí daʼsoosihígíí dóó nihibąąhági ádaatʼéii yaa halneʼgo, éí bichʼįʼ nihá dahachįʼ doo, dóó chʼídadínóohłchééł dóó ałʼąą átʼáo nabidiʼdooltsiłígíí hadanohtá; jó, Diyin God bá halneʼii tʼóó átʼéhígíí átʼé, dóó niʼiisiihii, dóó chʼį́įdii beʼiiníziinii bitsʼą́ą́dę́ę́ʼ yigááł dadidoohniił, nihinaanishígíí doo yáʼádaashónígíí biniinaa."
                },
                {
                    "number": 27,
                    "text": "Jó ndi, diné łaʼ nihitah níyáago dóó kóníigo: Díí baa naahkai, doo éí bąąhági átʼéii da; éídóʼ baa ndaahkai dóó doo éí tiʼdahwiidoohnih da; aooʼ, ádidooniił: Tʼáá nihí nohsinígíí bikʼeh dahinohná; aooʼ, danohłį́įgo danohsinígíí baa ndaahkai, dóó tʼáá ałtso tʼáá nihí danohsinígíí baa ndaahkai—áko diné łaʼ kóníigo nihitah níyáago, wóshdę́ę́ʼ dabididoohniił, dóó Diyin God yá halneʼí nilį́ dadohníi doo."
                },
                {
                    "number": 28,
                    "text": "Aooʼ, baa dahohniih dooleeł, dóó nihinaadeełii baa dadohnił; nihibéésh óola, dóó nihibéésh łigai baa dadohnił, dóó ééʼ daʼílíinii bee hadadidoohłííł; dóó tʼáá ádzaagóó nihaa haʼniihígíí biniinaa, dóó tʼáá ałtsogo hózhǫ́ǫgo nahazʼą́ níigo, índa éí doo nihił átʼéhégo baa ntsídidoohkos."
                },
                {
                    "number": 29,
                    "text": "O nihí bąąhági ádanohtʼéii dóó yáʼátʼéehgo iináanii doo danohsinii; diné daastłʼisii dóó doo bikʼos daniłdzilii, haa nízahjįʼ lá Bóhólníihii tʼóó nihinééłʼį́įʼgo yił átʼée dooleeł? Aooʼ, haa nízahjįʼ shąʼ doo ádahalyáanii dóó doo daʼooʼíinii ndanihiʼeesh dooleeł? Aooʼ, haa nízahjįʼ éí adinídíín doo danohsingo chahałheeł deiyínóhtąʼ dooleeł?"
                },
                {
                    "number": 30,
                    "text": "Aooʼ, jó, Bóhólníihii éí tʼáá íídą́ą́ʼ nihichʼįʼ bá hóóchįįd; jó, nihibąąhági ádaatʼéii biniinaa nihikéyah yikʼijįʼ haadzííʼ."
                },
                {
                    "number": 31,
                    "text": "Jó áádóó, nihinaadeełii daʼílíinii yikʼijįʼ hadoodzihígíí bichʼįʼ hoolzhish, áko éí bídéeltǫʼ dadooleeł, áko chʼééh daoohłtsʼóod dooleeł; dóó nihaa dahojoobáʼígíí dasoolį́įʼgo chʼééh deinohtąʼ dooleeł."
                },
                {
                    "number": 32,
                    "text": "Dóó nihaa dahojoobáʼígíí dasoolį́įʼgo Bóhólníihii tʼáá íiyisíí bichʼįʼ sodadołzin dooleeł; dóó nihisodadizin tʼáadoo biniiyéhé da dooleeł, háálá nanihidooltsiłii éí tʼáá íídą́ą́ʼ nihikʼííldoh, dóó nahidiʼdooltsiłígíí ałdóʼ tʼáá aaníí; dóó índa áadi daoocha dóó dadohłwosh dooleeł, ní Tʼáá ałtsoní bee Bóhólníihii. Dóó índa yínííł bee ádadohníi dooleeł, kódadohníigo:"
                },
                {
                    "number": 33,
                    "text": "O dooládóʼ sheʼiinaʼ łahgo íishłaagoshąʼ ńtʼę́ę́ʼ, dóó doo Diyin God yá dahalneʼii ndaséłtseedgoshąʼ ńtʼę́ę́ʼ, dóó doo tsé bee niséłtseedgoshąʼ ńtʼę́ę́ʼ, dóó doo chʼíniníłchą́ąʼgoshąʼ ńtʼę́ę́ʼ. Aooʼ, áadi ádadohníi dooleeł: O Bóhólníihii nihiDiyin God béédeiilniih dooleeł ńtʼę́ę́ʼ lá naadeełii daʼílíinii nihaa yiiléhę́ędą́ą́ʼ, dóó índa doo éí bídéeltǫʼ daazlį́įʼgo áko doo yóó adahiiʼníił da doo ńtʼę́ę́ʼ; jó áko, nihinaadeełii daʼílíinii éí nihitsʼádahaasdeel."
                },
                {
                    "number": 34,
                    "text": "Jó, bee naʼanishí ákǫ́ǫ́ niilyéehgo biiłkáhí ádin łeh; jó áádóó, daʼahiʼniigą́ą́ʼ bijį́įdi nihibééshhał nihigaʼnilgo chʼééh hadadíníitaał łeh."
                },
                {
                    "number": 35,
                    "text": "Aooʼ, nihinaadeełii daʼílíinii ńdadiilʼįįhgo dóó nihitsʼą́ą́ʼ doo bééhoyoozįįh da, kéyah bikʼijįʼ haʼoodzíʼígíí biniinaa."
                },
                {
                    "number": 36,
                    "text": "O Bóhólníihii bizaad nihichʼįʼ kólyaa yę́ędą́ą́ʼ niheʼiinaʼ łahgo áńdadiilnííł ńtʼę́ę́ʼ lá; jó áko kéyah éí bikʼijįʼ haʼoodzííʼ, dóó tʼáá ałtsoní bídéeltǫʼ daazlį́į́ʼ, dóó chʼééh deiiltsood."
                },
                {
                    "number": 37,
                    "text": "Jó, chʼį́įdii danilíinii nihinásʼá, aooʼ, nihitsʼíís dóó nihiyiʼsizíinii éí ndahodeeshtsił nízinígíí yidoołchxǫǫł bá ndaalʼaʼii nihinásʼá. Jó, nihibąąhági átʼéii éí tʼóó ahayóí. O Bóhólníihii, daʼ doósh bíighah da ná háchįʼígíí nihitsʼą́ąjįʼ kónánídléehgo? Áajįʼ ahoolzhiizhgo nihizaad kódaatʼée dooleeł."
                },
                {
                    "number": 38,
                    "text": "Jó ndi, nanihiʼdinitaahgo bá hooʼaʼ yę́ę kʼad biláahgo ahoolzhiizh; nihitah nohsingo biyiʼ yisdádooháłę́ę ałtso ayííłką́ kʼad éí hoolʼáágóó doo bíighah da silį́į́ʼ, dóó atínihidíʼdoolníłígíí éí kʼad tʼáá aaníí; aooʼ, háálá tʼáadoo leʼé tsʼídá doo bikʼídooháałii bíká ádaahtʼį́įgo nihiníłką́; dóó nihí chʼééh ił hózhǫ́ bíká ádaahtʼįįd bąąhági átʼéii biyiʼ, éí éí ayóó átʼáo Hoolʼáágóó Ataaʼ bitsʼą́ą́dę́ʼígíí bitsʼą́ąjįʼ átʼéii átʼé."
                },
                {
                    "number": 39,
                    "text": "O nihí diné díí kéyahdóó nohłíinii, shizaad dadidoohtsʼį́łę́ę! Dóó Bóhólníihii bá háchįʼ nihitsʼą́ąjįʼ kódoolníłę́ę nisingo sodiszin, dóó niheʼiinaʼ łahgo áńdadoohdlíłę́ę dóó yisdádahidookahą́ą nisin."
                }
            ]
        },
        "/study/scriptures/bofm/hel/14": {
            "uri": "/study/scriptures/bofm/hel/14",
            "title": "Helaman 14",
            "data_type": "chapter",
            "chapter_name": "Wóltaʼii 14",
            "chapter_summary": [
                "Samuel náasdi tłʼéeʼgo adinídíín dooleełígíí dóó Christ yizhchį́įgo sǫʼ ániidígíí łaʼ hadoogáłígíí yaa hoolneʼ—Christ éí diné atsʼíís dóó iiʼsizíiniikʼehgo anoonééł yá nináʼnídlá—Daaztsą́ągo ádahodooníłígíí bee ééhózinígíí éí tágí jį́įgo chahałheeł dooleeł, tsé nihidoodlał dóó nahasdzáán biyiʼ yéigo dáh honoochał dooleeł. Díí tʼah doo Jesus biʼdichíhę́ędą́ą́ʼ 6 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Áádóó kʼad nááná Samuel, Laman bidineʼé nilíinii, ląʼígo náásgóó ádahodooníłígíí yaa nááhoolneʼ éí éí doo bikááʼ náájiyóozóóh átʼéii da."
                },
                {
                    "number": 2,
                    "text": "Jó áádóó, iiłní: Jó, bee ééhózinii łaʼ nihił ííshją́ą́ áshłééh; ashdlaʼ nináádoohah, jó áádóó, Diyin God biyeʼ doogááł tʼáá ałtso bízhiʼ dayoodlánígíí shónéidoołtʼééł."
                },
                {
                    "number": 3,
                    "text": "Jó áádóó, díí bee ééhózinii nihił ííshją́ą́ ádeeshłííł áadi níyáago; jó áko, yádiłhił biyiʼ ayóó bitsʼádaʼdeezdíin dooleeł, áko índa díí tłʼééʼ yigháahgo doo chahodoołhił da, áko índa diné bichʼįʼgo éí tʼóó jį́ dooleeł."
                },
                {
                    "number": 4,
                    "text": "Éí bąą, łaʼ ajį́ dóó łaʼ atłʼééʼ dóó łaʼajį́ adooleeł, áko átʼáo tʼááłaʼajíní dooleeł dóó tłʼéʼę́ę éí ádin dooleeł nahalin; dóó díí éí bee ééhózinii nihichʼįʼ kólyaii átʼée dooleeł; jóhonaaʼéí hanádááh dóó anádaahgo nihił bééhózin dooleeł; éí bąą tʼáá aaníí bił béédahózin dooleeł naaki jį́ dóó łaʼ atłʼééʼ áhóótʼįįdígíí; ákótʼée ndi łaʼ atłʼééʼ éí doo chahodoołhił da; dóó yiską́ bidiʼdoochíiłgo bitłʼééʼ kódoonííł."
                },
                {
                    "number": 5,
                    "text": "Jó áádóó, sǫʼ ániidígíí łaʼ hadoogááł, éí sǫʼ tsʼídá tʼah doo daoohłtséhígíí; dóó díí ałdóʼ bee ééhózinii hádasídóoʼį́įʼ dooleeł."
                },
                {
                    "number": 6,
                    "text": "Jó áádóó díí éí doo ałtso da, tʼóó ahayóí ałʼąą átʼéego bee éédahózinii dóó ayóó ádaatʼéii yá biyiʼ."
                },
                {
                    "number": 7,
                    "text": "Áádóó tʼáá ánółtso bee nihiyaa hodiʼdoolyis, dóó nihił ayóó ádahodoonííł, áko niʼjįʼ adínóodah."
                },
                {
                    "number": 8,
                    "text": "Áádóó tʼáá háíshį́į́ Diyin God biyeʼ yoosdląądígíí, éí hoolʼáágóó iiná baa doolyééł."
                },
                {
                    "number": 9,
                    "text": "Jó áádóó, ákótʼéego Bóhólníihii kóshiłníigo, bá naalʼaʼii yee shił dahaneʼgo, baa díínááł dóó díí bee bił hodíílnih shidííniid; aooʼ, díí tʼáadoo leʼé náásgóó ádahodooníłígíí baa hodíílnih shidííniid; aooʼ, kóshidííniid: Yéigo hodiitsʼaʼgo díí diné, niheʼiinaʼ łahgo áńdaahdlééh dóó Bóhólníihii doogáłígíí bibaʼ hashtʼeʼádadółnééh bididííniił shidííniid."
                },
                {
                    "number": 10,
                    "text": "Dóó kʼad, Laman bidineʼé nishłínígíí biniinaa, dóó Bóhólníihii saad yee shił hoolneʼígíí bee nihichʼįʼ haasdzííʼ, dóó bikeʼeshchʼíiʼgo nihikʼijįʼ haadzíʼígíí biniinaa, shichʼįʼ nihá dahachįʼ dóó dadiyiilyééł dashíínóhʼní, dóó nihitahdóó chʼídashininoołchą́ą́ʼ."
                },
                {
                    "number": 11,
                    "text": "Shizaad dadidoohtsʼį́į́ł, háálá, díí biniiyé díí tsé kinshijaaʼígíí binázʼáhígíí bikááʼ hasisnaʼ, Diyin God bibee ánihwiitʼaahii dadidoohtsʼį́į́ł dóó nihił béédahodoozįįł biniiyé éí bąąhági ádadoohníłígíí biniinaa nihibaʼ, dóó ałdóʼ iiná łahgo áńdaalnéhígíí bídadéétʼiʼígíí nihił béédahodoozįįł biniiyé."
                },
                {
                    "number": 12,
                    "text": "Dóó ałdóʼ díí Jesus Christ, Diyin God biYeʼ, Yáʼąąsh dóó nahasdzáán yiTaaʼ nilíinii, tʼáá ałtsoní hodeeyáádą́ą́ʼ Áyiilaaii doogáłígíí, nihił béédahózin biniiyé; dóó doogáałii bee ééhózinii nihił béédahodoozįįł, ákodashį́į́ bízhiʼ deidoodląął hwiinízingo."
                },
                {
                    "number": 13,
                    "text": "Dóó bízhiʼ deisodlą́ągo éí tʼáá ałtso nihibąąhági átʼéii yóó adadidoohʼááł, áko éí binahjįʼ nihaa ndiʼdootʼááł ádzaaígíí binahjįʼ."
                },
                {
                    "number": 14,
                    "text": "Jó áádóó, nááná, bee ééhózinii łaʼ nihił ííshją́ą́ ánáádeeshdlííł, aooʼ, éí daaztsą́ągo bee ééhózinii doo."
                },
                {
                    "number": 15,
                    "text": "Jó áko, éí tʼáá aaníí dadootsaał áko yisdáʼiildéhígíí hodooleeł; aooʼ, dadootsaałígíí éí bee bá nihootʼáanii dóó nidiniih átʼé, áko daneesnánę́ę náádidoojah biniiyé, áko diné Bóhólníihii bidááhdę́ę́ʼ nihidootʼish."
                },
                {
                    "number": 16,
                    "text": "Aooʼ, jó, díí daaztsánígíí éí binahjįʼ nááʼdiijeeh hazlį́į́ʼ, dóó tʼáá ałtso nihookááʼ dineʼé tsʼídá áłtsé anoonééłdę́ę́ʼ yá nináʼnídlá—éí díí ayiʼsizíiniikʼehgo anoonéłígíí; háálá tʼáá ałtso nihookááʼ dineʼé, Adam asiihgo adáátłizhígíí biniinaa Bóhólníihii hólǫ́ǫjįʼ doo naagháágóó ábiʼdiilyaa, éí atsʼíís dóó iiʼsizíiniikʼehgo, daneezná nahalingo baa ntsáhákees."
                },
                {
                    "number": 17,
                    "text": "Jó ndi, Christ náádiidzáhígíí bee nihookááʼ dineʼé yá nináʼnídlá, áko, tʼáá ałtso nihookááʼ dineʼé, dóó Bóhólníihii bił hazʼą́ góneʼ yah anáhidootʼish."
                },
                {
                    "number": 18,
                    "text": "Aooʼ, diné beʼiinaʼ hazhóʼó ánéidoodlíiłgo bee hooʼaʼ, áko tʼáá háiida beʼiinaʼ łahgo ánáyiidlaaígíí doo hidookał da dóó doo kǫʼ biiʼ hidoolghą́ął da; ndi doo beʼiinaʼ łahgo ánáyiidlaaígíí éí kʼíbidiʼdookał dóó kǫʼ biih hidoolghą́ą́ł; dóó iiʼsizíiniikʼehgo anoonééł bikʼi náánásdláa dooleeł, aooʼ, naaki góneʼ anoonéłígíí, háálá éí tʼáá ałtso tʼáá ákogi ádaatʼéii bitsʼą́ą́dóó nahjįʼ kʼíhidookał."
                },
                {
                    "number": 19,
                    "text": "Éí bąą niheʼiinaʼ łahgo ádaahłééh, niheʼiinaʼ łahgo ádaahłééh, díí nihił bééhózinígíí dóó doo bidaʼołʼį́į́góó biniinaa nihikʼijįʼ yiidooltah, dóó díí naaki góneʼ ánoonéłígíí góneʼ konihiʼdidoonííł."
                },
                {
                    "number": 20,
                    "text": "Jó ndi, nááná łaʼ bee ééhózinii dishnínę́ę, daaztsą́ągo bee ééhózinii, jó, daaztsą́ bijį́įdi jóhonaaʼéí yidoojį́į́ł dóó doo nihikʼi adiníłdíin da dooleeł; dóó ooljééʼ dóó sǫʼ ałdóʼ; dóó díí kéyah bikááʼgóó bee holʼínígíí ádin dooleeł, índa daaztsą́ą́dóó ákótʼée doo, tágí jį́, dóó náádiidzáajįʼ kótʼée dooleeł."
                },
                {
                    "number": 21,
                    "text": "Aooʼ, biʼiiʼsizíinii yiʼníłniiʼgoʼ adadiʼní dóó ndaʼdilchʼilgo ląʼída ahéédaʼdoolkił, dóó nahasdzáán éí nahaʼná dóó ditłid dooleeł; áádóó tsé nahasdzáán bikááʼ hólóonii, nahasdzáán bikáaʼgi dóó biyiʼdi hólóonii, éí éí łaʼ bidziilgo nihił béédahózin, éí doodago kʼasdą́ą́ʼ tʼáá ńtʼę́ę́ʼ łaʼ bidziilgo siʼánígíí, éí nihidootǫǫł."
                },
                {
                    "number": 22,
                    "text": "Aooʼ, éí nihidootǫǫł, dóó dootłʼis dóó nihidoodlał, dóó nahasdzáán bikááʼgóó ádaałtsʼísígo ndadeeztąąd dooleeł kodóó, aooʼ, nahasdzáán bikáaʼgi dóó biyiʼdi."
                },
                {
                    "number": 23,
                    "text": "Jó áádóó, tʼáá íiyisíí níłtsą́ bił dooyoł, dóó ląʼída dził daniʼą́ą́góó deíldzis dooleeł, dóó łaʼ deíldzisę́ęgo dził daniʼá dooleeł, éí doo deeghánígóó yadaaʼáa dooleeł."
                },
                {
                    "number": 24,
                    "text": "Dóó ląʼígo ndaʼastiinę́ę dadoochxǫǫł, dóó ląʼída kin hadaalʼáhą́ą tʼóó ádoodįįł."
                },
                {
                    "number": 25,
                    "text": "Dóó ląʼída jishchááʼ ąą ádadoonííł, dóó ląʼída daneeznánę́ę ńdidoojah; dóó ląʼída Jesus yá naazínígíí daneeznánę́ę dahináago deidoołtsééł."
                },
                {
                    "number": 26,
                    "text": "Jó áádóó, ákótʼéego diyin yá naalʼaʼii shichʼįʼ haadzííʼ; háálá adadiʼní dóó ndaʼdilchʼilgo ląʼí ahéédaʼdoolkił shidííniid."
                },
                {
                    "number": 27,
                    "text": "Dóó kóshidííniid adadiʼní dóó ndaʼdilchʼilgo, dóó níłtsą́ bił níyolgo, áko díí ádahodoonííł, dóó chahałheeł ałtso nahasdzáán bikʼídooltih tʼáá ákótʼéego tágí jį́ adooleeł."
                },
                {
                    "number": 28,
                    "text": "Dóó diyin yá naalʼaʼii kóshidííniid tʼah bilááhágo ląʼída tʼáadoo leʼé deidoołtsééł, díí bee ééhózinii dóó ayóó ádahoodzaaígíí tʼáá ałtso nahasdzáán bikááʼgóó ádahoodzaago binahjįʼ daʼiidoodląął biniiyé, diné tʼáá ałtso tʼáadoo binahjįʼ doo nááʼoodlą́hí da dooleeł biniiyé—"
                },
                {
                    "number": 29,
                    "text": "Dóó tʼáá háíshį́į́ iidoodląął dóó yisdádoogááł éí íiyisíí biniiyé, dóó tʼáá háiida doo oodlánígíí, tʼáá ákogi átʼéii ánihwiitʼaahígíí bikʼehgo bá nihodootʼááł, dóó ałdóʼ doo yáʼátʼééhgóó bá nihootʼą́ągo tʼáá bí éí ádaa ndahastʼą́ą dooleeł."
                },
                {
                    "number": 30,
                    "text": "Dóó kʼad shidineʼé, béédaohłniih, béédaohłniih, tʼáá háiida ádin silį́įʼgo, tʼáá bí áʼdiisxį́į dooleeł; dóó tʼáá háiida bąąhági átʼéii yaa naagháago, tʼáá bí íinízingo yaa naagháa dooleeł; jó háálá, tʼáá nihí nihíhólnííh; tʼáá nihí nohsinígíí íidoolíiłgo nihaa deetʼą́; jó háálá, Diyin God nihił ééhózingo ánihiilaa dóó tʼáá nihí nihíhólníihgo ánihiilaa."
                },
                {
                    "number": 31,
                    "text": "Yáʼátʼééh dóó doo yáʼádaatʼéhígíí nihił bééhózingo ánihiilaa, dóó iiná éí doodago anoonééł tʼáá háiida ńdidoodléełgo nihá áyiilaa; dóó yáʼátʼéehii baa nanináago dóó yáʼátʼéehii bee ánánihidiʼdoolnííł, éí doodago yáʼátʼéehii nánidoolyééł; éí doodago bąąhági átʼéii baa nanináago, dóó éí doo yáʼátʼéehii nánidoolyééł."
                }
            ]
        },
        "/study/scriptures/bofm/hel/15": {
            "uri": "/study/scriptures/bofm/hel/15",
            "title": "Helaman 15",
            "data_type": "chapter",
            "chapter_name": "WÓLTAʼII 15",
            "chapter_summary": [
                "Bóhólníihii Nephi bidineʼé ayóó áyóʼnínígíí biniinaa tiʼhooʼnííh yichʼįʼ kwííłʼį́—Laman bidineʼé éí beʼoodląʼ niłdzilgo dóó doo naalkidgóó dayótąʼ—Bóhólníihii Laman bidineʼé náás yoołkáałdi yaa joobaʼ dooleeł. Díí tʼah doo Jesus biʼdichíhę́ędą́ą́ʼ 6 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dóó kʼad, shikʼisóó ayóí ánihííníshʼníinii, jó, ánihidishní doo niheʼiinaʼ łahgo áńdaahdléehgo éí danihighanę́ęgo bee ádaalyaa yę́ę tʼéiyá naazjaaʼ dooleeł."
                },
                {
                    "number": 2,
                    "text": "Aooʼ, doo niheʼiinaʼ łahgo áńdaahdléehgo, niheʼesdzáán awééʼ yiʼdaʼiiłtʼoʼígíí ayóó átʼéego yiniinaa daachaaígíí hólǫ́ǫ dooleeł; háálá dadínóochą́ąʼgo tʼáadoo yisdáhóótʼiʼ da silį́įʼgo, aooʼ, dóó yíiyá dooleeł awééʼ yił daaltsánígíí áadi, háálá dandaazgo dóó chʼééh dajiltłʼéeh dooleeł; éí bąą, bikʼi chʼízhdoojah dóó tʼáá ákǫ́ǫ́ dadínóonééł."
                },
                {
                    "number": 3,
                    "text": "Aooʼ, díí Nephi bidineʼé dajooyéhígíí hóyéeʼgo ádajitʼée dooleeł tʼáá hazhóʼó hweʼiinaʼ łahgo áńdajiidlaago tʼéiyá, díí tʼáá ałtso bee ééhózinii dóó ayóó ádahoodzaaígíí bichʼįʼ ííshją́ą́ ádaalyaago dayiiłtsą́ągo; jó háálá, Bóhólníihii aláahdi baa ntsékees ńtʼę́ę́ʼ, aooʼ, Nephi bidineʼé ayóó áyóʼní, dóó ałdóʼ tiʼhooʼnííh yichʼįʼ kwííłʼį́į́ ńtʼę́ę́ʼ; aooʼ, bąąhági átʼéii yaa naakai yę́ędą́ą́ʼ tiʼhooʼnííh yichʼįʼ kwííłʼį́į́ ńtʼę́ę́ʼ háálá ayóó áyóʼnínígíí biniinaa."
                },
                {
                    "number": 4,
                    "text": "Jó ndi shidineʼé, Laman bidineʼé áłahjįʼ bąąhági átʼéii yaa naakaigo biniinaa yijoołáá ńtʼę́ę́ʼ, dóó díí dabizhéʼé bibee oʼoolʼįįł doo yáʼádaatʼéhígíí biniinaa. Jó ndi, Nephi bidineʼé ndabinitinígíí binahjįʼ yisdáʼiildéhígíí bił béédahózin; dóó díí biniinaa Bóhólníihii nízaadgóó dahináago áyiilaa."
                },
                {
                    "number": 5,
                    "text": "Dóó nihił béédahózin dooleeł nisin ałnííʼ biláahgo éí diyinkʼehgo ndaakai, dóó hazhóʼó Diyin God yikʼeh naaldeeh, dóó yee hahasdzíʼígíí dóó bibeehazʼáanii dóó yaa ntsékeesígíí Moses bibeehazʼáanii áyiilaa yę́ę yikʼehgo naaldeeh."
                },
                {
                    "number": 6,
                    "text": "Aooʼ, ánihidishní, ałnííʼ biláahgo éí kótʼéego dahiná, dóó yéigo doo chʼééh dadikááhgóó deidilníísh áko nihidineʼé tʼáá ałtso tʼáá aaníinii bił bééhózin danízingo; áko tʼáá ákwíí jį́ daʼoosdląądígíí bihidiikááh."
                },
                {
                    "number": 7,
                    "text": "Jó áádóó, nihił béédahózin, háálá danółʼį́, áko ląʼída tʼáá aaníinii bił béédahózingo, dóó dabizhéʼé bąąhági ádaatʼéii dóó tsʼídá aláahdi dajoodláhígíí ádeiłʼínę́ę bił béédahodoozįįł, dóó Diyin God bizaad woohdlą́ąjįʼ ndabidiitʼéésh, aooʼ, Diyin God yá dahalneʼii dadílzinii náasdi ádahodooníiłii, ńdaháasdzo, Bóhólníihii dayoodlą́ągo ádabiilaaí, dóó binahjįʼ beʼiinaʼ łahgo áńdayiidlaaii, éí oodląʼ dóó iiná łahgo áńdaalneʼii éí ntsáhákees ajéí biyiʼígíí łahgo áńdeidleʼ bijéí łahgo ádayiilaa—"
                },
                {
                    "number": 8,
                    "text": "Éí bąą, ląʼída kótʼáo náhaaskaiígíí, éí nihił béédahózingo dabidziil dóó doo nahjįʼ kódaalneʼ átʼéego daʼoodlą́, dóó binahjįʼ doo naalteʼ danilį́į da."
                },
                {
                    "number": 9,
                    "text": "Dóó nihił béédahózingo bee daʼahijoogáanii yikʼi dahoogeed, dóó nínéídidoodléłígíí yéédaaldzid ákódeiidzaago daʼdiilziih danízingo; aooʼ, bééhózínígo daʼdoosihígíí yéédaaldzid—jó áko anaʼí bikʼi chʼídoojah dóó ndabidoołtsiłgo éí yá nahazʼą́, dóó doo bibééshhał yichʼįʼ dah deididootį́įł da, díí éí Christ dayoodlánígíí biniinaa."
                },
                {
                    "number": 10,
                    "text": "Dóó kʼad, daʼoodlą́ągo éí beʼoodląʼígíí doo bił ndaalkidígíí biniinaa, háálá, diyinkʼehgo bił éédahozįįhgo doo nahjįʼ kóodaaneʼ átʼéhígíí biniinaa, jó, Bóhólníihii bikʼijidoodliił dóó nízaadgóó dahináago íidoolííł, azhą́ bąąhági átʼéii yaa naaskai ndi—"
                },
                {
                    "number": 11,
                    "text": "Aooʼ, azhą́ doo daʼoodlą́ą́góó naaldeeh silį́įʼ ndi Bóhólníihii nízaadgóó dahináago íidoolííł, ńléí danihizhéʼé baa hodoolzhish dadííniid yę́ęjįʼ ahoolzhiizhgo índa, dóó ałdóʼ Diyin yá halneʼii Zenos yaa hoolneʼę́ę, dóó ląʼída Diyin God yá dahalneʼii yaa dahóóneʼę́ę, éí bił haiijééʼ, Laman bidineʼé, tʼáá aaníinii bił ííshją́ą́ áńdoolnííł."
                },
                {
                    "number": 12,
                    "text": "Aooʼ, ánihidishní, akéeʼdi yoołkáłígíí biyiʼ Bóhólníihii yáʼátʼéehii yee nihwiisʼánę́ę, bił haiijééʼ, Laman bidineʼé bichʼįʼ kódoolnííł, dóó azhą́ łą́ągo atíbidiʼdoolnííł ndi, dóó nahasdzáán bikááʼgóó łaʼ ayóigo ndinóolkał ndi, dóó ndibiʼdizhéeh doo ndi, dóó ndazdootsił dóó ałtso taidookah, dóó tʼáadoo yisdáhóótʼiʼ da silį́įʼ ndi, Bóhólníihii éí baa joobaʼ dooleeł."
                },
                {
                    "number": 13,
                    "text": "Dóó díí éí náás ádahodooníiłgo baa haneʼígíí bikʼehgo, éí tʼáá aaníinii bééhózinígíí bichʼįʼ kóńdoolnííł, éí éí bá Nináʼnídláhígíí bił béńdahodoodzįįł, dóó ayóó átʼéii tʼáá aaníí dibé baa áhályáanii, dóó bidibé yitah danilį́į doo."
                },
                {
                    "number": 14,
                    "text": "Éí bąą ánihidishní, bí bá yáʼátʼéeh dooleeł nihí éí tʼáá hazhóʼó niheʼiinaʼ łahgo áńdaahdléehgo tʼéiyá."
                },
                {
                    "number": 15,
                    "text": "Jó háálá, diyinkʼehgo naʼanish ayóó átʼéii nihichʼįʼ kwíilyaaígíí éídóʼ bichʼįʼ kólyaago, aooʼ, dabizhéʼé bibee oʼoolʼįįł biniinaa doo daʼoosdląądígíí, nihił béédahózingo doo éí doo daʼoodlą́ą da náádadoodleeł da ńtʼę́ę́ʼ."
                },
                {
                    "number": 16,
                    "text": "Éí bąą, Bóhólníihii ání: Doo éí ałtso ádeeshdįįł da, ndi shí íínísinígíí bijį́įdi bikʼehgo índa shichʼįʼ nínáhidookah, ní Bóhólníihii."
                },
                {
                    "number": 17,
                    "text": "Jó dóó kʼad, Nephi bidineʼé yaa ntsékeesgo, Bóhólníihii ání: Doo beʼiinaʼ łahgo ánéídléehgo, dóó doo shikʼeh dahółʼį́į́góó, ałtso ndeestsił, ní Bóhólníihii, doo daʼoodlánígíí biniinaa azhą́ bitahgi ląʼída ayóó átʼáo bitahgóó nishishnish ndi; dóó Bóhólníihii hiná bééhózinígíí bikʼehgo díí bidaʼdoolnííł, ní Bóhólníihii."
                }
            ]
        },
        "/study/scriptures/bofm/hel/16": {
            "uri": "/study/scriptures/bofm/hel/16",
            "title": "Helaman 16",
            "data_type": "chapter",
            "chapter_name": "Wóltaʼii 16",
            "chapter_summary": [
                "Nephi bidineʼé Samuel dayoosdląądígíí Nephi tó yee deiyíísį́į́ʼ—Samuel Nephi bidineʼé doo beʼiinaʼ łahgo ádaalyaaii kʼaaʼ dóó tsé chʼééh yee dayiłhé—Łaʼ bijéí deistłʼis, dóó łaʼ éí Diyin God yá ndaalʼaʼii dayiiłtsą́—Doo daʼoodláanii ádaaní Christ yoodlánígíí dóó Jerusalemdi bidiʼdoochíiłgo baa ntsíhodookosígíí doo bíighah da. Díí tʼah doo Jesus biʼdichíhę́ędą́ą́ʼ 6–1 yihahą́ądą́ą́ʼ nahalzhiishgo ádahóótʼįįd."
            ],
            "verses": [
                {
                    "number": 1,
                    "text": "Dó ó kʼad, áádóó ląʼída Samuel, Laman bidineʼé nilínígíí, deidiiztsʼą́ą́ʼ, kin tsé binázʼáhígíí bikááʼdóó yáłtiʼgo. Dóó yee haadzíʼígíí daʼoosdląądígíí Nephi hadeídínéestą́ą́ʼ; dóó yikʼídaaskaigo bąąhági ádaatʼéii yaa naaskai yę́ę yee yił dahoolneʼ dóó ałtso ádaa dahoolneʼ, Bóhólníihii bízhiʼ binahjįʼ tó bee danihidiʼdoolzį́į́ł danízingo."
                },
                {
                    "number": 2,
                    "text": "Ndi ląʼída Samuel bizaad tʼáadoo dayoosdląądę́ę éí bá dahaschįįd; dóó tsé yistłʼinígíí yikááʼ dah sizį́įgo tsé yee dayółneʼ dóó tʼóó ahayóí éí kʼaaʼ yee dayoołtʼoh ńtʼę́ę́ʼ tsé yistłʼinígíí yikááʼ dah sizį́įgo; ndi Bóhólníihii biiʼSizíinii baa áhályą́ą́ ńtʼę́ę́ʼ, áko índa chʼééh tsé yee dayółneʼ dóó kʼaaʼ yee dayoołtʼoh."
                },
                {
                    "number": 3,
                    "text": "Áko chʼééh ndeidiiłneʼ dóó dayołká dayiiłtsą́ągo, tʼóó ahayóí áłtsé doo daʼoodlánę́ę bizaad dayoosdląąd, dóó Nephi tó yee dabidoosį́įł doo biniiyé yichʼįʼ eekai."
                },
                {
                    "number": 4,
                    "text": "Jó áko, Nephi éí tó yee iisį́įhgo, dóó náás ádahodooníiłii yaa halneʼ, dóó naʼnitin, diné niheʼiinaʼ łahgo áńdaahdlééh yił níigo, bee éédahózinii dóó ayóó ádaatʼéii yił ííshją́ą́ ííłʼį́įgo, diné bitahgóó álíleekʼeh naalnishgo, áko Christ hodíinaʼgo bidiʼdoochííł bił béédahodoozįįł dooleeł biniiyé—"
                },
                {
                    "number": 5,
                    "text": "Hodíinaʼgo ádahodooníłígíí yee yił halneʼgo, áko ádahodooníłígíí bił béédahózin dóó yéédaalniih doo áko tʼah doo adahanéehgo bił béédahózin dooleeł biniiyé, áko daʼoodlą́ą dooleeł biniiyé; éí bąą tʼáá átʼé Samuel bizaad dayoosdląądígíí Nephi yaa heeskai tó bee dabidiʼdoolzį́į́ł biniiyé, háálá beʼiinaʼ łahgo áńdalnéehgo dóó bąąhági ádaatʼéii yaa ndaaskai yę́ę yaa dahalneʼgo."
                },
                {
                    "number": 6,
                    "text": "Ndi ałnííʼ biláahgo éí Samuel bizaad tʼáadoo dayoosdląąd da; éí bąą chʼééh tsé yee ndeidiiłneʼgo dóó chʼééh dayiiłtʼoh yaa ákodaniizį́įʼgo, binaatʼáanii yichʼįʼ nadadeesghaazh, kódaaníigo: Díí hastiin daoohsił dóó bidaʼohtłʼó, jó háálá chʼį́įdii beʼiiníziinii bił hólǫ́; dóó háálá chʼį́įdii beʼiiníziinii bibee adziilii iiʼ hólónígíí biniinaa tsé dóó kʼaaʼ chʼééh bee ndadiilneʼ dóó chʼééh deíníilkááh; éí bąą bił dadoohdeeł dóó bidaʼohtłʼó, dóó yíwohjįʼ ádaahłééh."
                },
                {
                    "number": 7,
                    "text": "Dóó dajiisił biniiyé bichʼįʼ nízhdiijééʼ, jó, tsé yistłʼinę́ę yikááʼdóó adah dadiilwod, dóó hakéyahdóó chʼélwod, aooʼ, tʼáá bí bikéyahgóó anáálwod ndi, dóó bidineʼé neinitin dóó náasdi ádahodooníiłii yee yił halneʼgo yaa ńdiidzá."
                },
                {
                    "number": 8,
                    "text": "Jó áádóó, Nephi bidineʼé bitahdi tʼáadoo baa nááhóóneʼ da; dóó ákótʼáo diné bitahgóó ádahóótʼįįd."
                },
                {
                    "number": 9,
                    "text": "Dóó ákótʼáo Nephi bidineʼé ándahwiiʼaahii dadínéezbin dóó bikʼehgo adeesdeeʼ dóó wóshdę́ę́ʼ tseebídiin dóó baʼaan hastą́ą́ nááhai."
                },
                {
                    "number": 10,
                    "text": "Dóó ákótʼáo ándahwiiʼaahii dadínéezbindóó tseebídiin dóó baʼaan tsostsʼid ałdóʼ ałtso nááhai, diné ałnííʼ bilááhdóó tʼahdii ádaa dahaʼniih dóó bąąhági átʼéii yaa naakai, dóó tʼáá áłchʼį́į́dígo hazhóʼó Diyin God bibeehazʼáanii yikééʼ deíkááh."
                },
                {
                    "number": 11,
                    "text": "Dóó díigi ałdóʼ ádahootʼéé ńtʼę́ę́ʼ, ándahwiiʼaahii dadínéezbindóó tseebídiin dóó baʼaan tseebíí nááhai."
                },
                {
                    "number": 12,
                    "text": "Dóó dineʼé yaa naakaiígíí tʼįįhdígo łahgo ádzaa, tʼáá hazhóʼó diné tʼóó hózhǫ́ bąąhági átʼéii yaa ńdiikai, dóó tʼóó hózhǫ́ Diyin God bibeehazʼáanii yitsʼą́ą́jígo tʼáadoo leʼé yaa ńdiikai, ándahwiiʼaahii dadínéezbindóó tseebídiin dóó baʼaan náhástʼéí yihahígíí biyiʼ."
                },
                {
                    "number": 13,
                    "text": "Ndi áádóó ándahwiiʼaahii dadínéezbindóó náhástʼédiin yihahígíí biyiʼ, diné ląʼída bee éédahózinii, dóó ayóó ádaatʼéii dayiiłtsą́; dóó Diyin God yá dahalneʼii bizaad yę́ę bikʼé dahoniidzo."
                },
                {
                    "number": 14,
                    "text": "Dóó diyin yá ndaalʼaʼii, diné dahóyáanii yichʼįʼ ííshją́ą́ ádaʼdiilyaa, dóó haneʼ ayóó átʼáo bitsʼą́ą́dóó hózhóonii yee yił dahoolneʼ; áko díí yihahígíí biyiʼ Diyin God bizaad bidaʼalnéehgo hahoolzhiizh."
                },
                {
                    "number": 15,
                    "text": "Ákótʼée ndi, diné bijéí deistłʼis, tʼáá hazhóʼó diné hózhǫ́ daʼoodlánígíí tʼéiyá, Nephi bidineʼé dóó Laman bidineʼé tʼáá áła, áko diné tʼáá bí bibee adziilii dóó tʼáá bí ééhózinii yadaʼólíigo hahoolzhiizh, dóó kódaaníigo:"
                },
                {
                    "number": 16,
                    "text": "Łaʼ shį́į́ éí tʼáá ákótʼéego dajíiniiʼ, ląʼída baa dahóóneʼígíí; jó ndi, díí tʼáá átʼé naanish ayóó ádaatʼéii dóó ayóó ádahodoonííł haʼnínígíí, doo ałtso bidaʼdoolníiłgo nihił béédahózin."
                },
                {
                    "number": 17,
                    "text": "Dóó díí yaa ntsídaakeesgo dóó saad ahídeetʼáahgo hahoolzhiizh, kódaaníigo:"
                },
                {
                    "number": 18,
                    "text": "Áko doo shį́į́ ákótʼée da díí Christ nilíigo doogáłígíí; áko níyáago, dóó tʼáá aaníí Diyin God biYeʼ nilį́įgo, yáʼąąsh dóó nahasdzáán biTaaʼ nilį́įgo, baa hóóneʼę́ęgi átʼéego, haitʼáoósh doo nihichʼįʼ ííshją́ą́ ádiʼdidoolníił da Jerusalemdi ádzaaígi átʼáo?"
                },
                {
                    "number": 19,
                    "text": "Aooʼ, haitʼáoósh éí doo díí kéyah bikáaʼgi doo ííshją́ą́ íʼdílnéeh da Jerusalem kéyahdi ádzaaígi átʼáo?"
                },
                {
                    "number": 20,
                    "text": "Jó ndi, díí éí doo yáʼátʼéehgo haneʼígíí átʼéego nihił béédahózin, éí éí danihizhéʼé bitsʼą́ą́dę́ę́ʼ yidił, haʼátʼííshį́į́ ayóó átʼéego dóó ayóó ádahodoonííł haʼnínígíí deidoodląął nihidiʼníigo biniiyé, ndi doo éí nihitah áhodooníił da, ndi kéyah doo deeghanídi siʼánígíí bikáaʼdi áhodoonííł, kéyahdi doo nihił béédahózin da; éí bąą tʼáadoo nihił béédahózinígóó ádanihósin, háálá tʼáá aaníí nihinááʼ bee deidiiltséłígíí doo bíighah da."
                },
                {
                    "number": 21,
                    "text": "Dóó éí ádoonííł, chʼį́įdii doo yáʼáshóonii bináʼágiz dóó doo bééhózingóó éʼélʼíinii bee, doo nihił béédahózinii ayóó átʼáo doo bééhózinii ádeidoolííł, dóó bizaadkʼehgo binaalteʼ daniidlį́įgo éí yee yaago kódanihósin ádanihidoolííł, dóó binaalteʼ ałdóʼ daniidlį́į doo, háálá naʼnitin yee ndanihinitingo baa daʼííníidlí; dóó ákótʼéego bikééʼ nihiikáahgo éí doo nihił éédahózin da dooleeł, ałtso niheʼiinaʼ ádeiilyaajįʼ."
                },
                {
                    "number": 22,
                    "text": "Dóó ląʼída diné bijéí biyiʼdi tʼáadoo leʼé yaa ntsídaazkééz daazlį́į́ʼ, éí éí tʼáá bíhólníihgo dóó tʼáadoo biniiyéhé da; dóó tʼáá íiyisíí dabidiisnááʼ, háálá Satan beʼiiníziinii dabidiisnáaʼgo áłahjįʼ bąąhági átʼéii yaa naakai silį́į́ʼ, aooʼ, tʼáá ałtso kéyah bikááʼgóó atseezį́ dóó saad hainiłchaad, áko diné yáʼátʼéehii dóó náasjįʼ ádahodooníiłii yikʼijįʼ bijéí deidoołtłʼis biniiyé."
                },
                {
                    "number": 23,
                    "text": "Dóó azhą́ bee éédahózinii dóó ayóó ádaatʼéii Bóhólníihii bidineʼé bitah ádahoodzaa ndi, dóó ląʼída álíleekʼehgo ndaashnish ndi, diné bijéí Satan beʼiiníziinii tʼáá íiyisíí yisił tʼáá ałtso kéyah bikááʼgóó."
                },
                {
                    "number": 24,
                    "text": "Dóó ákótʼáo ándahwiiʼaahii Nephi bidineʼé yá dadínéezbindóó náhástʼédiin ałtso nááhai."
                },
                {
                    "number": 25,
                    "text": "Dóó ákótʼáo Helaman binaaltsoos ałtso ályaa, Helaman dóó biyeʼ binaʼasdzooígíí bikʼehgo."
                }
            ]
        },
        "/study/scriptures/bofm/3-ne/1": {
            "uri": "/study/scriptures/bofm/3-ne/1",
            "title": "3 Nephi 1",
            "data_type": "chapter",
            "chapter_name": "Wóltaʼii 1",
            "chapter_summary": [
                "Nephi, Helaman biyeʼ, éí kéyahdóó dah diiyá, dóó biyeʼ Nephi béésh łitsoii bikááʼ haneʼ ályaaígíí tʼáá neiʼá—Azhą́ bee ééhózinii dóó álílee hólǫ́ǫ ndi, bąąhági ádaatʼéii binahatʼá yáʼátʼéehgo dahinánę́ę ndeidoołtsił—Tłʼééʼ biyiʼ Christ doochíłę́ę baa hoolzhish—Bee ééhózinii éí ííshjání ályaa, dóó sǫʼ ániidígíí hááyá—Yoochʼííd dóó naʼadloʼ haníichaad, dóó Gadianton bidaʼniʼįįhii tʼóó ahayóí diné ndeistseed. Díí éiyá Jesus náádiidzá dóó bikééʼdóó 1–4gi nahalzhiishgo yihahą́ądą́ą́ʼ ádahóótʼįįd."
            ],
            "book_title": "Nephi Binaaltsoos Táʼígíí",
            "book_intro": [
                "Dóó Helaman éí Helaman biyeʼ, dóó Helaman éí Alma biyeʼ, dóó Alma éí Lehi biyeʼ Nephi bitsʼą́ą́dóó ánooséłígíí łaʼ átʼį́įgo, éí Jerusalemdóó dah diiná tsʼídá áłtsé yihahgo Zedekiah, naatʼáanii silį́ʼę́ędą́ą́, Judah beʼaláahdi naatʼáanii."
            ],
            "verses": [
                {
                    "number": 1,
                    "text": "Áádóó kʼad náhástʼédiin dóó baʼaan tʼááłáʼí ałtso nááhai dóó Lehi Jerusalemdóó dah diinánę́ędą́ą́ʼ éí kojįʼ hastą́ądi neeznádiin nááhai; dóó ákweʼé yihahgo éí Lachoneus alą́ąjįʼ ánihwiiʼaahii dóó éí kéyah dah siʼánídóó naatʼáanii nilį́į́ ńtʼę́ęʼgo."
                },
                {
                    "number": 2,
                    "text": "Dóó Nephi, Helaman biyeʼ, Zarahemladóó dah diiyá, biyeʼ Nephi, alą́ąjįʼ naagháhígíí, béésh łitsoii bikááʼ haneʼę́ę, dóó tʼáá ałtso haneʼ ndaajaahą́ą yaa yinínil, dóó tʼáadoo leʼé Lehi Jerusalemdóó dah diinánę́ędą́ą́ʼ diyingo baa ntsáhákees yę́ę ałdóʼ yeinínil."
                },
                {
                    "number": 3,
                    "text": "Índa éí kéyahdóó dah diiyá, dóó ííyájígo, tʼáadoo bééhoozin da; dóó biyeʼ Nephi éí haneʼę́ę bitsáskʼeh góneʼ yaa ánááhályą́, aooʼ, bidineʼé baa haneʼgo."
                },
                {
                    "number": 4,
                    "text": "Áádóó náhástʼédiin dóó baʼaan naaki náháahgo, jó, Diyin God yá dahalneʼii náásgóó yaa dahalneʼę́ę hózhǫ́ bidaʼalnééh silį́į́ʼ, háálá diné bitahgóó binahjįʼ éédahózinii dóó álílee naʼanish konishghánígo áhoonííł silį́į́ʼ."
                },
                {
                    "number": 5,
                    "text": "Ndi łaʼ éiyá Samuel, Laman bidineʼé nilíinii, saad kóhodoonííł níigo yee haadzíʼę́ę bilááhgóó ahoolzhiizh daaní."
                },
                {
                    "number": 6,
                    "text": "Dóó bikʼisóó yaa bił dahózhǫ́, kódaaníigo: Jó kʼad éí Samuel bizaad kóhodoonííł níigo yee haadzíʼę́ę, bilááhgóó ahoolzhiizh, dóó tʼáadoo beʼelyaa da, éí bąą, nihił dahózhónígíí dóó díí deinohdlánígíí tʼáadoo biniiyéhé da silį́į́ʼ."
                },
                {
                    "number": 7,
                    "text": "Áádóó tʼóó ahayóígo kéyah bikááʼgóó hahodiidláád; dóó daʼoodlánę́ę, éí díí áhodoonííł hodooʼniidę́ę shąʼ tʼáadoo ádzaagóó daniizį́įʼgo, yaa yínííł yíkai daazlį́į́ʼ."
                },
                {
                    "number": 8,
                    "text": "Jó ndi, Samuel bizaad dayoosdląądę́ę éí tʼáá áłahjįʼ ńléí łaʼ ajį́ dóó łaʼ atłʼééʼ dóó łaʼ nááná jį́ tʼááłaʼajį́ dooleeł tłʼééʼ éí ádin haʼnínę́ę hádeidéezʼį́į́ʼ, áko éí binahjįʼ bił béédahodoozįįł beʼoodląʼ éí doo tʼáá ádzaago da."
                },
                {
                    "number": 9,
                    "text": "Áádóó kʼad éí doo daʼoodlánígíí łaʼ ajį́ yee ndahazʼą́, ákóneʼ tʼáá ałkʼidą́ą́ʼ sodizin yitʼihę́ę dayoodlánígíí ałtso ndootsił, tʼáá hazhóʼó Samuel Diyin God yá halneʼii kóhodoonííł níigo, bee éédahózinii yee haadzíʼę́ę beʼelyaago tʼéiyá doodzih deidííniid."
                },
                {
                    "number": 10,
                    "text": "Áádóó kʼad Nephi, Nephi biyeʼ, díí bidineʼé bąąhági átʼéii yaa ńdiikaigo, tʼáá íiyisíí yaa yínííł niizį́į́ʼ."
                },
                {
                    "number": 11,
                    "text": "Áádóó dah diiyá dóó nahasdzáán bikáaʼjįʼ nitsidinígoʼ, dóó tsʼídá yéigo biDiyin God bidineʼé yaa náʼooskan, aooʼ, ńléí bizhéʼé yę́ę bisodizin dayoodlą́ągo ndadootsił hodooʼniidę́ę."
                },
                {
                    "number": 12,
                    "text": "Áádóó tsʼídá yéigo Bóhólníihii yichʼįʼ sodilzingo łaʼ ajį́ azlį́į́ʼ; jó áádóó, Bóhólníihii binééʼ disétsʼą́ą́ʼ, kóníigo:"
                },
                {
                    "number": 13,
                    "text": "Nitsiitsʼiin de ánínééh dóó nił hózhǫ́; jó háálá, ádahodoonííł hodooʼniidę́ę éí baa hoolzhish, díí tłʼééʼ éí bee éédahózinii ńdoolyééł, dóó yiską́ągo éí nahasdzáán bikáaʼjįʼ nishááh, áko nihookááʼ dineʼé bił ííshją́ą́ ádeeshłííł tʼáá ałtso diyingo shá dahalneʼii yee hadahaasdzíʼę́ę éí bidaʼdeeshłííł."
                },
                {
                    "number": 14,
                    "text": "Jó, shí éí shidineʼé baa níyá, tsʼídá ałtso hodeeyáádą́ą́ʼ diné bił ííshją́ą́ ádaashłaa yę́ę tʼáá ałtso biʼdeeshłííł biniiyé, dóó aTaaʼ dóó aYeʼ nilíinii tʼáá áła, bíniʼ biʼdeeshłííł—shí shiniinaa aTaaʼ binaanishígíí biʼdeeshłííł dóó shitsʼíís hólónígíí biniinaa aYeʼ binaanishígíí ałdóʼ biʼdeeshłííł. Jó áádóó, bíiníłką́, dóó díí tłʼééʼ éí bee éédahózinii ííshją́ą́ ádoolnííł."
                },
                {
                    "number": 15,
                    "text": "Áádóó Nephi saad yidiiztsʼą́ʼą́ą beʼelyaa, tʼáá bee haʼoodzíʼę́ęgi átʼéego, jó háálá, iʼííʼą́ągo tʼáadoo tłʼééʼ hazlį́įʼ da; dóó diné tʼóó bił ádahóóyóí chadahałheełę́ę ádingo biniinaa."
                },
                {
                    "number": 16,
                    "text": "Dóó tʼóó ahayóí diné, Diyin God yá dahalneʼii dabizaad doo dayoodlánę́ę, nahasdzáán bikáaʼjįʼ naaʼaníídeeʼ daneezná nahalingo, háálá yéédaalniih Diyin God yá dahalneʼii dabizaad dayoodlánę́ę ndadiiltsił daaníigo yidahodeezánę́ę bitsʼą́ą́ʼ yíchxǫʼgo; háálá bee ééhózinii ííshją́ą́ ádoolnííł haʼnínę́ę éí baa hoolzhiizh."
                },
                {
                    "number": 17,
                    "text": "Dóó doo daʼoodlánę́ę éí Diyin God biYeʼ hodíinaʼgo ííshją́ą́ ábidiʼdoolníłígíí yaa ákodaniizį́į́ʼ; aooʼ, diné tʼáá ałtso ndi eʼeʼaah doo haʼaʼaahjįʼ, náhookǫsjígo dóó shádiʼááhjígo kéédahatʼínígíí, tʼóó báhádzidgo yikʼee dadeesyizgo biniinaa nahasdzáán bikáaʼjįʼ naaʼahineezdeeʼ."
                },
                {
                    "number": 18,
                    "text": "Háálá éí bił béédahózin Diyin God yá dahalneʼii, áhodooníłígíí tʼáá aaníinii yaa dahalneʼgo ląʼída nááhai, dóó bee ééhózinii baa hóóneʼę́ę éí tʼáá íídą́ą́ʼ baa hoolzhiizh; dóó ńdaasdzííd bąąhági átʼéii yaa naakai yę́ę dóó doo daʼoodlánę́ę biniinaa."
                },
                {
                    "number": 19,
                    "text": "Áádóó éí bitłʼééʼ tʼáadoo chahóółhéel da, tʼóó ałníʼníʼą́ągo adinídínígi átʼéego adinídíín. Áádóó abínígo jóhonaaʼéí, tʼáá hanádáhági átʼéego, hanáánáádzá, áádóó éí bił béédahózin éí bijį́ éí Bóhólníihii adoochíłígíí, háálá bee ééhózinígíí éí ííshją́ą́ ályaa."
                },
                {
                    "number": 20,
                    "text": "Áádóó, aooʼ, tsʼídá, tʼáá ałtsoní, Diyin God yá dahalneʼii yaa dahoolneʼę́ę bidaʼalyaa."
                },
                {
                    "number": 21,
                    "text": "Áádóó ałdóʼ saad yę́ę bikʼehgo, sǫʼ ániidí léiʼ hááyá."
                },
                {
                    "number": 22,
                    "text": "Áádóó kóhoodzaa dóó bikʼijįʼ Satan beʼiiníziinii, diné bitahgóó yoochʼííd yiʼníłniiʼ, bijéí dooltłʼis, áko díí bee ééhózinii dóó álílee naʼanish deiniłʼínę́ę doo deidoodląął da biniiyé; ndi azhą́ yoochʼííd dóó naʼadloʼ hólǫ́ǫ ndi tʼóó ahayóí diné daʼoosdląąd, dóó Bóhólníihii binahatʼá yikééʼ dadiikai."
                },
                {
                    "number": 23,
                    "text": "Áádóó Nephi, dóó ląʼída ałdóʼ, diné yitahgóó nikidiikai, beʼiinaʼ łahgo áńdayiidlaaígíí tó yee deisį́įhgo, áko tʼóó ahayóí bąąhági átʼéii yóó ádeidiyizʼą́. Dóó ákótʼáo diné kéédahatʼį́įgo nááhodiiyeel."
                },
                {
                    "number": 24,
                    "text": "Dóó doo saad ahétʼááh dahólǫ́ǫ da, tʼáá hazhóʼó tʼáá díkwíhígo diné łaʼ ndaʼdiniitą́ą́ʼ, Diyin God bizaad binahjįʼ Moses bibeehazʼáanii bee óólzinę́ę éí ninítʼiʼ daaníigo. Kʼad díí éí doo ákódaʼiilaa da, tʼáadoo Diyin God bizaad yikʼidaʼdiitą́ą da."
                },
                {
                    "number": 25,
                    "text": "Ndi áádóó díí doo ákótʼéégóó dahalneʼę́ę hazhóʼó ninádabiʼdiʼneestą́ąʼgo yaa ákodaniizį́į́ʼ, dóó íhidiikai, háálá beehazʼáanii tʼah doo ałtso beʼelnéeh da bééhoozingo ályaa, dóó tsʼídá ałtso ndaaztʼiʼjįʼ biʼdoolnííł biʼdooʼniid; aooʼ, saad díí biʼdoolnííł bidííniid; aooʼ, tsʼídá ndaaztʼiʼjįʼ dóó ndaneesʼą́ąjįʼ ałtso biʼdoolnííł doo éí bił yóó ahodoogáał da; éí bąą díí yihahígíí biyiʼ éí doo ákódaʼiilaa yę́ę bił ííshją́ą́ ádaalyaa dóó yee ádaa dahoolneʼ."
                },
                {
                    "number": 26,
                    "text": "Dóó ákótʼéego náhástʼédiin dóó baʼaan naaki ałtso nááhaigo, díí bee ééhózinii Diyin God yá dahalneʼii náásgóó ádahodoonííł daanínę́ę éí bidaʼalyaago biniinaa, diné yaa bił dahóózhǫǫd."
                },
                {
                    "number": 27,
                    "text": "Áádóó náhástʼédiin doo baʼaan tááʼ éí ałdóʼ ahodeezyeelgo ałtso nínáánááhai, tʼáá hazhóʼó Gadianton bidaʼniʼįįhii, dziłyiʼgo kéédahatʼínígíí tʼéiyá diné yitahgóó nikidadiikai, tsʼídá ndahonitłʼahgo ńdanitʼingo kéédahatʼį́įgo biniinaa chʼééh bikʼeh daazhdidleeh; éí bąą diné ndeistseed, dóó tʼóó ahayóí diné dayíígą́ą́ʼ."
                },
                {
                    "number": 28,
                    "text": "Áádóó, náhástʼédiin dóó baʼaan dį́į́ʼ yihah góneʼ díí daʼniʼįįhii tʼóó ahayóí silį́į́ʼ, Nephi bidineʼé yitsʼą́ą́jí daazlį́ʼígíí yihidiikaigo biniinaa, áko Nephi bidineʼé ákǫ́ǫ́ kéédahatʼínígíí ayóó átʼáo yaa yinííł danízin."
                },
                {
                    "number": 29,
                    "text": "Dóó Laman bidineʼé bitahgóó yéigo yínííł hazlį́į́ʼ, jó háálá, tʼóó ahayóí haʼáłchíní dabidziilgo daneeyánígíí, tʼáá bí ádaa ntsídaakees daazlį́ʼígíí, éí Zoram bidineʼé, yoochʼííd dóó łikango bá ndahaʼáago, Gadianton bidaʼniʼįįhii yihidiikai."
                },
                {
                    "number": 30,
                    "text": "Dóó ákótʼáo Laman bidineʼé ałdóʼ bichʼįʼ dahodiisnááʼ, dóó beʼoodląʼ dóó yáʼátʼéehgo dahinánę́ę yaa kódzaa, háálá ániid hanáánootʼánígíí bąąhági átʼéego deeskaigo biniinaa."
                }
            ]
        },
        "/study/scriptures/bofm/3-ne/8": {
            "uri": "/study/scriptures/bofm/3-ne/8",
            "title": "3 Nephi 8",
            "data_type": "chapter",
            "chapter_name": "Wóltaʼii 8",
            "chapter_summary": [
                "Níłtsą́ bił daníyolgo, nahasdzáán nahaʼnáago, ndaʼdiʼníigo, níyoltso ndaakaigo dóó bigháhígi áhooníłígíí éí Christ tsin ałnáozʼai bikáaʼjįʼ bił oʼoolkaalígíí yaa halneʼ—Tʼóó ahayóí diné ndaastseed—Tágí jį́ chahałheeł kéyah ałtso bikʼéstiʼ—Chʼídadzoodzíʼígíí éí hoł áhóótʼįįdígíí tsʼídá yéigo baa dahaʼní. Díí éiyá Jesus náádiidzá dóó bikééʼdóó 33–34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Áádóó kʼad nihaa haneʼ ndeitʼáhígíí bikʼehgo, díí nihaa haneʼígíí éí tʼáá aaníí átʼéego nihił béédahózin, jó háálá, diné tsʼídá yáʼátʼéehii éí haneʼ yaa áhályą́ą́ ńtʼę́ę́ʼ—háálá tʼáá aaníí Jesus bízhiʼ binahjįʼ álílee naalnish ńtʼę́ę́ʼ; dóó doo éí tʼáá yigáłígíí Jesus bízhiʼ binahjįʼ álílee naalnish da doo tʼáá hazhóʼó bąąhági átʼéii tsʼídá bąąh ádingo tʼéiyá—"
                },
                {
                    "number": 2,
                    "text": "Áádóó kʼad, díí diné doo asiihgóó nihił yoołkáłígíí yiyííłtaʼgo, éí kʼad tádiin dóó baʼaan tááʼ nááhai;"
                },
                {
                    "number": 3,
                    "text": "Dóó diné Diyin God yá halneʼii Samuel, Laman bidineʼé nilíinii, bee ééhózinii ádoonííł níigo yee haadzíʼę́ę ayóó yíká dadéezʼį́įʼgo hahoolzhiizh, aooʼ, niʼ bikááʼgóó tágí jį́ chahodoołhił hodooʼniidę́ę."
                },
                {
                    "number": 4,
                    "text": "Dóó azhą́ tʼóó ahayóí binahjįʼ éédahózinii bidaʼalyaa ndi tʼóó ahayóí diné éí doo daʼoodlą́ą da dóó saad hólǫ́ dahazlį́į́ʼ."
                },
                {
                    "number": 5,
                    "text": "Áádóó tádiin dóó baʼaan dį́į́ʼ góneʼ yihahgo, dóó tʼááłáʼí góneʼ yiziłgo, dóó dį́įʼgo yoołkáałgo, tsʼídá ayóó átʼáo ahoʼniiłtą́; tsʼídá hádą́ąʼda díí kéyah bikáaʼgi kótʼéego nihootą́ʼígíí éí ádin."
                },
                {
                    "number": 6,
                    "text": "Dóó níłtsą́ tʼóó báhádzidgo bił deeyol; dóó tsʼídá yéigo ndaʼdilchʼilgo, wónáasiiʼ nahasdzáánę́ę nayiiłná ałtsʼádooltał nahalingo."
                },
                {
                    "number": 7,
                    "text": "Dóó tʼáá naʼńleʼdii ndaʼdilchʼil, tsʼídá hádą́ąʼda díí kéyah bikáaʼgi tʼah doo ákónéeh da ńtʼę́ę́ʼ."
                },
                {
                    "number": 8,
                    "text": "Dóó Zarahemla wolyéego kin dashijaaʼą́ą diiltłah."
                },
                {
                    "number": 9,
                    "text": "Dóó Moroni wolyéego kin dashijaaʼą́ą taah yíltsʼid, dóó ákweʼé kéédahatʼínę́ę ałtso tó dabííghą́ą́ʼ."
                },
                {
                    "number": 10,
                    "text": "Dóó Moronihah wolyéego kin sinil yę́ę éí bikʼihoołdaaz, dóó ákweʼé éí dził ayóó áníłtsogo siʼą́ silį́į́ʼ."
                },
                {
                    "number": 11,
                    "text": "Dóó shádiʼááhjígo kéyahą́ą éí tsʼídá yéigo ndahaazchxǫʼ."
                },
                {
                    "number": 12,
                    "text": "Jó ndi, náhokǫsjígo kéyahą́ą éí tsʼídá aláahgo yíchxǫʼ; jó háálá kéyahą́ą łahgo átʼé silį́į́ʼ, tʼóó báhádzidgo nahoołtąʼígíí dóó níyoltsoh ndaaskaihígíí, dóó ndaʼdilchʼil dóó ńdaʼdeesnih, dóó tʼóó báhádzidgo nahasdzáán nahaasnáʼígíí biniinaa kódzaa."
                },
                {
                    "number": 13,
                    "text": "Dóó íiyisíí daʼnítiinę́ę ndahaastǫʼ, dóó hodilkǫǫhgo ndaʼaztiinę́ę ndi ndahaazchxǫʼ, dóó dahonteel yę́ęgo dahonoojí hazlį́į́ʼ."
                },
                {
                    "number": 14,
                    "text": "Dóó tʼóó ahayóí kin nitsaago dah naazjaaʼą́ą dóó béédahoʼdílzinę́ę táyiʼ góyaa daazlį́į́ʼ, dóó tʼóó ahayóí adahideezkʼą́ą́ʼ, dóó łaʼ éí tsʼídá yéigo ndahasnáhígíí bąą nahasdzáán bikáaʼjįʼ ndahaasdááz, dóó akweʼé kéédahojitʼínę́ę ndaaztseed, dóó kéyah bikáaʼgo doo siláhá da silį́į́ʼ."
                },
                {
                    "number": 15,
                    "text": "Dóó łaʼ kin nitsaago dah naazjaaʼą́ą éí daadzííʼ, ndi tsʼídá yéigo ndahaazchxǫʼ, dóó tʼóó ahojíyóí ákweʼé ndajizhtseed."
                },
                {
                    "number": 16,
                    "text": "Dóó náánáłaʼ éí níyoltsoh adahwiizhjaaʼ; háágóó dajizlį́ʼígíí éí tʼáadoo bił bééhóziní da, tʼáá hazhóʼó níyoltsoh náhwiiláʼą́ą tʼéí bił béédahózin."
                },
                {
                    "number": 17,
                    "text": "Dóó ákótʼáo niʼ bikááʼgóó ałtso dahóóchxǫʼ, tsʼídá tʼáá áwołí bee níłtsą́ bił ndaayolígíí dóó, ndadeesniiʼígíí dóó ndaʼdeeschʼilígíí dóó niʼ nahaasnáʼą́ą biniinaa."
                },
                {
                    "number": 18,
                    "text": "Jó áádóó, tséhę́ę ndahaastǫʼ; tʼáá ałtso nahasdzáán bikááʼgóó nihidelʼáh silį́į́ʼ, áko índa niʼ dahaskʼiz yę́ęgo dóó niʼ ndahaazdládę́ęʼgo, tséhę́ę ndadeeztąąd, tʼáá ałtsogóó nahasdzáán bikáaʼgi."
                },
                {
                    "number": 19,
                    "text": "Áádóó ndaʼdiʼnínę́ę dóó ndaʼdilchʼil yę́ę, dóó níłtsą́ bił deeyol yę́ę, dóó niʼ nahaʼnánę́ę áhodiilzeeʼ—jó háálá tsʼídá daatsʼí tááʼ ahééʼilkidgo índa niʼ kódzaa; dóó łaʼ ádaaníigo éí tʼáá íiyisíí hodíinaʼ daaní; ákótʼée ndi, díí ákóhóótʼįįdígíí éí tááʼ ahééʼilkidjįʼ áhoodzaa—jó áádóó índa, niʼ bikááʼgóó ałtso chahóółhéél."
                },
                {
                    "number": 20,
                    "text": "Áádóó chahałheełę́ę ditą́ silį́į́ʼ tʼáá ałtso niʼ bikááʼgóó, áko índa dajoodziʼ yę́ę éí díí chahałheeł yę́ę áhí nahalingo baa ákodazhniizį́į́ʼ;"
                },
                {
                    "number": 21,
                    "text": "Dóó tʼáá haʼátʼíida bee adinídíín ádoolníłígíí éí ádin, díí chahałheeł ditánígíí biniinaa, doo ndi akʼah kǫʼ, doo ndóʼ kǫʼ ndaaltʼáʼígíí da; dóó ałdóʼ azhą́ tsin tsʼídá danizhónígíí dóó tsʼídá deíłtseiígíí ndi doo bíighah da, áko tʼáá haʼátʼííshį́į́ bee adinídíín dooleełígíí éí ádin."
                },
                {
                    "number": 22,
                    "text": "Dóó tʼáá háadi da adinídíín dooleełígíí éí ádin, doo kǫʼ ndi, doodago tʼįįhdígo dałichíʼígíí ndi, doo ndi jóhonaaʼéí, doodago ooljééʼ da, doodago sǫʼ ndi, doo daatʼį́į ndi da, háálá tʼáá ałtso kéyah bikááʼgóó chahałheeł ditą́ągo niʼ nikéshgishígíí biniinaa."
                },
                {
                    "number": 23,
                    "text": "Áádóó díí tʼáá chahałheełgo tágí jį́ azlį́į́ʼ adinídíín doo yitʼį́į́góó; dóó tʼáá ałtsogóó diné yínííł bikʼee tʼáá áwołí bee dazhdiʼní dóó dazhdilwosh dóó dajicha tʼáá áłahjįʼ; aooʼ, ayóó íitsʼaʼgo diné dadiʼní, chahałheeł dóó ayóó átʼáo hóóchxǫʼígíí biniinaa."
                },
                {
                    "number": 24,
                    "text": "Dóó łaʼ hazʼą́ągi dajicha jiní, kódajiníigo: O dooládóʼ da tʼáá íídą́ą́ʼ niheʼiinaʼ łahgo áńdeiilyaa dooleeł ńtʼę́ę́ʼ tʼah doo tʼóó báhádzidgo nihił áhánéhę́ędą́ą́ʼ, dóó índa nihidineʼé kintah ayóó átʼéii Zarahemla doo yił adahididookʼą́ął da ńtʼę́ę́ʼ."
                },
                {
                    "number": 25,
                    "text": "Dóó nááná łahgo éí dajicha jiní, kódajiníigo: O dooládóʼ da tʼáá íídą́ą́ʼ niheʼiinaʼ łahgo áńdeiilyaa dooleeł ńtʼę́ę́ʼ tʼah doo tʼóó báhádzidgo nihił áhánéhę́ędą́ą́ʼ, dóó Diyin God yá halneʼii doo ndadiiltsił da ńtʼę́ę́ʼ dóó doo tsé bee bił ndadziʼdiyiilniił da ńtʼę́ę́ʼ lá, doo chʼídadíníilkał da ńtʼę́ę́ʼ lá; índa nihimáhą́ą dóó nihitsiʼ danizhóní yę́ę, dóó nihaʼáłchíní yę́ę yisdáákai dooleeł ńtʼę́ę́ʼ, dóó doo éí kintah ayóó átʼéii Moronihah yił bikʼidahołdaaz da ńtʼę́ę́ʼ. Dóó ákótʼéego ayóó íitsʼaʼgo yínííł bikʼee dajicha."
                }
            ]
        },
        "/study/scriptures/bofm/3-ne/11": {
            "uri": "/study/scriptures/bofm/3-ne/11",
            "title": "3 Nephi 11",
            "data_type": "chapter",
            "chapter_name": "Wóltaʼii 11",
            "chapter_summary": [
                "ATaaʼ biYeʼ ayóó áyóʼníinii yaa nahasneʼ—Christ ííshjání áʼdiilyaa dóó bąąhági átʼéii yikʼé nináʼílyáhígíí yee hoołʼaʼígíí yaa nahasneʼ—Diné bílaʼ dóó bikeeʼ bił adaʼaskaalę́ę dóó booshkʼiizh atílyaa yę́ę dazhnééłʼį́į́ʼ dóó bídazhdeesniiʼ—Diné tʼáá ałtso Hosanna yisdáʼiiníiłii dazhdííniid—Tó bee alzį́į́h dóó oʼoolʼįįłígíí yee níhoníʼą́—Saad ahetʼááh éí chʼį́įdii beʼiiníziinii bitsʼą́ą́dę́ę́ʼ—Christ binaʼnitin éí díí diné daʼiidoodląął, dóó tó bee dadoolzį́į́ł dóó Iiʼsizį́ Diyinii baa dadoolyééł. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "book_intro": [
                "Jesus Christ Nephi dineʼé yichʼįʼ ííshją́ą́ áʼdiilyaa, kéyah Hwiináago Hoolyéegi áłah ájiidzaago dóó nahoneeztą́ą́ʼ; dóó kótʼéego yichʼįʼ ííshjání áʼdiilyaa."
            ],
            "verses": [
                {
                    "number": 1,
                    "text": "Áádóó kʼad Nephi bidineʼé, tʼóó ahayóí áłah silį́įʼgo, kéyah Hwiináago Hoolyéhę́ęgi sodizin bá hooghan siʼánę́ę binaagóó; dóó díí hoł ádahóótʼįįdę́ę dóó łahgo ádahootʼé dahazlį́ʼígíí bee ahił dahojilneʼgo, ákweʼé áłah jílį́."
                },
                {
                    "number": 2,
                    "text": "Dóó díí Jesus Christ bee ahił dahojilneʼ, daaztsą́ągo bee ééhózin doo haʼnínę́ę éí hoł ííshjání ályaaígíí bee ahił dahojilneʼ."
                },
                {
                    "number": 3,
                    "text": "Áádóó díigi átʼéego ahił dahalneʼ ńtʼę́ę́ʼ, yáʼąąshdę́ę́ʼ iinééʼ dazhdiiztsʼą́ą́ʼ, áádóó ndajizghal, háálá díí iinééʼ diistsʼą́ʼígíí tʼáadoo bikʼidazhdiitą́ą da; dóó díí iinééʼ éí doo bikʼeʼeshchʼíiʼ da, doo ndóʼ éí ayóo íitsʼaʼ da, ákótʼée ndi, dóó azhą́ hazhóʼógo yáłtiʼ ndi íiyisíí biyiʼ ałníiʼdi dabidiisnááʼ, wónáásdóó bitsʼíís tʼáá átʼé deidiisnááʼ; aooʼ, tsʼídá bitsʼíís dóó biyiʼsizíinii deidiisnááʼ, dóó bijéí diltłiʼ nahalingo ádayiilaa."
                },
                {
                    "number": 4,
                    "text": "Áádóó iinééʼ náádeidiiztsʼą́ą́ʼ, dóó tʼáadoo yikʼidaʼdiitą́ą da."
                },
                {
                    "number": 5,
                    "text": "Dóó nááná tááʼ góneʼ hanááʼoodzíiʼgo índa iinééʼ dazhdiiztsʼą́ą́ʼ, dóó deididootsʼį́į́ł biniiyé bijaaʼ ąą ádayiilaa; dóó hodiitsʼaʼígíí yichʼįʼ dadéeʼį́į́ʼ, dóó yáʼąąsh gódei, doo nahjįʼ kódaanééhgóó hodiiztsʼą́ą́ʼjígo dadéeʼį́į́ʼ."
                },
                {
                    "number": 6,
                    "text": "Jó áádóó, táadi azlį́įʼgo índa haʼoodzíʼígíí iinééʼ deidiiztsʼą́ą́ʼ doo yikʼidaʼdiitą́; dóó kóbiʼdooʼniid;"
                },
                {
                    "number": 7,
                    "text": "Danółʼį́ shiYeʼ Ayóí ííníshʼníinii, éí íiyisíí baa shił hózhǫ́, éí bee shízhiʼ ayóó ánoolningo íishłaa—deísínóołtsʼą́ą́ʼ."
                },
                {
                    "number": 8,
                    "text": "Áádóó, akʼidaʼdiitą́ągo yáʼąąsh gódei náádadéezʼį́į́ʼ; jó áádóó, Diné léiʼ yáʼąąshdę́ę́ʼ adah yigáałgo dayiiłtsą́; dóó ééʼ łigai léiʼ yiiʼ sitį́įgo; dóó adááyá dóó yitahgi yiizįʼ; dóó diné tsʼídá tʼáá átʼé dabinéłʼį́, dóó ałchʼįʼ hadadoodzih ndi, yichʼįʼ daastiih, dóó díí átʼínígíí éí doo bił béédahózin da, háálá bí ádeinízingo éí diyin yá naalʼaʼí łaʼ nihaa níyá daniizį́į́ʼ."
                },
                {
                    "number": 9,
                    "text": "Áádóó bílaʼ yee diné yichʼįʼ dah diilniiʼ dóó kótʼéego diné yichʼįʼ haadzííʼ, kóníigo:"
                },
                {
                    "number": 10,
                    "text": "Jó, shí éí Jesus Christ áshtʼį́, Diyin God yá halneʼii nahasdzáán yikááʼ doogááł daanínę́ę éí shí áshtʼį́."
                },
                {
                    "number": 11,
                    "text": "Jó áádóó, shí éiyá nahasdzáán beʼadinídíín dóó beʼiinaʼ nishłį́; dóó aTaaʼ bąąh haʼíízhahí díchʼíiʼgo yee sheiníkánígíí yishdlą́ą́ʼ, dóó aTaaʼ íinízinígíí bikʼehgo nihookááʼ dineʼé tʼáá ałtsoní hodeeyáádą́ą́ʼ ndaʼiisíʼhę́ę bá tiʼhwiiséniiʼ, áko éí éí aTaaʼ ayóó ánoolningo íishłaa."
                },
                {
                    "number": 12,
                    "text": "Áádóó Jesus kótʼéego haadzíiʼgo diné tʼáá ałtso nahasdzáán bikáaʼjįʼ naaʼaníídeeʼ; háálá Diyin God yá dahalneʼii Christ yáʼąąshgóó nináásdzáago díí dineʼé yaa doogááł dadííniidę́ę éí yéédaasniiʼ."
                },
                {
                    "number": 13,
                    "text": "Áádóó Bóhólníihii diné yichʼįʼ haadzííʼ kóníigo:"
                },
                {
                    "number": 14,
                    "text": "Daoohsįįh dóó wóshdę́ę́ʼ shaa hohkááh, áko shooshkʼiizh tídiilyaa yę́ę bídadidoołnih, áádóó shílaʼ dóó shikeeʼ góneʼ bił adaʼaskaalę́ę bídadidoołnih, áko shí tʼáá aaníí Israel biDiyin God nishłį́, dóó nahasdzáán tʼáá átʼéé ńtʼę́ę́ʼ biDiyin God nishłį́, dóó nahasdzáán bibąąhági átʼéii biniinaa shiʼdiisxínígíí nihił béédahodoozįįł."
                },
                {
                    "number": 15,
                    "text": "Áádóó diné bichʼįʼ dah dadiikai, booshkʼiizh gónaa yídadeesniiʼ, dóó bílaʼ dóó bikeeʼ bił adaʼaskaalę́ę yídadeesniiʼ; dóó díigi éí ádáádzaa, tʼááłáʼí nízinígo áajįʼ nihiikáahgo, binááʼ yee deinííłʼį́į́ʼ dóó bílaʼ yee yídadeesniiʼ, dóó tʼáá aaníí bił béédahoozįįd, díí éí, Diyin God yá dahalneʼii, doogááł daaníigo, yikʼidaʼashchínę́ę."
                },
                {
                    "number": 16,
                    "text": "Dóó tʼáá átʼé áajįʼ niheeskai doo tʼáá bí bił béédahoozingo, tʼáá átʼé tʼáá áłahjįʼ hadadeeshghaazh, kódaaníigo:"
                },
                {
                    "number": 17,
                    "text": "Hosanna! Diyin God Aláahdi Átʼéii nízhiʼ baa dahwiiʼniih! Dóó Jesus bikétsį́įjįʼ niʼ kódaadzaahii, yichʼįʼ sodadoolzįįd."
                },
                {
                    "number": 18,
                    "text": "Áádóó Nephi yichʼįʼ haadzííʼ (háálá Nephi áłah jílínę́ę ajítah ńtʼę́ę́ʼ) dóó wóshdę́ę́ʼ deʼ nínááh hodííniid."
                },
                {
                    "number": 19,
                    "text": "Dóó Nephi ńdiiʼnaʼ dóó yichʼįʼ dah diiyá, dóó Bóhólníihii yidááhdóó ntsidinígoʼ dóó bikeeʼ yiztsʼǫs."
                },
                {
                    "number": 20,
                    "text": "Dóó Bóhólníihii ńdiiʼnééh bidííniid. Dóó ńdiiʼnaʼ dóó yidááhdóó yiizįʼ."
                },
                {
                    "number": 21,
                    "text": "Dóó Bóhólníihii kóbidííniid: Tó bee alzį́į́hjígo adziilii naa nishłé áko yáʼąąshgóó náásdzáago díí diné tó bee dadíísįįł."
                },
                {
                    "number": 22,
                    "text": "Dóó nááná Bóhólníihii łaʼ wóshdę́ę́ʼ náánéidooʼniid, dóó kótʼéego yichʼįʼ hanáánáádzííʼ; dóó tó bee alzį́į́hjígo adziilii yaa yizlá. Dóó yichʼįʼ haadzííʼ: Kótʼéego tó bee daʼohłsį́įh doo; dóó tʼáadoo bee ałghadaʼdohtʼáhí dooleeł."
                },
                {
                    "number": 23,
                    "text": "Tʼáá aaníigo ánihidishní, háíshį́į́ nihizaad binahjįʼ bibąąhági átʼéii yoo íídiiʼánígíí, dóó shízhiʼ binahjįʼ tó bee shidiʼdoolzį́į́ł nízinígíí, éí kótʼéego tó bee dadoohsį́į́ł—jó, taah hokáahgo dóó táyiʼ nisoozį́įgo, dóó shízhiʼ binahjįʼ tó bee daʼohsį́įh doo."
                },
                {
                    "number": 24,
                    "text": "Jó dóó kʼad, díí éí saad bee hadoohdzih, áłtsé bízhiʼ bee yínóhshíigo, kódadohníigo:"
                },
                {
                    "number": 25,
                    "text": "Jesus Christ bee óhólníihii sheiníláhígíí binahjįʼ, shí tó bee niisįįh aTaaʼ bízhiʼ binahjįʼ, dóó aYeʼ bízhiʼ binahjįʼ dóó Iiʼsizį́ Diyinii bízhiʼ binahjįʼ. Amen."
                },
                {
                    "number": 26,
                    "text": "Dóó índa tó bił didoołkǫǫł, dóó táyiʼdę́ę́ʼ háá doołtʼeeł."
                },
                {
                    "number": 27,
                    "text": "Dóó díí bikʼehgo shízhiʼ binahjįʼ tó bee daʼohsį́įh dooleeł; jó háálá, tʼáá aaníí ánihidishníigo, éí aTaaʼ dóó aYeʼ, dóó Iiʼsizį́ Diyinii éí tʼááłáʼígíí yee naazį́; dóó aTaaʼ bił honishłǫ́, dóó aTaaʼ éí shił hólǫ́; dóó aTaaʼ dóó shí éí tʼááłáʼí bee siidzį́."
                },
                {
                    "number": 28,
                    "text": "Dóó díí bee nihichʼįʼ haasdzíʼígíí kótʼáo tó bee oohsį́įh doo. Dóó tʼáadoo bee ałghadaʼdohtʼáhí dooleeł, áłtséédą́ą́ʼ ádaahtʼínę́ęgi átʼéego; doo ndi łahdóó shinaʼnitin tʼáadoo bee ałghadaʼdohtʼáhí dooleeł, ałtséédą́ą́ʼ ádaahtʼínę́ęgi átʼéego."
                },
                {
                    "number": 29,
                    "text": "Háálá tʼáá aaníí, tʼáá aaníí ánihidishníigo, tʼáá háíshį́į́ saad ahétʼáahii biiʼ hólónígíí éí doo shikééʼ sizį́į da, ndi éí chʼį́įdii beʼiiníziinii yikééʼ sizį́, éí éí saad ahétʼááh yizhéʼé nilį́, dóó diné bijéí neiyiłná saad ahétʼáahgo, ałchʼįʼ bá dahachįʼgo ádeileʼ."
                },
                {
                    "number": 30,
                    "text": "Jó, diné bijéí biiʼ á háchįʼ, dóó ałkʼijįʼ naʼadzil, éí doo shí shinaʼnitin da; ndi díí éí shinaʼnitin, kódaatʼéhígíí éí yóó ádidootʼááł."
                },
                {
                    "number": 31,
                    "text": "Jó, tʼáá aaníí, tʼáá aaníigo, ánihidishní, shinaʼnitin bee nihił hodeeshnih."
                },
                {
                    "number": 32,
                    "text": "Dóó díí éí shinaʼnitin, dóó díí naʼnitin éí aTaaʼ sheinílá; dóó tʼáá aaníí aTaaʼ baa hashneʼ, aTaaʼdóʼ tʼáá aaníí shaa halneʼ, dóó Iiʼsizį́ Diyiniidóʼ aTaaʼ dóó shí tʼáá aaníí nihaa halneʼ; dóó shí éí aTaaʼ diné, tʼáá ałtso, niheʼiinaʼ łahgo áńdaahdléhígíí dóó deinohdlą́ shił nínígíí éí baa hashneʼ."
                },
                {
                    "number": 33,
                    "text": "Dóó háíshį́į́ shoosdląądígíí dóó tó bee yilzį́ʼígíí, éí yisdádoodlóós; dóó éí éí Diyin God bił hazʼą́ądi bá hwiidoohʼaał."
                },
                {
                    "number": 34,
                    "text": "Dóó háíshį́į́ doo shoodlánígíí, dóó doo tó bee yilzį́ʼígíí, éí diyinkʼehgo iináájígo doo haa doolyéeł da."
                },
                {
                    "number": 35,
                    "text": "Tʼáá aaníí, tʼáá aaníigo, ánihidishní, díí shinaʼnitin átʼé, dóó tʼáá shí aTaaʼ ánínígíí baa hashneʼ; dóó háíshį́į́ shoodlánígíí ałdóʼ aTaaʼ yoodlą́; dóó éí bichʼįʼ éí aTaaʼ shí nishłínígíí yił ííshjání íidoolííł, háálá éí éí kǫʼ dóó Iiʼsizį́ Diyinii yee yidoosį́į́ł."
                },
                {
                    "number": 36,
                    "text": "Dóó ákótʼáo aTaaʼ tʼáá aaníí shaa halneʼ dooleeł, dóó Iiʼsizį́ Diyinii éí aTaaʼ dóó shí yichʼįʼ ííshjání íidoolííł; háálá aTaaʼ, dóó shí, dóó Iiʼsizį́ Diyinii éí tʼááłáʼígíí bee ndasiidzį́."
                },
                {
                    "number": 37,
                    "text": "Dóó ánáánihidishní; niheʼiinaʼ łahgo áńdaahdlééh, dóó áłchínígi átʼéego ídaʼdółnééh, dóó shízhiʼ binahjįʼ tó bee danihiʼdilzį́į́h, éí doodago díí doo shódeidoołtʼeeł da."
                },
                {
                    "number": 38,
                    "text": "Dóó ánáánihidishní, niheʼiinaʼ łahgo áńdaahdléhígíí, dóó shízhiʼ binahjįʼ tó bee danihiʼdilzį́į́h, dóó áłchínígi átʼéego ídaʼdołnééh, éí doodago díí aTaaʼ bił hazʼą́ądi doo nihá hwiidooʼaał da."
                },
                {
                    "number": 39,
                    "text": "Tʼáá aaníí, tʼáá aaníigo, ánihidishní, díí éí shí shinaʼnitin átʼé, háíshį́į́ díí yoosdląądígíí éí shitseʼ bikáaʼgi haʼdoohtłʼį́į́ł, dóó chʼį́įdiitah bidáńdítį́hí doo bikʼehdidoodleeł da."
                },
                {
                    "number": 40,
                    "text": "Dóó tʼáá háíshį́į́ díí biláahgo índa biʼohgo baa hojilneʼígíí, dóó díí Bóhólníihii binaʼnitin jinínígíí, éí doo yáʼáshóonii bitsʼą́ą́dę́ę́ʼ, dóó doo éí shí shitseʼ bikááʼ jiztłʼin da; ndi éí éí séí yikáaʼgi aztłʼin, dóó tó bił yiląąhgo dóó níyol dah nayiiłhango chʼį́įdiitah bidáńdítį́hí bichʼįʼ ąą átʼée dooleeł."
                },
                {
                    "number": 41,
                    "text": "Éí bąą, díí diné bitah nohkááh, dóó díí saad bee nichʼįʼ haadzíʼę́ę bee bił dahołneʼ, nahasdzáán nineelʼą́ąjįʼ."
                }
            ]
        },
        "/study/scriptures/bofm/3-ne/12": {
            "uri": "/study/scriptures/bofm/3-ne/12",
            "title": "3 Nephi 12",
            "data_type": "chapter",
            "chapter_name": "Wóltaʼii 12",
            "chapter_summary": [
                "Jesus Naakitsʼáadahii náyiizlááʼ dóó óhólníihii yąąh náyiizlá—Nephi bidineʼé yichʼįʼ haadzííʼ Dził Bąąh Neineeztą́ʼą́ą nahalingo—Akʼihojídlí bee haʼoodzííʼ—Éí yínaʼneestánígíí éí Moses beehazʼáanii niiníláhą́ą bilááh áníłtso dóó ílį́įgo yee haadzííʼ—Diné éí tsʼídá nizhónígo dahinohná shí áníshtʼéhígi átʼáo dóó shizhéʼé átʼéhígi átʼéego biʼdooʼniid—Matthew 5 bił ahąąh naaʼnil. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Áádóó Jesus kótʼéego Nephi, dóó bikʼidahodiiniiʼę́ę yichʼįʼ haadzííʼ, (áko díí diné bikʼidahodiiniiʼę́ę, dóó óhólníihii bikʼehgo tó bee alzį́į́h baa dahasyáhą́ą, éí naakitsʼáadah) jó áádóó, diné áłah jílínę́ę bílaʼ yee yichʼįʼ dah didiilniiʼii, dóó yichʼįʼ haadzííʼ, kóníigo: Nihikʼijideeshdliił díí nihitahdóó naakitsʼáadahgo ndanihinitin, dóó nihá ndaalnish doo biniiyé bikʼidadiishniiʼígíí deísínóołtsʼą́ąʼgo; dóó eii éí tó bee alzį́į́h bee adziilii baa hélá tó yee danihidoosį́į́ł biniiyé; áádóó tó bee nihiʼdoolzį́į́ʼ dóó shí éí kǫʼ dóó Iiʼsizį́ Diyinii bee nihideesįįł; éí bąą nihikʼihojídlí dóó shiisoohdląądgo dóó tó bee nihiʼdoolzį́įʼgo, éí bikééʼdóó dashoołtsą́ągo honishłónígíí nihił béédahodoozįįł."
                },
                {
                    "number": 2,
                    "text": "Dóó nááná, nihizaad dayoosdląądígíí łą́ągo bikʼidahojidoodliił háálá dashoołtsánígíí tʼáá aaníí baa dahodoołnih, dóó tʼáá aaníí honishłónígíí nihił béédahodoozįįł. Aooʼ, nihizaad dayoosdląądígíí éí bikʼidahojídlíi dooleeł, dóó hojoobaʼgo ńdaasdlį́ʼígíí dóó tó bee dabiʼdoolzį́ʼígíí, háálá kǫʼ dóó Iiʼsizį́ Diyinii bee baa hodootʼih, dóó bąąhági átʼéii yaa naaskai yę́ę baa ńdadidootʼááł."
                },
                {
                    "number": 3,
                    "text": "Aooʼ, hojoobaʼ ádeinízingo shaa hakáahii éí bikʼidahojídlí, háálá yáʼąąshdi hazʼáanii daabí."
                },
                {
                    "number": 4,
                    "text": "Dóó nááná, tʼáá ałtso yínííł ndaakai bikʼidahojídlí, háálá éí hadaʼólníigo ádadoolnííł."
                },
                {
                    "number": 5,
                    "text": "Dóó aa hojoobaʼígíí bikʼidahojídlí, háálá éí nahasdzáán daabí dooleeł."
                },
                {
                    "number": 6,
                    "text": "Dóó tʼáá ałtso yáʼátʼéehii yíká dichin dóó dibááʼ danízinii bikʼidahojídlí, háálá éí éí Iiʼsizį́ Diyinii bił dahólǫ́ǫ doo."
                },
                {
                    "number": 7,
                    "text": "Dóó adajoobaʼii bikʼidahojídlí, háálá éí ajoobaʼ daabí dooleeł."
                },
                {
                    "number": 8,
                    "text": "Dóó bijéí biiʼ daniłtólígíí bikʼidahojídlí, háálá Diyin God deidoołtsééł."
                },
                {
                    "number": 9,
                    "text": "Dóó kʼé ńdahoołeełii bikʼidahojídlí, háálá Diyin God baʼáłchíní dabiʼdiʼníi dooleeł."
                },
                {
                    "number": 10,
                    "text": "Dóó tʼáá ałtso shízhiʼ biniinaa atídabiʼdiilyaaí éí bikʼidahojídlí, háálá yáʼąąshdi hazʼánígíí daabí."
                },
                {
                    "number": 11,
                    "text": "Dóó shiniinaa tʼáá ádzaagóó diné nihaa ndahalneʼgo dóó nihichʼįʼ ndahwiiłnáago, dóó nichxǫ́ǫ́ʼígo aseezį́ nihikʼijįʼ ádeiłʼį́įgo, nihikʼidahojídlí."
                },
                {
                    "number": 12,
                    "text": "Háálá tʼáá íiyisíí ił hózhóonii nihiiʼ dooleeł dóó tʼáá íiyisíí baa nihił dahodoozhǫǫł, háálá ayóó átʼéii yáʼąąshdi yisołbą́ dooleeł; háálá tʼáá díigi átʼéego nihilą́ąjįʼ Diyin God yá dahalneʼii yichʼįʼ ndahwiisnááʼ."
                },
                {
                    "number": 13,
                    "text": "Tʼáá aaníí, tʼáá aaníigo ánihidishní, nahasdzáán beʼáshįįh danohłį́; ndi áshįįh doo halniih da silį́įʼgoshąʼ haʼátʼíí nahasdzáán bikʼídoonił? Áshįįhę́ę éí áádóó tʼáadoo biniiyéhé da doo, ndi tʼóó chʼídoolkał dóó diné yikʼi naaldeeh doo."
                },
                {
                    "number": 14,
                    "text": "Tʼáá aaníí, tʼáá aaníigo, ánihidishní, nihí díí diné bá adinídíín danohłį́įgo. Kin hókʼą́ądi dashijaaʼgo éí doo ńdidoolʼį́įł da."
                },
                {
                    "number": 15,
                    "text": "Jó, dinésh akʼahkǫʼ deidiiłtłiʼ dóó ásaaʼ yistłʼónígíí yił yaa ninádeiʼááh? Nda shį́į́, akʼahkǫʼ anátsihígi ańdeitsih, dóó hóneʼ hojílónígíí há bee adinídíin doo."
                },
                {
                    "number": 16,
                    "text": "Éí bąą niheʼadinídíín bíniʼdii diné bilą́ąjįʼ adiníłdíín, áko naanish yáʼátʼéehgo óhłʼínígíí deiniłʼį́ dóó Diyin nihiTaaʼ yáʼąąshdi hólóonii yaa dahaniih."
                },
                {
                    "number": 17,
                    "text": "Tʼáadoo beehazʼáanii dóó Diyin God yá dahalneʼii yee hadahasdzíʼę́ę biʼniiłchxǫʼ danohsiní. Doo éí ideeshchxǫǫł biniiyé níyáa da ndi tʼáá ałtso biʼdoolnííł biniiyé."
                },
                {
                    "number": 18,
                    "text": "Háálá tʼáá aaníí ánihidishní, tʼááłáʼígo dah alzhin dóó tʼááłáʼígo adeesdzoh ndi doo beehazʼáanii bitsʼą́ą́dóó nahjįʼ kódzaa da, ndi shinahjįʼ tʼáá ałtso beʼelyaa."
                },
                {
                    "number": 19,
                    "text": "Jó áádóó, shiTaaʼ bibeehazʼáanii dóó saad bikʼeh dahonołʼį́į dooleełígíí nihił ííshją́ą́ íishłaa, éí dashiidoohdląął, dóó niheʼiinaʼ łahgo áńdaahdlééh, dóó bąąhági átʼéii nihijéí yisdiłgo dóó baa yínííł danohłį́įgo shaa wohkááh. Jó, saad bikʼeh dahonołʼį́į dooleełígíí éí nihidáahgo, dóó beehazʼáanii éí ałtso beʼelyaa."
                },
                {
                    "number": 20,
                    "text": "Éí bąą dashiinohdlą́ dóó shaa wohkáahgo yisdáoohkááh; háálá tʼáá aaníí ánihidishní, tʼáá hazhóʼó shibeehazʼáanii bikʼeh dahonołʼį́į doo, éí éí kʼad nihidííniidę́ę bikʼeh dahonołʼį́įgo tʼéiyá, yáʼąąsh hazʼą́ąjįʼ yah ahidoohkah."
                },
                {
                    "number": 21,
                    "text": "Ałkʼidą́ą́ʼ hastóí yę́ę éí díí yaa yádaałtiʼ haʼníigo dasidootsʼą́ą́ʼ, dóó kǫ́ǫ́dóʼ bee bikʼeʼeshchį́, doo niʼdziłtseed da níigo, dóó háíshį́į́ naʼałtseedgo éí Diyin God bee nihwiitʼaahii tʼáá íiyisíí bikʼijįʼ kótʼée dooleeł."
                },
                {
                    "number": 22,
                    "text": "Ndi ánihidishní, tʼáá háiida bikʼis yichʼįʼ bá hóóchįįdígíí éí bibee nihwiitʼaahii tʼáá íiyisíí bikʼijįʼ kótʼée dooleeł. Áádóó tʼáá háiida bikʼis, Raca yiłníigo, éí báhádzidgo da naatʼáanii danilíinii baa nihodootʼááł; dóó tʼáá háiida, Diigis nínígíí, éí chʼį́įdiitah hodookʼą́ąłdi hojílǫ́ǫ doo."
                },
                {
                    "number": 23,
                    "text": "Éí bąą, háíshį́į́ shaa nooyáhígíí, índa baa deeshááł nohsinígíí, dóó béédaohłniih nihikʼis tʼáá haʼátʼííshį́į́ biniinaa nihichʼįʼ átʼéego—"
                },
                {
                    "number": 24,
                    "text": "Nikʼis bichʼįʼ dinááh, dóó áłtsé nikʼis hazhóʼó kʼénábididííniił, áádóó índa nijéí biyiʼdę́ę́ʼ tʼáá aaníí nínízingo shaa díínááł, dóó nidááh deeshááł."
                },
                {
                    "number": 25,
                    "text": "Nihitsʼą́ąjįʼ danilínígíí tʼahdii kʼé dabidohnínídą́ą́ʼ tsxį́įłgo yaa yáłtiʼígíí tʼáá ákótʼé bidohní, áko náasdi doo nihikʼehdidoodleeł da, dóó doo awáalyaa góneʼ anihidoołtʼeeł da."
                },
                {
                    "number": 26,
                    "text": "Tʼáá aaníí, tʼáá aaníigo, ánihidishní, ákogo doo éí chʼééh dohdáał da tsʼídá ałtso nihaa nihootʼánę́ę senine bíighah ninooláago tʼéiyá. Dóó awáalyaa góneʼ sínídáagoósh senine tʼááłáʼí ndi nináʼdíídlééł. Tʼáá aaníí, tʼáá aaníigo, shí éiyá Ndagaʼ nihidishní."
                },
                {
                    "number": 27,
                    "text": "Jó, ałkʼidą́ą́ʼ hastóí yę́ę ndaʼadzo, doo azhdilée da dadííniid."
                },
                {
                    "number": 28,
                    "text": "Ndi shí ánihidishní, tʼáá háiida asdzání yiníłʼį́įgo, yídanoosniiʼgo, éí tʼáá íídą́ą́ʼ bijéí biyiʼdi adíílá."
                },
                {
                    "number": 29,
                    "text": "Jó, díí bee hazʼą́ągo bee nihichʼįʼ haasdziih, áko díí doo łaʼ nihijéí biiʼ dooleeł da."
                },
                {
                    "number": 30,
                    "text": "Háálá díigi ádaatʼéhígíí atsʼádinootʼą́ągo éí nihá yáʼátʼéeh doo, ákótʼéego nihitsin ałnáozʼai ndadidootį́į́ł, áko doo chʼį́įdiitahgóó kónihidiʼdoolníił da."
                },
                {
                    "number": 31,
                    "text": "Díí éí ałkʼidą́ą́ʼ bikááʼ ályaa, tʼáá háiida beʼesdzáán nahjįʼ kóyiilaaígíí, éí ałtsʼátʼáázhígíí naaltsoos bee ałtsátʼaash bikʼeʼeshchį́įgo yeidoołtsos."
                },
                {
                    "number": 32,
                    "text": "Tʼáá aaníí, tʼáá aaníigo, ánihidishní, tʼáá háiida beʼesdzáán nahjįʼ kóyiilaaígíí, doo adilyé biniinaagóó, éí adilyé bee bá hojiiłʼaʼ dooleeł; áádóó háíshį́į́ yóó abiʼdootʼą́shį́į́ náábizyehgo éí adííláa doo."
                },
                {
                    "number": 33,
                    "text": "Dóó nááná bikʼi nináʼásdzoh, tʼáadoo tʼóó ádíníigo ádee hadídziihí, ndi bee hadídziihígíí Diyin God binááł biʼołʼį́;"
                },
                {
                    "number": 34,
                    "text": "Ndi tʼáá aaníí, tʼáá aaníigo, ánihidishní, tʼáadoo ńdaʼohdzihí; yádiłhił ndi bee dooda, háálá éí éí Diyin God yikááʼ dah sidáhígíí átʼé;"
                },
                {
                    "number": 35,
                    "text": "Nahasdzáán ndi dooda, háálá éí éí yikááʼ dah ndilʼisígíí átʼé;"
                },
                {
                    "number": 36,
                    "text": "Dóó ałdóʼ nihitsiitsʼiin ndi tʼáadoo binahjįʼ ádee hádadohdziihí, háálá nihitsiiʼ ła łizhin dóó łaʼ łigaigo ádoohłíłígíí éí doo bíínóhghah da;"
                },
                {
                    "number": 37,
                    "text": "Ndi ałchʼįʼ yádaałtiʼgo Aooʼ, Aooʼ; Dooda, Dooda dadohníi dooleeł; háálá tʼáá haʼátʼííshį́į́ bínáánéitʼą́ągo éí doo yáʼáshóonii átʼé."
                },
                {
                    "number": 38,
                    "text": "Jó áádóó, bikááʼ nááháasdzo, anááʼ éí anááʼ bikʼé naazláa dooleeł, dóó awooʼ éí awooʼ bikʼé naazláa dooleeł;"
                },
                {
                    "number": 39,
                    "text": "Ndi shí ánihidishní, éí tʼáadoo doo yáʼátʼéehii nátʼą́ą́ʼ doo yáʼátʼééh bee akʼee dohniihí, ndi tʼáá háiida nihinishʼnáájí nihiniiʼ néidííkaadgo, éí łahjígíí ałdóʼ baa nínáádidooʼááł."
                },
                {
                    "number": 40,
                    "text": "Dóó tʼáá háiida diné nihee niʼníłtsoozgo nihiʼéétsoh nihighai níłtsoozgo, ééʼ bikʼínáltihí ałdóʼ baa dííłtsoos;"
                },
                {
                    "number": 41,
                    "text": "Dóó háiida tsin sitą́ąjįʼ shił dííʼash nihidííniidgo, éí naaki tsin sitą́ąjįʼ bił ndííʼash."
                },
                {
                    "number": 42,
                    "text": "Tʼáá háiida tʼáadoo leʼé nihiyííkeedgo baa doohłééł, dóó tʼáá háiida tʼáadoo leʼé shaʼnílé nihidííniidgo tʼáadoo dooda diníní."
                },
                {
                    "number": 43,
                    "text": "Jó áádóó ałdóʼ bikʼínááʼaschį́, bił kʼéédaʼahidohʼnínígíí ayóí ííníʼní dóó niheʼenaʼí éí jiiníłá;"
                },
                {
                    "number": 44,
                    "text": "Jó ndi shí ánihidishní, niheʼenaʼí ayóí ííníʼní, danódziihii éí bikʼijinídlí, dóó danjoołáhígíí yáʼátʼéehgo tʼéiyá bił nanilnish, dóó atínihiiłʼínígíí dóó nihichʼįʼ nahwiiłnánígíí éí bá sodílzin."
                },
                {
                    "number": 45,
                    "text": "Áko niTaaʼ yáʼąąshdi hólóonii baʼáłchíní danohłį́į dooleeł; háálá bijóhonaaʼéí yáʼátʼéehii dóó doo yáʼátʼéehii yikááʼ hanádáahgo áyósin."
                },
                {
                    "number": 46,
                    "text": "Éí bąą tʼáadoo leʼé ałkʼidą́ą́ʼ yę́ę beehazʼáanii, bikʼidaastiʼę́ę, éí tʼáá ałtso shinahjįʼ bidaʼalyaa."
                },
                {
                    "number": 47,
                    "text": "Ałkʼidą́ą́ʼ ádaatʼéhę́ę éí nahjįʼ kódaalyaa, dóó tʼáá ałtso ániidí daazlį́į́ʼ."
                },
                {
                    "number": 48,
                    "text": "Éí bąą shígi átʼáo, éí doodago niTaaʼ yáʼąąshdi hólóonii haałtʼéhígi átʼáo nihídóʼ hadanołtʼé."
                }
            ]
        },
        "/study/scriptures/bofm/3-ne/13": {
            "uri": "/study/scriptures/bofm/3-ne/13",
            "title": "3 Nephi 13",
            "data_type": "chapter",
            "chapter_name": "Wóltaʼii 13",
            "chapter_summary": [
                "Jesus Nephi bidineʼé Bóhólníihii Bisodizin neinitin—Yáʼąąshdi daʼílíinii hashtʼendeidiyoojih—Naakitsʼáadah ndaʼnohtingo éí tʼáadoo haʼátʼíí lá deeshį́į́ł dóó háadilá shiidoołkááł danohsiní biʼdooʼniid—Matthew 6 bił ahąąh naaʼnil. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Tʼáá aaníí, tʼáá aaníigo, ádíshní baa dahojoobáʼí baa dajiinohbaah; ndi díí aa nohłéhígíí éí tʼáadoo hazʼą́ągi bee shidiʼdooltsééł nohsiní; ákótʼéego éí nihiTaaʼ yáʼąąshdi hólóonii doo nihaʼdooléeł da."
                },
                {
                    "number": 2,
                    "text": "Éí bąą, aa nohłéhígíí éí tʼáadoo ayóó íitsʼaʼgo ádaa hohniihí, tʼóó ádahoʼdilʼínígíí nahalingo ńléí sodizin bá dahooghangóó dóó daʼnítiingóó ákódaatʼį́, ákogo diné shaa dahodoonih danízin. Tʼáá aaníigo ánihidishní, éí éí tʼáá íídą́ą́ʼ baa daʼiisyá."
                },
                {
                    "number": 3,
                    "text": "Ndi áká anilyeedgo éí tʼáadoo nihílaʼ nishtłʼajígíí nihílaʼ nishʼnáájí yaa naagháhígíí yiniihí."
                },
                {
                    "number": 4,
                    "text": "Nihí aa nohłéhígíí éí tʼáadoo nihá yiʼniihí; niTaaʼ doo yitʼíinii yooʼíinii, tʼáá bí hootʼį́įgo nihaʼdoolééł."
                },
                {
                    "number": 5,
                    "text": "Dóó sodílzingo tʼáadoo tʼóó ádahoʼdilʼínígíí nahalingo sodadołziní, háálá éí éí sodizin bá hooghan góneʼ dóó ahidaʼdiitiingo naazį́įgo, sodadilzingo bił ayóó ádaatʼé, diné danihiidoołtsééł danízin. Tʼáá aaníí ánihidishní, éídóʼ tʼáá íídą́ą́ʼ baa daʼiisyá."
                },
                {
                    "number": 6,
                    "text": "Ndi ni, sodílzingo, doo naagháhí góneʼ yah nánídáahgo, dóó dádiʼníłkaałgo, niTaaʼ doo hootʼį́įdi hólóonii bichʼįʼ sodílzin; dóó niTaaʼ, doo yitʼíinii yooʼíinii, hootʼį́įgo naʼdoolééł."
                },
                {
                    "number": 7,
                    "text": "Ndi sodílzingo, doo tʼáá ádzaagóó tʼóó ałkééʼ náhidééłtʼéʼé, doo Diyin God dayoodlánígíí ádáátʼínígi átʼáo, háálá éí éí yéigo ałkʼińdeidiyiłtʼéego shididootsʼį́į́ł danízin."
                },
                {
                    "number": 8,
                    "text": "Nihí éí tʼáadoo ákódaahtʼíní, háálá nihiTaaʼ éí bee nihichʼįʼ anáhóótʼiʼígíí tʼáá íídą́ą́ʼ tʼáadoo bee haadziihgo bił bééhózin."
                },
                {
                    "number": 9,
                    "text": "Díí bikʼehgo sodadołzin doo: NihiTaaʼ yáʼąąshdi honílóonii, nízhiʼ diyinii."
                },
                {
                    "number": 10,
                    "text": "Íinínízinii nihookááʼ bikʼehgo áhodoonííł yáʼąąshdi átʼéhígi átʼáo."
                },
                {
                    "number": 11,
                    "text": "Dóó bee nihąąh adaazʼáhígíí bee nihaa ndiníʼaah, nihí nihąąh hadayíłʼahígíí baa ndaʼdiitʼaahgo."
                },
                {
                    "number": 12,
                    "text": "Dóó doo yáʼátʼéehii achʼįʼ nahwiiłnáanii biyiʼjįʼ kónihóleʼ lágo, ndi doo yáʼáshóonii bitsʼą́ąjigo kónihidíílííł."
                },
                {
                    "number": 13,
                    "text": "Háálá yáʼąąsh hazʼą́ądi, dóó adziilii, dóó ayóó átʼéii, éí hoolʼáágóó ni. Amen."
                },
                {
                    "number": 14,
                    "text": "Háálá, diné nihíniʼ dayííłʼaʼii baa ńdahidohʼaahgo éí nihiTaaʼ yáʼąąshdi hólóonii nihídóʼ nihaa ndizhʼdooʼááł."
                },
                {
                    "number": 15,
                    "text": "Ndi diné doo baa ndinohʼaahgóó éí nihiTaaʼ ałdóʼ doo nihaa ndizhʼdooʼáał da."
                },
                {
                    "number": 16,
                    "text": "Ałdóʼ nááná, chʼiyáán ádąąh wohtʼį́įgo sodołzingo tʼáadoo tʼóó ádahoʼdilʼíinii ádáátʼínígi ádanohtʼéhé, doo bił dahózhǫ́ǫgo nahalin, háálá éí éí biniiʼ yínííł naʼadá nahalingo ádaʼdólzingo ndaakai áko diné díí chʼiyáán ádąąh deitʼį́įgo sodadilzin diné danihinéłʼį́į doo danízin. Tʼáá aaníigo ánihidishní, tʼáá íídą́ą́ʼ baa daʼiisyá."
                },
                {
                    "number": 17,
                    "text": "Ndi ni, chʼiyáán ádąąh nitʼį́įgo sodílzingo, nitsiiʼ niłtłah, dóó niniiʼ táánígis;"
                },
                {
                    "number": 18,
                    "text": "Áko tʼáadoo diné binááł chʼiyáán ádąąh nitʼį́įgo sodílziní, ndi niTaaʼ bichʼįʼ sodílzin, éí éí doo hootʼį́įdi hólóonii, dóó niTaaʼ, doo yitʼíinii yooʼíinii, hootʼį́įgo naʼdoolééł."
                },
                {
                    "number": 19,
                    "text": "Tʼáadoo naadeełii daʼílíinii nahasdzáán bikáaʼgi hashtʼendahojáhí, háálá éí chʼosh ałchozhí yiih hijeeh dóó dadiichííh, dóó daʼniʼįįhii yił yah adahalyeed dóó deiniʼįįh;"
                },
                {
                    "number": 20,
                    "text": "Ndi naadeełii daʼílíinii yáʼąąshdi hashtʼendahojááh, áadi éí chʼosh ałchozhii ádin dóó doo dadiichíih da, dóó daʼniʼįįhii doo yah adahaʼnéeh da dóó doo daʼniʼįįh da."
                },
                {
                    "number": 21,
                    "text": "Háálá naadeełii daʼílíinii sinilígi, ákweʼé ałdóʼ nihijéí siʼą́ą dooleeł."
                },
                {
                    "number": 22,
                    "text": "Anááʼ éí atsʼíís bibee adinídíín átʼé; áko, éí bąą, tʼááłáʼí tʼéí nółʼį́įgo, nihitsʼíís tʼáá átʼé adinídíín biiʼ hólǫ́ǫ dooleeł."
                },
                {
                    "number": 23,
                    "text": "Ndi doo yáʼáshóonii tʼéí nihináaʼgo, nihitsʼíís tʼáá átʼé biiʼ chahodoołhił. Áko éí bąą niiʼ adinídínígíí chahałheełgo, éí chahałheełígíí shąʼ haabóodziil!"
                },
                {
                    "number": 24,
                    "text": "Diné binantʼaʼí naaki áyósingo éí doo yíighah da; háálá łaʼ éí yijoołáa doo dóó łaʼ éí ayóí áyóʼníi doo, éí doodago łaʼ doo yinízin da doo, éí doodago éí yótąʼ doo. Diyin God dóó Naalyéhé tʼáá áła bá nizhdoolnishgo doo bíighah da."
                },
                {
                    "number": 25,
                    "text": "Áádóó kʼad díí ałtso Jesus saad yee haadzíiʼgo hastóí naakʼitsʼáadahí náyiizláʼą́ą yichʼįʼ déeʼį́į́ʼ, dóó yichʼįʼ haadzííʼ: Díí saad bee nihichʼįʼ haasdzíʼígíí béédaohłniih. Jó háálá, nihí éí nanihiyélááʼ díí diné ndanohtin doo biniiyé. Éí bąą ánihidishní, niheʼiinaʼ éí tʼáadoo baa ntsídaahkeesí, haʼátʼíí lá dadoohsį́į́ł, éí doodago haʼátʼíí lá dadoohdlį́į́ł; éí doodago ndi nihitsʼíís, haʼátʼíí ééʼ lá biih doohkah. Daʼ iináásh atsįʼ bitisgo átʼé, dóó atsʼíís ééʼ yiláahgo átʼé?"
                },
                {
                    "number": 26,
                    "text": "Jó tsídii níłchʼi yiiʼ ndaatʼaʼígíí, doo kʼéédaʼdidléeh da, doo ndóʼ ndaalnish da, doo tłʼoh bighan biyiʼjįʼ áłah adaʼaléeh ndi da; ákondi nihiTaaʼ yáʼąąshdi hólóonii éí yanáʼáłtsoʼ. Daʼ éísh biláahdi daniidlį́ danohsin?"
                },
                {
                    "number": 27,
                    "text": "Tʼáá noháiida baa ntsóhkeesgo daatsʼí łaʼ dah alzhin ánółtsooígíí bínínáánéidoohʼááł?"
                },
                {
                    "number": 28,
                    "text": "Dóó haʼátʼíísh éí biniiyé biih dooháłígíí baa ntsóhkees doo? Chʼilátah hózhóón dahonteelgo deilʼáhígíí danéeséłígíí baa ntsídaahkees; doo éí ndaalnish da, doo ndi daʼadiz da;"
                },
                {
                    "number": 29,
                    "text": "Dóó ánihidishní, azhą́ éí Solomon ndi, ayóó ájítʼéii, tʼáadoo díigi átʼáo ééhjíiyá da."
                },
                {
                    "number": 30,
                    "text": "Ákohgo, Diyin God tłʼoh kótʼéego háídohsingo, éí éí díí jį́ hólǫ́, dóó yiską́ągo biiʼ atʼeesí biih doojih, kótʼéego nihídóʼ ééʼ nihidoołtééł, niheʼoodląʼ doo áłtsʼíísígóó."
                },
                {
                    "number": 31,
                    "text": "Éí bąą tʼáadoo baa ntsídaahkeesí, kódadohníigo, Haʼátʼíí lá dadiidį́į́ł lá? Éí doodago, Haʼátʼíí lá dadiidlį́į́ł lá? Éí doodago, Haʼátʼíí lá biih dadiikah lá?"
                },
                {
                    "number": 32,
                    "text": "Háálá nihiTaaʼ yáʼąąshdi hólóonii éí tʼáá íídą́ą́ʼ díí bee nihichʼįʼ anáhóótʼiʼígíí bił bééhózin."
                },
                {
                    "number": 33,
                    "text": "Ndi Diyin God bił hazʼáanii dóó biyáʼátʼéehii áłtsé bíká hádaahtʼį́, dóó díí tʼáá ałtso nihaa doolyééł."
                },
                {
                    "number": 34,
                    "text": "Áko yiską́ągoígíí éí tʼáadoo baa ntsídaahkeesí, háálá yiską́ągoígíí éí tʼáá bí ádaa ntsékees. Yoołkáłígíí éí tʼáá átʼé áchʼįʼ anáhóótʼiʼ biiʼ dahólǫ́."
                }
            ]
        },
        "/study/scriptures/bofm/3-ne/14": {
            "uri": "/study/scriptures/bofm/3-ne/14",
            "title": "3 Nephi 14",
            "data_type": "chapter",
            "chapter_name": "Wóltaʼii 14",
            "chapter_summary": [
                "Jesus yee nihá nihoníʼą́: Doo diné bá nahwijiiʼaah da; Diyin God ndabídółkid; doo tʼáá aaníí Diyin God yá dahalneʼii tʼáá baa ákonohsin—ATaaʼ yinízinígíí yidaʼiłʼínígíí éí tʼáá aaníí yisdáhidookah ní—Matthew 7 bił ahąąh naaʼnil. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Áádóó kʼad Jesus kótʼáo haadzííʼ dóó áłah daazlį́ʼígíí yichʼįʼ nínááhaayá, dóó yichʼįʼ hanáánáádzííʼ, kóníigo: Tʼáá aaníí, Tʼáá aaníigo, ánihidishní, diné doo bá nahwijiiʼaah da, áko doo diné nihá ninááhodooʼáał da."
                },
                {
                    "number": 2,
                    "text": "Háálá haʼátʼííshį́į́ bee nahwiiyíʼaahígíí, tʼáá éí bee há nináhodootʼááł; dóó haʼátʼííshį́į́ bee iʼííníłʼąąd yę́ęgi anéeltʼeʼgo, bee ndiʼdinoolʼąął."
                },
                {
                    "number": 3,
                    "text": "Dóó haʼátʼíísh éí biniiyé nihikʼis áłtsʼóózígo binákʼee aztánígíí bá baa ákonohsin, ákondi ntsxaazgo nihinákʼee aztánígíí éí doo baa ákonohsin da?"
                },
                {
                    "number": 4,
                    "text": "Éí doodago haash yitʼéego éí nihikʼis kóbídídohniił: Eii áłtsʼíísígo ninákʼee aztánígíí náhaashtįįh—jó áádóó, ninákʼee éí ntsxaaz aztą́ągo?"
                },
                {
                    "number": 5,
                    "text": "Ni tʼóó áhoʼdilʼíinii, áłtsé ninákʼee ntsxaaz sitánígíí nahjįʼ hańtįįh; dóó índa hazhóʼó díníʼį́įʼgo nikʼis áłtsʼíísígo binákʼee aztánígíí bá hadíítį́į́ł."
                },
                {
                    "number": 6,
                    "text": "Haʼátʼíida dadiyinii tʼáadoo łééchąąʼí bichʼįʼ adahohłtłʼiidí, doo ndi nihiyooʼ ílíinii tʼáadoo bisóodi bidáahjįʼ adaohłkaadí, háálá éí tʼóó yikʼi ndookah, dóó nihichʼįʼ náhidookah dóó biwooʼ yee anihidoołdlał."
                },
                {
                    "number": 7,
                    "text": "Binaʼídółkid, dóó nihaa doolyééł; hanohtá, áko bikʼidínóohtááł, dáádílkał nanóhłtsʼin, dóó nihá ąą ádoolnííł."
                },
                {
                    "number": 8,
                    "text": "Háálá tsʼídá tʼáá ałtso ndaʼídíłkidígíí, éí bichʼįʼ kódaalneʼ; dóó haʼnitáhígíí, éí akʼí dínóotaał, dóó háíshį́į́ dáádílkał neiniłtsʼinígíí bichʼįʼ, ąą ádoolnííł."
                },
                {
                    "number": 9,
                    "text": "Éí doodago háíshąʼ diné, éí éí biyeʼ łeesʼáán łaʼ bił níigo, tsé yee dooʼááł?"
                },
                {
                    "number": 10,
                    "text": "Éí doodago łóóʼ łaʼ níigo, naʼashǫʼii yeidoolééł?"
                },
                {
                    "number": 11,
                    "text": "Nihígo índa, doo yaʼánóshónígíí, nihaʼáłchíní haitʼáo yáʼátʼéehii baa doolyéłígíí nihił bééhózingo, nihiTaaʼ yáʼąąshdi hólónígíí dashąʼ haa néelą́ą́ʼ ndaʼídíłkidígíí hózhǫ́ yaʼdoolééł?"
                },
                {
                    "number": 12,
                    "text": "Éí bąą, tʼáá ałtso ádoohłíłígíí diné shichʼįʼgo ádeidoolííł danohsinígíí, áko bichʼįʼ kódoohłííł ndi, háálá díí éí beehazʼáanii dóó Diyin God yá dahalneʼii átʼé."
                },
                {
                    "number": 13,
                    "text": "Áhoołtsʼóózígo yah ahóótʼiʼ góneʼ yah hohkááh; háálá dáńdítį́hí ayóó aníłtéél, dóó ayóó áhoníłtéelgo honítʼiʼ, éí éí hóóchxǫʼíjí bichʼįʼ ahóótʼiʼ, dóó tʼóó ahayóí éí áájígo yah dahakááh;"
                },
                {
                    "number": 14,
                    "text": "Háálá iiná bichʼįʼ honítʼiʼígíí, éí dáńdítį́hí áłtsʼóózígo, dóó áhoołtsʼóózígo honítʼiʼ, dóó tʼáá díkwíhíyeeʼ yikʼi dahakááh."
                },
                {
                    "number": 15,
                    "text": "Doo tʼáá aaníí Diyin God yá dahalneʼígíí tʼáá baa ákonohsin, éí éí dibé ndahalingo hadadítʼéego ndaakai, ndi biyiʼdi éí mąʼiitsoh kʼad dichin biʼniighą́ʼígíí ádáátʼį́."
                },
                {
                    "number": 16,
                    "text": "Eii éiyá bineestʼąʼ binahjįʼ béédahodoohsįįł. Dinésh chʼil dadeenínígíí yitsʼą́ą́dóó chʼil naʼatłʼoʼii dayóbé, éí doodago hosh yitsʼą́ą́dóó figs wolyéhígíí dayóbé?"
                },
                {
                    "number": 17,
                    "text": "Áko azhą́ ndi tsin yáʼádaatʼéehii éí neestʼą́ yáʼátʼéehii bitsʼą́ą́dóó ndahoodleeł; ndi tsin yíchxǫʼígíí éí neestʼą́ doo yáʼáshóonii bitsʼą́ą́dóó ndahoodleeł."
                },
                {
                    "number": 18,
                    "text": "Tsin yáʼátʼéehii neestʼą́ doo yáʼáshónígíí bąąh hodooleełgo éí doo bíighah da, índa tsin yíchxǫʼígíí neestʼą́ yáʼátʼéehgo doo bąąh dínóotʼį́įł ndi da."
                },
                {
                    "number": 19,
                    "text": "Tsʼídá tʼáá ałtso tsin bineestʼąʼ doo yáʼátʼéhígíí éí hidookał, dóó dzídzahaltłʼiid."
                },
                {
                    "number": 20,
                    "text": "Ákohgo, bineestʼąʼ binahjįʼ béédahodoohsįįł."
                },
                {
                    "number": 21,
                    "text": "Doo tʼáá átʼé Bóhólníihii, Bóhólníihii dashiłnínígíí, yáʼąąsh hazʼą́ądi yah ahidookah da; tʼáá hazhóʼó tʼáá háíshį́į́ shiTaaʼ yáʼąąshdi hólóonii yinízinígíí yeʼełʼínígíí tʼéiyá."
                },
                {
                    "number": 22,
                    "text": "Áadi bíiníłką́ągo tʼóó ahayóí ádashididooniił; Bóhólníihii, Bóhólníihii shą́ą́ʼ nízhiʼ binahjįʼ náás ádahodooníiłii baa ndahosiilneʼ neʼ, dóó chʼį́įdii bidaʼiiníziinii nahjįʼ adahineesdzood neʼ, dóó nízhiʼ binahjįʼ naanish baa dahózhóonii ádeiilyaa neʼ?"
                },
                {
                    "number": 23,
                    "text": "Dóó índa bichʼįʼ hadeesdzih: Doo niheedahasin da; shitsʼánohkááh, nichxǫ́ǫ́ʼígo ndaahłnishii."
                },
                {
                    "number": 24,
                    "text": "Éí bąą, tʼáá háíshį́į́ díí ádíshnínígíí yidiiztsʼą́ąʼgo dóó yeʼíilaaígíí, éí diné hóyáanii, tsé bikáaʼgi bighan áyiilaaígíí nahalingo, baa ntséskees dooleeł—"
                },
                {
                    "number": 25,
                    "text": "Dóó ahoʼniiłtą́, dóó tó yíląąd, dóó deiyol, dóó hooghanę́ę dah nayíłhxan; dóó tʼáadoo nááłdaaz da, háálá tsé bikáaʼgi ályaa."
                },
                {
                    "number": 26,
                    "text": "Dóó tʼáá ałtso díí ádíshnínígíí yidiiztsʼą́ʼígíí dóó doo yeʼiilaaígíí éí diné doo áhályáanii, bighan séí yikááʼ hooghan niiníʼáanii nahalingo, baa ntséskees dooleeł—"
                },
                {
                    "number": 27,
                    "text": "Dóó ahoʼniiłtą́, dóó tó yíląąd, dóó deiyol, dóó hooghanę́ę dah nayíłhxan; dóó ahiinááłdááz, dóó ayóó átʼéego adoołdas."
                }
            ]
        },
        "/study/scriptures/bofm/3-ne/15": {
            "uri": "/study/scriptures/bofm/3-ne/15",
            "title": "3 Nephi 15",
            "data_type": "chapter",
            "chapter_name": "Wóltaʼii 15",
            "chapter_summary": [
                "Moses beehazʼáanii shí shinahjįʼ ałtso beʼelyaa níigo Jesus haadzííʼ—Nephi bidineʼé éí dibé náánáłaʼ níigo Jerusalemdi yaa hoolneʼę́ę ádáátʼį́—Bąąhági átʼéii biniinaa, Bóhólníihii bidineʼé Jerusalemdi kéédahatʼínígíí Israel bidibé taooskaiígíí doo bił béédahózin da. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Áádóó kʼad Jesus díí ałtso nanitin yaa nahasneʼgo áłah jílínę́ę hatah ahééníghal, dóó áháłní: Jó, díí tʼah doo shiZhéʼé bichʼįʼ dah ńdiishdáahgo naʼnitin bee naʼnétą́ʼą́ą dashidoohtsʼą́ą́ʼ, éí bąą, tʼáá háiida díí shinaʼnitin yénálniih dóó yikʼeh hółʼínígíí, éí akéeʼdi ayííłką́ągo naabídídeeshnah."
                },
                {
                    "number": 2,
                    "text": "Áádóó Jesus díí ałtso saad yee haadzíiʼgo, diné łaʼ Moses bibeehazʼáanii shąʼ haadoonííł danízingo yaa ákoniizį́į́ʼ; háálá ałkʼidą́ą́ʼ ádaatʼéhę́ę éí ałtso bił áhóóyá, dóó tʼáá ałtsoní ániidí daazlį́į́ʼ haʼnínígíí tʼáadoo yikʼidaʼdiitą́ą da."
                },
                {
                    "number": 3,
                    "text": "Dóó kóyidííniid: Ałkʼidą́ą́ʼ ádaatʼéhę́ę ałtso bił áhóóyá, dóó tʼáá ałtsoní áníídí daazlį́į́ʼ, dishnínígíí tʼáadoo haitʼáo lá danohsiní."
                },
                {
                    "number": 4,
                    "text": "Jó, shí ánihidishní Moses beehazʼáanii beilyáhą́ą éí ałtso beʼelyaa."
                },
                {
                    "number": 5,
                    "text": "Jó, shí éí beehazʼáanii ninílá, dóó shí shidineʼé Israel bił ałhadiʼnishtʼą́; éí bąą, éí beehazʼáanii yę́ę shí shinahjįʼ ałtso beʼelyaa, háálá shí éí beehazʼáanii biʼdeeshłííł biniiyé níyá; éí bąą éí kojįʼ ninítʼiʼ."
                },
                {
                    "number": 6,
                    "text": "Jó, Diyin God yá dahalneʼii haneʼ ádayiilaa yę́ę éí doo deeshchxǫǫł da, háálá ląʼída tʼáadoo shinahjįʼ bidaʼalyaa da, tʼáá aaníí ánihidishníigo, éí díí ałtso bidaʼdoolnííł."
                },
                {
                    "number": 7,
                    "text": "Dóó ałkʼidą́ʼígíí ałtso bił ayííłką́ nihidishnínígíí, éí doo náasjįʼ ádahodoonííł daanínę́ę yíłchxǫʼ da."
                },
                {
                    "number": 8,
                    "text": "Jó háálá, shidineʼé bił ahaʼdinishtʼánę́ę éí tʼah doo ałtso beʼelnéeh da; ndi beehazʼáanii Moses beilyáhą́ą éí shinahjįʼ ałtso beʼelyaa."
                },
                {
                    "number": 9,
                    "text": "Jó, shí éí beehazʼáanii, dóó adinídíín nishłį́. Shichʼįʼ dadínóoʼį́į́ʼ, dóó nihá ndahwiistʼą́ bijį́įjįʼ yéigo ádaahtʼį́, dóó dahinohnáa doo; háálá, háíshį́į́ bá nihootʼą́ bijį́įjįʼ yéigo átʼíinii éí hoolʼáágóó iiná Diyin God bił baa deeshłééł."
                },
                {
                    "number": 10,
                    "text": "Jó, beehazʼáanii nihaanílá; éí bąą shibeehazʼáanii bikʼeh dahonołʼį́. Dóó díí éí beehazʼáanii átʼé dóó Diyin God yá dahalneʼii haneʼ ádayiilaa yę́ę átʼé, háálá éí tʼáá aaníí shaa ndahasneʼ."
                },
                {
                    "number": 11,
                    "text": "Áádóó kʼad Jesus díí saad yee haadzíiʼgo, hastóí naakitsʼáadahgo náyiizláʼą́ą éí kótʼéego yichʼįʼ haadzííʼ:"
                },
                {
                    "number": 12,
                    "text": "Nihí éí shikééʼ nisoozį́; dóó nihí éí díí Joseph bighandóó dineʼé danilínígíí, bibee adinídíín danohłį́."
                },
                {
                    "number": 13,
                    "text": "Jó áádóó, díí éí kéyah nihí; dóó aTaaʼ éí nihaidiníʼą́."
                },
                {
                    "number": 14,
                    "text": "Dóó hádą́ąʼda éí doo aTaaʼ díí kéyah nihikʼisóó Jerusalemdi kéédahatʼíinii bił hodíílnih shidííniid da."
                },
                {
                    "number": 15,
                    "text": "Dóó ałdóʼ hádą́ąʼda éí doo aTaaʼ náánáłaʼ Israel bighandóó ałʼąą dóoneʼé danilínígíí ałʼąą ayíízhʼeezhgo, díí dineʼé bił chʼídííʼááł shidííniid da."
                },
                {
                    "number": 16,
                    "text": "Díí kóníłtsoígo aTaaʼ éí bił hodíílnih, shidííniid:"
                },
                {
                    "number": 17,
                    "text": "Łaʼ dibé shee nááhódlǫ́ éí éí doo kǫ́ǫ́ atah da; éídóʼ áádę́ę́ʼ deeshʼish, dóó shinééʼ deididootsʼį́į́ł; dóó tʼááłáʼíjįʼ dibé hólǫ́ǫ dooleeł, dóó tʼááłáʼí dibé yá sizį́į dooleeł."
                },
                {
                    "number": 18,
                    "text": "Dóó kʼad, bikʼos daniłdzil dóó doo daʼoodlą́ą́góó biniinaa shizaad tʼáadoo yikʼidaʼdiitą́ą da; éí bąą aTaaʼ áshidííniid díí baa haneʼígíí tʼáá ákódígo bee bił hodíílnih shidííniid."
                },
                {
                    "number": 19,
                    "text": "Ndi, tʼáá aaníigo, ánihidishní díí aTaaʼ bee bił hodíílnih shiłnínígíí, dóó bee nihił hashneʼ, nihí bitsʼánihiʼdeeʼnil bąąhági átʼéii yaa naakaigo biniinaa; éí bąą bąąhági átʼéii yaa naakaiígíí biniinaa kǫ́ǫ́ honohłónígíí doo béédahózin da."
                },
                {
                    "number": 20,
                    "text": "Dóó tʼáá aaníí, ánáánihidishní náánáłaʼ dóoneʼé danilínígíí ałdóʼ aTaaʼ yitsʼéíninil; dóó bibąąhági átʼéii biniinaa éí dahólǫ́ǫdi doo bił béédahózin da."
                },
                {
                    "number": 21,
                    "text": "Dóó tʼáá aaníí ánihidishní, nihí ánihidishní kódííniidę́ędą́ą́ʼ: Dibé łaʼ shee nááhódlǫ́ éí doo kǫ́ǫ́ atah da; éídóʼ áádę́ę́ʼ deeshʼish, dóó shinééʼ deididootsʼį́į́ł; dóó tʼááłáʼí dayikah dooleeł dóó tʼááłáʼí yá sizį́į dooleeł."
                },
                {
                    "number": 22,
                    "text": "Dóó tʼáadoo shikʼidaʼdiitą́ą da, háálá Gentile dineʼé baa yájíłtiʼ danízin; háálá Gentile dineʼé éí binaʼnitinígíí binahjįʼ sodizin yihididookahígíí éí doo bił béédahózin da."
                },
                {
                    "number": 23,
                    "text": "Dóó tʼáadoo shikʼidaʼdiitą́ą da éí shinééʼ deididootsʼį́į́ł dííniidígíí; dóó tʼáadoo shikʼi náádaʼdiitą́ą da Gentile dineʼé éí tʼáá haaʼída doo shinééʼ deididootsʼį́įł da—éí doo bichʼįʼ ííshją́ą́ ádiʼdideeshníił da tʼáá hazhóʼó Iiʼsizį́ Diyinii binahjįʼ tʼéiyá."
                },
                {
                    "number": 24,
                    "text": "Jó ndi, nihí éí shinééʼ dashidootsʼą́ą́ʼ, dóó dashoołtsą́; dóó nihí éí shidibé danohłį́, dóó nihí éí aTaaʼ shee diníʼánígíí yitah danohłį́."
                }
            ]
        },
        "/study/scriptures/bofm/3-ne/16": {
            "uri": "/study/scriptures/bofm/3-ne/16",
            "title": "3 Nephi 16",
            "data_type": "chapter",
            "chapter_name": "Wóltaʼii 16",
            "chapter_summary": [
                "Jesus éí Israel bidibé doo béédahózinę́ę łaʼ yitaadoogaał—Akéeʼdi hoolzhishígíí éí Jesus Christ binaʼnitin Gentile dineʼé bichʼįʼ kódoolnííł dóó índa Israel bighanjįʼ—Bóhólníihii bidineʼé tʼáá bí binááʼ yee daʼahiidoołtsééł Zion nineidláago. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Dóó tʼáá aaníí, tʼáá aaníigo, ánihidishní łaʼ dibé shee nááhódlǫ́, éí éí doo díí kǫ́ǫ́ kéyah bikááʼgóó kéédahatʼį́į da, doo ndi Jerusalemdi kéyahígíí da, doo ndóʼ kéyah bikááʼ naʼnétą́ʼą́ą binaagóó yikááʼ kéédahatʼį́į da."
                },
                {
                    "number": 2,
                    "text": "Háálá díí baa yáshtiʼígíí éí tʼah doo shinééʼ deidíítsʼį́įh da, doo ndi háadida tʼah doo bichʼįʼ ííshjání íʼdíshnéeh da."
                },
                {
                    "number": 3,
                    "text": "Ndi aTaaʼ éí bitah díínááł shiłní, dóó éí shinééʼ deididootsʼį́į́ł, dóó shilį́į́ʼ danilínígíí yitah bił daóltaʼ doo, áko tʼááłáʼíjįʼ dibé hólǫ́ǫ dooleeł dóó tʼááłáʼí dibé yaa áhályą́ą doo; éí bąą ákǫ́ǫ́ bichʼįʼ deeshááł dóó bichʼįʼ ííshjání ádiʼdideeshnííł."
                },
                {
                    "number": 4,
                    "text": "Dóó shí ánihidishní dah ńdiisdzáago díí bee nanihinétą́ʼígíí náádahídóohsoh, áko shidineʼé Jerusalemdi kéédahatʼínígíí, dashiiłtsánę́ę dóó naʼnishtingo shił dahólónę́ę, doo aTaaʼ shízhiʼ binahjįʼ ndeídíłkidgo, áko Iiʼsizį́ Diyinii binahjįʼ nihaa bił bééhodoozįįłgo, dóó diné náánáłaʼ nááhódlǫ́ doo bił béédahózinígíí ałdóʼ, áko díí naʼnitin náádahídóohsohígíí éí ndaahʼáa dooleeł dóó Gentile dineʼé bichʼįʼ ííshjání ádoolnííł, áko Gentile dineʼé baa hoolzhiizhgo, baʼáłchíní łaʼ, doo daʼoodlánígíí biniinaa nahasdzáán tʼáá ałtso bikááʼgóó taooskaigo, shóńdeidoołtʼeeł, éí doodago naneestą́ąʼgo sheeńdahodoosįįł, biNináʼnídláii."
                },
                {
                    "number": 5,
                    "text": "Dóó índa nahasdzáán bikááʼ tʼáá dį́į́ʼgóó adahwiisʼáádę́ę́ʼ áłah ádeeshłííł; dóó índa aTaaʼ dineʼé Israel bighandóó danilínígíí yił ahaʼdeetʼánę́ę ałtso biʼdeeshłííł."
                },
                {
                    "number": 6,
                    "text": "Dóó Gentile dineʼé éí bikʼihojídlí, Iiʼsizį́ Diyinii, éí éí shí dóó aTaaʼ yił ííshjání ádayiilaago, dashoodlánígíí biniinaa."
                },
                {
                    "number": 7,
                    "text": "Jó, dashoodlánígíí biniinaa, aTaaʼ ání, dóó doo daʼiinohdlánígíí biniinaa, O Israel bighandóó danohłíinii, akéeʼdi yoołkáłígíí biyiʼ tʼáá aaníinii éí Gentile dineʼé bichʼįʼ kódoolnííł, dóó tsʼídá ałtso ííshją́ą́ ádaalyaaígíí ííshją́ą́ ádadoolnííł."
                },
                {
                    "number": 8,
                    "text": "Ndi yíi, aTaaʼ ání, Gentile dineʼé doo daʼoodlánígíí yichʼįʼ—háálá ákótʼée ndi éí díí kéyah yikááʼ náhaaskaiígíí, dóó shidineʼé éí éí Israel bighandóó danilínígíí ałtso baa tádaozhjééʼ; dóó shidineʼé Israel bighandóó danilínígíí ałtsʼáńdeineeskaad, dóó tʼóó yikʼi naaskai;"
                },
                {
                    "number": 9,
                    "text": "Dóó háálá aTaaʼ Gentile dineʼé yaa joobaʼígíí biniinaa, dóó aTaaʼ shidineʼé Israel bighandóó danilínígíí yá nihoníʼánígíí biniinaa, tʼáá aaníí, tʼáá aaníigo, ánihidishní, díí bikééʼdóó, dóó shidineʼé Israel bighandóó danilínígíí atídaalyaa, dóó bichʼįʼ ndahwiiʼnáa dooleeł, dóó ndabiʼdistseed dooleeł, dóó bitahdóó chʼihidooltłʼił, dóó dabiʼjoodláago, dóó hiss biʼdiʼní dóó baa daʼoodlohgo ádeeshłííł—"
                },
                {
                    "number": 10,
                    "text": "Dóó ákótʼéego díí éí aTaaʼ kóbidiní shiłní: Aajįʼ ayííłką́ągo Gentile dineʼé shinaʼnitin bił ndaʼjiisííh dooleełgo, dóó shinaʼnitin tʼáá átʼéii doo deinízingóó dooleeł, dóó kéyah tʼáá naaznilígíí biláahgo bijéí biyiʼ ádaa dadzódlíi dadooleeł, dóó tʼáá ałtso nihookááʼ dineʼé biláahgo, dóó tʼóó báhádzidgo dabiyoochʼííd dooleeł, dóó bindaʼadloʼ dooleeł, dóó tʼáá ałtsoní yá ndahałtʼiʼ dooleeł, dóó tʼóó ídaʼdilʼį́į dooleeł, dóó ndaʼałtseed doo, dóó sodizin yee ndaʼííłbįįh dooleeł, dóó bąąhági átʼéii doo, dóó doo hootʼį́įdi tsʼídá aláahdi joodláhígíí yaa naakai dooleeł; dóó díí ałtso ádeidoolíiłgo, dóó shinaʼnitin tʼáá átʼéii doo deinízin da dooleeł, jó, aTaaʼ ání, shinaʼnitin bitahdóó náádideeshdlééł."
                },
                {
                    "number": 11,
                    "text": "Dóó índa shí shidineʼé bił ałhadiʼnishtʼánę́ę béédeeshnih, O Israel bighandóó danilíinii, dóó shinaʼnitin baa deeshłééł."
                },
                {
                    "number": 12,
                    "text": "Dóó nihił ííshjání ádeeshłííł, O Israel bighandóó danohłíinii, éí díí Gentile dineʼé doo nihikʼehdidlį́įʼ da dooleeł; ndi Israel bighandóó danohłíinii, nihił ałhadiʼnishtʼánę́ę béédeeshnih, dóó shinaʼnitin hadaałtʼéhígíí nihił béédahodoozįįł."
                },
                {
                    "number": 13,
                    "text": "Ndi Gentile dineʼé beʼiinaʼ łahgo áńdayiidlaa dóó shaa náhaaskaigo, jó éí shidineʼé, O Israel bighandóó danilíinii, yitah danilį́įgo bił daóltaʼ dooleeł, ní aTaaʼ."
                },
                {
                    "number": 14,
                    "text": "Dóó aTaaʼ ání, shidineʼé, Israel bighandóó danilínígíí, doo bíniʼ yitah hadidookah da, dóó doo yikʼindookah da."
                },
                {
                    "number": 15,
                    "text": "Ndi doo shichʼįʼgo nahakaigóó, dóó shinééʼ doo dazhdiitsʼaʼgóó, shidineʼé, O Israel bighandóó danilíinii, hachʼįʼ deeshʼaał, éí bíniʼ hatah dookahii, dóó yikʼi ndookah, dóó áshįįh doo halniih da silį́ʼígíí ndahojílin doo, éí éí tʼáadoo yee chooʼíní da dooleeł ndi tʼóó chʼídoolkał, dóó shidineʼé, O Israel bighandóó danilíinii, éí tʼóó hakʼi naakai dooleeł."
                },
                {
                    "number": 16,
                    "text": "Tʼáá aaníí, tʼáá aaníigo, ánihidishní, ákótʼáo éí aTaaʼ shichʼįʼ haadzííʼ—éí díí diné díí kéyah baa didííʼááł áko daabí dooleeł."
                },
                {
                    "number": 17,
                    "text": "Dóó índa Diyin God yá halneʼii Isaiah kóníigo haadzíʼę́ę biʼdoolnííł, éí kóní:"
                },
                {
                    "number": 18,
                    "text": "Nihá hadaʼasíidii iinééʼ diitsʼaʼgo; iinééʼ yił dahataał dooleeł, háálá tʼáá áłah anááʼ yee déezʼį́į́ʼ dooleeł Bóhólníihii Zion nináánéídláago."
                },
                {
                    "number": 19,
                    "text": "Nihił dahózhǫ́ǫgo dahohtaał, tʼáá ánółtso dahohtaał, nihí ndahiishochxǫʼígíí Jerusalem; háálá Bóhólníihii éí bidineʼé yikʼijisdliʼ, éí Jerusalem yikʼé nináʼnídlá."
                },
                {
                    "number": 20,
                    "text": "Bóhólníihii bigaan dílzinii tʼáá ałtso ałʼąą dineʼé dah deíkáahii yitʼį́įgo ííshją́ą́ áyiilaa; dóó kéyah nináneelʼą́ąjįʼ Diyin God biyisdáʼiiníiłii deizdoołtsééł."
                }
            ]
        },
        "/study/scriptures/bofm/3-ne/17": {
            "uri": "/study/scriptures/bofm/3-ne/17",
            "title": "3 Nephi 17",
            "data_type": "chapter",
            "chapter_name": "Wóltaʼii 17",
            "chapter_summary": [
                "Jesus éí diné iiłní yéigo shizaad baa ntsídaahkees dóó hazhóʼó bikʼidiʼdeeshtį́į́ł dadohníigo sodadołzin—Bitsʼíistah doo dahatsʼídę́ę néidiyiisá—Saad doo náájiyóozóóh átʼéego saad yee há sodoolzin—Diyin yá naalʼaʼii ndahoneeztą́ą́ʼ dóó kǫʼ baʼáłchíní yázhí bińdaastʼiʼ. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Jó, áádóó kʼad kótʼéego Jesus saad yee haadzíiʼgo áłah jílínę́ę hatáázghal dóó áhodiʼní: Jó, kʼad nikiníyáhą́ą baa hoolzhiizh."
                },
                {
                    "number": 2,
                    "text": "Doo danihidziilgóó nihaa ákonisin, díí aTaaʼ kweʼé saad bee bichʼįʼ hadíídzih shiłnínę́ę doo tʼáá átʼé hazhóʼó bikʼiʼdoohtįįh da."
                },
                {
                    "number": 3,
                    "text": "Éí bąą, nihighangóó ńdohkah, dóó áadi hazhóʼó bee nihichʼįʼ haasdzíʼígíí baa ntsídaahkees, dóó shízhiʼ binahjįʼ, aTaaʼ hazhóʼó bikʼidadiʼdiitį́į́ł dadohníigo, baa ńdeinohkąąh, dóó yiską́ągo biniiyé hashtʼeʼádadidoołnííł, dóó nihaa náádeeshdááł."
                },
                {
                    "number": 4,
                    "text": "Ndi kʼad éí aTaaʼ bichʼįʼ déyá, dóó ałdóʼ Israel dóó ałʼąą dóoneʼé doo béédahózinę́ę bichʼįʼ ííshją́ą́ íʼdíshnééh, háálá aTaaʼ bichʼįʼgo éí doo yóó aheeskai da, háálá éí ayíízhʼeezhgóó bił bééhózin."
                },
                {
                    "number": 5,
                    "text": "Áádóó Jesus ákótʼéego haadzíiʼgo, áłah jílínę́ę hatah nináánáázghal, dóó dajichago hoołtsą́, dóó tʼóó dadéezʼį́į́ʼ áłtsé tʼáá kǫ́ǫ́ nihitah honílǫ́ daaní nahalingo."
                },
                {
                    "number": 6,
                    "text": "Dóó kóyidííniid, jó, nihąąh ą́ą́h niizį́į́ʼ."
                },
                {
                    "number": 7,
                    "text": "Nihitahísh diné bitah doo dahatsʼídígíí hólǫ́? Wóshdę́ę́ʼ bił nihohkááh. Chʼééh dah dadiikáhígíí, doodago binááʼ ádaadinígíí, éí doodago ndaʼniłhodígíí, doodago bitsʼíís łaʼ doo ndaalnish daazlį́ʼígíí, índa łóód doo náádziihii bee dahólónígíí, doodago bitsʼíís łaʼ daniiłnaʼígíí, éí doodago bijééhkałígíí, éí doodago tʼáá haitʼéego da bąąh dah nahazʼánígíísh hólǫ́? Wóshdę́ę́ʼ bił nihohkááh dóó hadaałtʼéego áńdadeeshdlííł, háálá nihąąh hą́ą́h niizį́į́ʼ; ajoobaʼ shiiʼ hadéébįįd."
                },
                {
                    "number": 8,
                    "text": "Háálá nihikʼisóó Jerusalemdi kéédahatʼínígíí haʼííshłaaígíí nihił béédahodoozįįł danohsingo shił bééhózin, háálá niheʼoodląʼ bee nanihiisdziihgo bídeínóhghahgo shił bééhózin."
                },
                {
                    "number": 9,
                    "text": "Áádóó ákótʼéego haadzíiʼgo, diné tʼáá ałtso jílínę́ę, tʼááłaʼ, doo bitah dahatsʼídę́ę dóó bichʼįʼ ndahwiiʼnánę́ę, dóó chʼééh dah dadiikáhą́ą dóó binááʼ ádaadinę́ę dóó doo yádaałtiʼ yę́ę áádóó tʼáá haitʼéego da bąąh dah nahazʼánę́ę yaa dayiizhʼéézh; áádóó tsʼídá tʼáá átʼé naheeshtʼeezhę́ę hadaałtʼéego ánáyiidlaa."
                },
                {
                    "number": 10,
                    "text": "Dóó tsʼídá tʼáá átʼé, ndahaaskai yę́ę dóó doo ádaatʼéhę́ę, bikétsį́įjįʼ nitsidadeesgoʼ, dóó yichʼįʼ sodadoolzin; dóó ląʼída yaa haskaiígíí éí yikeeʼ deiztsʼǫs, áko wónáasiiʼ binákʼeeshtoʼ yee táádeizgis."
                },
                {
                    "number": 11,
                    "text": "Áádóó nihaʼáłchíní yázhí shaa dahóhjááh yidííniid."
                },
                {
                    "number": 12,
                    "text": "Áko baʼáłchíní yázhí ndeiízjaaʼiiʼ binaagóó niʼgóó deidínéesbin, dóó Jesus yitahdóó yiizįʼ; dóó áłah jílínę́ę dahojiiłʼaʼ dóó tsʼídá ałtso niheeshtʼeezh."
                },
                {
                    "number": 13,
                    "text": "Áádóó ałtso ahaa naheeshtʼeezhgo, dóó Jesus yitahdóó yiizįʼ, doo áłah nilínę́ę áháłní niʼ bikáaʼjįʼ nitsidadinohgeeh."
                },
                {
                    "number": 14,
                    "text": "Áádóó ałtso niʼjįʼ nitsidaazhdeezgoʼgo, Jesus ádiiʼádííniid, dóó ání: shiTaaʼ, Israel bighandóó danilínígíí bąąhági átʼéii yaa naakaiígíí bąąh shíniʼ."
                },
                {
                    "number": 15,
                    "text": "Dóó kótʼéego haadzíiʼgo, bídóʼ niʼ bikáaʼjįʼ ntsidinígoʼ; jó áádóó aTaaʼ yichʼįʼ sodoolzin, dóó sodizin yee haadzíʼígíí éí nááhídóodzohgo doo bíighah da, dóó áłah jílínę́ę deidiiztsʼą́ʼígíí ałdóʼ ákótʼéego yaa dahalneʼ."
                },
                {
                    "number": 16,
                    "text": "Dóó kótʼéego éí yaa dahalneʼ: Hádą́ąʼda tʼah doo diné łaʼ kótʼéego yiyiiłtséeh da, dóó yidiitsʼį́įh da, ńtʼę́ę́ʼ, ayóó átʼéego dóó ayóó ánoolningo deiiltsą́ doo dasidiitsʼą́ą́ʼ Jesus aTaaʼ yichʼįʼ yáłtiʼgo."
                },
                {
                    "number": 17,
                    "text": "Dóó díí ayóó átʼéego dóó ayóó ánoolningo Jesus haadzíiʼgo deiiltsánígíí dóó dasidiitsʼą́ʼígíí, éí doo bee hadoodzih átʼée da, doo ndóʼ ndi diné nááyíizóóh átʼée da, doo diné yaa ntsékees átʼée ndi da. Áádóó doo diné yikʼidookahígi átʼéego nihił dahóóshǫǫd aTaaʼ yichʼįʼ nihá sodilzingo dasidiitsʼą́ą́ʼ."
                },
                {
                    "number": 18,
                    "text": "Áádóó Jesus aTaaʼ bichʼįʼ ałtso sodoolzingo, yiizįʼ; ndi áłah jílíę́ę tsʼídá yéigo bił dahóózhǫǫdgo biniinaa ałtso naaʼaníídeeʼ."
                },
                {
                    "number": 19,
                    "text": "Áádóó Jesus yichʼįʼ hanáánáádzííʼ, dóó daoohsįįh yidííniid."
                },
                {
                    "number": 20,
                    "text": "Dóó niʼ bikááʼdóó deizįʼ, dóó kwíídííniid: Niheʼoodląʼígíí binahjįʼ nihikʼihojídlíi dooleeł. Dóó kʼad, éí shijéí bił hózhǫ́."
                },
                {
                    "number": 21,
                    "text": "Dóó kódííniidgo, yícha, dóó áłah jílíę́ę ałtso díí yaa dahoolneʼ, dóó baʼáłchíní, tʼááłáʼí nízinígo, yikʼijisdliʼ, dóó aTaaʼ yichʼįʼ yá sodoolzin."
                },
                {
                    "number": 22,
                    "text": "Dóó díí ałtso áyiilaago hanáánácha;"
                },
                {
                    "number": 23,
                    "text": "Dóó áłah jílínę́ę hachʼįʼ hanáánáádzííʼ, kóníigo: Nihaʼáłchíní danółʼį́."
                },
                {
                    "number": 24,
                    "text": "Dóó áajįʼ dazhdéeʼį́į́ʼ ńtʼę́ę́ʼ jó deigo hadajizghal, yáʼąąsh ąą ádzaago dayiiłtsą́, dóó diyin bá naalʼaʼii yáʼąąshdę́ę́ʼ adah deíkáahgo dayiiłtsą́ kǫʼ biyiʼdę́ę́ʼ nahalingo; dóó niʼ náhaaskaii áłchíní yázhí ałtso yináztʼiʼ. Dóó kǫʼ bináztʼiʼ; dóó diyin bá naalʼaʼí yikʼi sodadoolzin."
                },
                {
                    "number": 25,
                    "text": "Dóó áłah jílínę́ę dajiiłtsą́ dóó dazhdiiztsʼą́ą́ʼ dóó tʼáá aaníí áhóótʼįįdgo haa dahaneʼ; háálá tʼáá ájíłtso éí dajiiłtsą́ dóó dazhdiiztsʼą́ą́ʼ, tʼááłáʼí jinízinígo; naakidi mííl dóó baʼaan ashdladi neeznádiin yiltʼéehgo; dóó díí éí łaʼ diné, asdzání dóó áłchíní dajílį́."
                }
            ]
        },
        "/study/scriptures/bofm/3-ne/18": {
            "uri": "/study/scriptures/bofm/3-ne/18",
            "title": "3 Nephi 18",
            "data_type": "chapter",
            "chapter_name": "Wóltaʼii 18",
            "chapter_summary": [
                "Jesus tó dóó bááh diyingo yidánígíí Nephi bidineʼé yitah niinílá—Tʼáá áłahjįʼ shízhiʼ binahjįʼ sodadoołzin biʼdooʼniid—Ádąąh ndahojistʼą́ągo Diyin bitsįʼ dajiyánígíí dóó bidił dajidlánígíí éí doo diyinkʼehgo doo náás dajikáah da dooleeł—Diyin God yikééʼ naazíinii éí Iiʼsizį́ Diyinii bee iilzį́į́h baa dahasyá. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Áádóó Jesus hastóí bikééʼ naazínę́ę áyidííniid éí bááh dóó chʼil naʼatłʼoʼii bitooʼ łaʼ wóshdę́ę́ʼ."
                },
                {
                    "number": 2,
                    "text": "Dóó bááh dóó chʼil naʼatłʼoʼii bitooʼ haʼaakaigo, áłah jílínę́ę hachʼįʼ haadzííʼ niʼgóó dinohbįįh hodííniid."
                },
                {
                    "number": 3,
                    "text": "Dóó akééʼ naazíinii bááh dóó chʼil naʼatłʼoʼii ndeizhką́ąʼgo, bááhą́ą néidiiʼą́ dóó ałtsʼáyiiztiʼ dóó yikʼi sodoolzin; dóó bikééʼ naazínę́ę yaa yiiznil dóó daohsą́ yidííniid."
                },
                {
                    "number": 4,
                    "text": "Dóó daʼiiyą́ą́ʼ dóó yee hwiih daazlį́įʼgo, áłah jílínę́ę bááh baa dadoohkááł yidííniid."
                },
                {
                    "number": 5,
                    "text": "Dóó áłah jílínę́ę daʼiiyą́ą́ʼ dóó yee hwiih daazlį́įʼgo, akééʼ naazíinii kwíídííniid: Jó nihitahdóó tʼááłáʼí bee deesįįł, dóó éí bááh yikʼi sońdílzįįh dóó ałtsʼánéítih dooleeł dóó shisodizin bá hooghan ńdeidiiláhígíí, dashoosdląądígíí dóó shízhiʼ binahjįʼ tó bee dadoolzį́łígíí, yaa neikaah dooleeł."
                },
                {
                    "number": 6,
                    "text": "Dóó díí éí tʼáá áłahjįʼ ádaahtʼį́ béédaohłniih dooleeł, shí íishłaagi átʼéego, díí bááh kʼínítiʼígíí dóó bá sodeeszinígíí dóó nihitah sékánę́ęgi átʼéego ádaʼołʼį́į doo."
                },
                {
                    "number": 7,
                    "text": "Dóó díigi ádaʼołʼį́į doo shitsʼíís, nihichʼįʼ ííshją́ą́ íishłaago danółʼínę́ę, béédaohłniihgo. Dóó díí éí binahjįʼ aTaaʼ bichʼįʼ tʼáá aaníí tʼáá áłahjįʼ shéédaohłniihígíí bééhózin dooleeł. Dóó tʼáá áłahjįʼ shéédaohłniihgo shiiʼSizíinii nihił dahólǫ́ǫ doo."
                },
                {
                    "number": 8,
                    "text": "Áádóó kódííniidgo, akééʼ naazíinii yichʼįʼ haadzííʼ bąąh haʼíízhahí chʼil naʼatłʼoʼii bitooʼ biiʼígíí dadoohdlį́į́ł, dóó áłah nilínígíí bitaadoohkaał áko łaʼ deidoodlį́į́ł."
                },
                {
                    "number": 9,
                    "text": "Áádóó yidaʼiilaa, dóó dayoodlą́ą́ʼ dóó yee hwiih daazlį́į́ʼ; dóó áłah jílínę́ę yitaadeizką́, dóó dayoodlą́ą́ʼ, dóó yee hwiih daazlį́į́ʼ."
                },
                {
                    "number": 10,
                    "text": "Dóó akééʼ naazíinii díí ałtso ádayiilaago, Jesus bichʼįʼ hanáánáádzííʼ: Díí ádaoohłaaígíí binahjįʼ nihikʼihojídlíi dooleeł, háálá díí shibeehazʼáanii éí bidaʼohłéehgo, dóó aTaaʼ bichʼįʼ ííshjání ádaʼdoołyaa éí shibeehazʼáanii nihaa níláhígíí bidaʼiilʼį́į doo dadooniid."
                },
                {
                    "number": 11,
                    "text": "Dóó díí éí beʼiinaʼ łahgo áńdayiidlaaígíí dóó shízhiʼ binahjįʼ tó bee daalzį́ʼígíí tʼáá áłahjįʼ bá kódaʼohłʼį́į doo; dóó shidił, shidił nihá deeznaʼą́ą, béédaohłniihgo á kódaʼohłʼį́į doo, ákogo aTaaʼ tʼáá áłahjįʼ shéédaohłniihígíí bichʼįʼ ííshjání áńdaʼdoołʼįįh dooleeł. Tʼáá áłahjįʼ shéédaohłniihgo shiiʼSizíinii nihił dahólǫ́ǫ dooleeł."
                },
                {
                    "number": 12,
                    "text": "Dóó beehazʼáanii nihaa nishłé áko díí tʼáadoo leʼé kódaʼohłʼį́į dooleeł. Dóó tʼáá áłahjįʼ kódaʼohłʼį́įgo éí nihikʼihojídlíi dooleeł, háálá shitseʼ éí bikáaʼgi jiztłʼin dooleeł."
                },
                {
                    "number": 13,
                    "text": "Ndi tʼáá háiida díí yiláahgo dóó tʼáá biʼohgo áyiilaaígíí éí shitseʼ doo bikááʼ jiztłʼin da, ndi éí éí séí bikáaʼgi jiztłʼin; áádóó ahoʼniiłtą́ągo, dóó tó dááląądgo, dóó deeyolgo, dóó dah ndabiiłhango, éí ndoołdas, dóó chʼį́įdiitah bee dáádílkał éí há ąą átʼé."
                },
                {
                    "number": 14,
                    "text": "Éí bąą shibeehazʼáanii bikʼeh dahonołʼį́įgo éí nihikʼihojídlíi doo, éí éí aTaaʼ baa díílééł shidííniidígíí átʼé."
                },
                {
                    "number": 15,
                    "text": "Tʼáá aaníí, tʼáá aaníigo, ánihidishní, hadaʼohsííd dóó tʼáá áłahjįʼ sodadołzin, háálá éí chʼį́įdii beʼiiníziinii nihidínóotah, dóó nihił ndoodiłii yóó ánihidoolííł."
                },
                {
                    "number": 16,
                    "text": "Dóó shí nihitahgóó sodeeszinígi átʼéego nihídóʼ shisodizin bá hooghan góneʼ sodadołzingo, shidineʼé bitahgóó iiná łahgo áńdayiidlaaígíí dóó shízhiʼ binahjįʼ tó bee daalzį́ʼígíí. Jó shí éí adinídíín nishłį́; shí éí nihinááł iʼiishłaa."
                },
                {
                    "number": 17,
                    "text": "Áádóó Jesus díí saad bikééʼ naazíinii ałtso yee yichʼįʼ haadzíiʼgo, áłah nilíinii yichʼįʼgo nínááhaayá dóó yichʼįʼ haadzííʼ:"
                },
                {
                    "number": 18,
                    "text": "Jó, tʼáá aaníí, tʼáá aaníigo, ánihidishní, hadaʼohsííd dóó tʼáá áłahjįʼ sodadołzin háálá éí danihídíʼnóotah; háálá Satan beʼiiníziinii éí nihinízin, tłʼoh naadą́ą́ʼ biyáázh yildééh nahalingo atsʼánihidoołtééł."
                },
                {
                    "number": 19,
                    "text": "Éí bąą tʼáá áłahjįʼ shízhiʼ binahjįʼ aTaaʼ bichʼįʼ sodadołzin;"
                },
                {
                    "number": 20,
                    "text": "Dóó haʼátʼííshį́į́ shízhiʼ binahjįʼ aTaaʼ bíínóhkeedgo, tʼáá ákótʼéego, tʼáá aaníí shaa doolyééł nohsingo, jó éí nihaa doolyééł."
                },
                {
                    "number": 21,
                    "text": "Nihaʼáłchíní bił aTaaʼ bichʼįʼ sodadołzin, tʼáá áłahjįʼ shízhiʼ binahjįʼ, áko niheʼesdzáán dóó nihadaʼáłchíní bikʼidahojidoodliił."
                },
                {
                    "number": 22,
                    "text": "Jó áádóó, tʼáá áłahjįʼ áłah nádleeh doo; áłah ńdaahdleehgo háíshį́į́ diné nihaa níyáago tʼáadoo bichʼįʼ aa danohchįʼí, ndi bíniʼ nihaahakai tʼáadoo bichʼįʼ aa danohchįʼí."
                },
                {
                    "number": 23,
                    "text": "Ndi bá sodadołzin, dóó doo éí yíwohjįʼ dabididoohniił da; dóó tʼáá ahą́ą́h nihaa ńdaakahgo éí aTaaʼ bichʼįʼ, shízhiʼ binahjįʼ, bá sodadołzin doo."
                },
                {
                    "number": 24,
                    "text": "Éí bąą, niheʼadinídíín wódahgo bił dah díílnih áko nihookááʼ dineʼé bá adinídíín dooleeł. Jó, shí éí adinídíín nishłį́ áko éí bił dah díílnih doo—nihinááł áshłaa yę́ę. Jó nihił bééhózin aTaaʼ bichʼįʼ sodeeszin, dóó tʼáá ánółtso danihíínáał."
                },
                {
                    "number": 25,
                    "text": "Dóó nihił bééhózin doo éí łaʼ yíwohdi nihidííniid da, ndi tʼóó wóshdę́ę́ʼ shaa hohkááh nihidííniid, áko baa nihiyiʼ ákodínóohsį́į́ł dóó yidoołtsééł; áko índa nihookááʼ dineʼé bichʼįʼ kódaahtʼį́į dooleeł; dóó tʼáá háiida díí beehazʼáanii doo biʼjiilaaígíí éí bíniʼdii hodíʼnóotah."
                },
                {
                    "number": 26,
                    "text": "Dóó kʼad díí Jesus saad yee haadzíiʼgo, akééʼ naazíinii náyiizláʼą́ą náánéinééłʼį́įgo, dóó kóyidííniid:"
                },
                {
                    "number": 27,
                    "text": "Jó tʼáá aaníí, tʼáá aaníigo, ánihidishní, beehazʼáanii łaʼ nihaa náánishłé, dóó índa shiTaaʼ bichʼįʼ ńdeeshdááł áko náánáłaʼ beehazʼáanii shaa ayeesyáhą́ą bidaʼdeeshłííł."
                },
                {
                    "number": 28,
                    "text": "Jó dóó kʼad, díí éí beehazʼáanii nihaa nishłé, éí baa dadoohkáałgo, tʼáá háiida nihił bééhózingo bąąhági átʼéii yee ádąąh dahastʼą́ągo éí díí shitsʼíís dóó shidił bee bééhániihii tʼáadoo tʼóó bíniʼ deiyání dóó deidlání dooleeł."
                },
                {
                    "number": 29,
                    "text": "Háálá háíshį́į́ bąąhági átʼéii yee ádąąh dahastʼánígíí shitsʼíís dóó shidił bee bééhániihii yiyííyą́ąʼgo dóó yoodlą́ąʼgo éí atsʼíís dóó iiʼsizíinii doo yáʼátʼééhgóó ádihodidooltʼih; éí bąą diné ádąąh dahastʼą́ągo nihił bééhózingo shitsʼíís dóó shidił bee bééhániihii bichʼįʼ baa nohchįʼ dooleeł."
                },
                {
                    "number": 30,
                    "text": "Ákótʼée ndi, doo nihitahdóó chʼídínóohłchéeł da, ndi tʼóó ndanohtin doo dóó aTaaʼ bichʼįʼ, shízhiʼ binahjįʼ, bá sodadołzin dooleeł; dóó beʼiinaʼ łahgo áyiilaago dóó shízhiʼ binahjįʼ tó bee yilzį́įʼgo, índa wóshdę́ę́ʼ bididoohniił, dóó shitsʼíís dóó shidił bee bééhániihii baa doohkááł."
                },
                {
                    "number": 31,
                    "text": "Ndi doo beʼiinaʼ łahgo ánáyiidlaagóó éí shidineʼé doo bitah wóltaʼ da dooleeł, áko shidineʼé doo yidoołchxǫǫł da, jó háálá shidibé bééhasin, haa néelą́ʼígíí bééhózin."
                },
                {
                    "number": 32,
                    "text": "Ákótʼée ndi, sodizin bá dahooghandóó éí doo chʼídínóohłchéeł da, éí doodago sodizin yah náhdááhgóó, ákódaatʼéhígíí éí tʼáá áłahjįʼ ndanohtin; háálá doo éí nihił bééhózin da ndi éí háadida ńdoodááł beʼiinaʼ łahgo ánáyiidlaago, dóó tʼáá aaníí átʼį́įgo shaa doogááł, áádóó hadaałtʼé áńdadeeshdlííł; dóó nihí éí nihinahjįʼ hasdáh náádzáa doo."
                },
                {
                    "number": 33,
                    "text": "Éí bąą, díí bee nihichʼįʼ haasdzíʼígíí bikʼeh dahonołʼį́ áko doo nihihodidootʼih da; háálá hóyéeʼgi nahojíleʼ aTaaʼ nahjįʼ kóhwiiłʼįįh."
                },
                {
                    "number": 34,
                    "text": "Dóó díí beehazʼáanii nihichʼįʼ kwíishłaa ałghadaʼdohtʼáahgo biniinaa. Dóó nihikʼijinishdlíi doo dóó doo ałghadaʼdohtʼááhgóó."
                },
                {
                    "number": 35,
                    "text": "Dóó kʼad éí aTaaʼ bichʼįʼ déyá, biniiyéii hólǫ́ǫgo bąą aTaaʼ bichʼįʼ déyá nihá yáʼátʼééh doo biniiyé."
                },
                {
                    "number": 36,
                    "text": "Áádóó Jesus díí ałtso saad yee haadzíiʼgo, bikééʼ naazíinii náyiizláʼą́ą bílaʼ yee yídadeelchid, tʼááłáʼí nízinígo, ałtso yídadeelchid ndi, dóó yídadilchidgo yichʼįʼ hahasdzííʼ."
                },
                {
                    "number": 37,
                    "text": "Dóó áłah jílínę́ę éí díí saad yee haadzíʼígíí tʼáadoo daazhdiiztsʼą́ą da, éí bąą doo baa dahojilneʼ da; ndi akééʼ naazíinii éí adziilii bee Iiʼsizį́ Diyinii aa haalyéhígíí nihitaizlá daaníigo yaa dahalneʼ. Dóó shí eí kodóó díí haneʼ tʼáá aaníí átʼéego nihił ííshją́ą́ ádeeshłííł."
                },
                {
                    "number": 38,
                    "text": "Áádóó Jesus ałtso yídadeelchidgo, kʼos niʼnikeeldoh áłah jílínę́ę ałtso hakéstiʼgo áko Jesus doo tʼáadoo dajiiłtsą́ą da."
                },
                {
                    "number": 39,
                    "text": "Dóó kʼos ałtso hoł yaa niildohgo, éí hatsʼą́ą́ʼ níyá, dóó yáʼąąsh gódei dah ńdiidzá. Dóó akééʼ naazíinii éí yáʼąąsh gódei anáádzáá dayiiłtsą́ dóó daaníigo yaa dahalneʼ."
                }
            ]
        },
        "/study/scriptures/bofm/3-ne/19": {
            "uri": "/study/scriptures/bofm/3-ne/19",
            "title": "3 Nephi 19",
            "data_type": "chapter",
            "chapter_name": "Wóltaʼii 19",
            "chapter_summary": [
                "Naakitsʼáadah akééʼ naazíinii diné ndeinitin dóó Iiʼsizį́ Diyinii yíká sodadilzin—Akééʼ Naazíinii tó bee daalzį́į́ʼ dóó Iiʼsizį́ Diyinii baa dahasyá áádóó diyin yá naalʼaʼii ndabineeztą́ą́ʼ—Jesus sodilzingo saad yee haadzíʼígíí doo náájiyóozóóh átʼée da—Jesus Nephi bidineʼé beʼoodląʼ ayóó dabidziilígíí yaa hoolneʼ. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Áádóó kʼad Jesus yáʼąąsh góodei dah ńdiidzáago, diné áłah jílínę́ę ałtso taooskai, diné tʼááłáʼí nízinígo beʼesdzáán dóó baʼáłchíní bighangóó yił anáheeskai."
                },
                {
                    "number": 2,
                    "text": "Dóó tʼáadoo hiłiijį́į́ʼgóó, tʼáadoo hodíinaʼí haneʼ diné bitahgo dideesdláád, diné áłah jílínę́ę Jesus dayiiłtsą́, dóó ndabineestą́ąʼgo, dóó yiską́ągo diné áłah náánádlééhgo yaa náánádáhígíí."
                },
                {
                    "number": 3,
                    "text": "Aooʼ, tłʼééʼ bíighah Jesus baa dahojilneʼ; dóó áko índa diné tʼóó ahayóígo bitahgo, aooʼ, tsʼídá tʼóó ahayóí, tłʼééʼ bíighah ndaalnish, áko yiską́ągo Jesus náánádááhą́ągi dahoniidlǫ́ǫ doo danízingo."
                },
                {
                    "number": 4,
                    "text": "Áádóó biiskání, diné áłah náánásdlį́įʼgo, jó, Nephi dóó bikʼis, Timothy daaztsą́ ńtʼę́ęʼgo nínéidiisą́hą́ą, dóó ałdóʼ Nephi biyeʼ, Jonas wolyéhígíí, dóó ałdóʼ Mathoni dóó bikʼis, Mathonihah, dóó Kumen, dóó Kumenihah, dóó Jeremiah, dóó Shemnon, dóó Jonas, dóó Zedekiah, dóó Isaiah—kʼad díí éí Jesus naakitsʼáadahí akééʼ naazíinii náyiizláʼą́ą dabízhiʼ—Áádóó nagháijįʼ diné áłah jílínę́ę yitahdóó naazį́."
                },
                {
                    "number": 5,
                    "text": "Jó áádóó, áłah jílínę́ę tsʼídá tʼóó ahayóí áłah daazlį́įʼgo bąą naakitsʼáadahí diné naakitsʼáadahgo ałtsʼádeeznil."
                },
                {
                    "number": 6,
                    "text": "Dóó naakitsʼáadahí éí diné áłah jílínę́ę ndeidíníitą́ą́ʼ; jó áádóó, áłah jílínę́ę niʼjįʼ ntsidadoohgeeh, dóó Jesus bízhiʼ binahjįʼ aTaaʼ bichʼįʼ sodadołzin deidííniid."
                },
                {
                    "number": 7,
                    "text": "Dóó akééʼ naazíinii Jesus bízhiʼ binahjįʼ aTaaʼ yichʼįʼ sodadilzin. Áádóó deizįʼ dóó diné nináádeidíníitą́ą́ʼ."
                },
                {
                    "number": 8,
                    "text": "Dóó Jesus yínaʼneestą́ʼą́ą tsʼídá kótʼéego yínadaʼneestą́ą́ʼ—tsʼídá tʼáadoo łahgo átʼéhé Jesus yínaʼneestą́ʼą́ą yíndaʼniłtin—jó, ntsináádadeesgoʼ dóó Jesus bízhiʼ binahjįʼ aTaaʼ yichʼįʼ sonáádadilzin."
                },
                {
                    "number": 9,
                    "text": "Dóó tsʼídá aláahgo deinízinígíí éí yíká sodadilzin; dóó éí díí Iiʼsizį́ Diyinii nihaa doolyééł éí tsʼídá aláahgo danízin."
                },
                {
                    "number": 10,
                    "text": "Dóó ákótʼéego ałtso sodadoolzingo ńléí tábąąhgóó yíkai, dóó áłah jílínę́ę bikééʼ yíkai."
                },
                {
                    "number": 11,
                    "text": "Áádóó Nephi taah yíyá dóó tó bee biʼdoolzį́į́ʼ."
                },
                {
                    "number": 12,
                    "text": "Dóó táyiʼ yiizįįʼ dóó tó yee iʼniisį́į́ʼ. Dóó hastóí Jesus náyiizláʼą́ą tʼáá átʼé tó yee yiyíísį́į́ʼ."
                },
                {
                    "number": 13,
                    "text": "Áádóó tʼáá ałtso tó bee daalzį́įʼgo táyiʼdę́ę́ʼ hánáskaigo, Iiʼsizį́ Diyinii bikʼidahooleʼ, dóó tʼáá ałtso Iiʼsizį́ Diyinii biiʼ hadadéébįįd dóó tʼáá ałtso kǫʼ biiʼ hadadéébįįd."
                },
                {
                    "number": 14,
                    "text": "Jó áádóó, kǫʼ bináztʼiʼ nahalin silį́į́ʼ; dóó éí yáʼąąshdę́ę́ʼ hadaaldo, áłah dajílínę́ę dahóónááł, dóó baa dahojilneʼ; dóó yáʼąąshdę́ę́ʼ diyin yá naalʼaʼí adaakai dóó ndeineeztą́ą́ʼ."
                },
                {
                    "number": 15,
                    "text": "Áádóó tʼahdii diyin yá naalʼaʼii akééʼ naazíinii ndeinitingo, jó, Jesus níyá dóó yitahdóó yiizįʼ dóó neidíníitą́ą́ʼ."
                },
                {
                    "number": 16,
                    "text": "Áádóó áłah nilínę́ę yichʼįʼ haadzííʼ, niʼjįʼ ntsináádadoohgeeh, dóó bikééʼ naazínę́ę ałdóʼ ntsidadoohgeeh yidííniid."
                },
                {
                    "number": 17,
                    "text": "Áádóó niʼjįʼ ałtso nitsidadeesgoʼgo, bikééʼ naazíinii sodadołzin yidííniid."
                },
                {
                    "number": 18,
                    "text": "Jó áádóó, sodadiʼniilzin; dóó Jesus, nihiBóhólníihii dóó nihiDiyin God deiłníigo, yichʼįʼ sodadoolzin."
                },
                {
                    "number": 19,
                    "text": "Áádóó Jesus akééʼ naazíinii binííʼdóó dah diiyá, dóó tʼáá áyídíjįʼ niníyá dóó niʼjįʼ ntsidinígoʼ, dóó ání:"
                },
                {
                    "number": 20,
                    "text": "ShiTaaʼ, ahéheeʼ díí náhiséláʼígíí Iiʼsizį́ Diyinii bee bikʼidasínídliʼígíí; dóó díí éí nihookááʼ dineʼé bitahdóó náhálááʼ dashoodlánígíí biniinaa."
                },
                {
                    "number": 21,
                    "text": "ShiTaaʼ, díí bíká sodiszin tʼáá ałtso díí bizaad dayoosdląądígíí Iiʼsizį́ Diyinii shá bee bikʼidaazhdíídliił."
                },
                {
                    "number": 22,
                    "text": "ShiTaaʼ, Iiʼsizį́ Diyinii bee baa deisíníbaʼ dashoodlánígíí biniinaa; dóó níníłʼį́įʼgo éí dashoodlą́ dóó yísíníłtsą́ąʼgo, dóó shichʼįʼ sodadilzin; dóó shichʼįʼ sodadilzin bitah honishłónígíí biniinaa."
                },
                {
                    "number": 23,
                    "text": "Dóó kʼad shiTaaʼ, bá nichʼįʼ sodiszin, dóó tʼáá ałtso bizaad daʼiidoodląąłígíí ałdóʼ, áko dashiidoodląął, áko biiʼ honishłǫ́ǫ doo, nígi átʼáo, shiTaaʼ, shiiʼ honílǫ́ átʼéego, áko tʼááłáʼí niidlį́į doo."
                },
                {
                    "number": 24,
                    "text": "Áádóó Jesus ákótʼéego aTaaʼ yichʼįʼ sodoolzingo, bikééʼ naazíinii yaa náádzá, jó áádóó, éí ńtʼę́ę́ʼ tʼahdii, doo niʼ ádaanééhgóó, bichʼįʼ sodadilzin; dóó doo éí tʼóó ałkʼińdeidiyiłtʼée da, háálá bíká sohodidoozįįłígíí éí bił ííshją́ą́ ályaa, dóó deinízingo yíká sodadilzin."
                },
                {
                    "number": 25,
                    "text": "Áádóó bichʼįʼ sodadilzingo Jesus yikʼijisdliʼ; dóó yaa bił hóózhǫǫd, dóó biniiʼ bitsʼádiʼńdínę́ę éí yikʼiʼdiiłdláád; jó áádóó tʼáá átʼé Jesus biniiʼjįʼ dóó beʼééʼ ałdóʼ łigai yę́ęgi átʼéego daalgai daazlį́į́ʼ; jó áádóó díí łigaigi átʼáo éí tʼáadoo beełtʼéhé da, aooʼ, niʼ bikááʼgóó doo kótʼéego łigai da."
                },
                {
                    "number": 26,
                    "text": "Dóó Jesus kóyidííniid: Tʼáá sodadołzin; ákótʼée ndi tʼáadoo sodizin niʼ ádayiilaa da."
                },
                {
                    "number": 27,
                    "text": "Dóó nááná hatsʼą́ąjįʼ, dóó tʼáá áyídíjįʼ nínáánádzá dóó niʼjįʼ ntsináádinígoʼ; dóó aTaaʼ yichʼįʼ sonáádoolzin, kóníigo:"
                },
                {
                    "number": 28,
                    "text": "ShiTaaʼ, ahéheeʼ díí náháláʼígíí doo bąąh chinígóó ádeinilaa, beʼoodląʼígíí biniinaa, dóó bá sodiszin, dóó bizaad binahjįʼ daʼiidoodląąłígíí ałdóʼ, éídóʼ shinahjįʼ doo bąąh dachiní da dooleeł, bizaad dayoosdląądígíí binahjįʼ, bí shinahjįʼ doo bąąh dachinígóó ádabiʼdiilyaaígi átʼáo."
                },
                {
                    "number": 29,
                    "text": "ShiTaaʼ, nihookááʼ dineʼé éí doo tʼáá átʼé bá sodiszin da, ndi tʼáá hazhóʼó nihookááʼ dineʼé beʼoodląʼ biniinaa, shaa dííníʼánígíí tʼéiyá, áko éí shinahjįʼ doo bąąh chinígóó ádadoolnííł, áko biiʼ dahonishłǫ́ǫ doo nígi átʼéego, shiTaaʼ, shiiʼ honílóní, áko tʼááłáʼí niidlį́į doo, áko binahjįʼ hadideeshtʼeeł."
                },
                {
                    "number": 30,
                    "text": "Dóó Jesus díí saad yee haadzíiʼgo dóó akééʼ naazínę́ę yaa nínáánádzá; jó áádóó bichʼįʼ, tsʼídá yéigo sodadilzin, doo niʼ ádaanééhgóó; dóó yaa bił nááhóózhǫǫd; jó áádóó tsʼídá daalgai, Jesus átʼéhígi átʼéego."
                },
                {
                    "number": 31,
                    "text": "Áádóó nagháí nízahjįʼ nínáánádzá dóó aTaaʼ yichʼįʼ sonáádilzin;"
                },
                {
                    "number": 32,
                    "text": "Dóó saad yee sodoolzinígíí diné eii éigi átʼéego doo łaʼ yee hadoodzih da, doo ndi díí saad yee sodoolzinígíí diné nááyidíyóozohgo ałdóʼ doo yíighah da."
                },
                {
                    "number": 33,
                    "text": "Dóó diné áłah jílínę́ę deidiiztsʼą́ą́ʼ dóó yaa dahalneʼ; dóó bijéí ąą ádáádzaa dóó bijéí biyiʼjįʼ yikʼidaʼdiitą́ saad yee sodilzinę́ę."
                },
                {
                    "number": 34,
                    "text": "Ákótʼée ndi, ayóó ábóodziil dóó ayóó ánoolningo saad yee sodilzin áko nááhídóodzohgo éí doo bíighah da, dóó ałdóʼ diné da yee hadoodzihígíí doo bíighah da."
                },
                {
                    "number": 35,
                    "text": "Áádóó Jesus ałtso sodoolzingo bikééʼ naazínę́ę yaa nínáánádzá, dóó yichʼįʼ haadzííʼ: Kótʼéego oodlánígíí éí Jew dineʼé bitahdi tʼáadoo łaʼ yiiłtsą́ą da; ákohgo kótʼéego álílee naʼanishígíí éí tʼáadoo hanááł áshłaa da, doo daʼajoodlą́ą́góó biniinaa."
                },
                {
                    "number": 36,
                    "text": "Tʼáá aaníigo ánihidishní, tsʼídá tʼááłáʼí ndi díí ayóó átʼéego naʼanish danółʼínígíí łaʼ yiyiiłtsą́ą da; dóó ałdóʼ díí ayóó átʼéii dasidootsʼą́ʼígíí tʼáadoo deidiiztsʼą́ąʼ da."
                }
            ]
        },
        "/study/scriptures/bofm/3-ne/20": {
            "uri": "/study/scriptures/bofm/3-ne/20",
            "title": "3 Nephi 20",
            "data_type": "chapter",
            "chapter_name": "Wóltaʼii 20",
            "chapter_summary": [
                "Jesus bááh dóó chʼil naʼatłʼoʼii álíleekʼehgo shóyoostʼeʼ dóó yikʼi sonáádoolzinígíí diné yitaanaaneiską—Jacob baʼáłchíní tʼáá daadziihígíí Bóhólníihii biDiyin God yééńdahodoosįįł dóó díí kéyah America daolyéhígíí bííʼ dadooleeł—Jesus éí diyin yá halneʼii átʼé Moses nahalingo, dóó Nephi bidineʼé éí Diyin God yá dahalneʼii baʼáłchíní ádaatʼé—Nááná łaʼ Bóhólníihii bidineʼé ałdóʼ Jerusalemdi nináhidootʼish. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Áádóó diné áłah nilínę́ę dóó ałdóʼ bikééʼ naazíinii kʼadí tʼáadoo sodadołziní yidííniid. Dóó nihijéí biyiʼdi nihisodizin niʼ ádaoohłeʼ lágo yidííniid."
                },
                {
                    "number": 2,
                    "text": "Dóó ńdoohjeeh dóó daoohsįįh yidííniid. Áádóó ńdiijééʼ dóó deizįʼ."
                },
                {
                    "number": 3,
                    "text": "Áádóó bááh ninááyiztiʼ dóó yikʼi sonáádoolzin, dóó bikééʼ naazíinii yitaizką́ doo dayííyą́ą́ʼ."
                },
                {
                    "number": 4,
                    "text": "Dóó ałtso daʼiiyą́ąʼgo bááh ńdahohtííh dóó diné baa dahidohkááł yidííniid."
                },
                {
                    "number": 5,
                    "text": "Dóó diné áłah jílínę́ę yitaadeizką́ chʼil naʼatłʼoʼii bitooʼ ałdóʼ baa nááneiníką́, dóó dayoodlą́ą́ʼ dóó áłah jílínę́ę baa náádookaał yidííniid."
                },
                {
                    "number": 6,
                    "text": "Kʼad, bááh, dóó chʼil naʼatłʼoʼii bitooʼ, éí akééʼ naazíinii doo łaʼ yiníʼą́ą da, dóó doo łaʼ yiníką́ą da, doo ndóʼ áłah jílínę́ę da."
                },
                {
                    "number": 7,
                    "text": "Ndi tʼáá aanii éí bááh yitah neezką́ doo daʼiiyą́ą́ʼ, dóó chʼil naʼatłʼoʼii bitooʼ ałdóʼ yitaizką́ doo dayoodlą́ą́ʼ."
                },
                {
                    "number": 8,
                    "text": "Dóó kóhodííniid: Háíshį́į́ díí bááh yiyííyą́ʼígíí éí shitsʼíís jidooyį́įł dóó hatsʼíís dóó hayiʼsizíinii yee átʼée doo; áádóó háíshį́į́ díí chʼil naʼatłʼoʼii bitooʼ yoodlą́ʼígíí éí shidił jidoodlį́įł dóó hatsʼíís dóó hayiʼsizíinii yee átʼée doo dóó hwiiʼsizíinii éí doo dichin dóó doo dibááʼ náádoodleeł da, ndi tʼáadoo yídin nilíní da dooleeł."
                },
                {
                    "number": 9,
                    "text": "Kʼad, diné áłah jílínę́ę ałtso daʼiiyą́ą́ʼ dóó daʼoodlą́ąʼgo, jó, tʼah ńtʼę́ę́ʼ Iiʼsizíinii bikʼidahooleʼ; dóó iinééʼ tʼááłáʼjįʼ hadadeeshghaazh, dóó Jesus yaa dahaznih, éí dayiiłtsą́ doo deidiiztsʼą́ą́ʼ."
                },
                {
                    "number": 10,
                    "text": "Áádóó tʼáá ałtso Jesus yaa dahaznihgo, kóyidííniid: Jó kojįʼ díí beehazʼáanii díí diné, éí éí Israel bighandóó dineʼé danilínígíí bídéétʼiʼígíí, aTaaʼ yee shichʼįʼ haadzíʼę́ę ałtso baa naahosisneʼ."
                },
                {
                    "number": 11,
                    "text": "Shą́ą́ʼ béédaohłniihgo, díí bee nihichʼįʼ haasdzíiʼ neʼ, dóó kódííniid neʼ Isaiah bizaad bidaʼalyaago—jó díí éí nááháasdzo, éí éí kǫ́ǫ́ nihidáahgo, éí bąą biiʼ dadínóhʼį́į́ʼ."
                },
                {
                    "number": 12,
                    "text": "Dóó tʼáá aaníí, tʼáá aaníigo, ánihidishní, éí bizaad bidaʼalyaago índa aTaaʼ bidineʼé yił ałhadaʼdeestʼánę́ę bidaʼalnéeh dooleeł, O Israel bighandóó danilíinii."
                },
                {
                    "number": 13,
                    "text": "Dóó índa, dineʼé daa dziihígíí nahasdzáán bikááʼgóó kódaadzaa yę́ę, haʼaʼaahdę́ę́ʼ, eʼeʼaahdę́ę́ʼ, dóó shádiʼááhdę́ę́ʼ dóó náhookǫsdę́ę́ʼ áłah ábidiʼdoolnííł; dóó Bóhólníihii biDiyin God bá nináʼnídláhígíí yéédahodoosįįł."
                },
                {
                    "number": 14,
                    "text": "Dóó aTaaʼ díí kéyah baa didííʼááł shiłní, náásgóó dahodooleełii bá."
                },
                {
                    "number": 15,
                    "text": "Dóó ánihidishní, Gentile dineʼé ayóó átʼéego hakʼidahojisdliʼgo dóó shidineʼé ałtso haataodaazhjéeʼgo bikééʼdóó doo beʼiinaʼ łahgo áńdeidlééhgóó—"
                },
                {
                    "number": 16,
                    "text": "Índa nihí, Jacob bighandóó dineʼé danohłínígíí tʼáá daadziihígíí, éí bitaadaahkai dooleeł; dóó tʼóó ahayóígi ánéelą́ąʼ doo áko éí bitahgi naahkai dooleeł; dóó náshdóítsoh naaldlooshii tsintahgóó dahólónígíí yitah yigááł nahalingo, dóó náshdóí ániid naagháhí dibé yitah yílwod nahalingo, éí éí, yitah yigáahgo yił nayiideeł dóó nayiłdlaad, dóó tʼáadoo yisdáboołtéłí da."
                },
                {
                    "number": 17,
                    "text": "Nihílaʼ éí bee bikʼijįʼ dah dohłníih dooleeł nihikʼijįʼ nilíinii, dóó tʼáá ałtso nihikʼijįʼ danilíinii éí kʼídahidookał."
                },
                {
                    "number": 18,
                    "text": "Dóó shidineʼé áłah ádeeshłííł diné léiʼ tłʼoh naadą́ą́ʼ ahąąh náyiiłjooł nahalingo."
                },
                {
                    "number": 19,
                    "text": "Háálá aTaaʼ diné yił ahadeetʼánę́ę éí shidineʼé ádeeshłííł, aooʼ, nihideeʼ béeshgo ádeeshłííł, dóó nihikeeʼ béésh łitsoiigo ádeeshłííł. Dóó tsʼídá diné tʼóó ahayóí bee ndadoohłtsił; dóó nihitsʼą́ą́ʼ ńdeidiiláhą́ą, dóó binaalyeʼé danilínę́ę éí nahasdzáán ałtso bee Bóhólníihii diyingo bichʼįʼ kódeeshłííł. Jó áádóó, shí ákódeeshłííł."
                },
                {
                    "number": 20,
                    "text": "Áádóó baa hodoolzhish, ní aTaaʼ, aajįʼ ayííłką́ągo shibééshhał tʼáá ákogi átʼáo ánihwiitʼaahii éí hakʼi dasitą́ą dooleeł; dóó tʼáá hazhóʼó beʼiinaʼ łahgo ánáyiidlaago tʼéiyá doo hakʼijįʼ ndookǫs da, ní aTaaʼ, aooʼ, tsʼídá tʼáá ałtsogo Gentile dineʼé kéédahatʼį́įgo éí hakʼijįʼ ndi ákótʼé."
                },
                {
                    "number": 21,
                    "text": "Áádóó baa hodoolzhish shidineʼé, O Israel bighandóó danilíinii, éí ndeeshłééł."
                },
                {
                    "number": 22,
                    "text": "Jó áádóó, díí diné éí díí kéyah bikáaʼgi bá hwiideeshʼaał dóó ńdahidooʼnééł, nihizhéʼé Jacob bił ałhadiʼnishtʼánę́ę áajįʼ biʼdoolnííł; dóó éí Jerusalem Ániidígíí dooleeł. Dóó yáʼąąshdi bee daʼadziilii éí nihiníiʼgi dooleeł; aooʼ, tʼáá shí nihiníiʼgi honishłǫ́ǫ doo."
                },
                {
                    "number": 23,
                    "text": "Jó, Moses kóníigo łaʼ yaa yáłtiʼę́ę éí shí ashtʼį́: Bóhólníihii niDiyin God éí nihitahdóó Diyin God yá halneʼii łaʼ ninéididoołááł, shígi átʼée dooleeł; éí tʼáá haʼátʼííshį́į́ yee nanihinitinígíí deísínóołtsʼą́ąʼ dooleeł. Dóó tʼáá ałtso atsʼíís dóó ayiʼsizíinii doo Diyin God yá halneʼii dayiistsʼą́ʼígíí éí diné bitahdóó bidadiʼdoolkał."
                },
                {
                    "number": 24,
                    "text": "Tʼáá aaníí ánihidishníigo, aoo, dóó Diyin God yá halneʼii tʼáá ałtso Samuel bikééʼdóó índa éí wónáásdóó, ląʼída dahoolneʼígíí, éí shaa ńdahaasneʼ."
                },
                {
                    "number": 25,
                    "text": "Jó áádóó, nihí éí diyin yá halneʼii baʼáłchíní danohłį́; dóó Israel éí bighandóó nohłį́; dóó nihizhéʼé nihiTaaʼ yił ałhadaʼdeestʼánę́ę éí óohtʼį́ʼ, Abraham kóyidííniidę́ę: Dóó nikʼǫ́ǫ́ʼ éí binahjįʼ nihookááʼ dineʼé bikʼidahojídlíi dooleeł."
                },
                {
                    "number": 26,
                    "text": "ATaaʼ éí nihichʼįʼ tsʼídá áłtsé nashiiłná, dóó nihichʼįʼ shiʼníłniiʼ tʼááłáʼí nohsinígo nihíká adeeshwoł áko bąąhági átʼéii nahjįʼ kódadoohłííł; dóó díí éí Diyin God bił ałhaʼdeetʼáanii baʼáłchíní nohłínígíí biniinaa—"
                },
                {
                    "number": 27,
                    "text": "Dóó kótʼéego nihikʼihojisdliʼgo áko aTaaʼ kóníigo Abraham yił ałhaʼdeetʼánę́ę: Nihikʼǫ́ǫ́ʼ binahjįʼ éí nihookááʼ dineʼé bikʼidahojídlíi dooleeł, nínę́ę biʼdoolnííł—Iiʼsizį́ Diyinii éí Gentile dineʼé bee bikʼijideeshdliił, díí Gentile dineʼé bikʼihojisdliʼgo tsʼídá aláahdi ábóodziil dooleeł, kótʼéego shidineʼé baa taidoojah, O Israel bighandóó danilíinii."
                },
                {
                    "number": 28,
                    "text": "Dóó éí éí díí kéyah bikááʼgóó diné kéédahatʼínígíí tsʼídá doo deiłdin da dooleeł. Ákótʼée ndi, tsʼídá shinaʼnitin ałtso nidazhdiiláago, índa doo hajéí dazhdotłʼisgo habąąhági átʼéii éí hakʼijįʼ kóńdeeshdlííł, ní aTaaʼ."
                },
                {
                    "number": 29,
                    "text": "Dóó shidineʼé bił ałhadiʼnishtʼánę́ę béédeeshnih; áko shá bihónéedzą́ą́ góneʼ ahąąh ndeeshʼish, dóó díí bizhéʼé kéyah baa diníʼánę́ę éí baa ńdideeshʼááł dóó nihí dooleeł dishníigo bił ałhadiʼnishtʼą́, éí díí kéyah Jerusalem, éí kéyah ahaʼdeetʼáanii bichʼįʼ hoolʼáágóó, ní aTaaʼ."
                },
                {
                    "number": 30,
                    "text": "Áádóó náasdi baa hodoolzhish, shinaʼnitin hadaałtʼéego bínabídínóoltįįł;"
                },
                {
                    "number": 31,
                    "text": "Dóó shí Jesus Christ, Diyin God biYeʼ nishłínígíí, deidoodląął, dóó aTaaʼ bichʼįʼ shízhiʼ yinahjįʼ sodadilzin dooleeł."
                },
                {
                    "number": 32,
                    "text": "Índa nihá hadaʼasíidii binééʼ deigo kódeidoolííł; dóó iinééʼ tʼááłáʼígo dahataał dooleeł; háálá tʼáá ájíłtso dabinááʼ yee daʼahootʼį́į dooleeł."
                },
                {
                    "number": 33,
                    "text": "Índa aTaaʼ áłah ánááhodoodlííł, dóó kéyah Jerusalem éí bikéyah dooleeł biniiyé yee didooʼááł."
                },
                {
                    "number": 34,
                    "text": "Índa bił dahózhǫ́ǫgo dahataał dooleeł—Tʼáá ánółtso ahił dahohtaał, Jerusalem dahóóchxǫʼę́ęgo kéédahohtʼíinii; aTaaʼ éí bidineʼé yikʼijisdliʼ, Jerusalem éí yikʼé nináʼnídlá."
                },
                {
                    "number": 35,
                    "text": "ATaaʼ bibee adziilii ałʼąą dóoneʼé dah naashjaaʼgóó yił ííshjání áyiilaa; dóó tsʼídá ndahoneesʼą́ąjįʼ diné aTaaʼ bee yisdáʼiildéehii deidoołtsééł; dóó aTaaʼ dóó shí éí tʼááłáʼí niidlį́."
                },
                {
                    "number": 36,
                    "text": "Dóó índa ńdaháasdzo yę́ę éí bidaʼdoolnííł: Chʼéénídzííd, chʼénínáánídzííd, dóó nidziilgo íʼdílnééh, O Zion; niʼééʼ ániidígíí biih nínááh, O Jerusalem, kintah diyinii, háálá kodóó éí doo daʼoodlánígíí índa bąąhági átʼéii yaa ndaakai doo łaʼ náádoodáał da."
                },
                {
                    "number": 37,
                    "text": "Ńdiidááh, łeezh ádąąh nikad, dóó nídaah, O Jerusalem; nikʼos gónaa bináztʼiʼę́ę nahjįʼ kónílééh, O Zion bichʼéʼé ąąh shijééʼ danilíinii."
                },
                {
                    "number": 38,
                    "text": "Háálá ákótʼáo Bóhólníihii éí kóní: Tʼáadoo bą́ą́h ílínígo ndanihiʼdiizniiʼ, dóó béeso tʼáá gééd nihá ninináʼdoolyééł."
                },
                {
                    "number": 39,
                    "text": "Tʼáá aaníí, tʼáá aaníigo, ánihidishní, shidineʼé éí shízhiʼ bił béédahózin dooleeł; aooʼ, éí bíiníłką́ągo díí yáłtiʼígíí éí shí áshtʼį́įgo bił béédahodoozįįł."
                },
                {
                    "number": 40,
                    "text": "Dóó índa kódadidooniił: Dooládóʼ danizhóní da dził yikáaʼgi dah dadéesʼeezígíí, éí haneʼ yáʼátʼéehii yaa dahalneʼii, kʼé hwiinidzin yíndaʼniłtinii; yáʼádaatʼéehgo dahináanii haneʼ baa hózhóonii yitaadeiʼáʼii, yisdánáʼiiłdéehii yaa dahalneʼii; éí Zion deiłní: NihiDiyin God bíhólnííh."
                },
                {
                    "number": 41,
                    "text": "Dóó índa kótʼéego hodidootsʼį́į́ł: Bitsʼánóhkááh, bitsʼánóhkááh, áádę́ę́ʼ yíwohjįʼ, bąąhági ádaatʼéii tʼáadoo ndaahjaahí; binííʼdóó chʼínóhkááh; chin nihąąh ádingo ídaʼdółnééh Bóhólníihii binaalyéii dah danohłéii."
                },
                {
                    "number": 42,
                    "text": "Háálá doo éí tsxį́įłgo chʼídoohkah da dóó doo chʼídadínóohdzoł da; háálá Bóhólníihii éí nihilą́ąjįʼ yigáał dooleeł, dóó Israel biDiyin God éí nihikééʼdę́ęʼgo nihaa áhályą́ą dooleeł."
                },
                {
                    "number": 43,
                    "text": "Jó, shá naalʼaʼí éí tʼáá ałtsojįʼ dahóyą́ągo naalnish dooleeł; éí éí ayóó átʼéego dóó baa haʼniihgo dóó tsʼídá wódahdi dooleeł."
                },
                {
                    "number": 44,
                    "text": "Tʼóó ahayóí nikʼee bił dahooyóí—biniiʼjįʼ éí achʼįʼ nahwiiʼná bee bikʼeʼeshchʼííʼ, diné tsʼídá tʼáadoo łaʼ kótʼéego bichʼįʼ nahwiiʼnáa da, dóó bitsʼíísdóʼ nihookááʼ dineʼé beʼashiiké ájiidzaa—"
                },
                {
                    "number": 45,
                    "text": "Áko tʼóó ahayóí ałʼąą dineʼé bił nahazʼą́ągo yikʼíidołkał; aláahdi naatʼáanii danilíinii hakʼee dazhdidoołhił, tʼáadoo bee hoł dahaneʼii éí daazhdínóołʼįįł; dóó tʼáadoo daazhdiitsʼį́įhii éí baa ntsídajíkees dooleeł."
                },
                {
                    "number": 46,
                    "text": "Tʼáá aaníí, tʼáá aaníigo, ánihidishní, díí tʼáá ałtso baa dahodoolzhish, tsʼídá aTaaʼ bee hadiidzih shidííniidę́ę ndi. Índa ahaʼdeetʼaahii aTaaʼ bidineʼé yee yił ahaʼdeetʼánę́ę ałtso bidaʼdoolnííł; dóó índa Jerusalem shidineʼé yiih ńdahidooʼnééł, dóó náasdi daabí dooleeł."
                }
            ]
        },
        "/study/scriptures/bofm/3-ne/21": {
            "uri": "/study/scriptures/bofm/3-ne/21",
            "title": "3 Nephi 21",
            "data_type": "chapter",
            "chapter_name": "Wóltaʼii 21",
            "chapter_summary": [
                "Naaltsoos Mormon wolyéhígíí bénáhoosdzingo éí Israel bidineʼé áłah áńdoolnííł—Gentile dineʼé éí America biyiʼ tʼáadoo bidaʼdiiłʼáhí dajiiná ńdoodleeł—Daʼoodlą́ągo dóó akʼeh dahółʼį́įgo yisdáhidookah, doodago éí, nahjįʼ kódabidiʼdoolnííł dóó ndootsił—Israel éí Jerusalem Ániidígíí ádeidoolííł, dóó Israel bidineʼé doo béédahózinę́ę nínáhidookah. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Dóó tʼáá aaníí ánihidishní, binahjįʼ ééhózinii nihichʼįʼ kóshłééh, binahjįʼ díí kʼadę́ę ádaa haneʼígíí baa hoolzhishgo bee nihił béédahózin doo—haashį́į́ nízahdę́ę́ʼ tadaʼoosdeeʼ yę́ę, áłah áńdeeshdlííł, shidineʼé, O Israel bighandóó danilíinii, dóó bitah Zion bee hanáhodideesdlííł;"
                },
                {
                    "number": 2,
                    "text": "Jó áádóó, díí binahjįʼ ééhózinii éí nihichʼįʼ kóshłééh—háálá tʼáá aaníí ánihidishníigo díí bee nihichʼįʼ haasdzíʼígíí, dóó tʼáá shí bee nihichʼįʼ hanáádeesdzihígíí, dóó Iiʼsizį́ Diyinii éí éí aTaaʼ nihaidooléłígíí bibee adziilii bee, Gentile dineʼé ałdóʼ bił ííshjání ádoolnííł áko diné Jacob bighandóó dineʼé danilínígíí bił béédahózin dooleeł, dóó díí shidineʼé baa tʼaidoojahígíídóʼ bił béédahózin doo;"
                },
                {
                    "number": 3,
                    "text": "Tʼáá aaníí, tʼáá aaníigo, ánihidishní, díí aTaaʼ bił ííshjání áyiilaago, dóó éí bitsʼą́ą́dę́ę́ʼ, aTaaʼ baa hodidootsʼį́į́ł."
                },
                {
                    "number": 4,
                    "text": "Háálá aTaaʼ bił bééhózinígíí bikʼehgo Gentile dineʼé díí kéyah bikáaʼgi ńdahidooʼnééł, dóó tʼáá bí ádaa ndahatʼáago aTaaʼ bibee adziilii yee yá hwiidoołʼaał, áko díí tʼáadoo leʼé ííshją́ą́ ádoolnííł haʼnínę́ę éí dineʼé bitsʼą́ą́dóó nikʼǫ́ǫ́ʼ ńdeididoolééł, áko aTaaʼ tʼáadoo leʼé bidineʼé yee yił ahaʼdeetʼánę́ę biʼdoolnííł, O Israel bighandóó danilíinii;"
                },
                {
                    "number": 5,
                    "text": "Éí bąą, díí naanish dóó nihitahgóó naanish ánáádadoolníłígíí éí Gentile dineʼé bitsʼą́ą́dę́ę́ʼ, náásgóó naʼáłchíní danilį́į dooleełígíí bąąhági átʼéii biniinaa doo daʼoodlánígíí yichʼįʼ íidoolííł;"
                },
                {
                    "number": 6,
                    "text": "Háálá ákótʼáo aTaaʼ bíniʼkʼehgo éí Gentile dineʼé bitsʼą́ą́dę́ę́ʼ díí ííshjání ádoolnííł, áko beʼadziilii Gentile dineʼé yichʼįʼ ííshjání íidoolííł, háálá díí biniinaa Gentile dineʼé, doo bijéí deidoołtłʼisgóó, áko bąąhági átʼéii yóó deidiyiiʼaahgo dóó shaa hakáahgo dóó shízhiʼ binahjįʼ tó bee dabiʼdiilzį́įhgo dóó shinaʼnitin tʼáá aaníí ádaatʼéii bił béédahózingo, áko shidineʼé yitah daóltaʼ dooleeł, O Israel bighandóó danilíinii;"
                },
                {
                    "number": 7,
                    "text": "Dóó díí baa dahwiishzhiizhgo, nikʼǫ́ǫ́ʼ díí bił béédahózingo—éí bichʼįʼ bee ééhózinii yę́ę átʼéii dooleeł, áko aTaaʼ díí dineʼé Israel bighandóó danilínígíí yił ahaʼdeetʼánę́ę yeʼeléehgo yindiilnishgo bił béédahodoozįįł."
                },
                {
                    "number": 8,
                    "text": "Dóó éí bíiníłką́ągo, naatʼáanii danilíinii chʼééh hadaadziihgo tʼóó dadéezʼį́į́ʼ dooleeł; tʼah doo bee hoł dahaneʼii éí daazhdínóołʼįįł; dóó tʼah doo daazhdiitsʼį́įhii éí baa ntsídajíkees dooleeł."
                },
                {
                    "number": 9,
                    "text": "Háálá éí bijį́, shiniinaa aTaaʼ naʼanish éí ndoolnish, éí tsʼídá ayóó átʼéego dóó ayóó ánoolningo diné yitahgóó ndoolnish; dóó bitahgóó łaʼ doo dayoodlą́ą da dooleeł, azhą́ diné łaʼ bił hoolneʼ ndi."
                },
                {
                    "number": 10,
                    "text": "Jó ndi, shinaalʼaʼí éí beʼiinaʼ shílákʼee silá; éí bąą doo atídeidoolíił da, azhą́ ákótʼée ndi bí biniinaa achʼįʼ nahwiiʼná bee bikʼeʼeshchʼíiʼ dooleeł. Ákondi hadaałtʼéego áńdeeshdlííł, háálá éí díí hachʼįʼ ííshjání ádeeshłííł shintsékees éí chʼį́įdii beʼiiníziinii binaʼadloʼii bilááh ábóodziil."
                },
                {
                    "number": 11,
                    "text": "Éí bąą baa hodoolzhish tʼáá háiida shizaad doo yoodlánígíí, shí Jesus Christ áshtʼį́, éí éí aTaaʼ díí Gentile dineʼé bee bił hodíílnih yidííniidę́ę, dóó bee adziilii yeidooléeł doo áko Gentile dineʼé yił ííshjání íidoolííł, (Moses ádííniidę́ę biʼdoolnííł) éí shidineʼé bił ałhadadiʼnishtʼáanii bitahdóó kʼíhodiʼdookał."
                },
                {
                    "number": 12,
                    "text": "Dóó shidineʼé Jacob bighandóó danilínígíí éí Gentile dineʼé yitaadaakai dooleeł, aooʼ, biníiʼgi náshdóítsoh naaldlooshii tsintahgóó dahólónígíí yitah yigááł nahalingo, náshdóí ániid naagháhí dibé yitah yilwod nahalingo, éí éí, yitah yigháahgo yił nayiideeł dóó nayiłdlaad, dóó tʼáadoo yisdáboołtéłí da łeh."
                },
                {
                    "number": 13,
                    "text": "Bikʼijįʼ danilíinii bílaʼ yee yikʼijįʼ dah dadéelnih dooleeł, áádóó bikʼijįʼ danilíinii éí kʼídadookał."
                },
                {
                    "number": 14,
                    "text": "Aooʼ, Gentile dineʼé yíi bił hólǫ́ǫ doo tʼáá hazhóʼó bąąhági átʼéii yóó adaazhdeeztʼą́ągo tʼéiyá; háálá náasdi éí beidoołkááł, ní aTaaʼ, nihilį́į́ʼ éí nihitah doo nahjįʼ kódeeshłííł, dóó nihitsinaabąąsjádí bee ndaʼołbąsii nihitsʼą́ą́ʼ nihideeshchxǫǫł;"
                },
                {
                    "number": 15,
                    "text": "Dóó nihikéyah bikááʼgóó kin hadaalʼáhą́ą nahjįʼ kʼídahideeshkał, dóó nihighan bił nahazʼánę́ę ałtso naaʼahideeshnił;"
                },
                {
                    "number": 16,
                    "text": "Dóó bee daʼnohdzinę́ę nihikéyahdóó nahjįʼ kʼídahideeshkał, dóó náás ádahodoonííł yaa dahalneʼ ídaʼdilʼíinii ádin dooleeł;"
                },
                {
                    "number": 17,
                    "text": "Nihiʼishchíín ałdóʼ nahjįʼ kʼídahideeshkał, dóó ishchíín nihitahgóó naazíinii nahjįʼ kʼídahideeshkał, dóó doo nihílaʼ bee ádaalʼíinii bichʼįʼ sonáádadołzin da dooleeł."
                },
                {
                    "number": 18,
                    "text": "Dóó tsin nihitahgóó naazkad yę́ę nihitsʼą́ą́ʼ hahideeshtłʼił; kótʼéego nihikin hadaasʼáhąą nihideeshchxǫǫł."
                },
                {
                    "number": 19,
                    "text": "Dóó baa dahodoolzhish tʼáá ńtʼę́ę́ʼ yoochʼííd, dóó naʼadloʼ, dóó oolchʼį́į́d, dóó daʼahijigą́, béeso yikʼé sodadilzinígíí, dóó aláahdi joodláhígíí, ałtso ndahidootʼiʼ."
                },
                {
                    "number": 20,
                    "text": "Háálá náasjįʼ baa dahodoolzhish, ní aTaaʼ, éí bijį́ háíshį́į́ bąąhági átʼéii doo yóó iidiʼaahii dóó shiYeʼ Ayóí ííníshʼníinii doo yee yigháhígíí, éí díí shidineʼé O Israel bighandóó danilíinii, bitahdóó nahjįʼ kʼídahideeshkał;"
                },
                {
                    "number": 21,
                    "text": "Dóó doo daʼoodláanii nahalingo, tʼáá íiyisíí shá háchįʼgo atíʼhodeeshłííł, tsʼídá tʼah doo díigi átʼáo dazhdiitsʼį́įhgo."
                },
                {
                    "number": 22,
                    "text": "Ndi bibąąhági átʼéii yóó adeidiyizʼą́ągo dóó shizaad yikʼeh dahosʼįįdgo, dóó tʼáadoo bijéí deiłtłʼisí, shisodizin bá hooghan bitahgóó ndeeshʼááł, dóó ałhaʼdeetʼánę́ę éí yikʼidookah dóó Jacob bidineʼé danilínígíí yitah daóltaʼ dooleeł, éí éí díí kéyah baa diníʼą́."
                },
                {
                    "number": 23,
                    "text": "Dóó éí éí shidineʼé, Jacob bidineʼé danilínígíí yíká adoojah, dóó haashį́į́ néelą́ą́ʼ Israel bighandóó danilínígíí náheeskaígíí yił, áko kin haalʼá ndeidoonił, Jerusalem Ániidígíí wolyée dooleeł."
                },
                {
                    "number": 24,
                    "text": "Dóó índa shidineʼé áłah ánálnéehii yíká adoojah, nahasdzáán bikááʼgóó taooskai yę́ę, Jerusalem Ániidígíí biyiʼjįʼ áłah áńdeidoodlííł."
                },
                {
                    "number": 25,
                    "text": "Dóó índa yáʼąąshdę́ę́ʼ, bibee adziilii bitah dooleeł; dóó shídóʼ biníiʼgi honishłǫ́ǫ dooleeł."
                },
                {
                    "number": 26,
                    "text": "Dóó índa éí bijį́ aTaaʼ binaanish bee hahodoolzhish, díí naʼnitin éí díí diné tʼahdii daadziihii bínabídíʼnóoltįįł. Tʼáá aaníí ánihidishní, éí bijį́ aTaaʼ binaanish hadootʼiʼ shidineʼé taooskai yę́ę bitahgóó, aooʼ, azhą́ dóoneʼé yóó aheeskai yę́ę ndi, éí éí aTaaʼ Jerusalemdóó chʼideizhʼeezh."
                },
                {
                    "number": 27,
                    "text": "Aooʼ, shidiné taooskai yę́ę bitahgóó naanish hadootʼiʼ, índa aTaaʼ éí yá hashtʼehodoolííł áko shaa hidookah, áko bee aTaaʼ shízhiʼ binahjįʼ yichʼįʼ sodadilzin dooleeł."
                },
                {
                    "number": 28,
                    "text": "Aooʼ, dóó índa aTaaʼ yił hadadoolnish, tʼáá ałtsogo ałʼąą dóoneʼé kéyah bił nahazʼą́ągo bidineʼé bighanjįʼ kéyah baa deetʼánę́ęjįʼ áłah áńdooʼníłígíí yá hashtʼedeidoolííł."
                },
                {
                    "number": 29,
                    "text": "Dóó ałʼąą kéyah dah naaznildę́ę́ʼ chʼíhidookah; doo éí tsxį́į́ł danilį́įgo da, doo ndóʼ éí chʼídadínóodzoł da, háálá bitsijįʼ yishááł dooleeł, dóó bikééʼdę́ę́ʼ ałdóʼ baa áháshyą́ą dooleeł, ní aTaaʼ."
                }
            ]
        },
        "/study/scriptures/bofm/3-ne/22": {
            "uri": "/study/scriptures/bofm/3-ne/22",
            "title": "3 Nephi 22",
            "data_type": "chapter",
            "chapter_name": "Wóltaʼii 22",
            "chapter_summary": [
                "Bee ndahwiidoołkáałdi, Zion dóó biyiʼ stake sodizin bá dahooghan ndeidoonił, dóó Israel ajoobaʼgo doo ayóó ábiʼdooʼníigo áłah ádoolnííł—Éí akʼehdadidoodleeł—Isaiah 54 bił ahąąh naaʼnil. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Dóó índa éí nááháasdzo yę́ę baa hodoolzhish: Hótaał, O doo oołchíinii, tʼáadoo ashíníłchíinii, haʼdíʼaahgo; dóó yéigo hadílgháásh, awééʼ tʼáadoo ńdiiʼnáaii; háálá íiyisíí ndaʼiichííh góneʼ doo ałchíihii baʼáłchíní éí asdzání ayéehii biláahgo ląʼí áłchíní dooleeł, ní Bóhólníihii."
                },
                {
                    "number": 2,
                    "text": "Niníbaal siʼą́ągi hótsaago áhólééh, dóó bíniʼ biiʼ dabighanii bináheezbaalii deidíłtsʼǫǫd; łaʼ tʼáá biʼoh óhłéʼé lágo, niníbaal bitłʼóól nineezgo ádanileʼ dóó nistake daniłdzilgo ádanileʼ;"
                },
                {
                    "number": 3,
                    "text": "Háálá nishtłʼajígo dóó nishʼnáájígo chʼídoohjah, dóó naʼáłchíní éí Gentile dineʼé daabíhę́ę ńdeididoolééł dóó kin hadaalʼá doo yiiʼ dabaghanii yiiʼ ńdahidooʼnééł."
                },
                {
                    "number": 4,
                    "text": "Tʼáadoo náníldzidí, háálá doo ádaa yádiníizįįł da; doo ndóʼ niʼ kónihidiʼdoolníił da, háálá baa yáhásinii doo biiʼ ndooháał da; háálá ániid nanináhą́ądą́ą́ʼ baa yáhasinii biiʼ tádííníyáhą́ą éí bee yidiyíínah, dóó baa yáhasinii biiʼ nisíníyáhą́ą doo béénílniiʼ da dooleeł, dóó naa áhásdįįd yę́ędą́ą́ʼ bá yá nínízinę́ę doo béénílniiʼ da dooleeł."
                },
                {
                    "number": 5,
                    "text": "Háálá ánihiilaaí, nahastiin, Tʼáá ałtsoní bee Bóhólníihii wolyé; dóó niNináʼnídláii, Israel beʼAyóó Átʼéii—nahasdzáán tʼáá dasiʼą́ą́ ńtʼę́ę́ʼ biDiyin God biʼdiʼníi doo."
                },
                {
                    "number": 6,
                    "text": "Háálá Bóhólníihii nihichʼįʼ ádííniid asdzání nahjįʼ kóbiʼdiilyaaí dóó yínííł naagháii nilínę́ędą́ą́ʼ, dóó hweʼesdzáán nileehę́ędą́ą́ʼ, dooda niʼdooʼniid yę́ędą́ą́ʼ, ní nihiDiyin God."
                },
                {
                    "number": 7,
                    "text": "Háálá tʼóó kónízáhájįʼ éí yóó anihidiiʼą́, ndi ayóó átʼéego nihaa jiinishbaʼgo áłah ánánihideeshdlííł."
                },
                {
                    "number": 8,
                    "text": "Tʼóó kónízáhijįʼ shá háchįʼgo nitsʼą́ąjįʼ shiniiʼ kwíínísin ńtʼę́ę́ʼ, ndi hoolʼáágóó joobaʼii bee naa jiinishbaʼ dooleeł, ní Bóhólníihii, nihiNináʼnídláii."
                },
                {
                    "number": 9,
                    "text": "Háálá díí, éí Noah naagháhą́ądą́ą́ʼ tó yíląądgo, háálá íídą́ą́ʼ éí háadida doo tó nahasdzáán bił náádidoolkǫ́ǫł da dííniid, kótʼéego háadida éí doo nihichʼįʼ shá nááhodoochįįł da."
                },
                {
                    "number": 10,
                    "text": "Háálá dził éí adadoodįįł dóó dah daaskʼidę́ę éí nahjįʼ kódadoolnííł, ndi shijoobaʼii éí doo nahjįʼ kódoolníił da, doo ndi sheʼakʼéhwiinidzin bee nihił ałhadadiʼnishtʼánę́ę doo nahjįʼ kódoolníił da, Bóhólníihii nihaa joobaʼígíí ání."
                },
                {
                    "number": 11,
                    "text": "O nichʼįʼ nahwiisnáaʼii, níyoltsoh nanihiisxanii, dóó tʼáadoo nihíká eelwodii! Jó, nitseʼ ałʼąą átʼéego ndaashchʼąąʼii ndeeshnił, dóó tséghádiʼnídíín dootłʼizhii daʼílíinii ayaadi aheedeeshtłʼį́į́ł."
                },
                {
                    "number": 12,
                    "text": "Dóó tséghádiʼnídínii daʼílį́ dalchiiʼii éí nitsésǫʼ ádeeshłííł, dóó tséghádiʼnídínii daʼílíinii éí dáńdítį́hí ádeeshłííł, dóó ndaneelʼą́ąjįʼ éí tsé danizhóní ałtaasʼéí bee ahéénínil dooleeł."
                },
                {
                    "number": 13,
                    "text": "Dóó naʼáłchíní eí tʼáá ałtso Bóhólníihii ndabinitin dooleeł; dóó naʼáłchíní éí ayóó átʼéego kʼédanilį́į dooleeł."
                },
                {
                    "number": 14,
                    "text": "Tsʼídá yáʼátʼéehii tʼéiyá bee hanidiʼdoolnííł; achʼįʼ nahwiiʼná éí tsʼídá nitsʼą́ą́ʼ nízaadi tʼéiyá hólǫ́ǫ doo háálá doo éiyá náníldzid da dooleeł, dóó bádahadzidii da háálá éí doo nihitʼáahjįʼ dadikáah da dooleeł."
                },
                {
                    "number": 15,
                    "text": "Jó, tʼáá aaníí nihikʼijįʼ danilį́įgo ahíidookah, doo éí shí áshtʼį́į da dooleeł; háíshį́į́ nihikʼijįʼ danilíinii ahíidookahígíí éí chʼééh ádaazhdootʼį́į́ł nihiyáʼátʼéehii bąą."
                },
                {
                    "number": 16,
                    "text": "Jó, shí atsidii kǫʼ biyiʼ tsííd deisołígíí íishłaa, dóó biyiʼdę́ę́ʼ bee naʼanishí yee naalnish dooleełígíí hayíʼą́; dóó bee naʼatseedii bee atídoolníiłgo íishłaa."
                },
                {
                    "number": 17,
                    "text": "Bee ndaʼabaahii niniiyé ályaaii éí doo náás kódooníił da; dóó tsʼídá tʼáá ałtso ałʼąą dineʼé nihikʼijįʼ ándahwiiʼaahii yóó ádadoolnííł. Díí éí Bóhólníihii yá ndaalnishii biyáʼátʼéehii tʼáá ałkʼidą́ą́ʼ bidineʼé baa heesyáii átʼé, dóó biyáʼátʼéehii éí shí shitsʼą́ą́dę́ę́ʼ, ní Bóhólníihii"
                }
            ]
        },
        "/study/scriptures/bofm/3-ne/23": {
            "uri": "/study/scriptures/bofm/3-ne/23",
            "title": "3 Nephi 23",
            "data_type": "chapter",
            "chapter_name": "Wóltaʼii 23",
            "chapter_summary": [
                "Jesus Isaiah baa haneʼę́ę yee lą́ azlį́į́ʼ—Diyin God yá dahalneʼii haneʼ ńdayiidzoh yę́ę deínóhłtaʼ yidííniid—Diyin God yá halneʼii Samuel Laman bidineʼé nilíinii Náádaʼdiijééʼ níigo yaa hoolneʼę́ę haneʼ ńdeiʼáhą́ą bikááʼ ályaa. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Jó, dóó kʼad, ánáánihidishní, díí diyinkʼehgo haneʼígíí deínóhłtaʼ. Aooʼ, beehazʼáanii átʼéego nihichʼįʼ kóshłééh tsʼídá tʼáá aaníí ádaahtʼį́įgo deínóhłtaʼ; háálá Isaiah baa haneʼ éí ayóó átʼéii átʼé."
                },
                {
                    "number": 2,
                    "text": "Háálá éí tsʼídá ałtso shidineʼé Israel bighandóó danilínígíí haneʼ bídadéétʼiʼígíí yaa nahasneʼ; éí bąą Gentile dineʼé ałdóʼ yichʼįʼ haadzííʼ."
                },
                {
                    "number": 3,
                    "text": "Dóó tsʼídá ałtso yaa hoolneʼę́ę éí bidaʼalyaa dóó bidaʼdoolnííł, saad yee haadzíʼę́ę bikʼehgo ndi."
                },
                {
                    "number": 4,
                    "text": "Éí bąą shizaad deísínóołtsʼą́ą́ʼ, bee nihichʼįʼ haasdzíʼígíí bikááʼ óhłééh, dóó aTaaʼ kʼad baa hoolzhiizhgo dóó niizį́įʼgo bikʼehgo díí haneʼígíí Gentile dineʼé bichʼįʼ kódoolnííł."
                },
                {
                    "number": 5,
                    "text": "Dóó háíshį́į́ shizaad yidiiztsʼą́ʼígíí dóó bąąhági átʼéii yóó iidííʼánígíí dóó tó bee biʼdoolzį́ʼígíí, éí yisdádoogááł. Diyin God yá dahalneʼii yaa dahoolneʼę́ę ndaałkaah, háálá tʼóó ahayóí éí díí tʼáá aaníí átʼéego yaa dahoolneʼ."
                },
                {
                    "number": 6,
                    "text": "Áádóó kʼad díí Jesus saad yee hachʼįʼ haadzíiʼgo ánááhodiʼní, díí Diyin God bizaad ndajijaahą́ą ałtso hachʼįʼ nááyíltaʼgo, kóyidííniid: Jó, Diyin God bizaad nááná łaʼ, doo ndaajaahígíí, éí ałdóʼ bikááʼ ádoohłííł nisin."
                },
                {
                    "number": 7,
                    "text": "Áádóó Nephi yichʼįʼ haadzííʼ: Haneʼ náníjáhígíí deʼ níjááh yidííniid."
                },
                {
                    "number": 8,
                    "text": "Dóó Nephi haneʼ néijááhą́ą hayínilgo dóó yidáahgi niinínilgo, yinééłʼį́į́ʼ dóó ání:"
                },
                {
                    "number": 9,
                    "text": "Tʼáá aaníí ánihidishní, shá naalnishii Samuel, Laman bidineʼé nilíinii, díí kótʼéego diné bichʼįʼ hadíídzih bidííniid ní, éí aTaaʼ shiníká góneʼ bízhiʼ baa hashniihgo tʼóó ahayóí diné daʼoosdląądgo daneeznánę́ę náádidoojah, dóó tʼóó ahayóí diné yichʼįʼ ííshjání ádadiʼdoolnííł, dóó ndadíʼnóotįįł. Dóó ánááhodiʼní: Tʼáásh aaníí ákódzaa?"
                },
                {
                    "number": 10,
                    "text": "Dóó bikééʼ naazíinii yichʼįʼ haadzííʼ dóó kódaaní: Aooʼ, Bóhólníihii, Samuel éí saad bee háínídzíʼígíí átʼéego náásgóó kódoonííł níigo yaa hoolneʼ, dóó éí ałtso beʼelyaa."
                },
                {
                    "number": 11,
                    "text": "Dóó Jesus áháłní: Ákoshąʼ haitʼéego díí tʼáadoo bikááʼ óohłaa da, tʼóó ahayóí éí diné daʼoosdląądgo daneeznánę́ę náádiijééʼ dóó tʼóó ahayóí diné yichʼįʼ ííshjání ádaʼdiilyaa dóó ndaʼneeztą́ą́ʼ?"
                },
                {
                    "number": 12,
                    "text": "Áádóó Nephi díí tʼah doo bikááʼ álnéhígíí yénáálniiʼ."
                },
                {
                    "number": 13,
                    "text": "Áádóó Jesus díí bikááʼ óhłééh dííniid; éí bąą éí bikʼehgo díí bikááʼ ályaa."
                },
                {
                    "number": 14,
                    "text": "Áádóó kʼad Jesus díí Diyin God bizaad, ńdajiidzoh yę́ę, ałtso hoł nááyiiłtahgo, naakitsʼáadahí díí nihił yíltaʼígíí bíndaʼnołtin dooleeł yidííniid."
                }
            ]
        },
        "/study/scriptures/bofm/3-ne/24": {
            "uri": "/study/scriptures/bofm/3-ne/24",
            "title": "3 Nephi 24",
            "data_type": "chapter",
            "chapter_name": "Wóltaʼii 24",
            "chapter_summary": [
                "Bóhólníihii bá naalʼaʼii éí Naaki Góneʼ Náánádáhígíí yá hashtʼehodoolííł—Christ éí ándahwiitʼaahdóó dah dínóodaał—Israel bidineʼé éí tʼááłáʼí dootłʼizh bíighahgo nihee náhoodleełii Diyin God baa nahidoohʼaah dóó náádaʼiyoołniih biʼdooʼniid—Naaltsoos bee ééhaniihii éí naatʼá—Malachi 3 bił ahąąh naaʼnil. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Áádóó Malachi saad yee yichʼįʼ haadzíʼę́ę bikááʼ ádoohłííł yidííniid, éí yee yił ahoʼniilneʼ. Áádóó éí ałtso bikááʼ ályaa dóó índa tsʼídá nizhónígo hoł nááyiiłtah. Dóó díí éí saad yee yił nahasneʼ, kóníigo: ATaaʼ Malachi kóyidííniid—Jó, shinaalʼaʼí deeshʼaał, éí shilą́ąjįʼ hashtʼehodoolííł, dóó Bóhólníihii hádasídóoʼį́ʼę́ę tʼáá hooshchʼįʼ Diyin bighanjįʼ doogááł; éí éí bee ałhaʼdeetʼą́ yaa haneʼii ndi, baa nihił dahózhóonii; jó, éí doogááł, ní Tʼáá ałtsoní biBóhólníihii."
                },
                {
                    "number": 2,
                    "text": "Ndi háíshąʼ níyá bijį́įdi doodzih, dóó háíshąʼ tʼahdii sizį́į dooleeł níyáago? Háálá kǫʼ doo yáʼátʼéehii nahjįʼ kwííłʼíinii nahalin, dóó táláwosh bee tʼáá ágisígíí nahalin dooleeł."
                },
                {
                    "number": 3,
                    "text": "Dóó béésh łigai doo nidzinii yąąh haidiyiłkaahii dóó tsʼídá tʼáá ałtso chin nahjįʼ kwííłʼíinii nahalingo dah sidá; dóó Levi dabiyeʼ doo yáʼátʼéehii bąąh ádingo íidoolííł, dóó béésh óola dóó béésh łigai nahalingo íidoolííł, áko Bóhólníihii yáʼátʼéehii yichʼįʼ nádaʼíídóołnih."
                },
                {
                    "number": 4,
                    "text": "Índa Judah dóó Jerusalem nááʼiisniiʼgo Bóhólníihii bił nizhóní dooleeł, tʼáá ałkʼidą́ą́ʼ átʼéhę́ęgi átʼéego, dóó áłtséhę́ędą́ą́ʼ átʼéhę́ęgi átʼéego."
                },
                {
                    "number": 5,
                    "text": "Dóó ánihwiitʼaah biniiyé nihitah deeshááł; dóó tʼóó nichxǫ́ǫ́ʼígo éédahósinii, dóó daʼdiléí, dóó aseezį́ ádeiłʼíinii, dóó naalnishí yikʼé naʼanishígíí yee yichʼįʼ nahwiiłnáanii, dóó asdzání bąąh ádahasdįįdii, dóó áłchíní bizhéʼé ádaadinii, dóó diné doo yaa dajoobaʼii, dóó doo shéédaaldzidii bá ndahwiidiyeeshʼááł, ní Tʼáá ałtsoní biBóhólníihii."
                },
                {
                    "number": 6,
                    "text": "Háálá shí éí Bóhólníihii nishłį́, dóó doo éí shinahatʼaʼ łahgo ánááshdlíił da; éí bąą Jacob biyeʼ nohłíinii doo nahjįʼ kónihidiʼdoolníił da."
                },
                {
                    "number": 7,
                    "text": "Tʼáá nihizhéʼé yę́ędą́ą́ʼ doo wóshdę́ę́ʼ ndi shibeehazʼáanii bikʼehgo oʼoolʼįįłę́ę bitsʼáhisoohkai, dóó doo bikʼeh dahonołʼį́į da. Shaa nánóhkááh áko shídóʼ nihaa ńdeeshdááł, ní Tʼáá ałtsoní biBóhólníihii. Ndi ádadohní: Haʼátʼéegoshąʼ tʼą́ą́ʼ nínááhidiikah?"
                },
                {
                    "number": 8,
                    "text": "Dinésh Diyin God yee adínóoʼį́į́ł? Ákondi shee dasiʼnooʼį́į́ʼ. Ndi ádadohní: Haashąʼ yitʼéego nee daʼneetʼį́į́ʼ? Tʼááłáʼí dootłʼizh bíighahgo nihee nahodleełii Diyin God baa nahidoohʼaahą́ą dóó naaʼiiniihę́ę bee."
                },
                {
                    "number": 9,
                    "text": "Hóyéeʼgo ahaʼiidziihii bee nihá haʼoodzííʼ, háálá nihí tʼáá kéédahohtʼíí ńtʼę́ę́ʼ shee dasiʼnooʼį́į́ʼ."
                },
                {
                    "number": 10,
                    "text": "Nihee ndahoodleełii tʼááłáʼí dootłʼizh bíighahgo shinaalyeʼé bá hooghan góneʼ yah adaohjááh, áko shighan góneʼ atsįʼ hólǫ́ǫ doo; dóó kʼad shínóhtááh, ní tsʼídá Tʼáá ałtsoní biBóhólníihii, tʼáá daatsʼí aaníí yáʼąąshdę́ę́ʼ tsésǫʼ nihá ąą ádadeeshłííł, dóó nihikʼijįʼ akʼihojídlí kódeeshłííł áko wónáásdóó nihighan góneʼ doo hwiidooʼaał da."
                },
                {
                    "number": 11,
                    "text": "Dóó naʼałtseedii níwohádi nahá bidideeshniił, dóó niʼ bikááʼ kʼidoołáhígíí doo yidoołchxǫǫł da; doo ndóʼ dáʼákʼehdi kʼidoołáhígíí bineestʼąʼ tʼah doo áajįʼ ahalzhííshdą́ą́ʼ dínóotʼį́įł da, ní Tʼáá ałtsoní biBóhólníihii."
                },
                {
                    "number": 12,
                    "text": "Dóó ałʼąą dineʼé bił nahazʼą́ą́dę́ę́ʼ bikʼihojídlí daniłníi doo, háálá kéyah hózhóón daniłníi doo, ní Tʼáá ałtsoní biBóhólníihii."
                },
                {
                    "number": 13,
                    "text": "Nihizaad shikʼijįʼ bidziilgo bee hadasoohdzííʼ, ní Bóhólníihii. Ákondi ádadohní: Haʼátʼíísh dadiiʼníigo bee nikʼijįʼ hadasiidzííʼ?"
                },
                {
                    "number": 14,
                    "text": "Kódoohniid: Tʼáadoo biniiyéhégóó Diyin God bá ndeiilʼaʼ, dóó haʼátʼíísh éí bee ndadidiilyéełgo bibee oʼoolʼįįł bidaʼííníilzin dóó Tʼáá ałtsoní biBóhólníihii binááł yínííł neiidáa doo?"
                },
                {
                    "number": 15,
                    "text": "Dóó kʼad ádaa hodzódlíi bił dahózhǫ́ dadiiʼní; aooʼ; bąąhági átʼéii yindaalnishii éí hashtʼedaalyaa tʼéí bikʼidahojídlí; aooʼ Diyin God yídaneeztą́ʼą́ą ndi tʼáadoo ádabiʼdiilyaaí da."
                },
                {
                    "number": 16,
                    "text": "Índa Bóhólníihii yéédaaldzidii áłahjįʼ ałchʼįʼ hadaadziih, dóó Bóhólníihii íistsʼą́ąʼgo adiiztsʼą́ą́ʼ; dóó Bóhólníihii yéédaaldzidii dóó bízhiʼ yaa ntsídaakeesii naaltsoos bee ééhaniihii bá nááháasdzo."
                },
                {
                    "number": 17,
                    "text": "Dóó éí shí dooleeł, ní Tʼáá ałtsoní biBóhólníihii, shitséghádiʼnídíinii áshłéehdi; dóó diné léiʼ biyeʼ bíká análwoʼii yaa joobaʼígi átʼéego baa jiideeshbaał."
                },
                {
                    "number": 18,
                    "text": "Índa nínááhidoohkah dóó yáʼátʼéehgo dahinánígíí dóó bąąhági átʼéego dahinánígíí bee ałʼąą ádaatʼéhígíí nihił bééhodoozįįł, índa Diyin God yá naalnishii dóó doo yá naalnishii bee ałʼąą átʼéhígíí nihił bééhodoozįįł."
                }
            ]
        },
        "/study/scriptures/bofm/3-ne/25": {
            "uri": "/study/scriptures/bofm/3-ne/25",
            "title": "3 Nephi 25",
            "data_type": "chapter",
            "chapter_name": "Wóltaʼii 25",
            "chapter_summary": [
                "Naaki Góneʼ Náánádáhígíí, ádaa hodzódlí yee ahadaʼdeestʼáanii dóó bąąhági átʼéii yaa deíkáahii éí tsehégod dookʼą́ą́ł nahalingo adahididookʼą́ą́ł—Elijah éí tʼah doo tʼáá íiyisíí báhádzid iiłkááh góneʼ ńdoodááł—Malachi 4 bił ahąąh naaʼnil. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Jó háálá, bichʼįʼ yoołkááł éí bijį́ bááh bighan biiʼ kǫʼígi átʼéego hodinóogah; dóó ádaa dahaʼniihii, aooʼ, dóó bąąhági átʼéii yaa deíkááhą́ą, tsehégod ndahalin doo; dóó éí bijį́ bíiníłką́ągo ałtso adahididookʼą́ą́ł, ní Tʼáá ałtsoní biBóhólníihii, áko bikétłʼóól dóó bitsʼáozʼá ndi doo łaʼ doodzih da."
                },
                {
                    "number": 2,
                    "text": "Ndi nihí shízhiʼ béédaałdzidii, Yáʼátʼéehii biYeʼ bitʼaʼ nádziihgo ńdidooʼnah, dóó náás doohkah dóó dínóohsééł béégashii yáázh hóneʼé sizį́ nahalingo."
                },
                {
                    "number": 3,
                    "text": "Dóó bąąhági ádáátʼíinii bikʼi ndoohkah; háálá éí nihikétłʼáahdi łeeshchʼih dooleeł éí bijį́ ákwíishłaago, ní Tʼáá ałtsoní biBóhólníihii."
                },
                {
                    "number": 4,
                    "text": "Moses, shinaalʼaʼí, bibeehazʼáanii béédaohłniih, Horebdi Israel tʼáá ńtʼę́ę́ʼ bee bichʼįʼ haasdzíʼę́ę, bee ná hazʼáanii dóó ándahwiitʼaahii."
                },
                {
                    "number": 5,
                    "text": "Jó, Elijah Diyin God yá halneʼii nihichʼįʼ deeshʼaał tʼah doo Bóhólníihii bí íiyisíí báhádzidgo haiłkaahígíí tʼáá bichʼįʼdi."
                },
                {
                    "number": 6,
                    "text": "Dóó éí azhéʼé baʼáłchíní yił łáʼí ńdadoodleeł, dóó áłchíní bizhéʼé yił łáʼí ńdadoodleeł, háálá deeshááł dóó nahasdzáán ayóó yéigo bá hadeesdzih."
                }
            ]
        },
        "/study/scriptures/bofm/3-ne/26": {
            "uri": "/study/scriptures/bofm/3-ne/26",
            "title": "3 Nephi 26",
            "data_type": "chapter",
            "chapter_name": "Wóltaʼii 26",
            "chapter_summary": [
                "Jesus hodeeyáádą́ą́ʼ dóó nihoníyáajįʼ nizhónígo hoł yiyííłtaʼ—Awééʼ dóó áłchíní danilíinii nizhónígo hadahadziih éí doo náájiyóozóóh átʼéégóó—Christ Bisodizin Bá Hooghan yee atah danilínígíí éí tʼáá ałtsoní aheełtʼéego chodayoołʼį́. Díí éiyá Jesus náádiidzá dóó bikééʼdóó 34gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Áádóó kʼad díí Jesus ałtso yaa nahasneʼgo tsʼídá nizhónígo áháʼnínígíí átʼéii diné áłah jílínę́ę yił yiyííłtaʼ; tsʼídá ałtso dantsaa dóó ádaałtsʼísíjįʼ ałtso nizhónígo yaa nahasneʼ."
                },
                {
                    "number": 2,
                    "text": "Dóó ání: Díí saad doo nihee dahólónę́ę, aTaaʼ éí bee bił hodíílnih shidííniid; háálá éí biniiyéii bił bééhózinígíí bąą náásgóó oochíłígíí baa díílééł dííniid."
                },
                {
                    "number": 3,
                    "text": "Dóó tsʼídá tʼáá ałtsoní, hodeeyáádą́ą́ʼ ádahoodzaahą́ą dóó ńléí ayóó átʼéii nilį́įgo doogáałjįʼ, nizhónígo yaa nahasneʼ—aooʼ, tsʼídá ałtso nahadzáán bikááʼgóó ádahodooníłígíí yaa nahasneʼ, ńléí nahasdzáán bee hadilyaaígíí ałtso doo chohooʼį́į́góó honiigaiigo ałtso dadidoołhįh ndi, dóó nahasdzáán éí naaltsoos nahalingo doodis, dóó yádiłhił dóó nahasdzáán éí ádin dooleeł."
                },
                {
                    "number": 4,
                    "text": "Dóó ayóó átʼéego ándahwiitʼaah bijį́įgi ndi, diné tʼáá ałtsogo, dóó ałʼąą dóoneʼé dóó bił nahazʼą́ągo dóó ałʼąą dabizaadii tsʼídá ałtso Diyin God yidááhdóó deidoozįįłgo, binaanish ádayiilaa yę́ę binahjįʼ bá ndahwidiyootʼááł, yáʼátʼéehgo da daatsʼí éí doodago doo yáʼátʼééhgóó daatsʼí beʼiinaʼ ádayiilaa—"
                },
                {
                    "number": 5,
                    "text": "Nizhónígo beʼiinaʼ ádayiilaaígíí, éí hoolʼáágóó iiná yichʼįʼ náhididoojah; dóó doo yáʼáshǫ́ǫ́góó dahináanii, éí doo yáʼátʼééhgóó hazʼą́ą́jí nahizhdidoojah; ahąąh nítʼiʼ nahalin, łaʼ kojí nishʼnáájí dóó náánáłaʼ éí ńléí nishtłʼají, díí éí Christ, nahasdzáán tʼah doo álnééhdą́ą́ʼ hináanii, ajoobaʼ, dóó tʼáá ákótʼéhígíí dóó hodiyingo biiʼ hólóonii bikʼehgo."
                },
                {
                    "number": 6,
                    "text": "Dóó kʼad díí haneʼ hadilyaaígíí éí biyiʼ áłchʼį́į́dígo ndi Jesus tʼáá aaníí yínaʼneestą́ʼą́ą bikááʼ álnéehgo doo bíighah da."
                },
                {
                    "number": 7,
                    "text": "Jó ndi Nephi bibéésh tʼą́hí bikáaʼjįʼ éí tsʼídá ląʼída yínaʼneestą́ʼą́ą bikááʼ."
                },
                {
                    "number": 8,
                    "text": "Dóó díí éí shí íishłaa, éí áłchʼį́į́dígo tʼéiyá diné yee neineeztą́ʼą́ą átʼé, dóó díí íishłaaígíí áko náasdi díí diné, Gentile dineʼé bitsʼą́ą́dę́ę́ʼ, bitah ndootʼááł biniiyé, Jesus bizaad yee yáłtiʼę́ę bikʼehgo."
                },
                {
                    "number": 9,
                    "text": "Dóó díí ńdeidiiláago, éí éí tsʼídá áłtsé bílákʼedoolyééł beʼoodląʼ bee bíhodínóotah, dóó díí dayoosdląądgo índa hózhǫ́ haneʼ dabidziilii bił ííshjání ádoolnííł."
                },
                {
                    "number": 10,
                    "text": "Dóó díí doo dayoosdląądgóó, éí bíniʼ hózhǫ́ dabidziilii doo bichʼįʼ kódoolníił da, éí bikʼehgo doo bidiʼnóodzįįł da."
                },
                {
                    "number": 11,
                    "text": "Jó, tsʼídá kʼad, Nephi bibéésh tʼą́ʼhí bikáʼígíí haneʼ dabidziilii sinilígíí bikááʼ, ábiʼniishłaago, ndi Bóhólníihii éí dooda ní, kóníigo: Shidineʼé beʼoodląʼ bídínéeshtah."
                },
                {
                    "number": 12,
                    "text": "Éí bąą shí, Mormon, éí Bóhólníihii bikááʼ ádíílííł shiłnínígíí tʼéiyá bikááʼ íishłaa. Dóó kʼad éí shí, Mormon shizaadígíí tʼáá ákódí dooleeł, doo kʼad éí bikááʼ nááhidíidzoh shiʼdooʼniidę́ę éí nínáhásoh dooleeł."
                },
                {
                    "number": 13,
                    "text": "Éí bąą, díí éí nihił bééhózin doo laanaa nisin Bóhólníihii tʼáá aaníí diné neinitingo, tágí jį́ azlį́į́ʼ; dóó bikʼijįʼ yichʼįʼ ííshjání áʼdiilyaa doo éí tʼáá ahą́ą́h yaa nádááh ńtʼę́ę́ʼ, dóó tʼáá ahą́ą́h bááh nináyitiʼ, dóó yá sońdílzįįh, dóó hatah neikaah ńtʼę́ę́ʼ."
                },
                {
                    "number": 14,
                    "text": "Áádóó diné áłah jílínę́ę há haadzíʼę́ę hadaʼáłchíní neidíníitą́ą́ʼ dóó yíká aheeswod, dóó áłchíní bitsooʼ bee hadoodzih bíighahgo áyiilaa, dóó bishchíinii ayóó átʼéii dóó ayóó ádahooshónígíí yee yichʼįʼ yádaałtiʼ, azhą́ diné yił ííshjání áyiilaa yę́ę ndi yiláahgo yaa dahoolneʼ; áko bitsooʼ yee hadadoodzihgo áyiilaa."
                },
                {
                    "number": 15,
                    "text": "Áádóó yáʼąąshgóó nínáánádzáago—naaki góneʼ hachʼįʼ ííshjání áʼdiilyaa, dóó aTaaʼ yichʼįʼ náádzá, ałtso hadaałtʼéego áńdahoodlaago, dóó ndanitłʼah yę́ę, dóó doo daʼooʼínę́ę dadeezghal dóó doo dadiitsʼaʼą́ą ńdaʼdiiztsʼą́ą́ʼ, dóó tsʼídá ałtso bąąh dah nahazʼáanii hadaałtʼéego ánáyiidlaa ndi, dóó diné łaʼ ádinę́ę nínéidiisą́, dóó beʼadziil ííshjání áyiilaa, dóó aTaaʼ yichʼįʼ deigo dah nahodiidleʼ—"
                },
                {
                    "number": 16,
                    "text": "Jó, áádóó biiskání diné ałtso áłah anáánádzá, dóó áłchíní yázhí yádaałtiʼgo dajiiłtsą́ dóó deidiiztsʼą́ą́ʼ; aooʼ, azhą́ awééchʼíʼí ndi bizééʼ ąą ádayiilaa dóó nizhónígo hadaasdzííʼ; dóó yaa yádaałtiʼígíí éí doo nááhídóosoh da hodooʼniid."
                },
                {
                    "number": 17,
                    "text": "Áádóó naakitsʼáadah Jesus hastóí náyiizláʼą́ą tó yee daʼasį́įhgo hahoolzhiizh dóó haashį́į́ néelą́ą́ʼ diné baa dahakáhígíí ndeinitin; dóó haashį́į́ néelą́ą́ʼ Jesus bízhiʼ binahjįʼ tó bee dabiʼdoolzį́ʼígíí éí Iiʼsizį́ Diyinii biiʼ hadadéébįįd."
                },
                {
                    "number": 18,
                    "text": "Dóó tʼóó ahayóí diné éí doo bee hajidziih ádaatʼéii dayiiłtsą́ dóó deidiiztsʼą́ą́ʼ, díí éí nááhídóodzohígíí doo bee hazʼą́ą da."
                },
                {
                    "number": 19,
                    "text": "Dóó ndaʼnitin, dóó tʼáá bí ndaʼahinitin; dóó tʼáá ałtsoní aheełtʼéego áłká ańdaajah, tʼáá ałtso diné tʼáá ákogi átʼéego, ahił ndaalnish."
                },
                {
                    "number": 20,
                    "text": "Áádóó Jesus yee bichʼįʼ haadzíʼę́ę tʼáá ałtso yidaʼiilaa."
                },
                {
                    "number": 21,
                    "text": "Dóó Jesus bízhiʼ binahjįʼ tó bee dabiʼdoolzį́ʼę́ę éí Christ bisodizin bá hooghan daʼatahgo bee dabiʼdééjiʼ."
                }
            ]
        },
        "/study/scriptures/bofm/3-ne/27": {
            "uri": "/study/scriptures/bofm/3-ne/27",
            "title": "3 Nephi 27",
            "data_type": "chapter",
            "chapter_name": "Wóltaʼii 27",
            "chapter_summary": [
                "Jesus éí díí Sodizin Bá Hooghan shízhiʼ bee deidooshiił yidííniid—Yiniiyé níyáhígíí dóó bitsʼíís yee nihá nináʼílyáhí éí binaʼnitin átʼé—Diné éí bąąhági átʼéii yóó adahidohʼaah dóó tó bee danihiʼdilzį́į́h áko Iiʼsizį́ Diyinii doo nihąąh chingóó ánihidoolííł—Éí éí Jesus átʼéhígi ádajitʼée doo. Díí éiyá Jesus náádiidzá dóó bikééʼdóó 34–35gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Áádóó Jesus naakitsʼáadahgo hastóí náyiizláʼą́ą ndaakaigo deidiiztsʼą́ą́ʼ dóó dayiiłtsánę́ę yíndaʼniłtin, dóó Jesus bízhiʼ binahjįʼ tó yee daʼiisį́į́ʼ áádóó naakitsʼáadahii tʼááłaʼ yéigo sodadilzin dóó chʼiyáán ádąąh deitʼį́įgo áłah daazlį́į́ʼ."
                },
                {
                    "number": 2,
                    "text": "Dóó Jesus yichʼįʼ ííshjání ánááʼdiilyaa, háálá éí bízhiʼ binahjįʼ aTaaʼ yichʼįʼ sodadilzin; dóó baa níyá dóó yiníiʼgi yiizįʼ, dóó iiłní: Haʼátʼíísh nihaa nishłé?"
                },
                {
                    "number": 3,
                    "text": "Dóó ádeiłní: Bóhólníihii, díí sodizin bá hooghan binahjįʼ áłah néídleehígíí bízhiʼ bee wójíi dooleełígíí bee nihił hólneʼ; háálá díí éí biniinaa diné yee ałghadaʼditʼááh."
                },
                {
                    "number": 4,
                    "text": "Dóó Bóhólníihii ábiłní: Tʼáá aaníí, tʼáá aaníigo, ánihidishní, haʼátʼíísh éí biniiyé diné bitah akʼijįʼ ídlį́ dóó saad ahídeetʼą́?"
                },
                {
                    "number": 5,
                    "text": "Diyin God bizaadísh doo deínóhłtaʼ da, shą́ą́ʼ éí ání Christ bízhiʼ ákʼidadidoohtʼááł, éí éí shí shízhiʼ? Jó díí ázhiʼ éí akéeʼdi yoołkáłígíí biyiʼ bee danihiʼdójíi dooleeł."
                },
                {
                    "number": 6,
                    "text": "Dóó tʼáá háíshį́į́ shízhiʼ ákʼiidootʼą́ągo, dóó nihoníyáajįʼ yáʼátʼéehgo iinánígíí bidiniłkaalgo, éí akéeʼdi yoołkáłígíí biyiʼ yisdádoogááł."
                },
                {
                    "number": 7,
                    "text": "Éí bąą, tʼáá haʼátʼííshį́į́ óhłéhígíí, éí shízhiʼ binahjįʼ ádoohłííł; éí bąą díí sodizin bá hooghan binahjįʼ áłah néídleehígíí éí shízhiʼ bee yíídóozhiił; dóó shízhiʼ binahjįʼ aTaaʼ bichʼįʼ sodadidoołzįįł áko sodizin bá hooghan shinahjįʼ yikʼijidoodliił."
                },
                {
                    "number": 8,
                    "text": "Dóó haash yitʼáo éí shí shisodizin bá hooghan dooleeł tʼáá hazhóʼó shízhiʼ bee wójíigo tʼéiyá? Háálá sodizin bá hooghan Moses bízhiʼ bee wójíigo éí Moses bisodizin bá hooghan dooleeł; éí doodago sodizin bá hooghan diné bízhiʼ bee wójíigo éí diné bisodizin bá hooghan dooleeł, ndi díí sodizin bá hooghan shízhiʼ bee wójíigo éí shí shisodizin bá hooghan dooleeł, shinaʼnitin dóó shiʼoʼoolʼįįł biyiʼ siláago."
                },
                {
                    "number": 9,
                    "text": "Tʼáá aaníí ánihidishní, shinaʼnitin bee ánihiʼdiilyaa; éí bąą tʼáá haʼátʼííshį́į́ óhłéhígíí, shízhiʼ binahjįʼ ółʼį́į dooleeł; éí bąą díí sodizin bá hooghan bá, shízhiʼ binahjįʼgo aTaaʼ bichʼįʼ sodoołzingo, aTaaʼ éí nihididootsʼį́į́ł;"
                },
                {
                    "number": 10,
                    "text": "Dóó ákogo éiyá díí sodizin bá hooghan éí shinaʼnitin bee ábiiʼdiilyaago índa aTaaʼ biyiʼjįʼ binaanish ííshjání íidoolííł."
                },
                {
                    "number": 11,
                    "text": "Ndi shinaʼnitin doo bee ályaagóó, dóó diné binaʼanish bee ályaago, éí doodago chʼį́įdii beʼiiníziinii binaanish bee ályaago, tʼáá aaníí ánihidishní éí tʼóó hónízahjįʼ hoł dahózhǫ́ǫ dooleeł, dóó náásgóó bił nahodootʼih, áádóó éí naaʼahidookał dóó kǫʼ biih dooltłʼił, áádę́ę́ʼ doo tsxį́į́ł ninááʼiildéeh da."
                },
                {
                    "number": 12,
                    "text": "Háálá binaanish ádayiilaaii éí tʼáá bił dahólǫ́, háálá binaanish ádayiilaaii biniinaa naaʼahidookał; éí bąą bee nihił hweeshniʼę́ę béédaohłniih."
                },
                {
                    "number": 13,
                    "text": "Jó shinaʼnitin nihichʼįʼ kwíishłaa, dóó díí éí shinaʼnitin nihichʼįʼ kwíishłaaígíí átʼé—shizhéʼé bíniʼ beʼeshłéehgo biniiyé nahasdzáán bikáaʼgi níyá, shizhéʼé shiníłʼaʼígíí biniinaa."
                },
                {
                    "number": 14,
                    "text": "Dóó tsin ałnáozʼaʼí bikáaʼgi dah shidiʼdooltééł biniiyé shiTaaʼ shiníłʼaʼ, dóó bikʼijįʼ tsin ałnáozʼai bikáaʼgi dah shidiʼdiiltį́įgo, tʼáá ałtso diné shaa hakáah dooleeł biniiyé, áko diné dah dashidiiłtínígi átʼáo aTaaʼ diné dah deididoołtééł, áko shidááhdóó deidoozįįł, binaanish ádayiilaa yę́ę binahjįʼ bá ndahwidiyeeshʼááł, beʼiinaʼ daatsʼí yáʼátʼéehgo ádayiilaa éí doodago daatsʼí tʼáá bąąhági átʼéego iiná ádayiilaaígíí binahjįʼ—"
                },
                {
                    "number": 15,
                    "text": "Dóó díí éí biniiyé dashiʼdiiltį́; éí bąą, aTaaʼ bibee adziilígíí binahjįʼ diné tʼáá ałtso shaa hidookah, áko binaanish ádayiilaa yę́ę binahjįʼ bá ndahodiyootʼááł."
                },
                {
                    "number": 16,
                    "text": "Áádóó baa hodoolzhish, tʼáá háíshį́į́ bąąhági átʼéii yóó iidiiʼánígíí dóó shízhiʼ binahjįʼ tó bee biʼdoolzį́ʼígíí éí Iiʼsizį́ Diyinii biyiʼ dooleeł; dóó nahasdzáán bikááʼ bá nihootʼą́ąjįʼ yéigo átʼį́įgo iiná hazhóʼó áyiilaago; jó, nihookááʼ dineʼé bá ndahwiistʼą́ąjįʼ ahoolzhiizhgo éí díí diné shizhéʼé bidááhdóó nizhónígo iiná áyiilaago bá hadeesdzih."
                },
                {
                    "number": 17,
                    "text": "Dóó tʼáá háíshį́į́ nahasdzáan bikááʼ bá nihootʼą́ąjįʼ doo yíníłdzilgóó, éí éí naaʼahidookał dóó kǫʼ biih hidooltłʼił ałdóʼ, áádę́ę́ʼ doo ninááʼiildéeh da, aTaaʼ tʼáá ákogi átʼáo bibee ánihwiitʼaahii biniinaa."
                },
                {
                    "number": 18,
                    "text": "Dóó díí éí saad bílaʼ ashdlaʼii baʼáłchíní yee neineeztą́ą́ʼ. Dóó díí biniinaa saad yee yichʼįʼ haadzíʼę́ę yiʼiilaa, áko doo biyoochʼíid da, ndi bizaad yee hahadziihii ałtso yiʼdoolííł."
                },
                {
                    "number": 19,
                    "text": "Dóó tʼáá haʼátʼííshį́į́ chin bąąh shį́į́ éí bił hazʼą́ą góneʼ doo yah adoogáał daʼ; éí bąą tsʼídá shidił bee habąąhági átʼéii ádąąh táájishgisgo tʼéiyá bihanáʼáyį́į́h góneʼ yah ázhdoogááł, háálá beʼoodląʼígíí, dóó bąąhági átʼéii tʼáá ałtso yóó deidiyizʼánígíí, dóó nihookááʼ bá ndahwiistʼą́ bijį́įjįʼ sodizin deidohsinígíí biniinaa."
                },
                {
                    "number": 20,
                    "text": "Kʼad díí éí beehazʼáanii átʼé: Nahasdzáán ndaneezʼáajįʼ kéédahohtʼíinii, niheʼiinaʼ łahgo áńdaahdlééh, dóó shaa hohkááh dóó shízhiʼ binahjįʼ tó bee danihiʼdilzį́į́h, áko Iiʼsizį́ Diyinii doo nihąąh chingóó ánihiidoolííł, áko ánihwiitʼaah bijį́įdi doo nahąąh chingóó shidááhdóó nihidoohkah."
                },
                {
                    "number": 21,
                    "text": "Tʼáá aaníí, tʼáá aaníigo, ánihidishní, díí éí shí shinaʼnitin; áko díí shisodizin bá hooghan biyiʼ tʼáadoo leʼé ádoohłíłígíí éí nihił bééhózin; háálá nihinááł shinaanish íishłaaígíí éí nihinaanish ádeínóhsin; dashinółʼį́įʼgo íishłaaígíí jó éí ádadoohłííł;"
                },
                {
                    "number": 22,
                    "text": "Éí bąą, díí óohłaago nihikʼihojídlíi dooleeł, háálá nihoníyá bijį́įdi éí yisdánihidiʼdooʼnił."
                },
                {
                    "number": 23,
                    "text": "Díí daoołtsánígíí dóó dasidootsʼą́ʼígíí bikááʼ ádaahłééh, tʼáá hazhóʼó dooda nihiʼdooʼniidę́ę tʼéiyá dooda."
                },
                {
                    "number": 24,
                    "text": "Díí diné binaanish ádeidoolíłígíí, bikááʼ ádadoohłííł, ałkʼidą́ą́ʼ ádáádzaahą́ą, ádayiilaa yę́ęgi átʼáo."
                },
                {
                    "number": 25,
                    "text": "Jó háálá, díí haneʼ hádadoolaaígíí, dóó ánáádadooníłígíí biyiʼdóó, diné bá ndahwidiyootʼááł, háálá díí náádaháasdzooígíí binahjįʼ binaanish ádayiilaaígíí diné bił bééhózin dooleeł."
                },
                {
                    "number": 26,
                    "text": "Jó áádóó, tsʼídá tʼáá ałtsoní éí aTaaʼ bikʼehgo bikááʼ aalnííł; éí bąą díí haneʼ nááhádzoohígíí biyiʼdóó nihookááʼ dineʼé bá ndahwiidiyootʼááł."
                },
                {
                    "number": 27,
                    "text": "Dóó nihí naakitsʼáadahí danohłíinii nihił hashneʼ, tʼáá ákótʼéego anáhidootʼáłígíí nihaa deeshłééł éí éí bikʼehgo, díí diné bá ndahwidiyootʼááł. Éí bąą, dinéshąʼ haitʼéhígíí nohłį́į doo? Tʼáá aaníí shí ánihidishní, jó shígi ánóhtʼée doo."
                },
                {
                    "number": 28,
                    "text": "Dóó kʼad éí aTaaʼ bichʼįʼ ńdésdzá. Dóó tʼáá aaníí ánihidishní, tʼáá haʼátʼííshį́į́ shízhiʼ binahjįʼ aTaaʼ bíínóhkeedígíí nihaidoolééł."
                },
                {
                    "number": 29,
                    "text": "Éí bąą, bíʼdíínóhkeed, dóó nihaa doolyééł; dáádílkał nanóhłtsʼin, dóó nihichʼįʼ ąą ádoolnííł; háálá tʼáá háiida adókeedígíí, éí baʼdoolyééł, dóó dáádílkał neiniłtsʼinígíí, éí bá ąą ádoolnííł."
                },
                {
                    "number": 30,
                    "text": "Jó dóó kʼad, tsʼídá yéigo éiyá, nihaa shił hózhǫ́, dóó ałdóʼ kweʼé nooséłígíí; aooʼ, azhą́ nihiTaaʼ ndi nihaa bił hózhǫ́, dóó diyin bá ndaalʼaʼí ałdóʼ nihaa bił dahózhǫ́, háálá nihiniinaa dóó kweʼé nooséłígíí; háálá éí doo łaʼ yóó ííyáhígíí biniinaa."
                },
                {
                    "number": 31,
                    "text": "Jó, díí shá bikʼidadiʼdoohtį́į́ł; háálá ááłdishní kʼad kweʼé hoolzhishgo hinánígíí; dóó éí doo łaʼ yóó ííyáa da; dóó éí ił hózhǫ́ tʼáá ałtso binahjįʼ shiiʼ hólǫ́."
                },
                {
                    "number": 32,
                    "text": "Jó ndi, kodóó dį́įʼdi są́ náʼoogą́ą́ʼ góneʼ nooséłígíí éí tsʼídá yéigo baa yínííł nisin, háálá chʼį́įdii beʼiiníziinii dabisnáahgo yikééʼ dah diikai yóó adootʼáanii biyeʼ nahalingo; háálá béésh łigai dóó óola yee ndashiiłniih doo, áádóó chʼosh ałchozhii ńdayigháashii dóó daʼniʼįįhii yił yah adahaʼnééh dóó deiniʼįįh éí yee ninadasídeezʼą́. Dóó aadi yoołkáałgo éí baa deeshááł, índa binaanish ádayiilaaii éí tʼáá bí bikʼijįʼ áńdadeeshdlííł."
                },
                {
                    "number": 33,
                    "text": "Áádóó díí Jesus ałtso yee haadzíiʼgo naakitsʼáadahí kóníigo yichʼįʼ hanáánáádzííʼ: Áhoołtsʼóózígo yah aʼatiindę́ę́ʼ yah ahohkááh; háálá iiná doo ninítʼiʼii éí áłtsʼóózígo bił yah ahóótʼiʼ, doo áhoołtsʼóózígo bichʼįʼ atiin, dóó tʼáá díkwíhígo tʼéiyá yikʼi hakááh, ndi hoolʼáágóó anoonééł éí hóteelgo yah aʼatiin, dóó hóteelgo bichʼįʼ atiin, dóó tʼóó ahayóí éí yikááʼ yikah, tłʼééʼ hodooleełjįʼ, éí biyiʼ éí doo łaʼ diné naanish íidoolíił da."
                }
            ]
        },
        "/study/scriptures/bofm/3-ne/28": {
            "uri": "/study/scriptures/bofm/3-ne/28",
            "title": "3 Nephi 28",
            "data_type": "chapter",
            "chapter_name": "Wóltaʼii 28",
            "chapter_summary": [
                "Naakitsʼáadahí danilínę́ę éí náhástʼéigo Christ bił hazʼą́ądi nihá nahazʼą́ą dooleeł, dóó díí kweʼé niheʼiinaʼ ndahatʼéego dadííniid doo bichʼįʼ lą́ ndaʼiizlį́į́ʼ—Díí Nephi bidineʼé táltʼéego éí tʼáá kǫ́ǫ́ nihookááʼ bikááʼgóó neiikai dooleeł Jesus nádzáajįʼ dadííniid dóó lą́ biʼdooʼniid áko anoonééł yikʼehdadidlį́įʼgo ádabiʼdiilyaa—Bitsʼíís łahgo átʼéego ádaalyaa dóó tʼáadoo leʼé doo baa yáʼátiʼii dayiiłtsą́, áko éí kʼad tʼahdii diné yitaadaakai ndeinitin dóó yá sodadilzin. Díí éiyá Jesus náádiidzá dóó bikééʼdóó 34–35gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Áádóó Jesus díí ałtso saad yee hanáánáádzíiʼgo, naakitsʼáadahí tʼááłáʼí nízinígo kóníigo yichʼįʼ hahasdzííʼ: ATaaʼ bichʼįʼ anáásdzáá dóó bikʼijįʼshąʼ, haʼátʼíí bee shikʼihozhdoodliił dashíínóhʼní."
                },
                {
                    "number": 2,
                    "text": "Dóó tʼáá ałtso ádaaní, tʼáá hazhóʼó táltʼéego tʼéiyá, kódaaníigo: Ałtso są́ bikʼi hiikaigo dóó bikʼijįʼ, ndaʼnohtin dooleeł éí éí nihidííníniidę́ę, ałtsogo, tsxį́įłgo nił hazʼą́ąjįʼ nínááhidiikah."
                },
                {
                    "number": 3,
                    "text": "Dóó éí kóyidííniid: Díí shitsʼą́ą́dóó danohsinígíí bee nihikʼihojídlíi dooleeł; éí bąą, tsostsʼidiin dóó baʼaan naaki nihéédááhaigo shił hazʼą́ądi shaa hidoohkah; dóó shí shinahjįʼ háádadoohłyįh."
                },
                {
                    "number": 4,
                    "text": "Dóó ałtso yichʼįʼ yáłtiʼgo, diné táltʼéhę́ę yichʼįʼ yiizįʼ, dóó kwíídííniid: Nihíshąʼ éí aTaaʼ bichʼįʼ anáásdzáá dóó bikʼijįʼ, haʼátʼíí bee nihíká adeeshwoł danohsin?"
                },
                {
                    "number": 5,
                    "text": "Háálá deinízinígíí yee yichʼįʼ hadadoodzih yę́ę yichʼįʼ niʼ daniizį́į́ʼ, dóó bijéí biyiʼ tʼóó yąąh dabíniʼgo naazį́."
                },
                {
                    "number": 6,
                    "text": "Dóó yichʼįʼ haadzííʼ: Jó, baa ntsídaahkeesígíí shił bééhózin, Jew dineʼé tʼah doo dah dashiiłhéégóó, John, ayóí ííníshʼníinii, nihookáaʼgi naʼnishtingo bił tádíshʼaashę́ę, shiyííkeedę́ę, ałdóʼ danohsin."
                },
                {
                    "number": 7,
                    "text": "Éí bąą, hózhǫ́ nihikʼihojídlíi dooleeł, háálá nihí éí anoonééł doo nihidééłníi da dooleeł; ndi dahinohnáa dooleeł áko aTaaʼ bílaʼ ashdlaʼii baʼáłchíní yee yindoolnishígíí ałtso dadínóołʼįįł, índa tsʼídá ałtso aTaaʼ yee nihwiizʼánę́ę ałtso bidaʼalyaajįʼ, shí ayóó átʼéii yáʼąąsh bibee adziilii bił nánísdzáajįʼ."
                },
                {
                    "number": 8,
                    "text": "Dóó tsʼídá doo anoonééł bidaʼneezgai nihidadééłníi da dooleeł, ndi shí ayóó átʼéii bił níyáago jineeskʼolgi átʼéego łahgo ádoohnííł anoonééł bił hazʼą́ nihitsʼíís anoonééł bikʼéstiʼ yę́ę éí nahjįʼ dóó doo anoonééł bidééłníijįʼ; dóó índa shiTaaʼ bił hazʼą́ądi nihikʼihojidoodliił."
                },
                {
                    "number": 9,
                    "text": "Dóó nááná, nihitsʼíís biiʼ honohłǫ́ǫgo neezgai doo nihee hólǫ́ǫ da dooleeł, doo yínííł ndi tʼáá hazhóʼó nihookááʼ dineʼé bąąhági átʼéii yaa naakaiígíí tʼéiyá; dóó díí tʼáá ałtso ádeeshłííł háálá danohsinígíí biniinaa, háálá díí nahasdzáán tʼahdii sizį́į́dą́ą́ʼ, diné bitsʼíís dóó biyiʼsizíinii shaa ndahidoohʼish danohsinígíí biniinaa."
                },
                {
                    "number": 10,
                    "text": "Dóó díidí biniinaa tsʼídá ił hózhóonii nihiiʼ hadidoobį́į́ł dóó shiTaaʼ bił hazʼą́ądi dínóohbįįł; aooʼ, shí aTaaʼ tsʼídá ił hózhóonii tʼáá átʼé yee shikʼijoosdliʼígi átʼéego; nihídóʼ ił hózhǫ́ tʼáá átʼé bee nihikʼidahozhdoodliił; dóó tʼáá shígi ánóhtʼée dooleeł, dóó shí éí aTaaʼ átʼéhígi áníshtʼé; dóó aTaaʼ dóó shí éí tʼááłáʼí niidlį́."
                },
                {
                    "number": 11,
                    "text": "Dóó Iiʼsizį́ Diyinii éí aTaaʼ dóó shí nihaa halneʼ, dóó shí shiniinaa, aTaaʼ éí Iiʼsizį́ Diyinii bílaʼ ashdlaʼii baʼáłchíní yichʼįʼ kóyiilaa."
                },
                {
                    "number": 12,
                    "text": "Áádóó Jesus díí saad ałtso yee haadzíiʼgo, naakitsʼáadahí bílátah yee yidadeeshchid tʼáá hazhóʼó táltʼéego tʼáá kǫ́ǫ́ dooleeł danínę́ę tʼéiyá tʼáá dooda, dóó índa dah ńdiidzá."
                },
                {
                    "number": 13,
                    "text": "Jó áádóó, yáʼąąsh ąą ádzaa, dóó díí táltʼéego yáʼąąsh gódei abiʼdootʼeezh, dóó tsʼídá doo baa haneʼii deinééłʼį́į́ʼ dóó deidiiztsʼą́ą́ʼ."
                },
                {
                    "number": 14,
                    "text": "Dóó díí tʼáadoo baa dahołneʼé dabiʼdooʼniid; doo ndi díí dayiiłtsánígíí dóó deidiiztsʼą́ʼígíí baa hodoonihígíí doo yídáághahgóó ályaa;"
                },
                {
                    "number": 15,
                    "text": "Dóó daatsʼí bitsʼíís bee éí doodago bitsʼíís daatsʼí tʼáá géedgo; doo bił béédahózin da; háálá bitsʼíís tʼáá íiyisíí bitsʼádaʼdeezdíín daazlį́į́ʼ, áko bitsʼíís doo anoonééł bidadééłníígóó ádabiʼdiilyaa, áko Diyin God tʼáá bí dayooʼį́ daazlį́į́ʼ."
                },
                {
                    "number": 16,
                    "text": "Ndi áádóó éí nahasdzáán bikááʼgóó nináádaʼdíniitą́ą́ʼ; ákótʼée ndi yáʼąąshdi tʼáadoo leʼé deidiiztsʼą́ʼą́ą dóó dayiiłtsánę́ę éí doo yaa dahalneʼ da, háálá tʼáadoo baa dahohłneʼé dabiʼdooʼniid."
                },
                {
                    "number": 17,
                    "text": "Dóó kʼad, díí ałtso bitsʼíís bitsʼádaʼdeezdíín daazlį́į́ʼ yę́ędą́ą́ʼ, daatsʼí bitsʼíís łahgo ádáádzaa yee doo anoonééł dabidééłníi da daazlį́į́ʼ, shí éí doo shił bééhózin da;"
                },
                {
                    "number": 18,
                    "text": "Ndi kóníłtsogo tʼéiyá shił bééhózin, díí haneʼ náádaháasdzo yę́ę binahjįʼ—nahasdzáán bikááʼgóó diné ndeinitingo ndaakai dóó haashį́į́ néelą́ą́ʼ binaʼnitin, dayoosdląądígíí éí sodizin bá hooghan yihidiikai; tó yee deisį́įʼgo, dóó tʼáá ałtsogo tó bee dabiʼ doolzį́ʼígíí éí Iiʼsizį́ Diyinii bichʼįʼ kódaalyaa."
                },
                {
                    "number": 19,
                    "text": "Dóó doo sodizin bá hooghan yee daʼatahígíí éí awáalyaa góneʼ yah ańdabiiłtłʼiʼ ńtʼę́ę́ʼ. Dóó awáalyaa doo dabiiłtsóo da ńtʼę́ę́ʼ, háálá éí tʼóó ałtsʼádahineezdeeʼ ńtʼę́ę́ʼ."
                },
                {
                    "number": 20,
                    "text": "Dóó łeeyiʼ hahwiisgeedgóó yah ańdayiiltłʼiʼ; ndi Diyin God bizaad yee nahasdzáán ndayiiłdił, áko índa beʼadziilii binahjįʼ nahasdzáán biyiʼdę́ę́ʼ hadahakaah; dóó éí bąą nízaad góyaa hahwiisgeed doo łaʼ bótąʼí da silį́į́ʼ."
                },
                {
                    "number": 21,
                    "text": "Dóó táadi éí tsídzabiʼdiistłʼííd dóó tʼáadoo ádáádzaaí da."
                },
                {
                    "number": 22,
                    "text": "Dóó naakidi éí naaldlooshii daʼałchinii bighan góneʼ yah adabiʼdiistłʼííd; jó áádóó áłchíní dibé yázhí daʼałtʼoʼígíí nahalingo tʼóó yił ndaané, dóó tʼáadoo átídabiilaaí da."
                },
                {
                    "number": 23,
                    "text": "Áádóó éí ákótʼáo Nephi dineʼé yitahgóó nikidadiikai, dóó tʼáá ałtso diné kéyah bikáaʼgi kéédahatʼį́įgo Christ binaʼnitin yíndaʼniłtin; dóó binahjįʼ diné Bóhólníihii yichʼįʼ dah dahidiikai, dóó Christ bisodizin bá hooghan yee dah yíkaiígíí yidiikai, dóó ákótʼáo kweʼé diné nooséłígíí bikʼidahojisdliʼ, Jesus yee haadzíʼę́ę bikʼehgo."
                },
                {
                    "number": 24,
                    "text": "Dóó kʼad shí, Mormon, díí baa hashneʼígíí haa danízahjįʼ niʼkwéshłééh."
                },
                {
                    "number": 25,
                    "text": "Jó, tsʼídá kʼad doo anoonééł bikʼiidooldoh da haʼnínę́ę bízhiʼ ádeeshłííł ńtʼę́ęʼgo, ndi Bóhólníihii dooda shidííniid; éí bąą doo bikááʼ áshłéeh da, háálá éí nihookááʼ dineʼé bitsʼąą ńdeestʼį́į́ʼ."
                },
                {
                    "number": 26,
                    "text": "Jó ndi, shí éiyá deiłtsą́, dóó shíká iijééʼ."
                },
                {
                    "number": 27,
                    "text": "Jó áádóó Gentile dineʼé yitaadaakai dooleeł, dóó doo Gentile dineʼé béédahósin da dooleeł."
                },
                {
                    "number": 28,
                    "text": "Jew dineʼé ałdóʼ yitaadaakai dooleeł, dóó doo Jew dineʼé béédahósin da dooleeł."
                },
                {
                    "number": 29,
                    "text": "Áádóó baa hodoolzhish, Bóhólníihii yaa ntsékeesígíí bikʼehgo Israel bidineʼé taooskai yę́ę ałtso ndeidínóotį́į́ł, dóó índa ałʼąą dóoneʼé bił nahazʼą́ągo, ałkʼéí danidlíinii bitahgóó, ałʼąą dabizaadii dóó diné danilíinii bitahgóó naʼnitin kódeidoolííł, dóó áádę́ę́ʼ diné daʼoosdląądígíí Jesus yaa deidiyooʼish, áko deinízinę́ę ałtso bá bidaʼdoolnííł, dóó ałdóʼ Diyin God bibee adziilii bee akʼeh hodidlíinii biiʼnaazláhígíí bikʼehgo."
                },
                {
                    "number": 30,
                    "text": "Dóó éí táltʼéego éí Diyin God bá ndaalʼaʼígíí ndahalin, dóó Jesus bízhiʼ binahjįʼ aTaaʼ yichʼįʼ sodadilzingo éí tʼáá háíshį́į́ diné yichʼįʼ ííshjání ádadiʼdoolniił."
                },
                {
                    "number": 31,
                    "text": "Éí bąą, naanish ayóó átʼéego dóó ayóó ánoolningo ádeidoolííł, tʼah doo ayóó áhootʼé bee yiłkaahgóó éí bijį́ diné tʼáá ałtso Christ bibee ánihwiitʼaah bikááʼdahʼasdáhí bidááhdóó deidoozįįł."
                },
                {
                    "number": 32,
                    "text": "Aooʼ azhą́ Gentile dineʼé bitahgóó ndi naanish ayóó átʼéego ayóó ánoolningo ádeidoolííł, tʼah doo ayóó áhootʼé bee yiłkaahgóó."
                },
                {
                    "number": 33,
                    "text": "Dóó tsʼídá tʼáá átʼé Christ ayóó átʼéego binaanish áyiilaaígíí Diyin God bizaad ndaajaahgo, áko éí, Christ bizaadígíí binahjįʼ, díí tʼáá aaníí ádahodooníiłgo nihił béédahózin dooleeł."
                },
                {
                    "number": 34,
                    "text": "Dóó yíi yá haláaneʼ háíshį́į́ Jesus bizaad, dóó ałdóʼ náyiizláʼą́ą hatah yiníłʼaʼą́ą, doo dazdiiztsʼą́ʼígíí; háálá Jesus bizaad dóó hatah yiníłʼaʼígíí bizaad doo dazhniizį́į́ʼgóó éí Jesus doo dazhniizį́įʼ da dooleeł, dóó éí bąą níiníłką́ągo éí doo hodínóozįįł da."
                },
                {
                    "number": 35,
                    "text": "Dóó éí dinéhígíí éí tʼáadoo hoʼdizhchį́į́góó éí há yáʼátʼéeh dooleeł ńtʼę́ę́ʼ. Háálá daʼ Diyin God bíníjiiłʼaʼgo tʼáá ákogi bibee ánihwiiʼaahii nahjįʼ kózhdoolííł danohsin, éí éí diné tʼóó yikʼinaaskai, áko binahjįʼísh yisdánáʼiildééh."
                },
                {
                    "number": 36,
                    "text": "Jó dóó kʼad, áłtséédą́ą́ʼ Bóhólníihii náyiizláaʼgo baa haasdzíʼę́ę, aooʼ, díí táltʼéego ndi yáʼąąsh gódei daazlį́ʼę́ę, éí daatsʼí aninéejįʼ dóó doo aninéejįʼ ádabiʼdiilyaa jó éí doo shił bééhózin da."
                },
                {
                    "number": 37,
                    "text": "Jó ndi, áłtséédą́ą́ʼ iʼíishłaa yę́ę áádóó wóshdę́ę́ʼ, Bóhólníihii díí binabídéełkid, dóó éí díí shił ííshjání áyiilaa díí bitsʼíís łahgo átʼéego ályaago tʼéiyá, doo anoonééł bikʼiidooldoh da;"
                },
                {
                    "number": 38,
                    "text": "Éí bąą, doo dadínóonéeł da biniiyé bitsʼíís łahgo ádaatʼéego ádaalyaa, áko doo tiʼdahooníih da dooleeł doodago doo yínííł danízin da dooleeł tʼáá hazhóʼó nihookááʼ dineʼé bibąąhági átʼéii yaa yínííł danízin dooleeł."
                },
                {
                    "number": 39,
                    "text": "Kʼad díí bitsʼíís łahgo ádaalyaaígíí éí doo nihoníyáadi atsʼíís łahgo ádadooníłígíí bił aheełtʼée da; ndi bitsʼíís éí łahgo ádáádzaa, áko índa Satan beʼiiníziinii beʼadziil doo bidadééłníi da daazlį́į́ʼ, áko yínítáahgo doo yíighah da silį́į́ʼ; dóó tʼáá bitsʼíís dahólǫ́ǫgo doo bąąh chingóó ádabiʼdiilyaa, áko dadiyin daazlį́į́ʼ, dóó nihookááʼgóó ańdaatʼiʼii doo bidadééłníi da daazlį́į́ʼ."
                },
                {
                    "number": 40,
                    "text": "Dóó díí tʼáá kódaatʼéego Christ bibee ánihwiitʼaah bíiníłką́ąjįʼ ahodoolzhish; dóó éí bijį́ bitsʼíís hózhǫ́ łahgo ádadoonííł, dóó aTaaʼ bił hazʼą́ą góneʼ yah anáhidookah áko doo chʼínááhidookah da, ndi hoolʼáágóó Diyin God yáʼąąshdi yił dahólǫ́ǫ dooleeł."
                }
            ]
        },
        "/study/scriptures/bofm/3-ne/29": {
            "uri": "/study/scriptures/bofm/3-ne/29",
            "title": "3 Nephi 29",
            "data_type": "chapter",
            "chapter_name": "Wóltaʼii 29",
            "chapter_summary": [
                "Mormon haneʼ áyiilaa yę́ę naaltsoos bee dadínéezdeeʼgo éí Bóhólníihii Israel áłah ánéídléehgo dóó yił ałhadaʼdeestʼánę́ę yindiilnishgo bee ééhózin dooleeł—Háíshį́į́ díí akéeʼdi yoołkáłígíí haneʼ ííshjání ádaalyaaígíí dóó diyinkʼehgo aʼiilyéii doo deiniizį́ʼígíí éí doo bá yáʼádaatʼéeh da dooleeł. Díí éiyá Jesus náádiidzá dóó bikééʼdóó 34–35gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Jó dóó kʼad, ánihidishní Bóhólníihii yaa ntsékeesígíí, dóó ádííniidę́ę bikʼehgo díí náádaháasdzooígíí Gentile dineʼé bichʼįʼ kódadoolnííł, ákódzaago nihił béédahodoozįįł aTaaʼ Israel baʼáłchíní yił ałhadaʼdeestʼánę́ę, díí kéyah ałkʼidą́ą́ʼ yee diníʼánę́ę baa ndeetʼaahígíí éí tʼáá íídą́ą́ʼ hahoolzhiizh dooleeł."
                },
                {
                    "number": 2,
                    "text": "Dóó nihił béédahodoozįįł díí Bóhólníihii bizaad, éí éí Diyin God yá dahalneʼii yaa dahoolneʼę́ę, éí ałtso bidaʼdoolnííł; dóó éí Bóhólníihii Israel baʼáłchíní yee yigháhą́ą biláahgo ahoolzhiizh doo dadidoohniił da."
                },
                {
                    "number": 3,
                    "text": "Dóó doo éí díí saad bee hadaʼiisdzíʼę́ę tʼáadoo biniiyéhé da doo łaʼ dadínóosįįł da, jó háálá, Bóhólníihii éí bidineʼé Israel bighandóó danilínígíí yił ałhadaʼdeestʼánę́ę yéédoolnih."
                },
                {
                    "number": 4,
                    "text": "Dóó díí kóhaʼnínę́ę danółʼį́ nihitahgo bidaʼdoolníiłgo, áko ákódzaago éí Bóhólníihii binaanish áyoolíiłii tʼáadoo deínóhdziihí dooleeł, háálá bitʼáá ákogi átʼáo ánihwiitʼaahii bééshhał nahalinii éí nishʼnáájígo dah yootį́į́ł; jó áádóó, éí bijį́, binaanish deínohshiihgo éí nihikʼíndookǫs."
                },
                {
                    "number": 5,
                    "text": "Háiida Bóhólníihii binaanish yikʼijįʼ nilíinii hóyééʼ bí dooleeł; aooʼ, háiida Christ dóó binaanish doo yiniizį́ʼígíí éí hóyééʼ bí dooleeł"
                },
                {
                    "number": 6,
                    "text": "Aooʼ, háiida Bóhólníihii bizaad ííshjání áyiilaaígíí doo jiniizį́ʼígíí, dóó Bóhólníihii éí kʼad doo tʼáadoo leʼé yáʼąąshdę́ę́ʼ ííshjání ááníłígíí yikʼehgo naalnish da jinínígíí, éí doodago doo náasdi ádahodooníłígíí baa nadahaneʼ dajinínígíí, éí doodago haʼátʼííshį́į́ Bóhólníihii aʼiiléhę́ę ndi ádin, éí doodago saad ałʼąą átʼéii bee yátiʼ dóó diitsʼaʼígíí ndi ádin, éí doodago álílee hadaałtʼé áńdaʼadleʼígíí ndi ádin, éí doodago Iiʼsizį́ Diyinii éí doo bee ndaʼanish daanínígíí, éí hóyééʼ bí dooleeł!"
                },
                {
                    "number": 7,
                    "text": "Aooʼ, háíshį́į́ akéeʼdi yoołkáłígíí biyiʼ, atʼį́ biniiyé, Jesus Christ éí kʼad doo álíleekʼehgo naalnish, nínígíí éí hóyééʼ bí dooleeł; háálá háíshį́į́ kójitʼínígíí chʼį́įdii beʼiiníziinii éí yóó adootʼáanii biyeʼgi nahalingo jílį́į doo, éí éí doo haa hojidoobaał da, Christ bizaadígíí bikʼehgo!"
                },
                {
                    "number": 8,
                    "text": "Aooʼ, kʼad éí doo Jew dineʼé doodago Israel bighandóó dineʼé danilínígíí bichʼįʼ tʼáadoo hiss dadohníní, doodago deínóhdziihí, doodago dajiinohłahí; jó háálá, Bóhólníihii yił ałhadaʼdeetʼánę́ę yénáálniiʼ, dóó éí yił ałhaʼdeetʼánę́ę bikʼehgo yiʼdoolííł."
                },
                {
                    "number": 9,
                    "text": "Éí bąą Bóhólníihii, bílaʼ nishʼnáájígo nishtłʼajígo dah doolnihgo éí doo ádoohłíił da, áko Israel bighandóó danilíinii tʼáá átʼé yił ałhadaʼdeestʼánę́ę éí doo yiʼdoolíił da."
                }
            ]
        },
        "/study/scriptures/bofm/3-ne/30": {
            "uri": "/study/scriptures/bofm/3-ne/30",
            "title": "3 Nephi 30",
            "data_type": "chapter",
            "chapter_name": "Wóltaʼii 30",
            "chapter_summary": [
                "Tsʼídá akéeʼdi yoołkááł góneʼ Gentile dineʼé beʼiinaʼ łahgo áńdaahdlééh biʼdooʼniid, dóó Christ baa hokááh, dóó Israel baʼáłchíní bił nihiʼdooltah biʼdooʼniid. Díí éiyá Jesus náádiidzá dóó bikééʼdóó 34–35gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "O Gentile Dineʼé danohłíinii, daʼiisinółtsʼą́ą́ʼ, dóó Jesus Christ bizaad dadoohtsʼį́į́h, Diyin God hináanii biYeʼ, éí díí bídéétʼiʼígíí bee bichʼįʼ hadíídzih shidííniid, jó háálá díí bikááʼ ánílééh shidííniid, kóníigo:"
                },
                {
                    "number": 2,
                    "text": "Gentile dineʼé nohłíinii, nihibąąhági átʼéii, bitsʼánóhkááh; dóó bąąhági átʼéii baa naakaahígíí yóó adahidohʼaah, nihiyoochʼídígíí dóó nihińdaʼadlohígíí, dóó iłjiłgo, dóó aláahdi joodláhígíí ndanohłʼingo baa naahkaiígíí, dóó tʼáadoo leʼé bidaʼoohłeʼgo bichʼįʼ ndaholáhígíí, dóó ndaʼohłtseedígíí, dóó béeso bikʼé sodadołzinígíí, dóó nihiʼoolchʼį́į́d, dóó daʼahohgánígíí, dóó tsʼídá tʼáá átʼé bee niheʼiiníziinii dóó aláahdi joodláhígíí bitsʼánóhkááh, dóó shaa hohkááh, dóó shízhiʼ binahjįʼ tó bee danihiʼdilzį́į́h, áko bąąhági átʼéii baa nisoohkai yę́ę nahjįʼ nihá kódadoolnííł, dóó Iiʼsizį́ Diyinii biiʼ hadadidoobį́į́ł, áko shidineʼé Israel bighandóó danilíinii bił nihidiʼdooltah."
                }
            ]
        },
        "/study/scriptures/bofm/4-ne/1": {
            "uri": "/study/scriptures/bofm/4-ne/1",
            "title": "4 Nephi 1",
            "data_type": "chapter",
            "chapter_name": "Wóltaʼii 1",
            "chapter_summary": [
                "Nephi bidineʼé dóó Laman bidineʼé tʼáá ałtso Bóhólníihii dayoosdląąd—Tʼáá ałtsoní bee dahólónígíí aheełtʼéego chodayoołʼį́, dóó álílee ndaalnish, dóó daʼastʼįįd díí kéyah bikáaʼgi—Naakidi neeznádiin nááhaidóó bikʼijįʼ, ałtsʼáʼíłdééʼ, doo yáʼáshóonii hazlį́į́ʼ, sodizin bá hooghan doo tʼáá aanínígíí dahazlį́į́ʼ, índa atiʼdabiʼdilʼį́ silį́į́ʼ—Táadi neeznádiin nááhai doo, Nephi bidineʼé doo Laman bidineʼé tʼóó baaʼihgo deeskai—Ammaron éí díí haneʼ diyinii néideesʼį́į́ʼ. Díí éiyá Jesus náádiidzá dóó bikééʼdóó 35–321gi nahalzhiishgo yihahą́ądą́ą́ʼ ádahóótʼįįd."
            ],
            "book_title": "Nephi Binaaltsoos",
            "book_intro": [
                "Nephi bidineʼé baa haneʼ, yikááʼ áyiilaaígíí bikʼehgo."
            ],
            "verses": [
                {
                    "number": 1,
                    "text": "Áádóó tádiin dóó baʼaan dį́į́ʼ éí ałtso nááhai; dóó tádiin dóó baʼaan ashdlaʼ ałdóʼ ałtso nááhai; jó áádóó tʼáá ałtso kéyahgóó éí naakitsʼáadahii Jesus yikééʼ naazínígíí, Christ bisodizin bá hooghan bee dah daʼíldéehgo ádayiilaa. Dóó diné éí tʼááałtso yaa yíkaigo, dóó beʼiinaʼ łahgo áńdayiidlaa éí, Jesus bízhiʼ binahjįʼ tó bee dabiʼdoolzį́į́ʼ; dóó éí éiyá ałdóʼ Iiʼsizį́ Diyinii baa dahaasyá."
                },
                {
                    "number": 2,
                    "text": "Áádóó tádiin dóó baʼaan hastą́ą́ góneʼ yihahgo, kéyah bikááʼgóó tʼáá ałtso Nephi bidineʼé dóó Laman bidineʼé, Bóhólníihii deiyoosdląąd; dóó doo éí tsʼídá haitʼáo ałchʼįʼ bá dahachįʼ da dóó doo ałkʼijįʼ danilį́į da, áko tʼáá ałtsogo ahaa dajoobaʼgo hahoolzhiizh."
                },
                {
                    "number": 3,
                    "text": "Dóó tʼáá ałtsoní éí yee ahaa dajoobaʼ ńtʼę́ę́ʼ; éí bąą doo éí łaʼ diné baa hojoobáʼí da, dóó doo éí łaʼ ayóó atʼį́į da ńtʼę́ę́ʼ, índa naałteʼé dóó tʼáadoo naʼniłtłʼahgóó naʼadáhígíí ałdóʼ ádin, ndi tʼáá ájíłtso tʼáadoo nahodiniłtłʼahgóó, dóó yáʼąąshdę́ę́ʼ bikʼidahojídlíigo ályaa."
                },
                {
                    "number": 4,
                    "text": "Áádóó tádiin dóó baʼaan tsostsʼid éí ałdóʼ ałtso nááhai; dóó tʼahdii kéyah bikááʼgóó kʼé náás hoolzhish ńtʼę́ę́ʼ."
                },
                {
                    "number": 5,
                    "text": "Dóó naakitsʼáadah Jesus yikééʼ naazínígíí éí ląʼída naanish ayóó átʼéii ádayiilaa; áko índa bitah dahoneezgaiígíí bitah yáʼádahootʼéehgo áńdayiidlaa dóó daneeznánę́ędóʼ dahináago áńdayiidlaa, dóó doo ndaakai yę́ę éí ndaakaigo áńdayiidlaa índa doo daʼooʼínę́ę, daʼooʼį́įgo áńdayiidlaa, dóó bijééhdaakałę́ę éí daʼdiitsʼaʼgo áńdayiidlaa; dóó álílee tsʼídá tʼáá ałtso ałʼąą ádaatʼéego éí bílaʼashdlaʼii baʼáłchíní bitahgóó yee ndaalnish ńtʼę́ę́ʼ; dóó Jesus bízhiʼ binahjįʼ tʼéiyá díí álílee yee ndaalnish ńtʼę́ę́ʼ."
                },
                {
                    "number": 6,
                    "text": "Dóó kótʼáo tádiin dóó baʼaan tseebíí ałtso nááhai, dóó tádiin dóó baʼaan náhástʼéí ałdóʼ ałtso nááhai; dóó dízdiin dóó baʼaan tʼááłáʼí, dóó dízdiin dóó baʼaan naaki ałtso nááhai; aooʼ, ńléí dízdiin dóó baʼaan náhástʼéijįʼ ałtso nááhai ndi, dóó ałdóʼ ashdladiin dóó baʼaan tʼááłáʼí éí ałtso nááhai, dóó ashdladiin dóó baʼaan naaki ałtso nááhai; aooʼ, ńléí ashdladiin dóó baʼaan náhástʼéijįʼ ałtso nááhai ndi."
                },
                {
                    "number": 7,
                    "text": "Dóó Diyin God éí kéyah bikááʼgóó diné tsʼídá tʼáá íiyisíí yikʼihojídlíigo ałʼąą náádíneestʼą́; áko índa kintah adahideezkʼą́ʼą́ągóó, ląʼída kin hadaasʼá ánáádayiidlaa."
                },
                {
                    "number": 8,
                    "text": "Aooʼ, Zarahemla tsʼídá nitsaago kin haalʼáhą́ą ndi áńdayiidlaa."
                },
                {
                    "number": 9,
                    "text": "Ndi ląʼída éí kin hadaasʼáhą́ą adah haazdááz, dóó tó bił deiyeʼ; áko díí áńdadoolnííł, éí doo bihónéedzą́ą da."
                },
                {
                    "number": 10,
                    "text": "Jó, dóó kʼad, áádóó Nephi bidineʼé tsʼídá tʼáadoo hodíinaʼí ałʼąą daneestʼą́; dóó diné tsʼídá yáʼátʼéehii danilį́įgo dah yikah silį́į́ʼ."
                },
                {
                    "number": 11,
                    "text": "Dóó daʼahisgeh, dóó baʼáłchíní ahaa dayiznil, dóó Bóhólníihii ląʼígo yee yił ałhadaʼdeestʼánígíí bikʼehgo bikʼidahojídlíí ńtʼę́ę́ʼ."
                },
                {
                    "number": 12,
                    "text": "Dóó Moses bibeehazʼáanii bikʼehgo oʼoolʼįįłę́ę éí doo bikʼehgo ooldah da silį́į́ʼ, ndi biBóhólníihii dóó biDiyin God beehazʼáanii baa yiizláhą́ą éí yikʼehgo deíkááh ńtʼę́ę́ʼ; dóó tʼáá áłahjįʼ diyinkʼehgo chʼiyáán ádąąh deitʼį́įgo sodadilzin, dóó tʼáá áłahjįʼ éí ahéédiikahgo sodadilzin dóó Bóhólníihii bizaad deididootsʼį́į́ł biniiyé."
                },
                {
                    "number": 13,
                    "text": "Áádóó tʼáá ałtso kéyah bikááʼgóó, diné bitahgóó, doo saad ahídeetʼáah da; ndi ląʼída éí naakitsʼáadahí Jesus yikééʼ naazínígíí álílee diyin binaanish ádeiłʼį́į́ ńtʼę́ę́ʼ."
                },
                {
                    "number": 14,
                    "text": "Áádóó tsostsʼidiin dóó baʼaan tʼááłáʼí éí ałtso nááhai, dóó tsostsʼidiin dóó baʼaan naaki ałdóʼ ałtso nááhai; aooʼ, dóó índa, ńléí tsostsʼidiin dóó baʼaan náhástʼéijįʼ ałtso nááhai; aooʼ, neeznádiin ałtso nááhai ndi, dóó Jesus naakitsʼáadahii náyiizláʼą́ą, éí ałtso Diyin God bił hazʼą́ą́góó ahaaskai, tʼáá hazhóʼó táltʼéego nahasdzáán tʼáá yikááʼ naakai dooleeł hodooʼniidę́ę tʼéiyá; dóó akééʼ naazíinii łaʼ nínááhaasdlááʼ dóó bitsáskʼehgi náádabiʼdiilzį́į́ʼ; dóó ląʼí diné yił ahąąh ndaakai yę́ę ałdóʼ náádabiʼdiilyá."
                },
                {
                    "number": 15,
                    "text": "Áádóó kéyah bikááʼgóó doo saad ahídeetʼáah da, háálá Diyin God beʼayóó óʼóʼníinii diné bijéí biiʼ dahólǫ́ǫgo biniinaa."
                },
                {
                    "number": 16,
                    "text": "Dóó doo éí oolchʼį́įd da, doodago doo ahiłkʼijįʼ ntsídaakees da, doodago doo saad ahídeetʼáah da, doodago ałjiłí, doodago yoochííd, doodago ndaʼałtseedii, doodago atseezį́ dóó naʼadloʼ diné dóó asdzání bee tsiʼnaʼadáh ádaatʼéii éí bitahgóó ádin ńtʼę́ę́ʼ; dóó tʼáá aaníí éí Diyin God tʼáá ałtso nihookááʼ dineʼé bílaʼ yee áyiilaaígíí éí tʼah doo kótʼáo bił dahózhǫ́ǫ da ńtʼę́ę́ʼ díí dineʼé íiyisíí bił dahózhónígi átʼáo."
                },
                {
                    "number": 17,
                    "text": "Daʼniʼįįhii doodago ndaʼałtseedii doo Laman bidineʼé ndi, doodago ałʼąą átʼéego bee dahoʼdójíhígíí éí tsʼídá ádin ńtʼę́ę́ʼ; ndi tʼáá ałtso éí tʼááłáʼí, Christ baʼáłchíní danilį́į́ ńtʼę́ę́ʼ, dóó Diyin God bił hazʼánígíí dayoosbą́."
                },
                {
                    "number": 18,
                    "text": "Dóó dooládóʼ éí diné bikʼidahojisdliʼ da! Háálá éí tʼáá ałtsoní ádeiléhígíí Bóhólníihii yee yikʼidahojídlíí ńtʼę́ę́ʼ; aooʼ, bikʼidahojídlíigo ndi dóó náásnootʼį́įłgo éí neeznádiin dóó baʼaan neeznáá nááhai; dóó Christ níyáhą́ądą́ą́ʼ ndahoʼdizhchínę́ę kojįʼ ałtso ájísdįįd, dóó tʼáá ałtso kéyah bikááʼgóó doo diné saad ahídeetʼáah da."
                },
                {
                    "number": 19,
                    "text": "Áádóó Nephi, akéeʼdi béésh bikááʼ haneʼ áyiilaahą́ą, (díí haneʼ éí béésh tʼą́hí Nephi wolyéhę́ę bikáaʼgi haneʼ áyiilaa) éí náádiilyá; dóó éí biyeʼ, Amos éí haneʼ yikááʼ ánáánéíłʼį́; dóó éí éiyá ałdóʼ Nephi wolyéhę́ę béésh tʼą́hí bikáaʼgi haneʼ náyoodlííł ńtʼę́ę́ʼ."
                },
                {
                    "number": 20,
                    "text": "Dóó éí éiyá tʼáá yikááʼ náʼiidzohgo tseebídiin dóó baʼaan dį́į́ʼ nááhai; áko tʼahdi éí kéyah bikááʼgóó kʼé hólǫ́ǫgo hoolzhish, tʼáá hazhóʼó áłchʼį́į́dígo, łaʼ diné sodizin bá hooghan yitsʼáhaaskaiígíí tʼéiyá dóó Laman bidineʼé yee ádaʼdééjiʼ; éí bąą kéyah bikááʼgóó éí Laman bidineʼé náhásdlį́į́ʼ."
                },
                {
                    "number": 21,
                    "text": "Áádóó Amos éí ałdóʼ náádiilyá, (dóó neeznádiin dóó baʼaan náhástʼédiin dóó baʼaan dį́į́ʼ nááhai Christ níyáhą́ądą́ą́ʼ dóó wóshdę́ę́ʼ) dóó biyeʼ Amos bitsáskʼeh góneʼ béésh bikááʼ haneʼ yikááʼ nináʼádzoh ńtʼę́ę́ʼ; áádóó éí éiyá ałdóʼ, Nephi wolyéhę́ę béésh tʼą́hí bikáaʼgi haneʼ ííłʼį́į́ ńtʼę́ę́ʼ; dóó éí díidí naaltsoos, Nephi baa haneʼ wolyéego, Nephi béésh tʼą́hí bikááʼ nááháasdzo ałdóʼ."
                },
                {
                    "number": 22,
                    "text": "Áádóó naakidi neeznádiin nááhai; dóó naakidi są́ náʼooghą́ą́ʼ tʼáá hazhóʼó áłchʼį́į́dígo tʼéiyá jidziih."
                },
                {
                    "number": 23,
                    "text": "Dóó kʼad shí, Mormon, díí nihił béédahodoozįįł nisin diné éí ałʼąą dínéestʼą́, áko índa tʼáá ałtsogóó nihookááʼgóó daazlį́į́ʼ, dóó Christ bikʼihojídlíigo biniinaa, diné ayóó átʼéego daʼatʼį́ silį́į́ʼ."
                },
                {
                    "number": 24,
                    "text": "Dóó kʼad, éí díí naakidi neeznádiin dóó baʼaan tʼááłáʼí yihahgo bitah hahoolzhiizh, ééʼ daʼílíinii dah yiih ńdaakááh, dóó yooʼ danizhónígíí, dóó tʼáadoo leʼé daʼílíinii nahasdzáán bikáaʼgi ádaalyaaígíí, éí yee ádaa dahaʼniihgo yaa ńdiikai."
                },
                {
                    "number": 25,
                    "text": "Dóó kodóó tʼáadoo leʼé yáʼádaatʼéehii dóó bee daʼiináanii yę́ę doo yee ahaa dajoobaʼ da daazlį́į́ʼ."
                },
                {
                    "number": 26,
                    "text": "Dóó dah daʼíldéhígíí bikʼehgo atsʼádaʼiisdeeʼ; dóó tʼáá bí bisodizin bá dahooghan ádayiilaa áko bee ńdiʼdoodlééł, dóó tʼáá aaníí Christ bisodizin bá hooghanę́ę éí doo deiniidlą́ą da daaní silį́į́ʼ."
                },
                {
                    "number": 27,
                    "text": "Áádóó naakidi neeznádiin dóó baʼaan neeznáá ałtso nááhaigo kéyah bikááʼgóó tʼóó ahayóí ałʼąą átʼéego sodizin bá hooghan bee dah daʼíldééh silį́į́ʼ; aooʼ, ląʼída éí sodizin bá hooghan Christ beedahoniilzin daaní, dóó ákondi ląʼída binaʼnitin doo dayoodlą́ą da, áko índa bąąhági átʼéii bił yah anááʼookai silį́į́ʼ, dóó éí biniinaa éí tsʼídá íiyisíí diyingo baa ntshákeesgo bąąhági átʼéii bee dahólǫ́ǫgo tʼáadoo bidaʼołʼíní dabiʼdooʼniidę́ę, éí ákótʼéego yaa ńdiikai."
                },
                {
                    "number": 28,
                    "text": "Dóó dineʼé bąąhági átʼéii yaa naakaiígíí dóó Satan beʼiiníziinii bijéí deíyiiłtsoodígíí biniinaa éí díí sodizin bá hooghan bąąhági átʼéii tsxį́įłgo bee náás dínéesą́."
                },
                {
                    "number": 29,
                    "text": "Dóó nááná, náánáłaʼ sodizin bá hooghan léiʼ Christ doo deiniidlą́ą da daaní; áádóó tʼáá aaníí Christ bisodizin bá hooghanę́ę dayoołchʼį́į́d, háálá éí diné hojoobaʼ ádeinízingo dóó Christ dayoodlą́ągo biniinaa; dóó deijoosłááʼ háálá ląʼída éí bitahgóó álílee diyinkʼehgo naʼanish ádaalyaahą́ą biniinaa."
                },
                {
                    "number": 30,
                    "text": "Éí bąą Jesus hastóí náyiizláʼą́ą naakitsʼáadah danilínę́ę hootaakaiyę́ę éí adziil dóó óhólníihii yee yikʼehdadidlį́įʼgo awáalyaa, dóó góneʼ yah adayiiznil; ndi Diyin God bizaad bibee adziilii, éí éí biiʼ dahólónígíí biniinaa, awáalyaahą́ą éí ałtso ahiih ndahaasdááz, dóó naanish diyinii ayóó ádaatʼéhígíí éí binaanish ádayósingo diné yitah daakai ńtʼę́ę́ʼ."
                },
                {
                    "number": 31,
                    "text": "Ákótʼée ndi, azhą́ ákótʼéego díí naanish diyinii bitah hólǫ́ǫ ndi, diné bijéí deistłʼis yaa naakai, dóó ndootsił danízingo hadeinitáá ńtʼę́ę́ʼ, Jew dineʼé Jerusalemdi Jesus bizaad biniinaa, hadeinitáhą́ągi átʼáo."
                },
                {
                    "number": 32,
                    "text": "Dóó kǫʼ biyiʼ góneʼ adayiistłʼííd, dóó tʼáadoo ádaatʼéhígóó áádę́ę́ʼ chʼíheeskai ńtʼę́ę́ʼ."
                },
                {
                    "number": 33,
                    "text": "Dóó naaldlooshii daʼałchinii bighan góneʼ adayiistłʼííd ndi, tʼóó yił ndaanéé ńtʼę́ę́ʼ, awééʼ dibé yázhí yił naanéhégi átʼáo; dóó doo ádaatʼéhígóó éí yighandóó chʼíheeskai."
                },
                {
                    "number": 34,
                    "text": "Ákótʼée ndi, diné bijéí deistłʼis, háálá doo tʼáá aaníí sodizin bąąh naazláhígíí dóó dahalneʼígíí ląʼída sodizin bá hooghan ałʼąą ádaatʼéego hadayistʼiʼ, dóó bikʼehgo tʼáá ałtsoní bąąhági átʼéii yaa naakaigo. Áádóó Jesus bidineʼé ałdóʼ atídeiłʼį́; ndi Jesus bidineʼé éí doo nátʼą́ą́ʼ atíńdaʼałʼį́į da ńtʼę́ę́ʼ. Dóó ákótʼáo tʼáá nináháhááh bikʼehgo, tʼóó hózhǫ́ doo daʼoodlą́ą́góó dóó bąąhági átʼéii yaa ńdiikai, wónáásdóó naakidi neeznádiin dóó baʼaan tádiin ałtso nááhai ndi."
                },
                {
                    "number": 35,
                    "text": "Áádóó kʼad tʼáá díí yíhaiígíí biyiʼ, aooʼ, naakidi neeznádiin dóó baʼaan tádiin dóó baʼaan tʼááłáʼí góneʼ yihahgo, diné tʼóó ahayóígo ałtsʼáhaazná."
                },
                {
                    "number": 36,
                    "text": "Áádóó díí kóneʼ yihahgo diné łaʼ Nephi bidineʼé daolyéego hazlį́į́ʼ, dóó éí éiyá Christ tʼáá aaníí dayoodlą́ą́ ńtʼę́ę́ʼ; dóó díí kótʼéego daʼíldéhígíí éí łaʼ diné Laman bidineʼé—Jacob bidineʼé, Joseph bidineʼé, dóó Zoram bidineʼé deiłníí ńtʼę́ę́ʼ;"
                },
                {
                    "number": 37,
                    "text": "Éí bąą Christ tʼáá aaníí dayoodlánígíí, dóó tʼáá aaníí Christ yichʼįʼ sońdadílzįįhígíí, (éí éí łaʼ táltʼéego Jesus náyiizláʼą́ą ákǫ́ǫ́ hólǫ́ǫ doo hodooʼniidę́ę éí daʼatah ńtʼę́ę́ʼ) éí Nephi bidineʼé, dóó Jacob bidineʼé, dóó Joseph bidineʼé, dóó Zoram bidineʼé daolyéé ńtʼę́ę́ʼ."
                },
                {
                    "number": 38,
                    "text": "Áádóó, Christ binaʼnitin doo deiniizį́ʼę́ę éí Laman bidineʼé, dóó Lemuel bidineʼé, dóó Ishmael bidineʼé daolyéé ńtʼę́ę́ʼ; dóó Christ binaʼnitin tʼáá aaníí átʼéhígíí ałdóʼ bił béédahózin, ndi doo deiniizį́į́ʼgóó yikʼijįʼ daazlį́į́ʼ; dóó ałkʼidą́ą́ʼ, bizhéʼé, doo daʼoodlánę́ęgi átʼáo, baʼáłchíní tʼáadoo daʼiinohdlání deiłníigo éí ndeinitin ńtʼę́ę́ʼ."
                },
                {
                    "number": 39,
                    "text": "Dóó hodeeyáádą́ą́ʼ átʼéhę́ęgi átʼáo, bizhéʼé éí doo yáʼátʼéehii dóó bąąhági átʼéii éí yaa naakaigo biniinaa. Áko Diyin God baʼáłchíní dajiinohłá dabiʼdiʼníigo éí ndabiʼdinitin ńtʼę́ę́ʼ, éí Laman bidineʼé hahoolzhiizh yę́ędą́ą́ʼ ndi Nephi baʼáłchíní dajiinohłá, dabiʼdiʼníigo ndabidiʼnitinę́ęgi átʼéego."
                },
                {
                    "number": 40,
                    "text": "Áádóó naakidi neeznádiin dóó baʼaan dízdiin dóó baʼaan dį́į́ʼ éí ałtso nááhai; dóó ákótʼéego éí diné kéédahatʼį́į́ ńtʼę́ę́ʼ. Dóó diné doo yáʼátʼéehii dóó bąąhági átʼéii yaa naakai yę́ę dabidziil dahazlį́į́ʼ dóó éí Diyin God bidineʼé yilááhgóó dínéestʼą́."
                },
                {
                    "number": 41,
                    "text": "Dóó éí diné sodizin bá hooghan tʼáá bí ádeinízinígi átʼáo ádayoolííł dóó ndeinil ńtʼę́ę́ʼ, dóó tʼáadoo leʼé daʼílíinii yee hadeidileʼgo. Dóó ákótʼáo naakidi neeznádiin dóó baʼaan ashdladiin ałtso nááhai, dóó naakidi neeznádiin dóó baʼaan hastą́diin ałdóʼ ałtso nááhai."
                },
                {
                    "number": 42,
                    "text": "Áádóó diné bąąhági átʼéii yaa naakai yę́ę éí Gadianton nahonitʼingo beʼałghaʼditʼáahii yę́ę ląʼí nááhodleeł silį́į́ʼ."
                },
                {
                    "number": 43,
                    "text": "Dóó Nephi bidineʼé dabiʼdiʼnínę́ę éí ałdóʼ bijéí biyiʼdi ádaa dahaʼniihgo yaa ńdiikai, háálá tʼáadoo leʼé daʼílíinii tʼáá íiyisíí bee dahazlį́įʼgo biniinaa, dóó bikʼisóó Laman bidineʼé dah yikahígi átʼáo nikiʼdiildeeʼ."
                },
                {
                    "number": 44,
                    "text": "Dóó kodóó naakitsʼáadahí éí diné nahasdzáán yikááʼ naaldeehii bibąąhági átʼéii yaa yínííł daniizį́į́ʼ."
                },
                {
                    "number": 45,
                    "text": "Áádóó táadi neeznádiin ałtso nááhaigo, tʼáá áła Nephi bidineʼé dóó Laman bidineʼé éí aheełtʼéego bąąhági átʼéii yaa ńdiikai."
                },
                {
                    "number": 46,
                    "text": "Áádóó Gadianton daʼniʼįįhii éí tʼáá ałtso kéyah bikááʼgóó hazlį́į́ʼ; dóó tʼáadoo yáʼátʼééh hinání da tʼáá hazhóʼó Jesus yikééʼ naazíinii tʼéiyá. Dóó diné bąąhági átʼéii yaa naakaiígíí éí béésh óola dóó béésh łigai tʼóó ahayóí hashtʼendayiinííł ńtʼę́ę́ʼ, dóó tʼáadoo leʼé ałchʼįʼ ndayiiłniih ńtʼę́ę́ʼ."
                },
                {
                    "number": 47,
                    "text": "Áádóó táadi neeznádiin dóó baʼaan ashdlaʼ ałtso nááhaigo, (dóó tʼahdii diné bąąhági átʼéii yaa naakai) Amos éí náádiilyá; dóó bikʼis, Ammaron, Amos bitsáskʼeh góneʼ béésh bikááʼ haneʼ ánáánéíłʼį́į́ ńtʼę́ę́ʼ."
                },
                {
                    "number": 48,
                    "text": "Áádóó táadi neeznádiin dóó baʼaan naadiin ałtso nááhaigo, Ammaron, Iiʼsizį́ Diyinii bił halneʼgo, béésh bikááʼ haneʼę́ę éí diyinę́ę néideesʼį́į́ʼ—aooʼ, tsʼídá tʼáá ałtso béésh bikááʼ haneʼ diyingo hadadiilyaahą́ą ndi dóó daʼoochííł bikʼehdę́ę́ʼ yítʼánę́ę—Christ níyáhą́ądą́ą́ʼ ndi dóó ńléí neeznádiin dóó baʼaan naadiin yinahjįʼ éí haneʼ bikááʼ ádaalyaahą́ą éí tʼáá ałtso néideesʼį́į́ʼ."
                },
                {
                    "number": 49,
                    "text": "Dóó Bóhólníihii éí yichʼįʼ néideesʼį́į́ʼ, áko náás hodeeshzhiizhgo Jacob bighandóó bidineʼé, Bóhólníihii bił ahaʼdeestʼánę́ę éí binahjįʼ náásgóó yaa halneʼę́ę yichʼįʼ hanéídooʼnił. Dóó ákótʼáo éí Ammaron yaa hoolneʼ."
                }
            ]
        },
        "/study/scriptures/bofm/morm/1": {
            "uri": "/study/scriptures/bofm/morm/1",
            "title": "Mormon 1",
            "data_type": "chapter",
            "chapter_name": "Wóltaʼii 1",
            "chapter_summary": [
                "Ammaron éí díí haneʼ diyinii Mormon yineineeztą́ą́ʼ—Nephi bidineʼé dóó Laman bidineʼé daʼahiʼniigą́ą́ʼ—Nephi bidineʼé táltʼéego tʼáá nahasdzáán yikáaʼgi naakai doo haʼnínę́ę éí nahjįʼ kólyaa—Bąąhági átʼéii, doo oodláanii, iiníziin, dóó adilgąsh atisdi silį́į́ʼ. Díí éiyá Jesus náádiidzá dóó bikééʼdóó 321–326gi nahalzhiishgo yihahą́ądą́ą́ʼ ádahóótʼįįd."
            ],
            "book_title": "Mormon Binaaltsoos",
            "verses": [
                {
                    "number": 1,
                    "text": "Dóó kʼad shí, Mormon, tʼáadoo leʼé deiłtsánígíí dóó disétsʼą́ʼígíí baa ahoʼniishneʼ; áádóó díí haneʼ éí Mormon Binaaltsoos wolyéego áshłééh."
                },
                {
                    "number": 2,
                    "text": "Dóó Ammaron béésh bikááʼ haneʼ Bóhólníihii yichʼįʼ néideesʼį́į́ʼ yę́ędą́ą́ʼ, shaa níyá, (áko neeznáá shinááhaigo daatsʼí dóó shidineʼé tʼáadoo leʼé yídahoołʼą́ʼígíí éí bíhooshʼaahgo baa ńdiisdzá) dóó Ammaron éí kóshidííniid: Tʼahdii áłchíní nílį́įgo tʼáadoo leʼé honiyą́ągo bee naa ákonisin;"
                },
                {
                    "number": 3,
                    "text": "Éí bąą, naadiin dóó baʼaan dį́į́ʼ náhááh góneʼ díí dineʼé tʼáadoo leʼé yaa naakaigo yiníłtsʼánígíí éí béénílniih dooleeł; dóó ákónéelą́ą́ʼ ninááhaigo kéyah Antumgóó díínááł, dóó Shim wolyéego dah yiskʼidígíí éí baa díínááł; áadi éí tʼáá ałtso béésh bikááʼ díí diné baa haneʼ diyinii hadiilyaahą́ą Bóhólníihii bichʼįʼ ńdéłʼį́į́ʼ."
                },
                {
                    "number": 4,
                    "text": "Jó áádóó, Nephi bidineʼé baa haneʼígíí ndidííʼááł, dóó łaʼ éí bíniʼ tʼáá sinilígi sinil dooleeł; dóó díí dineʼé tʼáadoo leʼé yaa naaskaigo haaniłsídę́ę éí Nephi bibéésh tʼą́hí bikááʼ haneʼ bikááʼ ádíílííł."
                },
                {
                    "number": 5,
                    "text": "Dóó shí, Mormon, éí Nephi bitsʼą́ą́dóó hosélį́į́ʼ, (dóó shizhéʼé éí Mormon wolyéé ńtʼę́ę́ʼ) Ammaron tʼáadoo leʼé yee shichʼįʼ haadzíʼę́ę éí bénáshniih."
                },
                {
                    "number": 6,
                    "text": "Áádóó shí, łaʼtsʼáadah shinááhaigo, éí shádiʼááhjígo, kéyah Zarahemla wolyéego ndi shizhéʼé bił níʼáázh."
                },
                {
                    "number": 7,
                    "text": "Tʼáá ałtso kéyah bikááʼgóó éí kin hadaalʼá silį́į́ʼ, dóó séí tónteel bibąąhgóó hólónígi átʼáo, éí diné tʼóó ahayóí."
                },
                {
                    "number": 8,
                    "text": "Áádóó kóneʼ yihahgo éí Nephi bidineʼé, éí éí Nephi bidineʼé dóó Jacob bidineʼé dóó Joseph bidineʼé dóó Zoram bidineʼé danilį́įgo; dóó Lemuel bidineʼé dóó Ishmael bidineʼé éí Laman bidineʼé danilį́įgo, dóó díí Nephi bidineʼé dóó Laman bidineʼé daʼahoogą́ą́ʼ."
                },
                {
                    "number": 9,
                    "text": "Kʼad Laman bidineʼé dóó Lemuel bidineʼé dóó Ishmael bidineʼé éí tʼáá ałtso Laman bidineʼé daolyéé ńtʼę́ę́ʼ; dóó naakigo dah oonéłígíí éí Nephi bidineʼé dóó Laman bidineʼé daolyéé ńtʼę́ę́ʼ."
                },
                {
                    "number": 10,
                    "text": "Áádóó Zarahemla bił nááháasdzooígíí bąąhgo dóó Sidongi tó naazyínígi éí daʼahiʼniigą́ą́ʼ."
                },
                {
                    "number": 11,
                    "text": "Áádóó Nephi bidineʼé éí diné ahąąh ádayiilaa, tádiin dóó baʼaandi mííl yázhí ndi. Áádóó díí kóneʼ yihahgo éí ląʼída ńdaʼahoogą́ą́ʼ, éí éí Nephi bidineʼé éí Laman bidineʼé yikʼehdadeesdlį́į́ʼ dóó tʼóó ahayóí ndeistseed."
                },
                {
                    "number": 12,
                    "text": "Áádóó Laman bidineʼé éí nátʼą́ą́ʼ náhideeskai, dóó kéyah biyiʼ kʼé náhásdlį́į́ʼ; dóó tʼáá ádingo dį́į́ʼ nááhai, áko doo ndaʼahiltseedgóó."
                },
                {
                    "number": 13,
                    "text": "Ndi kéyah bikááʼgóó bąąhági átʼéii náhásdlį́į́ʼ; áko índa Bóhólníihii bitáaʼgo yikééʼ naazínígíí ayóí áyóʼnínę́ę éí nínéidííʼnil, dóó álílee naʼanish dóó hadaałtʼé áńdaʼalneʼę́ę ádin silį́į́ʼ háálá diné bąąhági átʼéii yaa naakaiígíí biniinaa."
                },
                {
                    "number": 14,
                    "text": "Dóó Bóhólníihii éí doo akʼihojídlíi da silį́į́ʼ, dóó Iiʼsizį́ Diyinii éí tʼáá háiida doo bił hólǫ́ǫ da ńtʼę́ę́ʼ, háálá bąąhági átʼéii yaa naakaiígíí dóó doo daʼoodlánígíí biniinaa."
                },
                {
                    "number": 15,
                    "text": "Dóó shí, ashdlaʼáadah shinááhaigo dóó hazhóʼó ntséskeesgo, éí bąą Bóhólníihii éí shaa níyá, dóó Jesus biyáʼátʼéehii ayóó átʼéhígíí éí sélįh dóó shił bééhoozin."
                },
                {
                    "number": 16,
                    "text": "Dóó díí diné naʼnishtin doo chʼééh nisingo, ndi shizééʼ éí dadeilchid, dóó áko ndíʼnéeshtįįłę́ę éí shichʼįʼ baa hóchįʼ ńtʼę́ę́ʼ; jó háálá biDiyin God éí tʼáá bí ádeinízingo doo yikʼeh dahółʼį́į da; dóó táaʼgo Bóhólníihii yikééʼ naazínígíí ayóí áyóʼnínę́ę éí kéyah biyiʼdę́ę́ʼ chʼétʼeezh, háálá bąąhági átʼéii yaa naakaiígíí biniinaa."
                },
                {
                    "number": 17,
                    "text": "Ndi shí éí bitahgóó naashá, ndi ndinéeshtįįłígíí éí shichʼįʼ baa hóchįʼ ńtʼę́ę́ʼ, háálá bijéí deistłʼisígíí biniinaa; dóó bijéí deistłʼisígíí biniinaa kéyahą́ądóʼ doo yáʼátʼéehii bee bá haʼoodzííʼ."
                },
                {
                    "number": 18,
                    "text": "Dóó daʼniʼįįhii Gadianton, éí Laman bidineʼé yitahgóó hólónę́ę, éí kéyah ałtso bikááʼgóó tʼóó ahayóí silį́į́ʼ, áko índa éí kéyah yikááʼgóó kéédahojitʼínę́ę éí tʼáadoo leʼé daʼílíinii łeeyiʼgóó ndaazdeesʼį́į́ʼ; dóó honaalyéhé yę́ę bídéeltǫʼ silį́į́ʼ, háálá kéyah doo yáʼátʼééhgóó Bóhólníihii yee yá haadzíʼę́ę biniinaa, chʼééh honaalyéhé yę́ę dajótąʼgo hatsʼą́ą́ʼ yóóʼ ahinidéehgo, dóó doo nibééhóyoodzįįh da."
                },
                {
                    "number": 19,
                    "text": "Áádóó diné bee daʼiiníziinígíí, dóó daʼdiłgąshii, dóó nichxǫ́ǫ́ʼígo éédahósinii hazlį́į́ʼ; dóó chʼį́įdii doo yáʼáshóonii bibee adziil éí tsʼídá ałtso kéyah yikááʼgóó hazlį́į́ʼ, áko Abinadi dóó Samuel Laman bidineʼé nilíinii bizaadę́ę éí tʼáá ałtso bidaʼalyaa ndi."
                }
            ]
        },
        "/study/scriptures/bofm/morm/4": {
            "uri": "/study/scriptures/bofm/morm/4",
            "title": "Mormon 4",
            "data_type": "chapter",
            "chapter_name": "Wóltaʼii 4",
            "chapter_summary": [
                "Daʼahijigą́ dóó ndaʼahijiltseedgo tʼahdii baa ooldah—Bąąhági átʼéii yaa ńdiikaígíí tʼáá bí atídaʼahilʼį́ daazlį́į́ʼ—Díí Israel bighandóígíí tsʼídá atxisgo doo yáʼátʼééhgóó deeskai—Sáanii dóó áłchíní éí tʼáá bí biyishchíín yichʼįʼ náádeiyiiłniih—Laman bidineʼé Nephi bidineʼé ńdeidíníiłkaad. Díí éiyá Jesus náádiidzá dóó bikééʼdóó 363–375gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Áádóó kʼad táadi neeznádiin dóó baʼaan hastą́diin dóó baʼaan tááʼgóó yihahgo éí Nephi bidineʼé ndaabaahígíí kéyah Hóóchxǫʼídóó, Laman bidineʼé yaatiih yíkai."
                },
                {
                    "number": 2,
                    "text": "Áádóó Nephi bidineʼé ndaabaahígíí éí ńléí kéyah Hóóchxǫʼígi nátʼą́ą́ʼ anábidiʼnoolkaad. Dóó tʼáadoo háádajilyį́hí éí Laman bidineʼé, tʼah doo chʼééh dikáhígíí hakééʼ yíkai; áádóó tsʼídá yéigo yił daʼahoogą́ą́ʼ, áko índa Laman bidineʼé éí Hóóchxǫʼígo kinsinil yę́ę éí Nephi bidineʼé yighadeistʼą́, dóó tʼóó ahayóí Nephi bidineʼé ndeistseed, dóó ląʼída éí yił ndahaazdéél."
                },
                {
                    "number": 3,
                    "text": "Dóó tʼáá dajoodziʼígíí éí Teancumdi kintah kéédahatʼínígíí bichʼįʼ adahizhneezhchą́ą́ʼ dóó áadi bił ahíjiikai. Áko kintah Teancum éí tónteel bíighahgi éí siʼą́ dóó éí kintah Hóóchxǫʼ holyéhę́ę bíighahgi."
                },
                {
                    "number": 4,
                    "text": "Dóó Nephi bidineʼé ndaabaahígíí éí Laman bidineʼé yaatiih yíkaiígíí biniinaa atídabiʼdiilyaa; háálá doo ákódáádzaagóó, éí Laman bidineʼé doo biláahgo ádabóodziil da doo ńtʼę́ę́ʼ."
                },
                {
                    "number": 5,
                    "text": "Ndi, jó, Diyin God bibee ánihwiitʼaahii éí diné bąąhági átʼéii yaa naakaiígíí bichʼįʼ doołááł; dóó diné bąąhági átʼéii yaa naakaiígíí bee bąąhági átʼéii yaa naakaiígíí atiʼdabiʼdilʼį́, háálá éí diné bąąhági átʼéii yaa naakaiígíí éí bílaʼashdlaʼii baʼáłchíní yíniʼ yá ádahaleʼgo dineʼé ndeiłtseed."
                },
                {
                    "number": 6,
                    "text": "Áádóó Laman bidineʼé éí kintah Teancum yikʼijįʼ dadoobah biniiyé hashtʼeʼádaʼdiilyaa."
                },
                {
                    "number": 7,
                    "text": "Áádóó táadi neeznádiin dóó baʼaan hastą́diin dóó baʼaan dį́į́ʼgóó yihahgo Laman bidineʼé kintah Teancum yaatiih yíkai, áko Teancum ałdóʼ shóideidoołtʼeeł biniiyé."
                },
                {
                    "number": 8,
                    "text": "Áádóó Nephi bidineʼé éí nátʼą́ą́ʼ áńdabineeskaad. Dóó Nephi bidineʼé Laman bidineʼé nátʼą́ą́ʼ áńdeineeskaadígíí biniinaa tʼáá bí dabidziilígíí yee ádaa náádajoosdliʼ; áádóó tʼáá bí dabidziilígíí binahjįʼ, kintah Hóóchxǫʼ wolyéhę́ę éí yaatiih náánákai dóó shónáádayoostʼeʼ."
                },
                {
                    "number": 9,
                    "text": "Dóó díí ałtso baa naʼasdeeʼ, dóó tʼáá ałchʼishjí Nephi bidineʼé dóó Laman bidineʼé, tʼóó ahayóídi mííl yázhí bíighahgo ndaaztseed."
                },
                {
                    "number": 10,
                    "text": "Áádóó táadi neeznádiin dóó baʼaan hastą́diin dóó baʼaan hastą́ą́ ałtso nááhaigo, dóó Laman bidineʼé éí Nephi bidineʼé yaatiih náánákai; dóó ákondi áadi Nephi bidineʼé doo yáʼátʼéehii yaa naakai yę́ę doo yóó adeidiʼaah da, ndi tʼóó tsé ádih bąąhági átʼéii yaa deíkááh."
                },
                {
                    "number": 11,
                    "text": "Dóó díí Nephi bidineʼé dóó Laman bidineʼé tʼáá áła, atídaʼahiilyaahą́ą dóó ndaʼahistseedę́ę, tʼáá háiida hazhóʼó yaa hodoolnihígíí, dóó yaa náʼiidoozohígíí éí doo bíighah da, doo baa hojoolneʼígi átʼée da; dóó tʼáá ałtso bijéí daastłʼis, áko tʼáá áłahjįʼ ndaʼahiłtseedgo éí yaa bił dahózhǫ́."
                },
                {
                    "number": 12,
                    "text": "Dóó hádą́ąʼdida éí doo kótʼáo Lehi baʼáłchíní bitahgóó bąąhági átʼéii hólǫ́ǫ da ńtʼę́ę́ʼ; doodago Bóhólníihii bizaad áníigo, éí tsʼídá tʼáá ałtso Israel bighandóó danilíinii bitahgóó tsʼídá tʼah doo kónéeh da ńtʼę́ę́ʼ, díí diné bitah átʼéhígi átʼáo."
                },
                {
                    "number": 13,
                    "text": "Áádóó Laman bidineʼé kintah Hóóchxǫʼgi shónáádayoostʼeʼ, háálá Nephi bidineʼé yiláahdi éí bidineʼé ánéelą́ąʼgo biniinaa."
                },
                {
                    "number": 14,
                    "text": "Dóó kintah Teancum ałdóʼ yichʼįʼ náádeeskai dóó yaatiih náánákai, dóó akweʼé kéédahojitʼínę́ę chʼídahoneeskaad, dóó asdzání dóó áłchíní éí yił ndahaazdéél, dóó éí éiyá ndeiłtseedgo biyishchíín yichʼįʼ náádayiisniiʼ."
                },
                {
                    "number": 15,
                    "text": "Áádóó táadi neeznádiin dóó baʼaan hastą́diin dóó baʼaan tsostsʼid yihahgo, éí Nephi bidineʼé bá dahóóchįįd háálá Laman bidineʼé badaʼáłchíní dóó bidaʼasdzą́ą́ ndeiłtseed dóó náádayiisniiʼgo biniinaa, áko tsʼídá bá dahóóchįįdgo Laman bidineʼé yikʼijįʼ náádeeskai, dóó akʼehnáádadeesdlį́į́ʼ, dóó bikéyahdóó chʼínádeineeskaad."
                },
                {
                    "number": 16,
                    "text": "Dóó Laman bidineʼé éí doo Nephi bidineʼé yikʼijįʼ nináádaabaahgo táadi neeznádiin dóó baʼaan tsostsʼidiin dóó baʼaan ashdlaʼ nááhai."
                },
                {
                    "number": 17,
                    "text": "Dóó díí yíhaiígíí biyiʼ Nephi bidineʼé tʼáá ałtso bibee adziilii bee yaatiih yíkai; dóó tsʼídá tʼóó ahayóígíí éí biniinaa doo jółtaʼ da."
                },
                {
                    "number": 18,
                    "text": "Dóó kodóó éí Nephi bidineʼé áádóó Laman bidineʼé doo yikʼehdadeesdlį́įʼ da, ndi tʼóó shoh jóhonaaʼéí bilą́ąjįʼ áádįįłígi átʼéego tʼóó áhoʼdooldįįł silį́į́ʼ."
                },
                {
                    "number": 19,
                    "text": "Áádóó Laman bidineʼé Hóóchxǫʼígi kintahą́ą yaatiih náánákai yikʼijįʼ náánákai; dóó áko kéyah Hóóchxǫʼ holyéhę́ęgi éí ayóó átʼáo daʼahijoogą́ą́ʼ; áko Nephi bidineʼé éí bikʼehodeesdlį́į́ʼ."
                },
                {
                    "number": 20,
                    "text": "Dóó éí Boaz holyéegi kintahgi anáádahizhneezhchą́ą́ʼ, dóó áadi tsʼídá yéigo dabidziilę́ę bee Laman bidineʼé bił náádaʼahijoogą́ą́ʼ, áko índa tʼáadoo hakʼeh dadeesdlį́įʼ da náánágo índa hakʼeh dadeesdlį́į́ʼ."
                },
                {
                    "number": 21,
                    "text": "Dóó náánákaigo, Nephi bidineʼé éí ayóó átʼáo ndabidiʼneeskaad dóó ndabiʼdistseed tsʼídá tʼóó ahayóí éí ndabiʼdistseed; bidaʼasdzání dóó badaʼáłchíní éí biyishchínę́ę yichʼįʼ náádayiisniiʼ."
                },
                {
                    "number": 22,
                    "text": "Áádóó Nephi bidineʼé dah náádadínéezhchą́ą́ʼ dóó tʼáá ałtso diné yił kéédahatʼínę́ę kintah dóó binaagóó kéédahatʼínę́ę yił dah diikai."
                },
                {
                    "number": 23,
                    "text": "Dóó kʼad shí, Mormon, díí Laman bidineʼé kʼadę́ę kéyah ałtso shódayoołtʼeehgo éí yiiłtsą́ éí bąą Shim wolyéego dah yiskʼidgóó níyá dóó Ammaron tʼáá ałtso haneʼ Bóhólníihii yichʼįʼ néideesʼį́ʼę́ę éí háánil."
                }
            ]
        },
        "/study/scriptures/bofm/morm/6": {
            "uri": "/study/scriptures/bofm/morm/6",
            "title": "Mormon 6",
            "data_type": "chapter",
            "chapter_name": "Wóltaʼii 6",
            "chapter_summary": [
                "Nephi bidineʼé kéyah Cumorahjįʼ áłah ájiidzaa tsʼídá akéeʼdi daʼahizhdoogą́ą́ł biniiyé—Mormon haneʼ diyinii Cumorah dah yiskʼid yiiʼ néideesʼį́į́ʼ—Laman bidineʼé hakʼeh dadeesdlį́į́ʼ, dóó Nephi bidineʼé yę́ę ábiʼdisdįįd—Díkwíidi neeznádiindi mííl yázhí shį́į́ bééshhał bee naaztseed. Díí éiyá Jesus náádiidzá dóó bikééʼdóó 385gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Dóó kʼad éí shidineʼé, Nephi bidineʼé, ałtso naaztseedígíí ałtso baa nahodeeshnih. Áádóó Laman bidineʼé éí bidááh niikai."
                },
                {
                    "number": 2,
                    "text": "Dóó shí, Mormon, éí Laman bidineʼé binaatʼáanii bichʼįʼ iʼiishłaa, kóbidishníigo ńléí kéyah Cumorahjįʼ nihidineʼé bił áłah ádííʼnííł, Cumorah wolyéego dah yiskʼidę́ę́ʼ bíighahjįʼ, áadi índa daʼahidiigą́ą́ł."
                },
                {
                    "number": 3,
                    "text": "Áádóó Laman bidineʼé binaatʼáanii éí bííníshkeedę́ę lą́ shidííniid."
                },
                {
                    "number": 4,
                    "text": "Áádóó kéyah Cumorahgóó niiʼná, dóó áadi Cumorah dah yiskʼid binaagóó nihiníbaal ndahsiiʼnil; dóó ákweʼé kéyah bikáaʼgi tooh tʼóó ahayóí danaazyį́h, dańlíní, dóó hadaazlį́; dóó kweʼé éí Laman bidineʼé bikʼeh dadidiidleeł daniidzį́į́ʼ."
                },
                {
                    "number": 5,
                    "text": "Dóó táadi neeznádiin dóó baʼaan tseebídiin dóó baʼaan dį́į́ʼ ałtso nááhaigo, nihidineʼé tʼah daadziihígíí ałtso áłah ádeiilyaa ńléí Cumorahjįʼ."
                },
                {
                    "number": 6,
                    "text": "Áádóó nihidineʼé ałtso tʼáá łáháíjí kéyah Cumorahjįʼ áłah ádeiilyaago, jó shí, Mormon, éí hashiʼniitih; dóó díí éí tsʼídá nihichʼįʼ ndahwiiʼnáa dooleełgo shił bééhózin, dóó Bóhólníihii éí kóshidííniid díí nihizhéʼé baa haneʼ, diyingo hadilyaaígíí, éí Laman bidineʼé doo bílákʼedooltsʼił da, (háálá Laman bidineʼé éí ałtso deidoołchǫǫł) éí bąą díí éí Nephi bi béésh tʼą́hí haneʼ bikááʼ sinilę́ę łaʼ bikááʼ haneʼ íishłaa, dóó tʼáá ałtso haneʼ Bóhólníihii yee shaa joozlíʼígíí éí ńléí Cumorah dah yiskʼidę́ęʼdi ńdéłʼį́į́ʼ, tʼáá hazhóʼó béésh tʼą́hí tʼáá díkwíhígo éí shiyeʼ Moroni baa nínil."
                },
                {
                    "number": 7,
                    "text": "Áádóó shidineʼé, beʼesdzáán danilínígíí dóó badaʼáłchíní bił, éí kʼad Laman bidineʼé ndaabaahígíí éí bichʼįʼ yinéełgo dayiiłtsą́; dóó diné bąąhági átʼéii yaa naakaiígíí biyid biyiʼdi anoonééł yéédaadzidígi átʼáo, éí yibaʼ naháaztą́ą́ ńtʼę́ę́ʼ."
                },
                {
                    "number": 8,
                    "text": "Áádóó nihaatiih yíkai, dóó atsʼíís dóó ayiʼsizíinii tʼáá átʼé ndajisdzííd háálá áájí tʼóó ahayóígíí biniinaa."
                },
                {
                    "number": 9,
                    "text": "Áádóó shidineʼé yił daʼahiʼniigą́ą́ʼ bééshhał, dóó ałtį́į́ʼ, dóó kʼaaʼ, dóó tsénił, dóó tʼáá haʼátʼííshį́į́ bee daʼahijigáanii."
                },
                {
                    "number": 10,
                    "text": "Áádóó shidiné bił ndaashbaaʼą́ą tsʼídá tʼóó ahayóí ndabiʼdistseed, aooʼ, azhą́ neeznáadi mííl yázhí bił naashkai yę́ę ndi, dóó shídóʼ tsʼídá atídashiilaago bitah naaʼíítłizh; dóó tʼóó shíighahgóó chʼíheeskai áko tʼáadoo dashiisxį́į da."
                },
                {
                    "number": 11,
                    "text": "Dóó nihikʼi chʼékaigo dóó shidineʼé yę́ę ałtso ndeistseed tʼáá hazhóʼó naadiin dį́įʼgo tʼéiyá chʼéédzííʼ, (Moroni shiyeʼdóʼ yidzíʼí) dóó nihí tʼéiyá nihidineʼé yę́ę bitahdóó deidzíʼígíí, éí biiskání, Cumorah bílátahdóó, dadíitʼį́į́ʼ, Laman bidineʼé ńléí dabiiskánę́ęgóó anáákaigo, neeznáadi mííl yázhígo dah yishʼishę́ę, éí ałtso ndaaztseedgo deiiltsą́."
                },
                {
                    "number": 12,
                    "text": "Dóó shiyeʼ Moroni shidineʼé neeznáadi mííl yázhígo dah yooʼishę́ę ałdóʼ deiiltsą́."
                },
                {
                    "number": 13,
                    "text": "Jó áádóó, Gidgiddonah neeznáadi mííl yázhígo neiʼeeshę́ę, dóó bídóʼ, ałtso ndabiʼdistseed."
                },
                {
                    "number": 14,
                    "text": "Dóó Lamah dóó neeznáadi mííl yázhígo diné dah yooʼishę́ę ałdóʼ yił neezná; dóó Gilgal dóó neeznáadi mííl yázhígo diné dah yooʼishę́ę ałdóʼ yił neezná; dóó Limhah dóó neeznáadi mííl yázhígo diné dah yooʼishę́ę éí ałdóʼ yił neezná; dóó Joneam dóó neeznáadi mííl yázhígo diné dah yooʼishę́ę éí ałdóʼ yił neezná; dóó Cumenihah, dóó Moronihah, dóó Antionum, dóó Shiblom, dóó Shem, dóó Josh, éí tʼáá ałtso neeznáadi mííl yázhígo diné ndeiʼeeshę́ę yił daneezná."
                },
                {
                    "number": 15,
                    "text": "Áádóó nááná neeznáago ndaʼaʼeeshę́ę ałdóʼ béésh bee ndabiʼdistseed neeznáadi mííl yázhígo ndeiʼeeshę́ę bił, aooʼ, shidineʼé yę́ę ałtso ásdįįd, tʼáá hazhóʼó naadiin dį́įʼgo bił naashkai yę́ę tʼéiyá, dóó shádiʼááhjígo kéyah naaznilígo ałdóʼ łaʼ adahineezhchą́ą́ʼ, dóó łaʼ éí Laman bidineʼé yichʼiʼjí daazlį́į́ʼ, łahjįʼ éí ndaastseed; dóó éí bitsʼíís, dóó bitsʼin, dóó bidił niʼ bikáaʼgo nikidébéézh, tʼáá ndabistseedę́ęgo éí kéyah bikááʼgóó dadííłdzid, dóó łeezh ńdadoodleeł dóó binahasdzáán yichʼįʼ kóńdoolnííł."
                },
                {
                    "number": 16,
                    "text": "Dóó tʼáá íiyisíí baa shitsʼíís dóó shiyiʼsizíinii yínííł niizį́į́ʼ, háálá shidineʼé ndabiʼdistseedígíí biniinaa, dóó yícha:"
                },
                {
                    "number": 17,
                    "text": "O diné yáʼátʼéehii danohłínę́ę, haʼátʼíísh éí biniiyé Bóhólníihii bóhońtʼiʼígíí bitsʼáhisoohkai! O diné yáʼátʼéehii danohłínę́ę, haash yitʼáo éí Jesus tʼáá nihichʼįʼ dah doolnih ndi yóó adadooʼą́!"
                },
                {
                    "number": 18,
                    "text": "Jó, díí tʼáadoo ádáádzaagóó éí doo dasinoonáa da ńtʼę́ę́ʼ. Jó ndi, nihí éí dasinooná, dóó íiyisíí éí nihaa yinííł nisin."
                },
                {
                    "number": 19,
                    "text": "O, yáʼátʼéehii ayeʼ dóó yáʼátʼéehii atsiʼ danohłínę́ę, dóó azhéʼé dóó amá danohłínę́ę, ahastįįh dóó eʼesdzáán danohłínę́ę, yáʼátʼéehii danohłínę́ę, haash yitʼáo éí dasinooná!"
                },
                {
                    "number": 20,
                    "text": "Jó ndi, éí ałtso dasinooná, dóó yínííł nisinígíí éí doo nánihidooldléeł da."
                },
                {
                    "number": 21,
                    "text": "Dóó doo éí tsʼídá náhodidooʼnaał da díí nihitsʼíís éí doo daatsaahii dadoohłeełjįʼ, dóó díí atsʼíís kʼad dabidiʼniiłdzidígíí éí tʼáadoo hodíínaʼí doo dadííłdzid da dooleeł; dóó índa Christ bibee ánihwiitʼaah bikááʼdahʼasdáhí éí bidááhdóó soozį́įgo, éí naanish óohłaaígíí éí binahjįʼ nihá nihodootʼááł; dóó yáʼátʼéehgo hinohnáá ńtʼę́ęʼgo, índa nihizhéʼé danilínę́ę bił nihikʼidahojidoodliił."
                },
                {
                    "number": 22,
                    "text": "O dooládóʼ tʼah doo atídanihiʼdilnééhdą́ą́ʼ niheʼiinaʼ łahgo áńdadoohdlííł ńtʼę́ę́ʼ. Jó ndi, éí ahisoohkai, dóó aTaaʼ, aooʼ, éí yáʼąąshdi Hoolʼáágóó aTaaʼ hólóonii, éí ádaoohłaaígíí bił bééhózin; dóó beʼajoobaʼ dóó bitʼáá ákogi átʼáo ánihwiitʼaah yinahjįʼ nihá nihodooʼááł."
                }
            ]
        },
        "/study/scriptures/bofm/morm/7": {
            "uri": "/study/scriptures/bofm/morm/7",
            "title": "Mormon 7",
            "data_type": "chapter",
            "chapter_name": "Wóltaʼii 7",
            "chapter_summary": [
                "Mormon éí dííshjį́įdi Laman bidineʼé danilínígíí éí Jesus Christ, dóó binaʼnitin éí deinohdlą́, dóó hasdáhóhkááh, yiłní—Tʼáá ałtso Diyin God Bizaad dayoodlánígíí ałdóʼ Naaltsoos Mormon wolyéhígíí deidoodląął. Díí éiyá Jesus náádiidzá dóó bikééʼdóó 385gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Jó, dóó kʼad, díí dineʼé chʼéédzíʼígíí yitsʼą́ą́dóó nooséełii éí bichʼįʼ hadeesdzih nisin, háadida Diyin God díí shizaad yichʼįʼ kwíyiilaago, éí dabizhéʼé yę́ę yéénidahoosįįł; aooʼ, Israel bighandóó dineʼé danohłínígíí, éí nihichʼįʼ yáshtiʼ; dóó díí éí saad bee yáshtiʼ:"
                },
                {
                    "number": 2,
                    "text": "Israel bighandóó danohłínígíí éí nihił béédahózin doo."
                },
                {
                    "number": 3,
                    "text": "Tsʼídá niheʼiinaʼ łahgo áńdaoohdlaago tʼéiyá yisdánádahidookááh éí nihił béédahózin doo."
                },
                {
                    "number": 4,
                    "text": "Bee daʼahoogánígíí éí niʼ ndahidoohnił, dóó tʼáadoo baa nihił dahózhǫ́ǫ́góó ndaʼahołtseedi doo, éí nínáádadidoohnił da, tʼáá hazhóʼó Diyin God ánihidííniidgo tʼéiyá; áko díí éí nihił béédahózin doo."
                },
                {
                    "number": 5,
                    "text": "Tsʼídá hazhóʼó danihizhéʼé yę́ę béédahodoozįįł, dóó niheʼiinaʼ łahgo ánáyiidlaago, dóó Jesus Christ, Diyin God biYeʼ éí deinohdlą́, dóó Jew dineʼé dabiisxínígíí, dóó aTaaʼ bibee adziilii yee náádiidzáígíí nihił béédahodoozįįł, ákogo anoonééł yikʼehdeesdlį́į́ʼ; dóó ałdóʼ anoonééł bizǫ́sę́ę néidiilá."
                },
                {
                    "number": 6,
                    "text": "Dóó éí éiyá daneeznánę́ę néididoołjah, áko bee diné ńdahiidooʼnaał, doo beʼánihwiitʼaah bikááʼdahʼasdáhí bidááhdóó deidoozįįł dóó bá ndahodooyootʼááł."
                },
                {
                    "number": 7,
                    "text": "Dóó nihookááʼ dineʼé yisdánáhákáahgo áyiilaa, ákogo tʼáá háiida beʼiinaʼ łahgo ánáyiidlaago doo yee ádąąh dahaztánígíí ánihwiitʼaah bíiníłką́ądi bééhózinígíí éí Diyin God bił hazʼą́ądi éí yił yah adoogááł, yáʼąąshdi sin bee ayóó óʼóʼní yee dahataałii yił dahataał doo, aTaaʼ, aYeʼ dóó Iiʼsizį́ Diyinii bichʼįʼ, éí éí tʼááłáʼí yee Diyin God danilį́, ił hózhǫ́ doo nińtʼiʼii bił dahólǫ́ǫgo."
                },
                {
                    "number": 8,
                    "text": "Éí bąą niheʼiinaʼ łahgo áńdaahdlééh, dóó Jesus bízhiʼ binahjįʼ tó bee danihiʼdilzį́į́h, dóó Christ binaʼnitin daoohłtsóód; éí éiyá nihidááhdóó ndootʼááł, doo tʼáá díí haneʼígíí tʼéiyá da, ndi Jew dineʼé baa haneʼígíí Gentile bílákʼedooltsʼił, dóó índa éí bitsʼą́ą́dóó nihichʼįʼ kwíidoolííł."
                },
                {
                    "number": 9,
                    "text": "Jó háálá, díí haneʼígíí éí deidoohdląął biniiyé ályaa; dóó éí deinohdlą́ągo díí ałdóʼ deidoohdląął; dóó díí deinohdlą́ągo éí danihizhéʼé danilínę́ę nihił béńdahodoodzįįł, dóó ałdóʼ hodiyingo bitahgóó naanish ayóó átʼéego Diyin God bibee adziilii binahjįʼ ndaʼazhnishę́ę da."
                },
                {
                    "number": 10,
                    "text": "Dóó Jacob bitsʼą́ą́dóó dahosoolį́ʼígíí ałdóʼ nihił bédahodoozįįł; éí bąą áłtsé dineʼé Diyin God yił ałhaʼdeetʼánígíí atah danohłį́; dóó Christ deinohdlą́ągo, dóó áłtsé tó bee, danihiʼdoolzį́įʼgo, índa kǫʼ dóó Iiʼsizį́ Diyinii bee nihiʼdoolzį́įʼgo, Yisdáʼiiníiłii bikʼehgo ánóhtʼéego, ánihidííniidę́ę bikʼehgo, éí nihodootʼáałjįʼ ayííłką́ągo éí yáʼátʼéehgo nihił hazʼą́ą doo. Amen."
                }
            ]
        },
        "/study/scriptures/bofm/morm/8": {
            "uri": "/study/scriptures/bofm/morm/8",
            "title": "Mormon 8",
            "data_type": "chapter",
            "chapter_name": "Wóltaʼii 8",
            "chapter_summary": [
                "Laman bidineʼé Nephi bidineʼé daadzíʼę́ę hadeinitá dóó ndeiłtseed—Díí Naaltsoos Mormon wolyéhígíí éí Diyin God bibee adziilii bee bénáhodoodzįįł—Bóhólníihii binaanish bikʼijįʼ yádajiłtʼiʼígíí dóó deijoołáhígíí éí doo yáʼátʼéehgo há haʼoodzííʼ—Díí Nephi bidineʼé baa haneʼígíí éí tsʼídá yéigo doo yáʼátʼéehii, dóó bąąhági átʼéii, dóó tʼáá aaníí sodizin yitʼihę́ę baa dadoolyéełgo, bénáhodoodzįįł. Díí éiyá Jesus náádiidzá dóó bikééʼdóó 400–421gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Jó shí, Moroni, éí shizhéʼé, Mormon, baa haneʼę́ę ałtso íishłaa. Jó, shí éí tʼáá áłchʼį́į́dígo tʼéiyá nááhásóóh, éí éí shizhéʼé bikááʼ ádíílííł shidííniidę́ę tʼéiyá."
                },
                {
                    "number": 2,
                    "text": "Áádóó kʼad tʼóó báhádzidgo Cumorahdi daʼahijoogą́ą́ʼ dóó bikʼijįʼ, jó, Nephi bidineʼé shádiʼáájígo adahineezhchą́ʼą́ą éí Laman bidineʼé hadabinitáago, ałtso ndabistseedjįʼ."
                },
                {
                    "number": 3,
                    "text": "Dóó shizhéʼé ałdóʼ dayiisxį́, dóó tʼáá sáhí éí naasháago díí shidineʼé ałtso ásdįįdę́ę nááhásóóh. Jó ndi, éí ałtso ásdįįd, dóó shizhéʼé áshidííniidę́ę ałtso íishłaa. Dóó dashidiyoołhééł daatsʼí éí, doo shił bééhózin da."
                },
                {
                    "number": 4,
                    "text": "Éí bąą nʼdeesoh dóó nahasdzáán biyiʼ ńdideeshʼį́į́ł; dóó háajigo deesháłígíí éí doo baa ntséskees da."
                },
                {
                    "number": 5,
                    "text": "Jó, shizhéʼé éí díí haneʼ áyiilaa, dóó íinízinígíí éí yiiʼ nááyíizo. Jó áádóó, shídóʼ éí biniiyé nááhídéesoh nisin ndi béésh tʼą́hí bikááʼ haneʼígíí, éí doo bikááʼ hazʼą́ą́góó biniinaa, doo ádeeshłíił da; dóó tsé béésh tʼą́hí bitsʼą́ą́dóó álʼínígíí éí shee ádin, háálá tʼáá sáhí éí naashá. Shizhéʼé éí daʼahijoogą́ąʼgo biʼdiisxį́, dóó tʼáá ałtso shikʼéí, dóó áhánígo bił ahéédahasinę́ę ádaadin doodago háajigo deesháłígíí éí doo shił bééhózin da; dóó haashį́į́ nízahjįʼ Bóhólníihii hinishnáa dooleełígíí yee shá hoołʼaʼígíí éí doo shił bééhózin da."
                },
                {
                    "number": 6,
                    "text": "Jó, dį́įʼdi neeznádiin éí ałtso nááhai nihiBóhólníihii dóó Yisdáʼiiníiłii níyáhą́ądą́ą́ʼ dóó wóshdę́ę́ʼ."
                },
                {
                    "number": 7,
                    "text": "Jó áádóó, Laman bidineʼé éí shidineʼé, Nephi bidineʼé, tʼáá ałtso, kindaatahgóó, dóó háajilá, hadeinitáago, tsʼídá ałtso ásdįįdjįʼ ndi; dóó ayóo adadaatłizh; aooʼ, ayóó átʼáo shidineʼé, Nephi bidineʼé, ndabiʼdistseed."
                },
                {
                    "number": 8,
                    "text": "Jó áádóó, díí éí Bóhólníihii bílaʼ bikʼehgo áhóótʼįįd. Jó áádóó Laman bidineʼé ałdóʼ tʼáá bí ałkʼiijééʼ; dóó díí kéyah tʼáá ałtso bikááʼgóó diné ndaʼahiltseedgo hahoolzhiizh; doo díí daʼahijigą́ ndootʼihígíí éí doo bił bééhózin da."
                },
                {
                    "number": 9,
                    "text": "Jó, dóó kʼad, éí doo baa yánáádeeshtih da dooleeł, háálá kéyah bikááʼgóó éí Laman bidineʼé dóó daʼniʼįįhii tʼéiyá hólǫ́."
                },
                {
                    "number": 10,
                    "text": "Dóó tʼáá háiida Diyin God tʼáá aaníí hináago dayoodlánígíí éí ádin tʼáá hazhóʼó Jesus yikééʼ naazínę́ę tʼéiyá, háálá éí éiyá tʼáá íiyisíí diné bąąhági átʼéii yaa ńdiikaijįʼ yitahgóó ndaakai ńtʼę́ę́ʼ áko Bóhólníihii nahjįʼ ayíínil; dóó tʼahdii daatsʼí kéyah yikááʼ naakaiígíí éí tʼáá háiida doo bił bééhóziní da."
                },
                {
                    "number": 11,
                    "text": "Jó ndi, shizhéʼé dóó shí éí yiiltsą́, dóó nanihineeztą́ą́ʼ dóó nihikʼijisdliʼ."
                },
                {
                    "number": 12,
                    "text": "Dóó tʼáá háiida díí haneʼ beítʼą́ągo, dóó doo niʼiilzííh biiʼ hólónígíí biniinaa dóó tʼáá ádzaagóó yá haadzíʼígíí, éí diné náásgóó ayóó átʼéii ádahodooníłígíí ałdóʼ bił bééhodoozįįł. Jó, shí éí Moroni áshtʼį́; dóó bíighahgo, éí tʼáá ałtsoní nihił ííshją́ą́ ádeeshłííł ńtʼééʼ."
                },
                {
                    "number": 13,
                    "text": "Jó, éí tʼáá ákótʼéhégo díí diné baa hodeeshnih. Shí éí Mormon biyeʼ nishłį́, dóó shizhéʼé éí Nephi yitsʼą́ą́dóó hazlį́į́ʼ."
                },
                {
                    "number": 14,
                    "text": "Dóó shí éí tʼáá éí diné díí haneʼ Bóhólníihii bichʼįʼ ńdéłʼį́ʼę́ę áshtʼį́; díí béésh tʼą́hí éí doo bą́ą́h ílíní da, háálá Bóhólníihii ádííniidígíí biniinaa. Háálá tʼáá aaníí ádííniid tʼáá háiida éí doo yee ńdiʼdoodléeł da; ndi haneʼ biiʼígíí éí tsʼídá ayóó ílį́; dóó tʼáá háiida hootʼį́įjįʼ chʼíiníʼánígíí, éí Bóhólníihii bikʼihojidoodliił."
                },
                {
                    "number": 15,
                    "text": "Háálá tʼáá háiida éí doo yikʼidínóotʼáał da tʼáá hazhóʼó Diyin God beiníʼą́ągo tʼéiyá; háálá éí diné Diyin God binaanishígíí tʼéiyá yaa ntsékeesgo aláahdi baa haʼniih; éí doodago ałkʼidą́ą́ʼ dineʼé dóó taooskai yę́ę, Bóhólníihii yił ałhadaʼdeestʼánę́ę yaa ntsékeesgo ałdóʼ tʼéiyá yił ííshjání íidoolííł."
                },
                {
                    "number": 16,
                    "text": "Dóó tʼáá háiida díí ííshją́ą́ íidoolíiłgo éí bikʼihojidoodliił; háálá Diyin God bizaad áníigo, éí díí chahałheeł biyiʼdóó dóó ńléí adinídíín biyiʼjįʼ hadootʼááł; aooʼ, tʼáá aaníí nahasdzáán biyiʼdę́ę́ʼ hadootʼááł, dóó chahałheełdę́ę́ʼ bee idiʼdooldlał, dóó diné bił béédahodoozįįł; dóó díí éí Diyin God bibee adziilii binahjįʼ ákódoonííł."
                },
                {
                    "number": 17,
                    "text": "Dóó niʼiisdzíiʼgo éí diné átʼį́į dooleeł. Jó ndi, nihí nihił béédahózingo éí niʼiisdzíʼígíí biyiʼ ádin; ákótʼée ndi Diyin God éí tʼáá ałtsoní bił bééhózin; éí bąą, díí haneʼ bikʼijįʼ yájíłtiʼígíí éí tʼáá ádaa áhojilyą́ą doo háálá éí chʼį́įdiitah hodookʼą́ą́ł wolyéii éí tʼáá áhánígi nahojíleʼ doo."
                },
                {
                    "number": 18,
                    "text": "Dóó tʼáá háiida kónínígíí: Shił ííshją́ą́ óhłééh, éí doodago atínihideeshłííł—éí hazhóʼó ádaa ákoznidzin dooleeł háálá éí Bóhólníihii dooda nínę́ę éí yee hadoodzih ńtʼę́ę́ʼ."
                },
                {
                    "number": 19,
                    "text": "Jó háálá, tʼáá háiida tʼáadoo hazhóʼó baa ntsáhákeesí á nahaʼáhígíí éí ałdóʼ tʼáadoo hazhóʼó baa ntsáhákeesí bá nihodootʼááł; háálá naanish áyiilaaígíí éí binahjįʼ bichʼįʼ nʼdoolyééł; éí bąą, tʼáá háiida atíʼáłʼínígíí éí Bóhólníihii ałdóʼ atíbidoolííł."
                },
                {
                    "number": 20,
                    "text": "Jó Diyin God bizaad éí ání—diné éí doo atíʼáłʼį́į da dooleeł, doo ndóʼ ánihwiiʼaah da; háálá Bóhólníihii áníigo éí, ánihwiitʼaah éí shí lá, dóó kʼéédidooʼníłígíí ałdóʼ shí, dóó shí éí kʼéédideeshʼnííł."
                },
                {
                    "number": 21,
                    "text": "Dóó tʼáá háiida Bóhólníihii binaanish bikʼee há háchįʼgo dóó bikʼijįʼ yájíłtiʼgo, dóó Bóhólníihii bidineʼé yił ałhaʼdeetʼánę́ę da éí éí Israel bighandóó danilínígíí, kódajiníigo: Bóhólníihii binaanish éí dadiilchxǫǫł, dóó Bóhólníihii éí Israel bighandóó danilíinii yił ałhaʼdeetʼánę́ę doo yénálniih da dooleeł—éí áko jinínígíí éí Diyin God bidineʼé bitahdóó nahjįʼ hodookʼą́ąłjįʼ kóhodiʼdoolnííł;"
                },
                {
                    "number": 22,
                    "text": "Háálá Bóhólníihii hoolʼáágóó bohootʼáłígíí éí tʼáá náás yiltsʼił dooleeł, ńléí yee nihoníʼą́ ałtso bidaʼalyaajįʼ."
                },
                {
                    "number": 23,
                    "text": "Isaiah náásgóó ádahodoonííł níigo yaa halneʼę́ę éí deínóhłtaʼ. Jó shí bikááʼ ádeeshłíłígíí éí doo bihónéedzą́ą da. Aooʼ, jó shí éí ánihidishní, tʼáá ałtso diné Jesus yá naazínę́ę shilą́ąjįʼ aheeskai yę́ę, dóó díí kéyah yikááʼ kéédahatʼínę́ę, aooʼ, éí łeezh biyiʼdóó Bóhólníihii yichʼįʼ daacha dooleeł; dóó Bóhólníihii hinánígíí éí yił ałhadaʼdeestʼánę́ę éí yéédoolnih."
                },
                {
                    "number": 24,
                    "text": "Dóó éí bikʼisóó yá sodadoolzinę́ę bił bééhózin. Dóó éí éí bidaʼoodląʼ bił bééhózin, háálá bízhiʼ binahjįʼ éí dził nahgóó kódeiléehgo yídaneelʼą́; dóó éí bízhiʼ binahjįʼ nahasdzáán ndeidiyoołʼnáałgo yídaneelʼą́; dóó bizaad bibee adziilígíí binahjįʼ éí awáalyaa niʼjįʼ ndahaasdááz; aooʼ, kǫʼ dookʼą́łígíí ndi doo atídabiiłʼį́į da, dóó naaldlooshii daʼałchinii doodago naʼashǫʼii ndaʼałtseedígíí ałdóʼ doo baa áńdaatʼį́į da, háálá bizaad ayóó bidziilígíí biniinaa."
                },
                {
                    "number": 25,
                    "text": "Jó áádóó, Bóhólníihii náasdi díí haneʼ yichʼįʼ kwíidoołíłígíí ałdóʼ yá sodadilzin."
                },
                {
                    "number": 26,
                    "text": "Dóó doo ádahodooníił da tʼáadoo dadohníní, háálá éí tʼáá aaníí ádahodoonííł, Bóhólníihii bílaʼ yee yiʼdoolííł, háálá Bóhólníihii yee haadzííʼ; nahasdzáán biyiʼdę́ę́ʼ, doo éí háiida niʼíidoolíił da; áadi yoołkáałgo baa hodoolzhish álílee ádin haʼníi doo; dóó éí andahaskai yę́ę yádaałtiʼ nahalingo éí áhodoonííł."
                },
                {
                    "number": 27,
                    "text": "Dóó áadi yoołkáałgo baa hodoolzhish Diyin God yá naazínę́ę bidił dadeesnaʼąą Bóhólníihii yichʼįʼ sodadilzin doo, háálá chahałheełjįʼ nanilʼingo naʼanishígíí hólǫ́ǫgo biniinaa."
                },
                {
                    "number": 28,
                    "text": "Aooʼ, áadi yoołkáałgo baa hodoolzhish Diyin God bibee adziilii doo dayoosdląądgóó, dóó sodizin bá hooghan ałtso tʼóó baaʼih daazlį́įʼgo dóó ádaa dahaʼniih daazlį́įʼgo; aooʼ, áadi yoołkáałgo ndi sodizin bá hooghan alą́ąjįʼ ndaazínígíí dóó yá ndaʼnitinígíí éí ádaa dahasnihgo, yił yah ańdaajahígíí da yidááh danilį́į dooleeł ndi."
                },
                {
                    "number": 29,
                    "text": "Aooʼ, áadi yoołkáałgo baa hodoolzhish ndahodiiltłʼiʼ haʼníigo baa dahaneʼ, dóó níyoltsoh ndaakai doo, dóó ayóó átʼáo łid danízaadgo kédaayah bikááʼgóó dahólǫ́ǫgo, éí áko ákódeitsʼaʼgo."
                },
                {
                    "number": 30,
                    "text": "Dóó daʼahijigą́ haʼníi doo, ałkʼináájiijééʼ jiní haʼníi doo, dóó ałʼąą ádahootʼéégóó kéyah ndahaʼná dahaʼníigo ádahodoonííł."
                },
                {
                    "number": 31,
                    "text": "Aooʼ, áadi yoołkáałgo baa hodoolzhish tʼáá ałtso kéyah bikááʼgóó níłchʼi dóó tó dóó kéyah da tʼóó bahooʼih dahólǫ́ǫ doo; dóó diné ndaʼałtseedii, dóó daʼniʼįįhii, dóó dabiyoochʼíidii, dóó bindaʼadloʼii, dóó diné dóó asdzání bee tsíʼnaʼadáh hólǫ́ǫ doo, dóó tsʼídá aláahdi joodláhí ałʼąą ádaatʼéhígíí baa naʼaldeeh dooleeł; tʼóó ahayóí kódaaní silį́įʼgo, Díí ánílééh, éí doodago éí ánílééh, doo éí átʼéhé da, háálá tʼáá háiida kónínígíí éí Bóhólníihii bá nihodooʼááł. Ndi yíi ákódaanínígíí, háálá éí doo yáʼáhóshǫ́ǫgi dóó bąąhági átʼéii dabótąʼ dooleeł."
                },
                {
                    "number": 32,
                    "text": "Aooʼ, áadi yoołkáałgo baa hodoolzhish sodizin bá hooghan tʼóó ahayóí ałʼąą bee dah daʼíldééh silį́įʼgo éí, kódaaníi dooleeł: Wóshdę́ę́ʼ shaa hohkááh, dóó nihibéeso binahjįʼ bąąhági átʼéii baa naahkaiígíí nihá ndiʼdootʼááł."
                },
                {
                    "number": 33,
                    "text": "O nihí diné bąąhági átʼéii dóó doo yáʼátʼéehii baa naahkaiígíí dóó doo nihiʼdadidzil da dasoolį́ʼígíí, haʼátʼíísh éí biniiyé sodizin bá hooghan achʼįʼ ádaoołyaago bee béeso ádaołʼį́? Haʼátʼíísh biniiyé Diyin God bizaadę́ę łahgo átʼáo ádaoohłaa, áko binahjįʼ doo dadínóhsééłgóó ádaʼdoołyaa? Jó, Diyin God bizaad ííshją́ą́ ííłʼínígíí éí danółʼį́; jó háálá, díí tʼáá ałtso baa dahodoolzhish doo bidaʼdoolnííł."
                },
                {
                    "number": 34,
                    "text": "Jó, Bóhólníihii éí ląʼída naanish ayóó ádaatʼéhígíí tʼáadoo hodinaʼgo nihitahgóó ádahodooníiłgo, baa dahodoolzhishígíí dóó bidaʼdoolníłígíí, shił ííshją́ą́ áyiilaa."
                },
                {
                    "number": 35,
                    "text": "Jó, shił dahonohłǫ́ nahalingo éí nihichʼįʼ yáshtiʼ, dóó ákondi doo éí kǫ́ǫ́ dahonohłǫ́ǫ da. Jó ndi, Jesus Christ éí ádanohtʼéhígíí shił ííshją́ą́ áyiilaa, dóó baa naahkaiígíí shił bééhózin."
                },
                {
                    "number": 36,
                    "text": "Dóó ádaa dahohniihgo ndaahkaigo shił bééhózin; dóó tʼáá hazhóʼó tʼáá díkwíhí éí doo ádaa dahohniih da; áko ééʼ daʼílíinii biih nishoojééʼ, dóó daʼoołchʼį́į́d, dóó saad dahonohłǫ́, dóó aa ńdaahtʼį́, dóó átídaʼółʼį́, dóó bąąhági átʼéii éí baa naahkai; dóó nihisodizin bá hooghan bee dah deínóhkahígíí, aooʼ, éí tʼáá átʼé, tʼóó baaʼih daazlį́į́ʼ háálá ayóó nihijéí biyiʼ ádaa dahohniihgo biniinaa."
                },
                {
                    "number": 37,
                    "text": "Jó áko, béeso, dóó nihinaalyeʼé, dóó niheʼééʼ daʼílínígíí, dóó nihisodizin bá hooghan daʼílíinii bee ndaachʼąąhígíí éí, diné baa dahojoobáʼí yę́ę dóó bee bichʼįʼ ańdahaztʼiʼę́ę, doo bitah dahatsʼídę́ę dóó tiʼdahooníhę́ę, biláahdi ayóí ádeiínóhʼní."
                },
                {
                    "number": 38,
                    "text": "O nihí diné doo yáʼátʼéehii baa naahkaiígíí, dóó tʼóó ádahoʼdohłʼíinii, dóó ndaʼnohtinígíí, tʼáadoo leʼé nihí deidoołchǫǫłgo bichʼįʼ ahohkáahii, haʼátʼíísh éí biniiyé Diyin God bisodizin bá hooghan diyin yę́ę doo yáʼátʼéehii bee dasoołchxǫʼ? Haʼátʼíísh éí biniiyé Christ bízhiʼ ákʼidadidoohtʼáłígíí baa yá danohsin? Haʼátʼíísh éí biniinaa hoolʼáágóó ił hózhóonii éí hoolʼáágóó tiʼhooʼníhígíí doo biláahdi ílį́įgo éí doo baa ntsídaahkees da—háálá nihookááʼ dineʼé aa haʼniihígíí daatsʼí biniinaa?"
                },
                {
                    "number": 39,
                    "text": "Haʼátʼíísh éí biniiyé tʼáadoo leʼé iiná bitsʼą́ą́dóó ádinígíí éí ayóó ádeiínóhʼní, dóó ákondi bíniʼdii diné dichin danízinígíí, dóó bichʼįʼ ańdahaztʼiʼígíí, dóó beʼééʼ ádaadinígíí, dóó bitah dahoneezgaiígíí dóó tiʼdahooníhígíí nihíighahgóó chʼíńdaahkahgo, doo baa ákodanohsin da?"
                },
                {
                    "number": 40,
                    "text": "Aooʼ, haʼátʼíísh éí biniiyé tsʼídá aláahdi joodláhígíí ndanohłʼingo ádaołʼį́įgo bee daʼohtʼį́, dóó díí bąą asdzání bąąh ádahasdįįdii éí Bóhólníihii yidááhdóó daachago ádeiínóhsin, dóó ałdóʼ áłchíní bimá dóó bizhéʼé ádaadinígíí éí Bóhólníihii yidááhdóó daacha, dóó ałdóʼ dabizhéʼé yę́ę dóó dabihastiinę́ę éí nahadzáán biyiʼdę́ę́ʼ Bóhólníihii yichʼįʼ daacha, éí doo bee nihá ndiníʼą́ą da?"
                },
                {
                    "number": 41,
                    "text": "Jó, bééshhał bee kʼééhooldǫǫłii nihikʼi dasitą́; dóó tʼáadoo hodinaʼí éí Diyin God yá naazínę́ę, daneeznánę́ę bidił nihikʼijįʼ yá kʼééʼdoołdǫǫł, háálá doo éí náásgóó náádaacha da doo."
                }
            ]
        },
        "/study/scriptures/bofm/morm/9": {
            "uri": "/study/scriptures/bofm/morm/9",
            "title": "Mormon 9",
            "data_type": "chapter",
            "chapter_name": "Wóltaʼii 9",
            "chapter_summary": [
                "Moroni éí Christ doo dayoodlánígíí niheʼiinaʼ łahgo áńdaahdlééh yiłní—Diyin God álílee naalnish, éí éí tʼáadoo leʼé ił ííshją́ą́ áyoołííł dóó aʼiilé dóó daboodláanii binahjįʼ éédahózinii yichʼįʼ kwííłʼį́—Álílee naʼanish éí ásdįįd doo daʼajoodlą́ą́góó biniinaa—Binahjįʼ ééhózinii éí daʼoodlánígíí tʼéí bee bikʼidahojídlí—Diné éí dahonohsą́ dóó diyin bibeehazʼáanii bikʼeh dahonołʼį́ biʼdiʼní. Díí éiyá Jesus náádiidzá dóó bikééʼdóó 401–421gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Dóó kʼad, éí Christ doo dayoodlánígíí ałdóʼ baa yáshtiʼ doo."
                },
                {
                    "number": 2,
                    "text": "Jó, ákoósh nihá ndahwiitʼaah bijį́įdi índa daʼiidoodląął—jó, áajįʼ ayííłką́ągo Bóhólníihii níyáago, aooʼ, tsʼídá ayóó átʼéego ayííłką́ągo ndi nahasdzáán éí dínóolmas haneʼ daasdisę́ę nahalingo éí ałchʼįʼ kódoonííł, dóó nahasdzáán bee hadilyaaígíí ałtso didoołhį́į́h, aooʼ, éí áajįʼ ayííłką́ągo Diyin God biDibé Yázhí bidááhdóó danihiʼdiilzįʼgo—índa daatsʼí Diyin God éí ádin dadohníi doo?"
                },
                {
                    "number": 3,
                    "text": "Índa daatsʼí tʼahdii Christ doo deinohdlą́ą da doo, éí doodagoósh Diyin God biDibé Yázhí deidoołtsééł? Ákoósh bąąhági átʼéii baa nisíníyáhą́ą baa yínííł nanináago bił kééhashtʼį́į doo nínízin? Daʼ bibeehazʼáanii yę́ę kʼíhínítiʼígíí yéigo baa yínííł nanináago daatsʼí Diné diyinii shił hózhǫ́ǫgo bił kééhashtʼį́į doo nínízin?"
                },
                {
                    "number": 4,
                    "text": "Jó, shí ánihidishníigo éí tsʼídá hózhǫ́ yinííł dóó achʼįʼ nahwiiʼná bikééʼ njigháa doo Diyin God bił hazʼą́ądi hojílǫ́ǫgo, háálá bąąhági átʼéii baa njiyáhą́ą éí bee tʼóó baaʼihii hąąhgo bee ádaa ntsíjíkees doo, áko chʼį́įdiitahdi bił hazʼą́ą́jígo éí tʼáá nihá yáʼátʼéeh doo."
                },
                {
                    "number": 5,
                    "text": "Jó áko, Diyin God bidááhdóó nihiʼdiilzįʼgo nihibąąhági átʼéii ałtso baa ákodínóohsįįł, tʼáá jilchííʼ nahalingo, dóó ałdóʼ Diyin God biyáʼátʼéehii, dóó Jesus Christ bidiyinii, éí kǫʼ doo nitsésígíí nihikʼijįʼ kwíidoolííł."
                },
                {
                    "number": 6,
                    "text": "O índa nihí doo daʼoohdlánígíí, Bóhólníihii éí deinohdlą́; Jesus bízhiʼ binahjįʼ éí aTaaʼ íiyisíí bichʼįʼ sodadoołzin, áko doo nihąąh chingóó, nihiyiʼ daniłtólígo danohshónígo, danołgaigo, nihaa ákodínóozįįł, Dibé Yázhí bidił deeznaʼą́ą bee táʼníhíʼdísgisgo, éí ákótʼé ayóó átʼéii dóó akéeʼdi honíłką́ągo."
                },
                {
                    "number": 7,
                    "text": "Dóó nááná shí éí ánihidishní, éí éí Diyin God tʼáadoo leʼé ííshjání áyoolíłí doo deinohdlánígíí, dóó nahjįʼ kólyaa, ííshją́ą́ álʼíinii kʼad ádin dadohnínígíí, doodago náásgóó ádahodooníłígíí yaa halneʼę́ę doo baa haneʼ da, doodago diyingo ádaatʼéii aa halyéhígíí ałdóʼ ádin, doodago diyinkʼehgo haałtʼé ánáʼoolnííł ałdóʼ ádin, doodago diyinkʼehgo ałʼąą átʼéego yátiʼígíí ałdóʼ ádin, dóó ataʼ haneʼígíí ałdóʼ ádin dadohnínígíí;"
                },
                {
                    "number": 8,
                    "text": "Jó ánihidishníigo, éí tʼáá háiida díí doo yoodlánígíí éí Christ binaʼnitin doo bił bééhózin da; aooʼ, tʼah doo éí Diyin bizaad yółtaʼ da; yiyííłtaʼgo éí, tʼáadoo yikʼiʼdiitįįh da."
                },
                {
                    "number": 9,
                    "text": "Háálá Diyin God éí tʼáá adą́ą́dą́ą́ʼ, dóó díí jį́, dóó hoolʼáágóó, tʼááłáhági átʼé, dóó doo ałʼąą ánááʼníił da dóó áłtsʼíísígo ndi doo ałʼąą ááníił dago, baa daʼííníiltaʼ yaʼ?"
                },
                {
                    "number": 10,
                    "text": "Dóó kʼad, łaʼ diyin éí ałʼąą ánááʼníiłgo baa ntsídadoohkéezgo, dóó łaʼ éí diyin áłtsʼíísígo ałʼąą ánááʼnííł danohsin, índa Diyin God doo álílee naʼanishgóó baa ntsídadoohkééz."
                },
                {
                    "number": 11,
                    "text": "Jó ndi, Diyin God álílee naalnishígíí éí nihił ííshją́ą́ ádeeshłííł, éí éiyá Abraham biDiyin God, dóó Isaac biDiyin God, dóó Jacob biDiyin God; dóó tʼáá éí tʼéiyá Diyin God yádiłhił dóó nahasdzáán áyiilaa, dóó tʼáá ałtso biiʼ naazláhígíí."
                },
                {
                    "number": 12,
                    "text": "Jó, éí éiyá Adam áyiilaa, dóó Adam asiihgo adáátłizh biniinaa diné Diyin God yitsʼákai. Dóó diné adáátłizhígíí biniinaa Jesus Christ níyá, éí éí aTaaʼdóó aYeʼ nilínígo ndi; dóó Jesus Christ binahjįʼ ninaʼídlaʼii silį́į́ʼ."
                },
                {
                    "number": 13,
                    "text": "Dóó háálá Jesus Christ yá nináʼídláhígíí biniinaa, éí bee, diné Bóhólníihii bił hazʼą́ góneʼ bił yah anaʼiildeeh; aooʼ, díí éí bee diné tʼáá ałtso bá nináʼílyá, háálá Christ seesyínę́ę binahjįʼ diné tʼáá ałtso náádidoojah, éí éiyá diné anoonééł bidaʼiiłhaazh yę́ędę́ę́ʼ yá nináʼídlá; díí diné tʼáá ałtso daʼałhoshę́ędę́ę́ʼ éí Diyin God bibee adziilii binahjįʼ chʼéédabidiʼdooldził dilní diistsʼą́ąʼgo; diné tʼáá aʼohgo ádaatʼéii dóó ayóó ádaatʼéii éí ńdidoojah, tsʼídá tʼáá ałtso beʼánihwiitʼaah dasitánígíí bidááhdóó náhizhdookah, éí éí hoolʼáágóó ánoonéłę́ę bitsʼą́ą́dę́ę́ʼ bá nináʼdoolyééł, éí ánoonéłígíí éí atsʼíísę́ę bikʼehgo."
                },
                {
                    "number": 14,
                    "text": "Dóó índa biDiyin Ayóó Átʼéii bá nihodooʼááł; dóó índa éí tʼáá háiida doo yáʼátʼéehgo njigháhą́ą éí tʼahdii doo yáʼájítʼéeh da doo, dóó tʼáá háiida diyinkʼehgo hinánę́ę éí tʼáá diyinkʼehgo hináa dooleeł; tʼáá háiida bił hózhónę́ę éí tʼahdii bił hózhǫ́ǫ dooleeł, dóó doo bił hózhónę́ę éí tʼahdii doo bił hózhǫ́ǫ da dooleeł."
                },
                {
                    "number": 15,
                    "text": "Dóó kʼad, O tʼáá ánółtso łaʼ Diyin God doo álíleekʼeh naalnishgóó baa ntsídaahkeesígíí, éí nanihídíshkid dooleeł, díí baa hweeshneʼígíísh tʼáá íídą́ą́ʼ ádahóótʼįįd? Tʼah doósh nihoolzhíish da? Jó shí ánihidishníigo éí, Ndagaʼ; dóó Diyin God éí tʼah doo álílee naanish niʼkwíiléeh da."
                },
                {
                    "number": 16,
                    "text": "Jó, daʼ Diyin God tʼáadoo leʼé áyiilaaígíísh doo nihił ayóó ánoolnin da doo? Áko háísh éí Diyin God binaanish ayóó átʼéii yikʼiʼdidootį́į́ł?"
                },
                {
                    "number": 17,
                    "text": "Háísh díí yádiłhił dóó nahasdzáán bizaad bee dahazlį́ʼígíí doo álílee naʼanishígíí átʼée da; dóó bizaad bidziilii binahjįʼ éí doo nahasdzáán bitsʼą́ą́dóó diné ályaa da; dóó doo bizaad bidziilii binahjįʼ álílee ndaʼazhnish didoohniił?"
                },
                {
                    "number": 18,
                    "text": "Dóó háísh éí doo Jesus Christ álílee naanish ayóó ádaatʼéii áyiilaa dadidoohniił? Dóó hastóí naakitsʼáadah álílee naʼanish ayóó ádaatʼéii tʼóó ahayóí ádayiilaa."
                },
                {
                    "number": 19,
                    "text": "Dóó álíleekʼehgo naanish ádaalyaago índa, haash yitʼáo éí Diyin God kʼad doo álílee naalnish da dóó ákondi doo Diné éí łahgo ánááʼníił da? Jó áádóó shí ánihidishníigo éí doo éí łahgo ánááʼníił da; łahgo ánááʼníiłgo éí doo Diyin God nilį́į da doo ńtʼę́ę́ʼ; ákondi Diyin God éí tʼahdii Diyin nilį́, dóó Diyin God álílee naalnishii nilį́."
                },
                {
                    "number": 20,
                    "text": "Dóó biniinaa doo álílee bee bílaʼashdlaʼii baʼáłchíní yitahgóó naalnishígíí éí doo daʼoodlą́ą da daazlį́į́ʼ, dóó yáʼátʼéehgo honítʼiʼjí yę́ę yitsʼákai, dóó Diyin God yadaʼólíi dooleełę́ę éí doo bił béédahózingóó biniinaa."
                },
                {
                    "number": 21,
                    "text": "Jó, shí ánihidishníigo éí tʼáá háiida tsʼídá tʼáá aaníí Christ yoodlą́ągo, tʼáadoo bił naaki nilíní, haʼátʼííshį́į́ aTaaʼ Christ bízhiʼ binahjįʼ yíyókeedígíí éí baa doolyééł; dóó tʼáá ałtso nihookááʼ dineʼé ndi, éí díí kótʼáo tʼáá ałtso bee bił ahaʼdeetʼą́."
                },
                {
                    "number": 22,
                    "text": "Jó áko, Diyin God biYeʼ, Jesus Christ, éí táaʼgo naakitsʼáadahii danilínę́ę tʼáá nahadzáán yikááʼ neiikai doo dadííniidę́ę, dóó łahjįʼ tʼáá ałtso naakitsʼáadahii, nahdę́ę́ʼ diné daʼíístsʼą́ąʼgo, kóyidííniid: Tsʼídá tʼáá ałtso nihookááʼ bikááʼgóó éí Jesus Christ binaʼnitin bíndaʼnołtin dooleeł."
                },
                {
                    "number": 23,
                    "text": "Dóó tʼáá háiida oosdląądgo dóó tó bee biʼdoolzį́įʼgo éí yisdáńdoodááł, ndi tʼáá háiida doo oodlánígíí éí doo náásgóó íhoołʼaah da dooleeł."
                },
                {
                    "number": 24,
                    "text": "Dóó díí binahjįʼ ééhózinii daʼoodlánígíí éí bikééʼgóó ádahooníił doo—shízhiʼ binahjįʼ éí chʼį́įdii bidaʼiiníziinii atsʼádéiniiyood doo; łaʼ nááná saad ániidígíí éí yee yádaałtiʼ doo; naʼashǫʼii bádahadzidii ndeijaah doo; dóó tʼáá haʼátʼííshį́į́ atsʼíís doo bá yáʼátʼéhígíí dayoodlą́ą ndi doo ádabidoolíłí da; dóó doo bitah dahatsʼídígíí éí yitsiitʼáá dah ńdadilnihgo éí hadaałtʼé ninádahádléeh doo;"
                },
                {
                    "number": 25,
                    "text": "Dóó tʼáá háiida shízhiʼ yinahjįʼ oodlą́ągo, dóó tsʼídá doo bił naakiígíí, éí díí shizaad bił ííshjání ádeeshłííł, índa nahasdzáán bikááʼgóó adahwiisʼáago, díí shizaad bił ííshją́ą́ ádeeshłííł."
                },
                {
                    "number": 26,
                    "text": "Jó, dóó kʼad, háísh éí kʼad Bóhólníihii binaanish yikʼijįʼ sizį́į dooleeł? Saad yee haadzíʼígííshąʼ éí háí doo yidoodląął da? Háísh éí Bóhólníihii bibee adziilii yikʼijįʼ yidoozįįł? Háísh éí Bóhólníihii binaanish yikʼijįʼ yáłtiʼ dooleeł? Háísh éí Christ baʼáłchíní yikʼijįʼ yáłtiʼ dooleeł? Jó, Tʼáá ánółtso Bóhólníihii binaanish bikʼijįʼ yádaałtiʼígíí dóó ndaahłnishígíí, háálá nihí éí dooládóʼ doodada danohsin dóó dadínóonééł."
                },
                {
                    "number": 27,
                    "text": "O índa tʼáadoo éí bikʼijįʼ yádaałtiʼí, dóó dooládóʼ doodada tʼáadoo danohsiní, ndi Bóhólníihii bizaad éí deísínóołtsʼą́ą́ʼ, dóó aTaaʼ haʼátʼííshį́į́ bee nihichʼįʼ ańdahaztʼiʼígíí éí Jesus bízhiʼ binahjįʼ deínóhkeed. Tʼáadoo nihił ndaakaií, ákondi daʼiinohdlą́, dóó ałkʼidą́ą́ʼ yę́ęgi átʼáo, dóó tʼáá átʼé nihijéí bee Bóhólníihii bichʼįʼ nihookááʼ, dóó bińdaałdzid dóó nihitah dahoditłidgo yisdánáhidoohkahígíí bindaałnish."
                },
                {
                    "number": 28,
                    "text": "Nahasdzáán bikáaʼgi dahinohnáago hazhóʼó baa dahonohsą́; bąąhági átʼéii nahjįʼ ádąąh kódaahłééh; deínóhkeedígíí, ákondi tsʼídá tʼáá aaníí doo łahgo óhnéehgo, ndi tʼáadoo nihił ndaakaií, áko doo éí bąąhági átʼéii nihikʼehdidleehí, ndi Diyin God tʼáá aaníinii dóó hinánígíí bá naałnishgo sodadidoołzįįł."
                },
                {
                    "number": 29,
                    "text": "Tʼahdii bąąhági átʼéii nihee dahólǫ́ǫgo tʼáadoo tó bee danihiʼdilzį́hí; bąąhági átʼéii nihee dahólǫ́ǫgo tʼáadoo Christ bibááh dóó bitoʼ daohsání; áko bąąhági átʼéii nihąąh ádaadingo tsʼídá tʼáá ałtsoní bindaałnish, Jesus Christ bízhiʼ binahjįʼ, Diyin God hináanii biYeʼ; dóó díí kótʼáo bidaʼołʼį́įgo, dóó są́ biyiʼjįʼ tʼáá áłahjįʼ yáʼátʼéehii bee nisoozį́įgo éí doo nahjįʼ kónihidiʼdoolníił da."
                },
                {
                    "number": 30,
                    "text": "Jó, náádadiilyáhą́ą bitahdóó yáshtiʼ nahalingo éí nihichʼįʼ yáshtiʼ; háálá shizaad dadidoohtsʼį́įłgo éí shił bééhózin."
                },
                {
                    "number": 31,
                    "text": "Shí dóó shizhéʼé, dóó ałdóʼ tʼáá ałtso bilą́ąjįʼ ndaʼasdzo yę́ę, éí haitʼáo da ndaʼiyeelzíʼígíí, tʼáadoo biniinaa nihikʼijįʼ yádaałtiʼí; ndi Diyin God éí bichʼįʼ ahééh danohsin háálá ndaʼsiyiilziʼígíí nihił ííshją́ą́ áyiilaa, binahjįʼ éí nihiláahdi hódzą́ bídahwiidoołʼááł."
                },
                {
                    "number": 32,
                    "text": "Jó, dóó kʼad, díí haneʼ éí nihił béédahózinígíí binahjįʼ ádeiilyaa; díí bee ninádaʼiidzohígíí éí Egypt dineʼé bizaad ánályaaígíí dabidiiʼní, haashį́į́ nihizaadę́ę́ʼ náas yitʼááł dóó nihizaadígíí bikʼehgo łahgo ádeiilyaa."
                },
                {
                    "number": 33,
                    "text": "Dóó díí béésh óola bikááʼ tʼáá hótsaago éí Hebrew bizaadkʼehjí ádeiilyaa doo ńtʼę́ę́ʼ; ndi Hebrew bizaad éí ałdóʼ łahgo áńdeiilyaa; ndi Hebrew bizaadkʼehjí ádeiilyaago éí díí nihaa haneʼ niʼiisdzíʼígíí biiʼ ádin dooleeł ńtʼę́ę́ʼ."
                },
                {
                    "number": 34,
                    "text": "Ndi ndaʼsiidzooígíí éí Bóhólníihii bił bééhózin, dóó ałdóʼ tʼáá háiida dineʼé éí doo nihizaad bił béédahózin da; dóó háálá díí náánáłaʼ dineʼé nihizaad doo bił bééhózinígíí biniinaa, éí bąą Diyin God bee yídóoltʼáhígíí hashtʼeyiilaa."
                },
                {
                    "number": 35,
                    "text": "Dóó díí éí nááháasdzo, áko nihikʼisóó doo daʼoodlą́ą́góó bąąhági átʼéii yaa naaskai yę́ę, éí doo nihąąh da doo biniiyé."
                },
                {
                    "number": 36,
                    "text": "Jó áádóó, díí éí nihikʼisóó bá laanaa daniidzin, aooʼ, índa Christ baa haneʼígíí bił bénádahodoodzįįł daniidzin, díí éí tʼáá ałtso daʼoodlání kǫ́ǫ́ kéédahatʼínę́ę kótʼéego yaa ńdaʼooskan."
                },
                {
                    "number": 37,
                    "text": "Dóó éí bedaʼoodląʼ binahjįʼ bisodizin Bóhólníihii Jesus Christ yá yidaʼdoolííł nisin; dóó Diyin God aTaaʼ nilíinii éí Israel bighandóó danilíinii yił ałhaʼdeetʼánę́ę éí yénálniih dooleeł nisin; dóó Jesus Christ dayoodlánígíí binahjįʼ, hoolʼáágóó yikʼihojidoodliił nisin. Amen."
                }
            ]
        },
        "/study/scriptures/bofm/moro/1": {
            "uri": "/study/scriptures/bofm/moro/1",
            "title": "Moroni 1",
            "data_type": "chapter",
            "chapter_name": "Wóltaʼii 1",
            "chapter_summary": [
                "Moroni éí Laman bidineʼé haneʼ bee bíká adoowołígíí nááyíizo—Nephi bidineʼé Christ doo nahjįʼ ndeidiyiiʼaahígíí ndeiłtseed. Díí éiyá Jesus náádiidzá dóó bikééʼdóó 401–421gi nahalzhiishgo yihahą́ądą́ą́ʼ ádahóótʼįįd."
            ],
            "book_title": "Moroni Binaaltsoos",
            "verses": [
                {
                    "number": 1,
                    "text": "Kʼad shí, Moroni, díí Jared bidineʼé baa haneʼ áłtsʼíísígo íishłaago, doo łaʼ nááhídéesoh da nisin ńtʼę́ę́ʼ, ndi tʼah doo éí sheʼiinaʼ niitʼéeh da; dóó doo éí Laman bidineʼé bichʼįʼ ííshjání íʼdíshnéeh da dashidiyoołhééł shaʼshin nisingo."
                },
                {
                    "number": 2,
                    "text": "Jó áko, éí tʼáá bí tʼóó báhádzidgo daʼahigą́, dóó Nephi bidineʼé deijoołáhígíí biniinaa tʼáá háíshį́į́ Christ doo nahjįʼ ndeidiyiiʼaahígíí ndeiłtseed."
                },
                {
                    "number": 3,
                    "text": "Dóó shí, Moroni, éí doo Christ nahjįʼ kódeeshłíił da; ákohgo, ádaa nísísdzídígíí bąą tʼáá bíhólníihgo naanááshdááł."
                },
                {
                    "number": 4,
                    "text": "Ákohgo, tʼáá áłtsʼíísígo haneʼ ánáánáshdlééh, doo bíighah da nisinę́ę ndi; bééhózingo doo haneʼ łaʼ ánáádeeshdlíił da nisin ńtʼę́ę́ʼ; ndi haneʼ łaʼ ánáánéishdlaa, áko éí shikʼisóó Laman bidineʼé, bił danilį́, dóó náás yidiiską́ą́góó, Bóhólníihii íinízinígíí bikʼehgo nisingo."
                }
            ]
        },
        "/study/scriptures/bofm/moro/2": {
            "uri": "/study/scriptures/bofm/moro/2",
            "title": "Moroni 2",
            "data_type": "chapter",
            "chapter_name": "Wóltaʼii 2",
            "chapter_summary": [
                "Jesus Nephi bidineʼé naakitsʼáadah bikééʼ naazínę́ę Iiʼsizį́ Diyinii aa ditʼaah álʼínígíí yaa yiizlá. Díí éiyá Jesus náádiidzá dóó bikééʼdóó 401–421gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Díí éí Christ bizaad, bikééʼ naazínę́ę yee yichʼįʼ haadzííʼ, naakitsʼáadahí náyiizláʼą́ą, yitsiitʼáá dah dadéesniiʼgo—"
                },
                {
                    "number": 2,
                    "text": "Dóó dabízhiʼ yee dayózhíigo, kóníigo: ATaaʼ shízhiʼ binahjįʼ bichʼįʼ sodadołzin doo, tsʼídá yéigo; dóó éí bikééʼdóó bee adziilii nihee hólǫ́ǫgo tʼáá háiida bitsiitʼáá dabididoołnihígíí, éí Iiʼsizį́ Diyinii baa doohłééł; dóó shí shízhiʼ binahjįʼ éí baa doohłééł; háálá naakitsʼáadah shikééʼ naazínígíí éí kótʼéego ádeiłʼį́."
                },
                {
                    "number": 3,
                    "text": "Kʼad tsʼídá áłtsé Christ níyáhą́ądą́ą́ʼ díí saad yee yichʼįʼ haadzííʼ; nahdę́ę́ʼ áłah jizlį́ʼę́ę éí tʼáadoo dazhdiiztsʼą́ąʼ da, ndi naakitsʼáadahí éí deidiiztsʼą́ą́ʼ, dóó tʼóó ahayóígo yitsiitʼáá dah dadéesniiʼę́ę Iiʼsizį́ Diyinii bikʼidajisdliʼ."
                }
            ]
        },
        "/study/scriptures/bofm/moro/3": {
            "uri": "/study/scriptures/bofm/moro/3",
            "title": "Moroni 3",
            "data_type": "chapter",
            "chapter_name": "Wóltaʼii 3",
            "chapter_summary": [
                "Elder danilíinii éí priest dóó teacher danilínígíí yitsiitʼáá dah dadéesniiʼgo dayíísį́į́ʼ. Díí éiyá Jesus náádiidzá dóó bikééʼdóó 401–421gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Kótʼáo éí Jesus yikééʼ naazínígíí, sodizin bá hooghandóó elder daolyéhígíí, priest dóó teacher danilíinii yitsiitʼáá dah dadéesniiʼgo dayíísį́į́ʼ."
                },
                {
                    "number": 2,
                    "text": "ATaaʼ éí Christ bízhiʼ binahjįʼ yichʼįʼ sodadoolzingo, yitsʼiitʼáá dah dadéesniiʼgo kódaaní:"
                },
                {
                    "number": 3,
                    "text": "Jesus Christ bízhiʼ binahjįʼ priest nílíinii bee niisį́į́h (éí doodago teacher nilį́įgo, éí teacher nílíinii bee niisį́į́h) hweʼiinaʼ łahgo ánááʼníiłii dóó bąąhági ádaatʼéii aa náhiditʼaah Jesus Christ binahjįʼ nanítin doo, tsʼídá niłdzilgo bízhiʼ nihooláajįʼ yínídlą́ągo. Amen."
                },
                {
                    "number": 4,
                    "text": "Dóó díí kótʼéego éí priest dóó teacher danilínígíí deisį́į́h, Diyin God bibee aʼiilyéii dóó binaanish ee diiʼáhígíí bikʼehgo diné baa halyéhígíí; áádóó Iiʼsizį́ Diyinii bibee adziilígíí, biiʼ dahólǫ́ǫgo yee daʼasį́į́h."
                }
            ]
        },
        "/study/scriptures/bofm/moro/4": {
            "uri": "/study/scriptures/bofm/moro/4",
            "title": "Moroni 4",
            "data_type": "chapter",
            "chapter_name": "Wóltaʼii 4",
            "chapter_summary": [
                "Elder dóó Priest danilínígíí bááh yikʼi sodadilzinígíí dóó ataadeikaʼígíí éí baa haneʼ. Díí éiyá Jesus náádiidzá dóó bikééʼdóó 401–421gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Kótʼéego éí elder dóó priest danilíinii Christ bitsʼíís dóó bidił yikʼi sodadilzin dóó ataańdeikaah; Christ yee hoołʼaʼą́ą bikʼehgo yá sodadilzin dóó ńdeikááh; ákohgo díí éí tʼáá aaníigo nihił béédahózin; dóó elder éí doodago priest éí yikʼi sodadilzin—"
                },
                {
                    "number": 2,
                    "text": "Dóó tʼáá ájíłtso yah ańjíjahígíí éí bił ntsidazhdeesgoʼ, dóó aTaaʼ éí Christ bízhiʼ binahjįʼ, kódajiníigo sodaazhdilzin:"
                },
                {
                    "number": 3,
                    "text": "O Diyin God, Hoolʼáágóó aTaaʼ nílíinii, niYeʼ, Jesus Christ, bízhiʼ binahjįʼ, ádaʼndiiʼní, díí bááh bikʼijinídliih dóó diyingo ádíílííł diné tʼáá ałtso díí bááh yidooyį́łígíí bá; áko díí dayííyą́ąʼgo niYeʼ bitsʼíís yéédaalniih dooleeł, dóó nichʼįʼ ííshją́ą́ ádaʼdiilyaa doo, O Diyin God, Hoolʼáágóó aTaaʼ nílíinii, áko niYeʼ bízhiʼ ákʼideididootʼááł, dóó tʼáá áłahjįʼ yéédaalniih dooleeł, dóó bibeehazʼáanii baa yíníláhígíí yikʼehgo dahináa dooleeł, áko biiʼSizíinii tʼáá áłahjįʼ bił dahólǫ́ǫ dooleeł. Amen."
                }
            ]
        },
        "/study/scriptures/bofm/moro/5": {
            "uri": "/study/scriptures/bofm/moro/5",
            "title": "Moroni 5",
            "data_type": "chapter",
            "chapter_name": "Wóltaʼii 5",
            "chapter_summary": [
                "Kótʼéego éiyá chʼil naʼatłʼoʼii bitooʼ yikʼi sodadilzin dóó ataadeikaʼígíí éí baa haneʼ. Díí éiyá Jesus náádiidzá dóó bikééʼdóó 401–421gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Kótʼéego éí chʼil naʼatłʼoʼii bitooʼ bá sohodizin dóó ataakaʼ—Jó, bąąh haʼíízhahí éí yee ńdeidiikaahii, dóó kódadííniid:"
                },
                {
                    "number": 2,
                    "text": "O Diyin God, Hoolʼáágóó aTaaʼ nílíinii, niYeʼ, Jesus Christ, bízhiʼ binahjįʼ ádaʼndiiʼní, díí chʼil naʼatłʼoʼii bitooʼ bikʼijinídliih dóó diyingo ádíílííł diné tʼáá ałtso yidoodlį́łígíí bá, áko dayoodlą́ąʼgo niYeʼ Jesus Christ bidił, bá dadeeznáʼą́ą yéédaalniih dooleeł; áko nichʼįʼ ííshją́ą́ ádaʼdiilyaa doo, O Diyin God, Hoolʼáágóó aTaaʼ nílíinii, niYeʼ éí tʼáá áłahjįʼ yéédaalniih dooleeł, áko biiʼSizíinii tʼáá áłahjįʼ bił dahólǫ́ǫ dooleeł. Amen."
                }
            ]
        },
        "/study/scriptures/bofm/moro/6": {
            "uri": "/study/scriptures/bofm/moro/6",
            "title": "Moroni 6",
            "data_type": "chapter",
            "chapter_name": "Wóltaʼii 6",
            "chapter_summary": [
                "Beʼiinaʼ łahgo ánáyiidlaaígíí éí tó bee daalzį́į́ʼ dóó kʼédabiʼdiʼniih—Daʼoodlánígíí ndaʼiisíihgo dóó bąąhági átʼéii yóó deidiyiiʼaahgo éí baa ńdahidiitʼaah—Iiʼsizį́ Diyinii éí bikʼehgo sodizin yee áłah ńdaadleeh. Díí éiyá Jesus náádiidzá 401–421gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Dóó kʼad éí tó bee alzį́hii baa yánáánáshtiʼ dooleeł. Jó, elder, priest, dóó teacher danilíinii éí tó bee dabiʼdiilzį́į́ʼ; dóó díí éí tsʼídá hazhóʼó beʼiinaʼ hashtʼedeileʼgo áko éí daʼjíłį́įgo tʼéiyá tó bee dabiʼdilzį́į́h."
                },
                {
                    "number": 2,
                    "text": "Dóó ałdóʼ tsʼídá bąąhági ádáátʼįįdę́ę yaa yínííł danízinígíí, dóó sodizin bá hooghan yee daʼatahígíí yínááł beʼiinaʼ łahgo ánádayiidlaago tó yee deisį́į́h."
                },
                {
                    "number": 3,
                    "text": "Dóó tsʼídá hoolʼáágóó Christ bikééʼ sézį́į doo, dóó bá naashnish doo daanínígíí tʼéiyá tó yee deisį́į́h."
                },
                {
                    "number": 4,
                    "text": "Dóó tó bee dabiʼdiilzį́įʼgo, dóó Iiʼsizį́ Diyinii bibee adziilii bindaashnish dóó doo bąąh chinígóó ábiilaago índa, Christ bisodizin bá hooghan yee dayikahígíí yitah hakááh; áádóó bízhiʼ éí náhádlááh, áko Diyin God bizaad yáʼátʼéehii bee bééhániih dóó bee baa áháyą́ą doo biniiyé, áko yáʼátʼééh honítʼiʼjįʼ deíkáahgo óólzin doo, dóó sodizin tʼáá áłahjįʼ yee ádaa ádahalyą́ą doo, Christ bibee ajoobaʼígíí tʼéiyá yadaʼólíigo, éí éiyá beʼoodląʼ bá áyiilaa dóó bá ałtso ííłʼį́."
                },
                {
                    "number": 5,
                    "text": "Dóó daʼoodlánígíí éí tʼáá ahą́ą́h áłah ńdaadleeh, chʼiyáán ádąąh deitʼį́įgo dóó sodadilzingo, dóó ałchʼįʼ yádaałtiʼ dóó ndaʼahinitin hazhóʼó naʼadáa dooleeł biniiyé."
                },
                {
                    "number": 6,
                    "text": "Dóó daʼoodlánígíí éí tʼáá ahą́ą́h áłah ńdaadleeh bááh dóó chʼil naʼatłʼoʼii bitooʼ chodayoołʼį́, Bóhólníihii Jesus bee bééhániih biniiyé."
                },
                {
                    "number": 7,
                    "text": "Dóó bąąhági átʼéii bitah dooleełígíí ayóó yaa daastiʼ, dóó háiida bąąhági ádzaago hádeilʼį́ʼígíí, dóó éí elder danilínígíí binááł sodizin bá hooghan yee dah deíkáhígíí táltʼéego daʼooʼínígíí yá ndahwiiʼaah ńtʼę́ę́ʼ, dóó doo beʼiinaʼ łahgo ánéídlééhgóó, dóó doo ádaa halneʼgóó, éí bízhiʼ nahjįʼ kódeileʼ, dóó doo éí Christ dayoodlánígíí daʼatah da."
                },
                {
                    "number": 8,
                    "text": "Ndi beʼiinaʼ łahgo áńdeidleʼgo dóó ádaa ńdaʼookąąhgo tʼáá aaníí ádaaníigo, éí ndaʼiisíʼígíí baa ndaʼdiitʼaah."
                },
                {
                    "number": 9,
                    "text": "Dóó áłah ńdaadleehgo Iiʼsizíinii bindaalnishígi átʼéego, dóó Iiʼsizį́ Diyinii bibee adziillii binahjįʼ, sodizin yee alą́ąjįʼ naazínígíí sodizin bá hooghan deiyééłyeed ńtʼę́ę́ʼ; háálá Iiʼsizį́ Diyinii bibee adziilii bił da hólónígíí bikʼehgo tʼáadoo leʼé yíndaʼniłtin, éí doodago yee yádaałtiʼ, éí doodago sodadilzin, éí doodago bíká sohodidoozįįłígíí bił ííshjání óólzin, éí doodago dahataał, tʼáá ábiłnínígóó yidaʼiilaa."
                }
            ]
        },
        "/study/scriptures/bofm/moro/7": {
            "uri": "/study/scriptures/bofm/moro/7",
            "title": "Moroni 7",
            "data_type": "chapter",
            "chapter_name": "Wóltaʼii 7",
            "chapter_summary": [
                "Bóhólníihii bihanáʼáyį́į́hdę́ę́ʼ wóshdę́ę́ʼ haʼní—Tsʼídá tʼáá aaníí ádadohníigo sodadoołzin—Christ biiʼSizíinii éí bee diné yáʼátʼéhígíí dóó doo yáʼáshóonii bił bééhózin—Satan beʼiiníziinii éí diné Christ yóó adadoohʼaah dóó doo yáʼáshóonii baa naahkaii yiłní—Diyin God yá dahalneʼii éí Christ doogáłígíí ííshjání ádayósin—Hweʼodląʼígíí bikʼehgo álílee naʼanish dóó diyin yá naalʼaʼí ndaʼnitin—Diné éí hoolʼáágóó iináanii yíká chodaʼoołʼį́į doo dóó diyingo ayóó óʼóʼní tsʼídá yéigo adídajóltąʼ doo. Díí éiyá Jesus náádiidzá dóó bikééʼdóó 401–421gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Dóó kʼad shí, Moroni, éí shizhéʼé Mormon bizaad tʼáá áłtsʼíísígo ánáánáshdlééh, éí éí oodląʼ, chohooʼíinii, dóó diyingo ayóó óʼóʼníinii yaa yááłtiʼę́ę; kótʼéego éí diné yichʼįʼ yááłtiʼ, sodizin bá hooghan ádayiilaa biyiʼ neineeztą́ą́ʼ."
                },
                {
                    "number": 2,
                    "text": "Dóó kʼad shí, Mormon, nihichʼįʼ yáshtiʼ, shikʼisóó ayóí ánihííníshʼníinii; dóó aTaaʼ Diyin God diyingo joobaʼ bikʼehgo dóó Bóhólníihii Jesus Christ binahjįʼ, dóó diyingo íinízinígíí bikʼehgo, háálá binaʼanish yee shikʼihojisdliʼígíí bąą, kweʼé saad bee nihichʼįʼ hadeesdzihígíí éí yee shá hoołʼaʼ."
                },
                {
                    "number": 3,
                    "text": "Ákohgo, shí nihichʼįʼ haasdziih sodizin bee daʼnoohtahígíí, kʼé bee Christ bikééʼ nisoozínígíí, dóó Bóhólníihii bił hazʼą́ bee baa doohʼááł bíighah danohsinígíí dóó deinohdlánígíí, kodóó náasjįʼ áko deínohsin dóó ńléí yáʼąąshdi éí bił háádasoołyį́įʼjįʼ."
                },
                {
                    "number": 4,
                    "text": "Dóó kʼad shikʼisóó danohłíinii, shí éí kótʼéego bee nihiníshʼį́ háálá kʼé bikʼehgo éí bílaʼashdlaʼii baʼáłchíní bitaahłdeeh."
                },
                {
                    "number": 5,
                    "text": "Háálá shí éí Diyin God bizaad kóníigo bénáshniih, binaanish ádeiilʼínígíí binahjįʼ béédahonohsin doo; háálá binaanish yáʼátʼéehgo éí bídóʼ diné yáʼátʼéehii nilį́į doo."
                },
                {
                    "number": 6,
                    "text": "Jó áko, Diyin God áníigo éí diné doo yáʼáshóonii éí yáʼátʼéehii doo íidoolíił da; háálá naalyéhé aa yiléego, éí doodago Diyin God sodizin yee yichʼįʼ haadzíiʼgo, tʼáá hazhóʼó tʼáá aaníí áátʼįįdgo tʼéiyá néididoolééł doodago éí tʼáadoo nílíní da."
                },
                {
                    "number": 7,
                    "text": "Jó áko, éí éí yáʼátʼééhjí doo há wóltaʼ da."
                },
                {
                    "number": 8,
                    "text": "Jó áko, diné doo yáʼátʼéhígíí naalyéhé aa yiléego, éí doo íinízin da ndi ákótʼįįh; ákohgo Diyin God éí doo aa jiniláágóó yółtaʼ, ákohgo Diyin God bichʼįʼgo éí doo yáʼájítʼééhgóó haa ntsáhákees."
                },
                {
                    "number": 9,
                    "text": "Dóó tʼáá áko náánátʼéego, diné doo tʼáá aaníí áníigo bijéí biyiʼdóó sodilzingo, éí diné doo yáʼájítʼéehgo baa ntsíhodookos, dóó sodizin eí tʼáadoo nanídlíní da, háálá Diyin God éí ákótʼéhígíí doo yiyíistsʼą́ąʼ da."
                },
                {
                    "number": 10,
                    "text": "Ákohgo, diné doo yáʼátʼéehgo naagháago éí haʼátʼííshį́į́ yáʼátʼéhígíí doo íidoolíił da, índa naalyéhé yáʼátʼéhígíí doo éí dooléeł da."
                },
                {
                    "number": 11,
                    "text": "Jó áko, tó díchʼíiʼgo háálį́įgo éí doo áádę́ę́ʼ tó łikango hadoonah da, índa tó łikango háálį́įgo ałdóʼ doo áádę́ę́ʼ tó díchʼíiʼgo hadoonah da; ákohgo, diné chʼį́įdii beʼiiníziinii yá naalnishgo éí doo Christ yikééʼ ndoogaał da; dóó Christ yikééʼ sizį́įgo éí doo chʼį́įdii beʼiiníziinii yá ndoolnish da."
                },
                {
                    "number": 12,
                    "text": "Ákohgo, tʼáá ałtsoní yáʼádaatʼéehii éí Diyin God bitsʼą́ą́dóó; dóó doo yáʼátʼéehii éí chʼį́įdii beʼiiníziinii bitsʼą́ą́dę́ę́ʼ; háálá chʼį́įdii beʼiiníziinii éí Diyin God yeʼenaʼí nilį́, doo tʼáá áłahjįʼ hoł ahigą́, dóó adoolzih wóshdę́ę́ʼ dóó kodi ní, dóó tʼáá áłahjįʼ bąąhági átʼéii baa njigháa doo biniiyé."
                },
                {
                    "number": 13,
                    "text": "Jó ndi, Diyin God bitsʼą́ą́dę́ʼígíí éí tʼáá áłahjįʼ yáʼátʼééh bee ádoolníiłii hágo dóó wóshdę́ę́ʼ yiłní; ákohgo tʼáá ałtsoní yáʼátʼéehii tʼéiyá hágo dóó wóshdę́ę́ʼ hałnínígíí, dóó Diyin God ayóí ájóʼní, dóó bá naashnish doo jinízingo áhósinígíí, éí Diyin God bitsʼą́ą́dę́ę́ʼ yidiłii átʼé."
                },
                {
                    "number": 14,
                    "text": "Ákohgo, díí deísínóołtsʼą́ą́ʼ, shikʼisóó ayóí ánihííníshʼníinii, áko bąąhági átʼéii éí Diyin God bitsʼą́ą́dę́ę́ʼ doo dínóosįįł da, éí doodago yáʼátʼéehii dóó Diyin God bitsʼą́ą́dę́ʼígíí éí chʼį́įdii beʼiiníziinii bitsʼą́ą́dę́ę́ʼ doo dínóosįįł da."
                },
                {
                    "number": 15,
                    "text": "Jó áko, shikʼisóó danohłíinii, ntsáhákees éí nihaa yilyá, yáʼátʼéhígíí dóó doo yáʼátʼéhígíí bee ałʼąą átʼéhígíí nihił bééhózin doo biniiyé, índa baa ntsíhodookosígíí átʼéego ałdóʼ tʼáá bééhózíní, díí tsʼídá nizhónígo nihił bééhózin doo, éí díí adinídíín dóó chahałheeł ałʼąą átʼéhígíí átʼéego baa ákonohsin doo."
                },
                {
                    "number": 16,
                    "text": "Jó áko, Christ biiʼSizíinii éí tsʼídá diné tʼáá ałtso bee yilyá, éí baa yáʼátʼéehii dóó doo yáʼátʼéehii bee ałʼąą átʼéhígíí bił bééhózin doo biniiyé; ákohgo díí baa ntsáhákeesígíí nihił ííshją́ą́ áshłééh; háálá tʼáá ałtsoní yáʼátʼééh ádoohłííł hałnínígíí, dóó Christ yiniidlą́ągo hałnínígíí, éí Christ bibee adziilii dóó bibee aʼiilyéii bee bidaʼiisniiʼ; ákohgo tsʼídá tʼáadoo naaki nílíní nihił bééhózin doo díí éí Diyin God bitsʼą́ą́dę́ę́ʼ."
                },
                {
                    "number": 17,
                    "text": "Ndi tʼáá haʼátʼííshį́į́ diné doo yáʼátʼéehii bíniʼ ádeileʼígíí, dóó biniinaa Christ doo dayoodlánígíí, dóó doo deinízinígíí, índa biniinaa Diyin God doo yá ndaalnishígíí; éí tsʼídá tʼáá aaníí nihił béédahózin doo, díí éí chʼį́įdii beʼiiníziinii bitsʼą́ą́dę́ę́ʼ; jó háálá kótʼéego éí chʼį́įdii beʼiiníziinii naalnish, háálá diné yáʼátʼéhígíí doo yichʼįʼ yiłʼáa da, dooda, doo tʼááłáʼí ndi, doo bá naalʼaʼii ndi, doo ndi áájí akééʼ deizįʼígíí da."
                },
                {
                    "number": 18,
                    "text": "Dóó kʼad, shikʼisóó danohłíinii, díí adinídíín bee ééhózingo bikʼehgo ntsáhákeesígíí éí nihił béédahózin, éí adinídíín bee ééhózinii éí Christ bibee adinídíín átʼé, hazhóʼó baa ntsídaahkees áko doo ákótʼéego bee woohsį́į́h lágo, háálá baa ntsísookéézígíí dóó bee woohsį́ʼígíí éí bikʼehgo nihí ałdóʼ nihaa nihodootʼááł."
                },
                {
                    "number": 19,
                    "text": "Ákohgo, bił akʼisóó nohłíinii, díí baa nánihooshkąąh, Christ beʼadinídíín tsʼídá yéigo ndaałkaah áko yáʼátʼéehii dóó doo yáʼátʼéehii bee ałʼąą átʼéhígíí nihił bééhózin doo; dóó tsʼídá tʼáá ałtsoní yáʼátʼéehii daoohłtsóodgo, dóó doo nahjįʼ kódaahłéhę́ęgo, áko éí tsʼídá tʼáá aaníí Christ beʼawééʼ nohłį́į dooleeł."
                },
                {
                    "number": 20,
                    "text": "Dóó kʼad, shikʼisóó nohłíinii, haash yitʼéego éí tsʼídá yáʼádaatʼéehii yizhdoołtsoł?"
                },
                {
                    "number": 21,
                    "text": "Dóó kʼad éí oodląʼ, baa hodeeshnih dishnínę́ę baa hoolzhiizh; dóó díí tʼáá ałtsoní yáʼátʼéehii bee yidooltsołígíí éí bee nihił hodeeshnih."
                },
                {
                    "number": 22,
                    "text": "Jó háálá, Diyin God hoolʼáádę́ę́ʼ dóó hoolʼáágóó hólóonii, éí tʼáá ałtsoní bił bééhózin, jó, éí diyin bá naalʼaʼii bílaʼashdlaʼii baʼáłchíní yíká adoojah biniiyé yitah ayisʼaʼ, Christ yigháhígíí éí bił béédahózin doo; dóó Christ bitsʼą́ą́dóó éí tsʼídá tʼáá ałtso yáʼátʼéehii hólónígíí bił béédahózin doo biniiyé."
                },
                {
                    "number": 23,
                    "text": "Dóó Diyin God tʼáá bí bizééʼdę́ę́ʼ bá dahalneʼii, Christ éí doogááł, níigo yee yichʼįʼ haadzííʼ."
                },
                {
                    "number": 24,
                    "text": "Jó áádóó tʼóó ahayóí ałʼąą átʼéego yáʼádaatʼéehii bílaʼashdlaʼii baʼáłchíní yichʼįʼ ííshjání áyiilaa; dóó tsʼídá tʼáá ałtso yáʼátʼéehii éí Christ bitsʼą́ą́dę́ę́ʼ, éí doo átʼéego éí diné Diyin God yitsʼádínéesdlį́į́ʼ doo ńtʼę́ę́ʼ, dóó yáʼátʼéehii tsʼídá doo baa doolyéeł da ńtʼę́ę́ʼ."
                },
                {
                    "number": 25,
                    "text": "Ákohgo, diyin yá ndaalʼaʼii áká anájahgo binahjįʼ, dóó tsʼídá tʼáá átʼé Diyin God bizééʼdę́ę́ʼ saad yee hahadziihígíí binahjįʼ, diné Christ dayoodlą́ silį́į́ʼ; dóó ákótʼáo beʼoodląʼ bee, tsʼídá yáʼádaatʼéehii dayiiltsood; dóó díí tʼáá ákótʼéego Christ níyá."
                },
                {
                    "number": 26,
                    "text": "Dóó éí níyáádóó bikʼijįʼ diné bízhiʼ dayoodlą́ągo yee yisdánáhaskai ałdóʼ; dóó beʼoodląʼ bee, Diyin God biYeʼ daazlį́į́ʼ. Dóó tsʼídá tʼáá aaníí Christ hináago díí nihizhéʼé danilínę́ę yichʼįʼ haadzííʼ, kóníigo; tsʼídá tʼáá ałtsoní, yáʼátʼéehii, nihiTaaʼ shízhiʼ binahjįʼ, deinohdlą́ągo, shaa doolyééł danohsingo, jó, éí bee nihikʼihozhdoodliił."
                },
                {
                    "number": 27,
                    "text": "Ákohgo, shikʼisóó ayóí ánihííníshʼníinii, Christ yáʼąąshgóó náásdlį́ʼígíí, dóó Diyin God binishʼnáájígo dah neezdá, bílaʼashdlaʼii baʼáłchíní aTaaʼ yitsʼą́ą́dóó hojoobaʼ yoosbánígíí biniinaa, álílee naʼanishígíí ninítʼiʼ?"
                },
                {
                    "number": 28,
                    "text": "Háálá éí éí beehazʼáanii ninítʼiʼjįʼ ałtso yiʼiilaa, dóó tʼáá ałtso daboodlánígíí éí shí yiłní; dóó daboodlánígíí éí tʼáá ałtso yáʼátʼéhígíí dayótąʼ dooleeł; ákohgo bílaʼashdlaʼii baʼáłchíní bí biniiyéii yánáʼookąąh, dóó hoolʼáágóó yáʼąąshdi kééhatʼį́."
                },
                {
                    "number": 29,
                    "text": "Dóó háálá díí kódzaagoósh biniinaa álílee naʼanishii ninítʼiʼ, shikʼisóó ayóí ánihííníshʼníinii? Jó shí éí, Ndagaʼ nihidishní; doo ndóʼ diyin yá naalʼaʼii da tʼahdii bílaʼashdlaʼii baʼáłchíní yíká ańdaajah."
                },
                {
                    "number": 30,
                    "text": "Jó háálá, bí éí bikʼeh dahółʼį́, éí bizaadígíí bikʼehgo áká ańdaajah, hazhóʼó diyingo hashtʼentsídahaskézígíí dóó beʼoodląʼ dabidziilígíí éí yichʼįʼ ííshjání ádaʼdiilyaa."
                },
                {
                    "number": 31,
                    "text": "Dóó binaanish bá ádaalyaaí éí diné niheʼiinaʼ łahgo áńdaahdleʼ deiłní, dóó aTaaʼ beʼahadaʼdeetʼaahii yindaalnish dóó ałtso yee daʼaleʼ, éí nihookááʼ diné baʼáłchíní yá áyiilaa, áko bílaʼashdlaʼii baʼáłchíní bitah góyaa hashtʼedahalééh, Christ bizaad Bóhólníihii átsʼáyiisnilígíí yee ndeinitingo, áko éí éí baa dahalneʼ dooleeł biniiyé."
                },
                {
                    "number": 32,
                    "text": "Dóó kódáátʼį́įgo, Bóhólníihii Diyin God diné chʼéédzíʼígíí Christ dayoodlą́ą doogo yá hashtʼedahalééh áko Iiʼsizį́ Diyinii bibee adziilii bee bijéí biiʼ dahólǫ́ǫ doo; kótʼéego aTaaʼ bílaʼashdlaʼii baʼáłchíní yił ahadaʼdeetʼánę́ę ałtso yidaʼaleʼ."
                },
                {
                    "number": 33,
                    "text": "Dóó Christ ání: Dashiinohdlą́ągo éí tʼáá ałtsoní nihá yáʼátʼééh nisinígíí ádadoohłííł."
                },
                {
                    "number": 34,
                    "text": "Dóó ałdóʼ kódííniid: Tʼáá ánółtso nihookáaʼgi kéédahohtʼíinii niheʼiinaʼ łahgo áńdaahdlééh, dóó shaa hohkááh, dóó tó bee danihiʼdiilzį́į́h shízhiʼ binahjįʼ, dóó dashiinohdlą́, áko yisdánádahidoohkááh."
                },
                {
                    "number": 35,
                    "text": "Dóó kʼad nááná, shikʼisóó ayóí ánihííníshʼníinii, díí tʼáá aaníí kótʼéego dóó saad bee nihichʼįʼ haasdzíʼę́ę tʼáá aaníigo, dóó Diyin God tsʼídá akéeʼdi yoołkáłígíí biyiʼ bibee adziilii binahjįʼ, díí tʼáá aaníígíí nihił ííshją́ą́ íidoolííł, dóó díí tʼáá aaníigo daʼ álílee naʼanishígíí ninítʼiʼ?"
                },
                {
                    "number": 36,
                    "text": "Éí doodagoósh diyin yá ndaalʼaʼii bílaʼashdlaʼii baʼáłchíní doo yichʼįʼ ííshjání áńdaʼdiilʼįįh da silį́į́ʼ? Éí doodagoósh Iiʼsizį́ Diyinii bibee adziiliísh yitsʼą́ą́ʼ tʼą́ą́ʼ yótąʼ ńtʼę́ę́ʼ? Éí doodagoósh éí ákódoonííł, tʼah oolkił bá hazʼą́ąjįʼ, éí doodago nahasdzáán tʼah dah siʼą́ągo, éí doodago bikáaʼgi diné tʼááłáʼí yisdádooltéeł ndi?"
                },
                {
                    "number": 37,
                    "text": "Jó ánihidishníigo éí, Ndagaʼ; háálá oodlánígíí tʼéí binahjįʼ álílee naʼanish; dóó oodlánígíí binahjįʼ diyin yá ndaalʼaʼii diné yaa ńdaakah dóó yíká anájah; ákohgo, díí ndahaaztʼiʼ silį́įʼgo éí bílaʼashdlaʼii baʼáłchíní doo bá yáʼátʼéeh da dooleeł, háálá éí éí doo daʼoodlánígíí biniinaa, dóó tʼáá ałtso tʼáadoo biniiyéhé da dooleeł."
                },
                {
                    "number": 38,
                    "text": "Háálá Christ bizaad bikʼehgo éí diné doo yisdáńdoodáał da, tʼáá hazhóʼó bízhiʼ dayoodlą́ągo tʼéiyá; ákohgo, díí niʼ ádáádzaago, áko daatsʼí oodlánígíí ałdóʼ ninítʼiʼ; tsʼídá doo yáʼáshǫ́ǫgo diné bił hazʼą́ą doo, háálá Christ yisdánáʼiildéehgo áyiilaaígíí éí tʼáadoo ádzaa da nahalin doo."
                },
                {
                    "number": 39,
                    "text": "Jó ndi, shikʼisóó ayóí ánihííníshʼníinii, shí éí doo ákódooníił da nisin, háálá aa hojoobaʼ ádeinohsingo biniinaa Christ deinohdlą́ nisin; jó doo deinohdlą́ągo éí bisodizin bá hooghan yee dah deíkáhígíí anohtahgo doo bíínóhghah da dooleeł."
                },
                {
                    "number": 40,
                    "text": "Dóó nááná, shikʼisóó ayóí ánihííníshʼníinii, bíká ił chohooʼínígíí bee nihichʼįʼ hadeesdzih. Haash yitʼéego éí oodląʼ hwiiʼ hólǫ́ǫ dooleeł, tʼáá hazhóʼó bíká hoł chohooʼį́įgo tʼéiyá?"
                },
                {
                    "number": 41,
                    "text": "Dóó haʼátʼíísh éí bíká nihił chohooʼį́į doo? Jó ánihidishníigo éí Christ nihibąąhági átʼéii yikʼé nináʼídláhígíí biníkááʼ góneʼ dóó anoonééł yił náádiidzáhą́ą binahjįʼ, nihídóʼ hoolʼáágóó iiná biyiʼjįʼ náánihididoołjahígíí éí bíká nihił chohooʼį́į doo, díí éí Christ beʼoodląʼ dahólónígíí yee yá nihoníʼánę́ę bikʼehgo iinohdlą́ą doo."
                },
                {
                    "number": 42,
                    "text": "Ákohgo, diné beʼoodląʼ hólǫ́ǫgo éí ałdóʼ bił chohooʼį́į doo, háálá oodląʼ tʼáá géedgo éí bíká chohooʼínígíí ádin doo."
                },
                {
                    "number": 43,
                    "text": "Dóó nááná, jó ánáánihidishníigo doo éí hweʼoodląʼ dóó hoł chohooʼį́į da doo, tʼáá hazhóʼó aa hojoobaʼgo, dóó ajéí hojoobaʼ íinízingo tʼéiyá."
                },
                {
                    "number": 44,
                    "text": "Díí ákótʼéego, hweʼoodląʼ dóó hoł chohooʼínígíí éí tʼáadoo biniiyéhé da, háálá Diyin God bidááhdóó éí doo bił nilíní da, tʼáá hazhóʼó aa hojoobaʼgo dóó ajéí hojoobaʼ íiznízingo tʼéiyá bił jílį́į dooleeł; dóó diné da łaʼ aa hojoobaʼgo dóó ajéí hojoobaʼ íinízingo, dóó Iiʼsizį́ Diyinii bibee adziilii bee Jesus éí Christ átʼį́ níigo, éí éí diyingo ayóó óʼóʼní bee hólǫ́ǫ doo, háálá diyingo ayóó óʼóʼní doo bee hólǫ́ǫ́góó éí tʼáadoo nilíní da; ákohgo diyingo ayóó óʼóʼní bee hólǫ́ǫ doo."
                },
                {
                    "number": 45,
                    "text": "Dóó diyingo ayóó óʼóʼníinii éí nízaadgóó haʼólní, dóó éí joobaʼ, dóó doo oołchʼį́įd da, dóó doo ádaa haʼniih da, dóó doo éí áchą́ ádeilnáa da, dóó doo ndi bá háchįʼ da, dóó doo nichxǫ́ǫ́ʼígo ntsídaakees da, dóó bąąhági átʼéii doo yaa bił honeeni da, ndi éí tʼáá aaníinii yaa bił hózhǫ́, dóó tʼáá ałtsoní yichʼįʼ bidziil, dóó tʼáá ałtsojįʼ oodląʼ, dóó tʼáá ałtsojįʼ bił chohooʼį́, dóó tʼáá ałtsoní yichʼįʼ haʼólní."
                },
                {
                    "number": 46,
                    "text": "Ákohgo, shikʼisóó ayóí ánihííníshʼníinii, diyingo ayóó óʼóʼníinii nihee ádingo éí tʼáadoo nohłíní da, háálá diyingo ayóó óʼóʼníinii éí tʼáadoo yiʼoh neelʼání da. Ákohgo, diyingo ayóó óʼóʼníinii yéigo yínítąʼ, háálá éí éí tsʼídá aláahdi átʼé, háálá tʼáá ałtsoní éí yiʼoh daneelʼą́ą dooleeł—"
                },
                {
                    "number": 47,
                    "text": "Ndi diyingo ayóó óʼóʼníinii éí Christ beʼayóó óʼóʼní doo bąąh chiní átʼé, áádóó éí hoolʼáágóó dinaʼii átʼé; dóó tʼáá háiida, akéeʼdi yoołkáałdi bee hólónígíí, éí tʼáá aaníí bá yáʼátʼéeh dooleeł."
                },
                {
                    "number": 48,
                    "text": "Ákogo, shikʼisóó ayóí ánihííníshʼníinii, tsʼídá tʼáá átʼé adziil nihijéí biiʼ hólónígíí bee aTaaʼ bichʼįʼ sodadoołzin, áko díí ayóó óʼóʼní nihiyiʼ hadidoobį́į́ł, tʼáá aaníí biYeʼ Jesus Christ yikééʼ naazínígíí yee yikʼidajisdliʼę́ę; áko nidóʼ Diyin God baʼáłchíní nílį́į doo; áko níyáago bígi ádaniitʼée doo, háálá tʼáá átʼéhígi átʼáo deidiiltsééł; áko díí chohooʼínígíí nihí dooleeł, nihídóʼ doo nihąąh chinígóó ánihidiʼdoolnííł bí doo bąąh chinígi átʼáo. Amen."
                }
            ]
        },
        "/study/scriptures/bofm/moro/8": {
            "uri": "/study/scriptures/bofm/moro/8",
            "title": "Moroni 8",
            "data_type": "chapter",
            "chapter_name": "Wóltaʼii 8",
            "chapter_summary": [
                "Awééchʼíʼí tó bee dabiʼdilzį́hígíí éí tsʼídá aláahdi joodláhígíí átʼé—Áłchíní yázhí éí Christ yinahjįʼ dahiná bąąhági átʼéii bikʼé Nináʼílyáhígíí biniinaa—Oodląʼ, dóó iiná łahgo ánáálnééh, aa hojoobaʼ dóó ajéí hojoobaʼ íinízin, dóó Iiʼsizį́ Diyinii aa hilyé, dóó nahoníyáajįʼ haʼjólníigo éí bee hasdajidoogááł. Díí éiyá Jesus náádiidzá dóó bikééʼdóó 401–421gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Shizhéʼé Mormon binaaltsoos, shí Moroni shichʼįʼ áyiilaa; dóó éí Diyin God binaʼanishjįʼ ashiʼdooltʼeʼ. Dóó díí bikʼijįʼ shichʼįʼ iʼiilaa; kóníigo:"
                },
                {
                    "number": 2,
                    "text": "Shiyeʼ ayóí ííníshʼníinii, Moroni, tsʼídá yéigo naa shił hózhǫ́ niBóhólníihii Jesus Christ éí naa ákonízin, dóó binaʼanishjí nííkeed, dóó binaanish diyinii binanilnish doo biniiyé."
                },
                {
                    "number": 3,
                    "text": "Tsʼídá tʼáá áłahjįʼ sodizin biyiʼjįʼ nináshniih, áko tʼáá áłahjįʼ beʼAwééʼ Diyinii, Jesus, bízhiʼ binahjįʼ Diyin God bichʼįʼ sodiszin, áko éí, biyáʼátʼéehii dóó bidiyingo joobaʼ doo nineelʼáanii binahjįʼ, níiníłką́ąjįʼ tsʼídá yéigo yínídlą́ągo éí nikʼijidlíi doo."
                },
                {
                    "number": 4,
                    "text": "Dóó kʼad, shiyeʼ, díí tsʼídá yéigo bąąh shíniʼígíí bee nichʼįʼ hadeesdzih; háálá éí díí saad ahídaahtʼáhígíí ayóó bąąh shíniʼ."
                },
                {
                    "number": 5,
                    "text": "Háálá, díí tʼáá aaníí shił bééhózingo, nihaʼáłchíní yázhí tó bee yilzį́hígíí biniinaa éí saad ahídasoohtʼą́."
                },
                {
                    "number": 6,
                    "text": "Dóó kʼad, shiyeʼ, díí baa saad hólónígíí éí tʼáá íiyisíí doo ákótʼée da, áko díí ndootʼihígíí éí tʼáá íiyisíí binanilnishgo ádíílííł, áko, háálá díí biniiyé nichʼįʼ iʼiishłaa."
                },
                {
                    "number": 7,
                    "text": "Tʼáá nihitah hólónígíí shił bééhoozingo Bóhólníihii baa binabídéełkid. Dóó Bóhólníihii bizaad Iiʼsizį́ Diyinii bibee adziilii binahjįʼ yee shichʼįʼ haadzííʼ, kóníigo:"
                },
                {
                    "number": 8,
                    "text": "Christ, niNináʼnídláii, niBóhólníihii dóó niDiyin God, éí bizaad yísíníłtsʼą́ą́ʼ. Jó, nihookáaʼgi níyáago éí bąąhági ádaatʼéii niheʼiinaʼ łahgo áńdaahdlééh bidideeshniił biniiyé doo éí yáʼátʼéehgo dahinánígíí kóbidishní biniiyé da; bitah yáʼáhootʼéhígíí éí doo azeeʼííłʼíní bá wókeed da, ndi tʼáá hazhóʼó doo bitah dahatsʼídígíí tʼéiyá; ákohgo, áłchíní éí hadaałtʼé, háálá adoosihígíí éí doo yíighah da; ákohgo Adam asiihgo bá nihootʼánę́ę éí shí shinahjįʼ bá nahjįʼ kólyaa, áko éí doo bídéétʼiʼ da; dóó ąąh nahiníłgizhę́ę bibeehazʼáani ałdóʼ shiiʼ ninítʼiʼ."
                },
                {
                    "number": 9,
                    "text": "Dóó kótʼéego éí Iiʼsizį́ Diyinii éí Diyin God bizaad shichʼįʼ ííshjání áyiilaa; ákohgo, shiyeʼ ayóí ííníshʼníinii, díí shił bééhózin éí áłchíní yázhí tó bee yilzį́hígíí, éí Diyin God tʼáá íiyisíí bá nahaltʼiʼígíí átʼé."
                },
                {
                    "number": 10,
                    "text": "Jó kónidishní díí éí bee naʼnítin doo—iiná łahgo ánáálnééh dóó tó bee alzį́į́h éí bíighahgo béédááhai dóó bąąhági átʼéii íidoolííł yídáághahígíí bichʼįʼ; aooʼ, amá dóó azhéʼé danilínígíí niheʼiinaʼ łahgo áńdaahdlééh dóó tó bee danihiʼdilzį́į́h, dóó nihaʼáłchíní nahalingo hojoobaʼgo ídaʼdółnééh, bidiníigo bínabiníłtin, dóó baʼáłchíní yił yisdáhidookah."
                },
                {
                    "number": 11,
                    "text": "Dóó baʼáłchíní yázhí éí dóó beʼiinaʼ łah áńdeidoodlíił da, dóó ałdóʼ doo tó bee doolzį́įł da. Jó, beehazʼáanii bikʼehgo tó bee alzį́į́h éí hweʼiinaʼ łahgo áńjiilʼįįhgo bąąhági átʼéii haa néidiitʼaah."
                },
                {
                    "number": 12,
                    "text": "Ndi áłchíní yázhí éí Christ ńléí hodeeyáhą́ądą́ą́ʼ, biníkááʼ góneʼ dahiná; díí doo ákótʼéégóó, éí Diyin God łahgo ánááʼníłígíí nilį́į doo; dóó Diyin God binahatʼaʼ łahgo ánáyoodlíiłii átʼée doo, dóó diné doo tʼáá aheełtʼéego yaa ntsékeesí nilį́į doo; háálá haashį́į́ néelą́ą́ʼ áłchíní yázhí daneezná tʼah doo tó bee dabiʼdilzį́į́hgóó!"
                },
                {
                    "number": 13,
                    "text": "Ákohgo, áłchíní yázhí doo tó bee dabiʼdilzį́į́hgóó éí doo yisdánáhidookahgóó áko, éí hoolʼáágóó chʼį́įdiitahgóó éí dóó nińtʼiʼjįʼ aheeskai doo ńtʼę́ę́ʼ."
                },
                {
                    "number": 14,
                    "text": "Jó shí ándishní, tʼáá háíshį́į́ áłchíní yázhí tó bee daasį́į́h nínígíí éí tsʼídá doo ákótʼéego ání, dóó doo yáʼáhootʼéehgi nahaleʼ da; háálá oodląʼ, chohooʼį́, dóó diyingo ayóó óʼóʼní éí bee ádin; ákohgo ákwíizhnízingo ntsíjíkeesgo ájídingo, eí chʼį́įdiitahgóó jidoogááł."
                },
                {
                    "number": 15,
                    "text": "Háálá tsʼídá doo yáʼátʼéehgo ntsáhákeesii átʼé Diyin God éí awééʼ tʼááłáʼígo yisdéidoołtééł tó bee yilzį́ʼígíí binahjįʼ, dóó tʼáadoo tó bee dabiʼdiilzį́ʼę́ę éí ałtso dadínóonééł hwiinidzinígíí."
                },
                {
                    "number": 16,
                    "text": "Yíi tʼáá háiida kótʼéego Bóhólníihii bibee oʼoolʼįįł łahgo ánáyoodlíłígíí éí doo yáʼáshǫ́ǫgo ádił hwiidoołʼaał, háálá díí doo hweʼiinaʼ łahgo áńjídléehgo éí Diyin God bitsʼą́ą́dóó nahjįʼ kóhodiʼdoolnííł. Jó, Diyin God díí yichʼįʼ shííłʼaadígíí biniinaa doo násdzidgo yáshtiʼ; dóó diné lá haa dashidoolíił doo nisin da; háálá ayóó óʼóʼníinii hadaałtʼéii éí báhádzidę́ę nahjįʼ kódeileʼ."
                },
                {
                    "number": 17,
                    "text": "Dóó diyingo ayóó óʼóʼníinii éí shiiʼ hólǫ́, díí éí ayóó óʼóʼní doo nińtʼiʼii átʼé, ákohgo, áłchíní éí tʼáá ałtso tʼáá shił aheełtʼé; ákohgo, áłchíní yázhí doo bąąh chinii bee ayóí ííníshʼní; dóó éí éí tʼáá ahidaałtʼé dóó yisdánáʼiildéehii éí bikʼéstiʼ."
                },
                {
                    "number": 18,
                    "text": "Háálá shił bééhózin Diyin God binahatʼá doo łahgo ííłʼį́į da, dóó doo łahgo ánéidoodlíił da; ndi éí éí hoolʼáajįʼ binahatʼá tʼáá átʼéhę́ęgi átʼé."
                },
                {
                    "number": 19,
                    "text": "Áłchíní yázhí iiná łahgo ánéídlééh éí doo yíighah da; ákohgo, doo yáʼátʼéehii átʼéii da Diyin God tʼáá ákogi bibee ajoobaʼ bee bichʼįʼ baa hochʼįʼgo, háálá éí yee dahiná beʼajoobaʼii binahjįʼ."
                },
                {
                    "number": 20,
                    "text": "Dóó tʼáá háíshį́į́ áłchíní yázhí éí tó bee daalzį́į́h nínígíí éí Christ bibee ajoobaʼ doo dayoodlą́ą da, dóó bąąhági átʼéii yikʼé nináʼnídláhígíí dóó bee yisdánáʼiiʼnííł bibee adziilii éí tʼáadoo bą́ą́h ílínígo yaa ntsídaakees."
                },
                {
                    "number": 21,
                    "text": "Yíi éí ákódajitʼéhígíí, éí doo há yáʼáhootʼéeh da háálá anoonééł, dóó chʼį́įdiitah, dóó hoolʼáágóó tiʼhooʼníihii hakʼi siláa dooleeł. Díí éí tʼáadoo naanishʼíní bee yáshtiʼ; Diyin God áshiłníigo. Díí deísínóołtsʼą́ą́ʼ doo bikʼeh dahonołʼį́, éí doodago éí nihikʼijįʼ ńdoodleeł Christ nihwiiʼaah bikááʼdahʼasdáhídi nihisookaigo."
                },
                {
                    "number": 22,
                    "text": "Jó áko háálá tʼáá ałtso áłchíní yázhí éí dahiná Christ binahjįʼ, índa beehazʼáanii bee ádaadinígíí ałdóʼ ákótʼé. Háálá yisdánáʼiildééh éí beehazʼáanii bee ádaadinígíí bikʼéstiʼ; ákohgo, háiida doo bá nihootʼánígíí, índa háiida doo bikʼijįʼ saad siʼánígíí, éí beʼiinaʼ łahgo ánéídléehgo doo bíighah da; dóó éí bichʼįʼgo tó bee alzį́į́h tʼáadoo nilíní da—"
                },
                {
                    "number": 23,
                    "text": "Ndi díí éí Diyin God bichʼįʼgo tʼóó aa oodloh átʼé, Christ bibee ajoobaʼ, dóó Iiʼsizį́ Diyinii bibee adziilii doo jinízingóó, dóó doo ndaalnishii joodlą́ągo."
                },
                {
                    "number": 24,
                    "text": "Jó, shiyeʼ, díí tʼáadoo leʼé éí doo ákótʼée da łeh; háálá iiná łahgo ánálnéehii éí ndabiʼdilkaahii bá dóó beehazʼáanii kʼéʼéltǫʼígíí yiyaadóó bá haʼoodzííʼ."
                },
                {
                    "number": 25,
                    "text": "Dóó iiná łahgo ánááʼníłígíí tsʼídá áłtsé bee bééhózinígíí éí tó bee alzį́į́h; dóó Diyin God bibeehazʼáanii ałtso beʼalʼįįhgo índa tó bee alzį́į́h; dóó beehazʼáanii ałtso beʼalʼįįhgo índa bąąhági átʼéii aa náhiditʼááh;"
                },
                {
                    "number": 26,
                    "text": "Dóó bąąhági átʼéii aa ńdítʼááh éí aa hojoobaʼ dóó ajéí hojoobaʼ íinízin bitsʼą́ą́dóó nihwiileeh; dóó háálá aa hojoobaʼ dóó ajéí hojoobaʼ áhwiinidzin bitsʼą́ą́dóó Iiʼsizį́ Diyinii hoł haleeh, éí Haa Áhályáanii chohooʼį́ dóó ayóó óʼóʼní haałtʼéhígíí hwiiʼ haidiłbį́į́h, éí ayóó óʼóʼníinii éí sodizin bee nízaadgo dinaʼ, níiníłką́ąjįʼ, Jesus yá naazínígíí tʼáá ałtso Diyin God yił kéédahatʼį́ silį́įʼjįʼ."
                },
                {
                    "number": 27,
                    "text": "Jó, shiyeʼ, nichʼįʼ ánáádeeshdlííł, doo hah Laman bidineʼé bikʼijįʼ náádadiibáahgo. Jó, Nephi bidineʼé, bee ádaa hodzódlí, éí ábidoołdįįł tʼáá hazhóʼó beʼiinaʼ doo łahgo áńdeidlééhgóó."
                },
                {
                    "number": 28,
                    "text": "Éí bá sodílzin, shiyeʼ, áko iiná łahgo áńdoolnííł bichʼįʼ kódoolnííł. Jó ndi, shí éí bá násdzid háálá Iiʼsizíinii éí doo bił dahólǫ́ǫ da silį́į́ʼ; dóó kojí nihił hazʼáníjí éí tsʼídá tʼáá ałtso Diyin God bibee adziilii dóó bibee óhólnííh nahjįʼ kódeiłʼį́; dóó Iiʼsizį́ Diyiniidóʼ doo hólǫ́ǫ da daaní."
                },
                {
                    "number": 29,
                    "text": "Dóó tsʼídá tʼóó ahayóí Diyin God binaʼnitin bił béédahózingo éí ałtso yóó, adeideezʼą́, shiyeʼ, áko éí tʼáadoo hodíinaʼí azhdoodįįł, Diyin God yá halneʼii náásgóó ádahodoonííł daanínę́ę, dóó Yisdáʼiiníiłii tʼáá bí náásgóó ádahodoonííł yaa halneʼ ninę́ę éí ałdóʼ bidaʼdoolnííł."
                },
                {
                    "number": 30,
                    "text": "Hágoóneeʼ, shiyeʼ, nichʼįʼ anááʼiishdlaago índa, éí doodago nááʼahiidiiltséełgo da índa. Amen."
                }
            ]
        },
        "/study/scriptures/bofm/moro/9": {
            "uri": "/study/scriptures/bofm/moro/9",
            "title": "Moroni 9",
            "data_type": "chapter",
            "chapter_name": "Wóltaʼii 9",
            "chapter_summary": [
                "Tʼáá áła Nephi bidineʼé dóó Laman bidineʼé bąąhági átʼáo dóó tʼóó baaʼihgo deeskai—Tidaʼahílʼį́ dóó ndaʼihiltseed—Mormon biyeʼ Moroni yá sodoolzin éí hoolʼáágóó diyingo joobaʼ dóó yáʼátʼéehii bee bikʼihojídlíi doo níigo. Díí éiyá Jesus náádiidzá dóó bikééʼdóó 401–421gi nahalzhiishgo yihahą́ądą́ą́ʼ ádahóótʼįįd."
            ],
            "book_intro": [
                "Mormon bá haneʼ naakiígíí biyeʼ Moroni yichʼįʼ áyiilaaígíí."
            ],
            "verses": [
                {
                    "number": 1,
                    "text": "Shiyeʼ ayóí ííníshʼníinii, nichʼįʼ ánáánáshdlééh áko tʼahdii hinishnánígíí nił bééhózin dooleeł biniiyé, ndi díí tsʼídá baa yíníłígíí baa naʼaso dooleeł."
                },
                {
                    "number": 2,
                    "text": "Jó áko, Laman bidineʼé tsʼídá yéigo bił daʼahiigą́ą́ʼ, dóó nihikʼeh dadeesdlį́į́ʼ; dóó Archeantus, dóó ałdóʼ Luram, dóó Emron éí bééshhał yee daneezná; aooʼ, diné yáʼádaatʼéehii tʼóó ahayóí nihitsʼą́ą́ʼ ndaaztseed."
                },
                {
                    "number": 3,
                    "text": "Jó dóó kʼad, shiyeʼ, díí éí binásdzid háálá díí Nephi bidineʼé doo iiná łahgo áńdeidlééhgóó biniinaa, Laman bidineʼé ałtso ndabidoołtsił shaʼshin nisin, dóó Satan beʼiiníziinii éí tʼáá áłahjįʼ ałchʼįʼ yiłʼáago daʼahigą́."
                },
                {
                    "number": 4,
                    "text": "Jó, shí éí tʼáá áłahájįʼ bił ndaashnish; dóó Diyin God bizaad tʼáá aaníí átʼéhígíí tsʼídá yéigo bee bichʼįʼ yáshtiʼgo bitah dahodiiłnááʼ dóó shichʼįʼ bá ńdahachįįh; dóó tʼáá hazhóʼógo bichʼįʼ hanásdziihgo éí tʼóó bijéí yikʼijįʼ ndeiłtłʼis; ákohgo, Bóhólníihii biiʼSizíinii éí kʼad doo bił dahólǫ́ǫ da nisingo tʼóó binásdzid."
                },
                {
                    "number": 5,
                    "text": "Háálá tsʼídá tʼóó báhádzidgo bá ńdahachįįh áko dadootsaałjįʼ ndi doo yéédaaldzid da nahalin; dóó ayóó óʼóʼní bitahgóó ásdįįd, dóó dił yíká ádáátʼį́ dóó áká ndeeʼáh tʼéiyá danízin."
                },
                {
                    "number": 6,
                    "text": "Dóó kʼad, shiyeʼ ayóí ííníshʼníinii, azhą́ doo daʼíístsʼą́ąʼ da ndi, tsʼídá yéigo ndaniitin doo; háálá niʼkwíidzaago éí, nihikʼijįʼ saad siʼą́ą doo; háálá nahasdzáán bikáaʼgi neidáago éí nihinaanish hólǫ́, éí éí yáʼátʼéehii yikʼijįʼ naanishígíí bikʼeh didiidleeł, dóó áko Diyin God bił hazʼą́ądi hádiilyįh."
                },
                {
                    "number": 7,
                    "text": "Dóó kʼad éí díí diné tiʼdahooníhígíí nínáhásoh dooleeł. Háálá ééhózinígíí Amoron yee shił hoolneʼę́ę, jó, Laman bidineʼé éí tsʼídá tʼóó ahayóí diné yił ndayizdéél, éí Sherrizah hódah dahazkándóó yił ndahaazdéél; diné, dóó asdzání, dóó áłchíní danilį́įgo."
                },
                {
                    "number": 8,
                    "text": "Dóó áłchíní dabizhéʼé yę́ę dóó asdzání badahastiin yę́ę éí ndeistseed; dóó badahastiin yę́ę bitsįʼ deiyiyísą́ą́ʼ, dóó áłchíní dabizhéʼé yę́ę bitsįʼ deiyiyísą́ą́ʼ; tó éí ádin, áłchʼį́į́dígo tʼéiyá, yaa ńdeikáahgo."
                },
                {
                    "number": 9,
                    "text": "Dóó azhą́ Laman bidineʼé tsʼídá aláahdi joodláhígíí yaa naakai ndi, nihidineʼé Moriantumdi kéédahatʼínígíí éí díí yiláahgo ádáádzaa. Jó háálá, Laman bidineʼé bitsiʼ tʼóó ahayóí yił ndayiizdéél; dóó bikʼijįʼ tsʼídá ayóí ádayóʼnínę́ę dóó tsʼídá tʼáá ałtsoní biláahdi ílíinii yę́ę neʼ yaa náádeidiidlaʼ, éí éiyá doo adilyéí dóó atsʼíís doo bąąh chin álnéhę́ę—"
                },
                {
                    "number": 10,
                    "text": "Dóó kódeileʼgo, tsʼídá yéigo yichʼįʼ ndahwiiłnáago ndeistseed, áádóó ndeiłtseedgo, deilghał naaldlooshii bádahadzidii daʼayánígi átʼéego, háálá bijéí tsé ntłʼizí nahalin daazlį́ʼígíí biniinaa; dóó díí éí tʼáadoo binásdzidí da daaníigo ákódaatʼį́."
                },
                {
                    "number": 11,
                    "text": "O shiyeʼ ayóí ííníshʼníinii, haashį́į́ yitʼáo díí diné, doo ntsídaakees da nahalin silį́į́ʼ—"
                },
                {
                    "number": 12,
                    "text": "(Dóó tʼáá díkwíhíyeeʼ nááhai yę́ędą́ą́ʼ nizhónígo dóó diné bá dahózhóonii danilį́įgo kéédahatʼíi neʼ)"
                },
                {
                    "number": 13,
                    "text": "Ndi O shiyeʼ, haash yitʼáo diné díigi ádaatʼéego, tʼóó ahayóí tsʼídá aláahdi joodláhígíí tʼéiyá yaa bił dahoneeni—"
                },
                {
                    "number": 14,
                    "text": "Haash yitʼéego éí Diyin God doo bílaʼ yee nihá ńdidooʼáał da?"
                },
                {
                    "number": 15,
                    "text": "Jó, shijéí éí yícha: Yíi díí diné bichʼįʼ. Kʼad bá nihoníʼaah, O Diyin God, ndaʼiisíʼígíí, dóó bibąąhági átʼéii, dóó tsʼídá aláahdi joodláhígíí nidááhdóó nahjįʼ ńdíłʼįįh!"
                },
                {
                    "number": 16,
                    "text": "Dóó nááná, shiyeʼ, asdzání ádahasdįįdii dóó dabichʼéʼé tʼóó ahayóí tʼahdii Sherrizahdi; dóó bidaʼiináanii Laman bidineʼé tʼáadoo dah deidiijahą́ʼígíí éí, Zenephi bá ndaabaahii ałtso dah deidiijaaʼ, áko éí tʼáá bíhólníihgo chʼiyáán hadeinitáago ádayiilaa; áko tʼóó ahayóí sáanii tʼáá ákǫ́ǫ́ bił chʼaa dahazlį́į́ʼ dóó náádahidiilyá."
                },
                {
                    "number": 17,
                    "text": "Dóó ndaabaahii bił naashkaigíí éí chʼééh deeskai; dóó Laman bidineʼé bindaabaahii éí shí dóó Sherrizah bitaʼgi dah yinééł; dóó tʼóó ahayóí éí Aaron bindaabaahii dah yinéłígíí bichʼįʼ adahineezhchą́ą́ʼ éí kʼasdą́ą́ʼ ałtso ndeistseed."
                },
                {
                    "number": 18,
                    "text": "O shidineʼé yę́ę tʼóó baaʼihgo deeskai! Kʼé hwiinidzinę́ę ádin dóó ajoobaʼą́ądóʼ ádin. Jó, shí éí tʼáá diné nishłį́, dóó tʼáá dinégi átʼáo shidziil, dóó shá ndaabaahą́ą doo dasíístsʼą́ąʼ da daazlį́į́ʼ."
                },
                {
                    "number": 19,
                    "text": "Dóó tsʼídá tʼóó baaʼihgo deeskai; índa tʼáá aheełtʼéego doo daatsʼíid da silį́į́ʼ, tsʼídá tʼáá ałtso ndeiłtseed, hadaastihígíí dóó áłchíní yázhí ndi, áádóó doo yáʼátʼéehii tʼéí yaa bił dahoneeni; dóó nihidaʼasdzánę́ę dóó nihadaʼáłchíní yę́ę tʼáá ałtsogóó tsʼídá yiláahgo tiʼdahoonííh; aooʼ, doo baa hojoolneʼígi átʼáo, dóó doodzoh ndi doo bíighah da."
                },
                {
                    "number": 20,
                    "text": "Dóó kʼad, shiyeʼ, díí tʼóó baaʼihgo nihił áhootʼéhígíí éí tʼáá ákódígo baa hodeeshnih. Jó, díí diné bąąhági átʼéii yaa deeskaígíí éí nił bééhózin; nił bééhózingo atłʼáahdi siláí yee dabidziil yę́ę éí ádin, dóó beʼajoobaʼą́ą ałdóʼ ádin; dóó Laman bidineʼé yiláahgo bąąhági átʼéii yaa deeskai."
                },
                {
                    "number": 21,
                    "text": "Jó, shiyeʼ, Diyin God bichʼįʼ bá hadeesdzihígíí éí doo shá bíighah da éí atídashidoolíiłii nisingo."
                },
                {
                    "number": 22,
                    "text": "Jó ndi, shiyeʼ, Diyin God éí bichʼįʼ yáʼátʼéehgo ná hadeesdzih, dóó Christ éí baʼííníshłíigo áko yisdáńdíídááł; dóó Diyin God tʼah hiníná ánósingo ná sodiszin, áko bidineʼé Diyin God yaa ńdookah, éí doodago ałtso dínóonéłígíí yidííłtsééł dishní; háálá shí éí shił bééhózin éí nahjįʼ kobiʼdidoolnííł tʼáá hazhóʼó beʼiinaʼ łahgo áńdeidléehgo dóó yichʼįʼ náhákáahgo tʼéiyá."
                },
                {
                    "number": 23,
                    "text": "Dóó daneeznáago éí Jared bidineʼé ásdįįdę́ę nahalin doo, háálá hodiyeeshééł dóó doo hańdiníʼą́ą da haʼnínígíí tʼéiyá, bijéí biyiʼ dadineesdlį́į́ʼ."
                },
                {
                    "number": 24,
                    "text": "Dóó daneeznáadą́ą́ʼ, nihí éí nihił bééhózingo tʼóó ahayóí nihidineʼé Nephi bidineʼé éí Laman bidineʼé yichʼįʼ adahineestʼį́į́ʼ, áádóó tʼóó ahayóí ałdóʼ áájígo anáádahidínóotʼį́į́ł; ákohgo, éí łahjįʼ baa naʼízo dooleeł, yínísdzíʼdą́ą́ʼ dóó shí éí nááshiʼdiilyáago dóó doo naaniiłtsą́ą́góó, ndi átʼahígo náániideestsééł nisin; háálá haneʼ diyinii hadadiilyaaígíí naa deeshnił."
                },
                {
                    "number": 25,
                    "text": "Shiyeʼ, Christ yínídlą́; dóó tʼáadoo leʼé nááházooígíí tʼáadoo ayóó baa yínííł níníziní, bikééʼ kódoohníiłgo niyółhééł lágo; ndi Christ beʼadziil nił hólǫ́ǫ doo, dóó tiʼhoozniiʼígíí dóó daaztsánígíí, dóó bitsʼíís yee nihizhéʼé yę́ę yichʼįʼ ííshjání áʼdiilyaa yę́ę, dóó beʼajoobaʼii dóó bee haʼólníinii, dóó beʼayóó átʼéii dóó iiná doo ninítʼiʼii bíká choʼooʼíinii, hoolʼáágóó nihintsékees biiʼ hólǫ́ǫ doo."
                },
                {
                    "number": 26,
                    "text": "Dóó Diyin God yáʼąąshdi tsʼídá aláahdi hazʼánígíí, dóó Jesus Christ nihiBóhólníihii, bibee adziilii nishʼnáájígo dah sidáhígíí, tsʼídá tʼáá ałtsoní bee bíhólnííh silį́įʼjįʼ, bidiyingo joobaʼ, éí, dóó hoolʼáágóó nił hólǫ́ǫ doo. Amen."
                }
            ]
        },
        "/study/scriptures/bofm/moro/10": {
            "uri": "/study/scriptures/bofm/moro/10",
            "title": "Moroni 10",
            "data_type": "chapter",
            "chapter_name": "Wóltaʼii 10",
            "chapter_summary": [
                "Mormon Binaaltsoos éí Iiʼsizį́ Diyinii bibee adziilii binahjįʼ tʼáá aaníigo hoł bééhoozįįh—Iiʼsizíinii bibee aʼiilyéii éí daʼoodláanii yaʼiilé—Aʼiilyé diyinii éí áłahjįʼ oodlą ʼ bił hólǫ́—Moroni éí bizaad łeeyiʼdę́ę́ʼ yáłtiʼ—Christ baa hohkááh, bee niheʼiinaʼ hashtʼedaahłééh, dóó nihitsʼíís dóó nihiyiʼsizíinii doo bąąh chingóó ádaahłééh. Díí éiyá Jesus náádiidzá dóó bikééʼdóó 421gi nahalzhiishgo yihahą́ądą́ą́ʼ ádahóótʼįįd."
            ],
            "verses": [
                {
                    "number": 1,
                    "text": "Kʼad shí, Moroni, yáʼátʼééh nisinígíí nááhídéesoh; dóó bił háíjééʼ bichʼįʼ éʼéshłééh, Laman bidineʼé; dóó díí éí bił béédahózin doo nisin dį́įʼdi neeznádiin dóó baʼaan naadiin éí biláahgo nááhai ńléí Christ doogááł haʼníigo haʼoodzíʼę́ędą́ą́ʼ dóó wóshdę́ę́ʼ."
                },
                {
                    "number": 2,
                    "text": "Dóó díí haneʼígíí éí ahéshjéeʼgo áshłééh, áłtsʼíísígo saad bee nichʼįʼ hanáánáásdzííʼ dóó baa nanihisískango."
                },
                {
                    "number": 3,
                    "text": "Jó, díí baa nánihooshkąąh díí deínóhłtaʼgo, Diyin God díí nihichʼįʼ kóyiilaago deínóhłtaʼdą́ą́ʼ, éí díí béédaohłniih dooleeł, ńléí Adam ábiʼdiilyaa yę́ędą́ą́ʼ dóó wóshdę́ę́ʼ díí haneʼ ńdadooʼą́ąjįʼ éí Bóhólníihii tsʼídá bílaʼashdlaʼii baʼáłchíní ayóó áyóʼnínígíí, dóó tsʼídá yéigo nihijéí biyiʼjįʼ díí baa ntsídaahkees doo."
                },
                {
                    "number": 4,
                    "text": "Dóó díí shóisoołtʼeʼgo, shí ánihidishníigo éí Diyin God, Hoolʼáágóó aTaaʼ nilíinii, Christ bízhiʼ binahjįʼ, jó díí tʼáá aaníí átʼéhígíí baa naʼídídóołkił; dóó nihijéí bee tʼáá aaníí ádóhníigo, índa Christ yinohdlą́ągo, Iiʼsizį́ Diyinii binahjįʼ tʼáá aaníinii nihił ííshją́ą́ íidoolííł."
                },
                {
                    "number": 5,
                    "text": "Dóó Iiʼsizį́ Diyinii bibee adziil binahjįʼ tʼáá ałtsoní tʼáá aaníinii nihił bééhodoozįįł."
                },
                {
                    "number": 6,
                    "text": "Dóó tʼáá ałtsoní yáʼátʼéehii éí tʼáá ákótʼé dóó tʼáá aaníí; ákohgo, tʼáá ałtsoní yáʼátʼéhígíí éí doo Christ nahjįʼ kwííłʼį́į da, ndi tʼóó tʼáá aaníí hólǫ́ǫgo ííshjání áyósin."
                },
                {
                    "number": 7,
                    "text": "Dóó Iiʼsizį́ Diyinii binahjįʼ, éí hólónígíí nihił bééhodoozįįł; ákohgo baa nánihooshkąąh Diyin God bibee adziilii tʼáadoo bikʼijįʼ nohłíní; háálá adziilii, éí bílaʼashdlaʼii baʼáłchíní beʼoodląʼígíí yinahjįʼ naalnish, díí jį́ dóó yiską́ą́dóó, dóó tʼáá ákótʼéego ahoolʼá."
                },
                {
                    "number": 8,
                    "text": "Dóó nááná, díí baa nánihooshkąąh, shikʼisóó nohłíinii, tʼáadoo Diyin God bibee aʼiilyéii nahjįʼ kódaʼohłʼíní; háálá éí tʼóó ahayóí, dóó éí tʼáá Diyin God bitsʼą́ą́dę́ę́ʼ hólǫ́. Dóó díkwííshį́į́ ałʼąą átʼéego éí haa dahalyé; ndi tʼáá Diyin God éí díí tʼáá ałtso yee yikʼijídlí; dóó díí éí Diyin God biiʼSizíinii haa dahalyéhígíí hoł ííshją́ą́ ádeileʼ, háká adoolwoł biniiyé."
                },
                {
                    "number": 9,
                    "text": "Jó áko, łaʼ éí Diyin God biiʼSizíinii, bitsʼą́ą́dóó saad bee hódzáanii yee naʼnitin dooleeł;"
                },
                {
                    "number": 10,
                    "text": "Dóó náánáłaʼ, éí saad bee bééhózinii neinitin dooleeł tʼáá éí Iiʼsizíinii bitsʼą́ą́dóó;"
                },
                {
                    "number": 11,
                    "text": "Dóó náánáłaʼ, éí oodląʼ tʼáá íiyisíí ląʼígo bee hólǫ́; dóó náánáłaʼ, éí haałtʼé ánáʼoolnííł aa dahalyéii tʼáá éí Iiʼsizíinii bitsʼą́ą́dóó;"
                },
                {
                    "number": 12,
                    "text": "Dóó nááná, łaʼígíí éí bichʼįʼ, ayóó álílee ayóó ádaatʼéhígíí ííłʼį́į dooleeł;"
                },
                {
                    "number": 13,
                    "text": "Dóó nááná, łaʼígíí éí bichʼįʼ, tʼáá ałtsoní náásgóó ádahodooníłígíí yaa halneʼii nilį́į dooleeł;"
                },
                {
                    "number": 14,
                    "text": "Dóó nááná, łaʼígíí éí bichʼįʼ, diyin yá naalʼaʼii dóó iiʼsizį́ áká ańdaajahii yooʼį́į dooleeł;"
                },
                {
                    "number": 15,
                    "text": "Dóó nááná, łaʼígíí éí bichʼįʼ, saad ałʼąą ádaatʼéego yee yáłtiʼ dooleeł biniiyé;"
                },
                {
                    "number": 16,
                    "text": "Dóó nááná, łaʼígíí éí bichʼįʼ, saad ałʼąą ádaatʼéii dóó ałʼąą dahólóonii yá ataʼ halneʼ dooleeł;"
                },
                {
                    "number": 17,
                    "text": "Dóó díí aa halyéii éí tʼáá ałtso Christ biiʼSizíinii binahjįʼ bee hakʼidahojídlí; dóó íinízinígíí bikʼehgo, éí diné tʼáá ałtso baa dahalyé."
                },
                {
                    "number": 18,
                    "text": "Dóó baa nánihooshkąąh, shikʼisóó ayóí ánihííníshʼníinii, béédaohłniih tsʼídá tʼáá ałtso yáʼádaatʼéehii Christ tʼéiyá bitsʼą́ą́dę́ę́ʼ."
                },
                {
                    "number": 19,
                    "text": "Dóó baa nánihooshkąąh, shikʼisóó ayóí ánihííníshʼníinii, díí béédaohłniih dooleeł Christ éí adą́ą́dą́ą́ʼ, dóó dííshjį́, dóó hoolʼáágóó, doo łahgo ánááʼníił da, dóó díí tʼáá ałtso bibee akʼihojídlí baa nahosisneʼígíí, éí dadiyin, dóó doo ndahidootʼih da, éí díí nahasdzáán siʼą́ bijį́įjįʼ ndi, doo nááhididoolyéeł da, tʼáá hazhóʼó bílaʼashdlaʼii baʼáłchíní doo daʼoosdląądgóó tʼéiyá."
                },
                {
                    "number": 20,
                    "text": "Ákohgo, oodląʼ éí hólǫ́ǫ doo; dóó oodląʼ hólǫ́ǫgo chohooʼį́į́dóʼ hólǫ́ǫ doo; dóó chohooʼį́ hólǫ́ǫgo éí diyingo ayóó óʼóʼníinii ałdóʼ hólǫ́ǫ doo."
                },
                {
                    "number": 21,
                    "text": "Dóó tʼáá hazhóʼó diyingo ayóó óʼóʼníinii nihee hólǫ́ǫgo tʼéiyá Diyin God bił hazʼą́ądi yisdáńdoohdááł; dóó ałdóʼ oodląʼ nihee ádingo éí doo yisdáńdoohdáał da, nááná doo nihił chohooʼį́įgo ałdóʼ ndagaʼ."
                },
                {
                    "number": 22,
                    "text": "Dóó doo nihił chohooʼį́į́góó éí nihił chohooʼį́ ádin; dóó chohooʼį́ ádinígíí éí bąąhági átʼéii bitsʼą́ą́dę́ę́ʼ nihwiileeh."
                },
                {
                    "number": 23,
                    "text": "Dóó Christ éí tʼáá aaníí kóníigo nihizhéʼé yichʼįʼ haadzííʼ: Niheʼoodląʼ hólǫ́ǫgo éí tʼáá ałtsoní yáʼátʼéehii nihá nisinígíí ádoohłííł."
                },
                {
                    "number": 24,
                    "text": "Dóó kʼad éí tʼáá ałtso nihookááʼ dineʼé bichʼįʼ haasdziih—háadida Diyin God bibee adziil dóó bibee aʼiilyéii nihitahgóó ásdįįdgo, éí éí doo daʼiinohdlą́ dasoolį́ʼígíí biniinaa dooleeł."
                },
                {
                    "number": 25,
                    "text": "Dóó yíi ákóhóótʼį́įdgo, háálá tsʼídá diné tʼááłáʼí ndi, doo yáʼátʼéehgo naaghá silį́įʼgo; éí tsʼídá bílaʼashdlaʼii baʼáłchíní doo bá yáʼátʼéeh da dooleeł. Háálá tsʼídá tʼááłáʼí ndi yáʼátʼéehgo naagháago, éí Diyin God bibee adziil dóó bibee aʼiilyéii yikʼehgo naalnish dooleeł."
                },
                {
                    "number": 26,
                    "text": "Dóó yíi háíshį́į́ díí nahjįʼ kodajiilaaígíí dazneeznáago doo há yáʼátʼéeh da dooleeł, háálá bąąhági átʼéii baa jookahgo dazneezná, dóó Diyin God bił hazʼą́ądi yisdánáhizhdookahgo éí doo bíighah da; dóó díí éí Christ ánínígíí bikʼehgo yáshtiʼ; dóó doo éí shiyoochʼíid da."
                },
                {
                    "number": 27,
                    "text": "Dóó nánihooshkąąhgo ánihidishní, díí béédaohłniih; háálá tsxį́įłgo bichʼįʼ hoolzhish díí doo shiyoochʼídígíí nihił béédahodoozįįłjįʼ, háálá Diyin God bibee ánihwiitʼaahdi dasitánígíí dashiidoołtsééł; dóó Bóhólníihii God ánihididooniił: Nihichʼįʼ haasdzíiʼ neʼ yaʼ, díí diné nááyíizo neʼ, daneeznánę́ę bitahdę́ę́ʼ diitsʼaʼ nahalingo, aooʼ, índa łeeyiʼdę́ę́ʼ yáłtiʼ nahalingo yaʼ?"
                },
                {
                    "number": 28,
                    "text": "Díí bee yáshtiʼ náasdi ádahodoonííł haʼnínę́ę biʼdoolnííł biniiyé. Jó áádóó, Diyin God hoolʼáágóó hólóonii éí bizééʼdę́ę́ʼ yee hadoodzih; dóó bizaad éí oochííłdę́ę́ʼ dóó oochíiłgo hiss diitsʼaʼ dooleeł."
                },
                {
                    "number": 29,
                    "text": "Dóó Diyin God nááházooígíí tʼáá aaníinii átʼéego, nihił ííshją́ą́ íidoolííł."
                },
                {
                    "number": 30,
                    "text": "Dóó nááná baa nánihooshkąąh Christ baa hohkááh, dóó aʼiilyé yáʼádaatʼéehii tʼáá ałtso daoohłtsóód, dóó doo yáʼátʼéehii aʼiilyéhígíí bídadohłchid lágo, dóó bąąhági ádaatʼéhígíí ałdóʼ dooda."
                },
                {
                    "number": 31,
                    "text": "Dóó chʼéénídzííd, dóó łeeshtahdóó ńdiiʼnééh, O Jerusalem; aooʼ, dóó niʼééʼ nizhónígíí biih nínááh, O Zion bichʼéʼé nilíinii; dóó hoolʼáágóó níbaal bistake ádaatʼéhígíí daniłdzilgo ádanileʼ dóó hótsaago áhólééh hoolʼáágóó, áko doo nihił náádahalą́ą da dooleeł, áko Hoolʼáágóó aTaaʼ nilíinii nił ahadaʼdeetʼánę́ę, O Israel bighandóó danohłíinii, éí biʼdoolnííł."
                },
                {
                    "number": 32,
                    "text": "Aooʼ, wóshdę́ę́ʼ Christ baa hohkááh, dóó binahjįʼ hadanołtʼéego adanihiʼdilneʼ, dóó bąąhági átʼéii átsʼádahidohtʼaah; dóó tʼáá aaníí bąąhági átʼéii atsʼádahisidohtʼą́ągo, dóó niheʼadziilii, dóó nihintsékees, dóó tʼáá átʼé bee, nihiDiyin God ayóí íínóhʼníigo, áko éí bidiyingo joobaʼ nihikʼéstiʼ, áko bidiyingo joobaʼ binahjįʼ Christ biiʼ hadanołtʼéego ánihidiʼdoolnííł; dóó Diyin God bidiyingo joobaʼ bee Christ biiʼ hadanołtʼéego ánihiʼdiilyaago, éí tsʼídá Diyin God bibee adziilii doo yidoohdląąłígíí doo nihá bíighah da."
                },
                {
                    "number": 33,
                    "text": "Dóó nááná, Christ binahjįʼ dóó Diyin God bidiyingo joobaʼ bee Christ biiʼ hadanołtʼé ánánihiʼdiilyaago, dóó beʼadziilii doo nahjįʼ kódaahłéehgo, áko índa Diyin God bidiyingo joobaʼ bee Christ biiʼ doo nihąąh chingóó ánihidiʼdoolnííł, Christ bidił deeznaʼą́ą biníkááʼ góneʼ, díí éí aTaaʼ ahaʼdeetʼánę́ę biiʼ nihibąąhági átʼéii bee nihá ńdadidootʼááł, áko doo nihąąh chingóó, dinohyin dooleeł."
                },
                {
                    "number": 34,
                    "text": "Dóó kʼad tʼáá ánółtso, hágoóneeʼ, nihidishní. Hodíinaʼgo Diyin God bihózhǫ́ǫdi háádeeshyįh, shiiʼsizíinii dóó shitsʼíís ahíináátʼáazhjįʼ, dóó níłchʼi biyiʼ ayóó áníshtʼéego shił chʼéédohtʼash, ayóó átʼéii Jehovah bibee ánihwiitʼaah dasitáanii hózhǫ́ǫdi bidááhdóó náánihiideestsééł, éí dahinánígíí dóó daneesnánígíí tʼáá áła Hooláágóó Ánihwiiʼaahii nilį́. Amen."
                }
            ]
        }
    }
}