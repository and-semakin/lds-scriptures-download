{
    "title": "Mataʻitofe Mahuʻingá",
    "uri": "/study/scriptures/pgp",
    "structure": [
        {
            "type": "content",
            "title": "peesi talamuʻaki",
            "uri": "/study/scriptures/pgp/title-page"
        },
        {
            "type": "content",
            "title": "Talateú",
            "uri": "/study/scriptures/pgp/introduction"
        },
        {
            "type": "section",
            "title": "Mōsese",
            "entries": [
                {
                    "type": "content",
                    "title": "Mōsese 1",
                    "uri": "/study/scriptures/pgp/moses/1"
                },
                {
                    "type": "content",
                    "title": "Mōsese 2",
                    "uri": "/study/scriptures/pgp/moses/2"
                },
                {
                    "type": "content",
                    "title": "Mōsese 3",
                    "uri": "/study/scriptures/pgp/moses/3"
                },
                {
                    "type": "content",
                    "title": "Mōsese 4",
                    "uri": "/study/scriptures/pgp/moses/4"
                },
                {
                    "type": "content",
                    "title": "Mōsese 5",
                    "uri": "/study/scriptures/pgp/moses/5"
                },
                {
                    "type": "content",
                    "title": "Mōsese 6",
                    "uri": "/study/scriptures/pgp/moses/6"
                },
                {
                    "type": "content",
                    "title": "Mōsese 7",
                    "uri": "/study/scriptures/pgp/moses/7"
                },
                {
                    "type": "content",
                    "title": "Mōsese 8",
                    "uri": "/study/scriptures/pgp/moses/8"
                }
            ]
        },
        {
            "type": "section",
            "title": "ʻĒpalahame",
            "entries": [
                {
                    "type": "content",
                    "title": "ʻĒpalahame 1",
                    "uri": "/study/scriptures/pgp/abr/1"
                },
                {
                    "type": "content",
                    "title": "ʻĒpalahame 2",
                    "uri": "/study/scriptures/pgp/abr/2"
                },
                {
                    "type": "content",
                    "title": "ʻĒpalahame 3",
                    "uri": "/study/scriptures/pgp/abr/3"
                },
                {
                    "type": "content",
                    "title": "ʻĒpalahame 4",
                    "uri": "/study/scriptures/pgp/abr/4"
                },
                {
                    "type": "content",
                    "title": "ʻĒpalahame 5",
                    "uri": "/study/scriptures/pgp/abr/5"
                },
                {
                    "type": "content",
                    "title": "Facsimile&nbsp;1",
                    "uri": "/study/scriptures/pgp/abr/fac-1"
                },
                {
                    "type": "content",
                    "title": "Facsimile&nbsp;2",
                    "uri": "/study/scriptures/pgp/abr/fac-2"
                },
                {
                    "type": "content",
                    "title": "Facsimile&nbsp;3",
                    "uri": "/study/scriptures/pgp/abr/fac-3"
                }
            ]
        },
        {
            "type": "content",
            "title": "Siosefa Sāmita—Mātiu",
            "uri": "/study/scriptures/pgp/js-m/1"
        },
        {
            "type": "content",
            "title": "Siosefa Sāmita—Hisitōlia",
            "uri": "/study/scriptures/pgp/js-h/1"
        },
        {
            "type": "content",
            "title": "Tefito ʻo e Tui",
            "uri": "/study/scriptures/pgp/a-of-f/1"
        }
    ],
    "contents": {
        "/study/scriptures/pgp/title-page": {
            "uri": "/study/scriptures/pgp/title-page",
            "title": "peesi talamuʻaki",
            "data_type": "chapter",
            "book_title": "Ko e Mataʻitofe Mahuʻingá",
            "subtitle": [
                "Ko ha Ngaahi Meʻa Kuo Filifili mei he Ngaahi Fakahā, mo e Ngaahi Meʻa Naʻe Liliu, mo e Ngaahi Meʻa Naʻe Fakamatalaʻi ʻe Siosefa Sāmita Ko e ʻUluaki Palōfita, Tangata Kikite, mo e Tangata Maʻu Fakahā ki he Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní"
            ],
            "text": [
                "Pulusi ʻe he Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní",
                "Sōleki Siti, ʻIutā, USA",
                "© 2006 by Intellectual Reserve, Inc.",
                "Maʻu ʻa e ngaahi mafai fakalao kotoa pē",
                "Paaki ʻi he ʻIunaiteti Siteiti ʻo ʻAmeliká 6/2011",
                "19932006",
                "Translation of the Book of Mormon, Doctrine and Covenants, and Pearl of Great Price",
                "Tongan"
            ]
        },
        "/study/scriptures/pgp/introduction": {
            "uri": "/study/scriptures/pgp/introduction",
            "title": "Talateú",
            "data_type": "chapter",
            "book_title": "Talateú",
            "text": [
                "Ko e Mataʻitofe Mahuʻingá ko hano filifili ia ʻo ha ngaahi fakamatala mahuʻinga ʻoku kau ki he ngaahi konga mahuʻinga ʻo e tui mo e tokāteline ʻo e Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní. Naʻe ʻomi ʻa e ngaahi meʻa ko ʻení ʻe he Palōfita ko Siosefa Sāmitá pea naʻe pulusi ia ʻi he ngaahi nusipepa ʻa e Siasí ʻi he taimi ko iá.",
                "Ko e ʻuluaki fakatahatahaʻi ʻo e ngaahi fakamatala ko iá naʻe ui ʻaki ʻa e hingoa ko e Mataʻitofe Mahuʻingá ʻi he 1851 ʻa ia naʻe fai ia ʻe ʻEletā Felengilini D. Lisiate, ko ha mēmipa ʻo e Fakataha Alēlea ʻo e Toko Hongofulu Mā Uá mo e palesiteni ʻo e Misiona Pilitāniá. Ko hono taumuʻá ke fakafaingamālieʻi hono maʻu ʻo ha niʻihi ʻo e ngaahi fakamatala mahuʻinga naʻe ʻikai lahi hono pulusi ʻo tufakí ʻi he taimi ʻo Siosefa Sāmitá. Ka ʻi he tupulaki ʻa e tokolahi ʻo e Siasí ʻi ʻIulope mo ʻAmeliká, naʻe ʻi ai hano fie maʻu ke fakafaingamālieʻi ʻa e ngaahi meʻá ni ke maʻu ʻe he kakaí. Naʻe fakaʻaongaʻi lahi ʻe he Siasí ʻa e Mataʻitofe Mahuʻingá pea toki hoko ia ki mui ko ha taha ʻo e ngaahi tohi tapu ʻa e Siasí ʻi ha tuʻutuʻuni naʻe fai ʻe he Kau Palesiteni ʻUluakí ʻi he konifelenisi lahi naʻe fai ʻi Sōleki Siti ʻi he ʻaho 10 ʻOkatopa 1880.",
                "ʻOku lahi ha ngaahi liliu kuo fai ki he ngaahi meʻa ʻi he tohí ʻo fakatatau ki he ngaahi fie maʻu ʻa e Siasí. Naʻe ʻi ai ha ngaahi konga ʻo e Tohi ʻa Mōsesé naʻe ʻikai kau ia ʻi hono ʻuluaki pulusí naʻe tānaki mai ia ʻi he 1878. Naʻe ʻi ai ha ngaahi konga ʻe niʻihi ʻo e Mataʻitohi Mahuʻingá naʻe toe pulusi ia ʻi he Tokāteline mo e Ngaahi Fuakavá naʻe toʻo ia ʻi he 1902. Naʻe vahevahe ia ki he ngaahi vahe mo e ngaahi veesi, fakataha mo e ngaahi fakamoʻoni mo e ngaahi fakamatala iiki ʻi lalo ʻi he pēsí ʻi he 1902. Naʻe ʻuluaki pulusi ia ʻi he ʻotu ʻe ua ʻi he peesi taki taha fakataha mo e fakahinohino ki he ngaahi meʻa ʻi he tohí ʻi he 1921. Naʻe ʻikai toe fai ha ngaahi liliu kehe ʻo aʻu ai ki ʻEpeleli ʻo e 1976, ʻa ia naʻe tānaki mai ai ki ai ha fakahā ʻe ua. Naʻe toʻo ʻi he 1979 ʻa e ongo fakahā ko iá mei he Mataʻitofe Mahuʻingá ʻo fakakau ia ki he Tokāteline mo e Ngaahi Fuakavá, ʻo na hoko ai he taimí ni ko e vahe 137 mo e 138. Kuo fai ha ngaahi liliu ki hono pulusi lolotongá ke ngaohi ia ke fepoupouʻaki mo e ngaahi tohi fakamoʻoni fakamatala ʻi muʻá.",
                "ʻOku hā atu ʻi laló ni ha fakamatala nounou ki he ngaahi meʻa ʻoku kau ki he tohí ʻi he lolotonga ní:",
                "Ko e ngaahi meʻa naʻe filifili mei he Tohi ʻa Mōsesé. Ko e ngaahi fakamatala naʻe toʻo mei he tohi Sēnesí ʻi hono liliu ʻe Siosefa Sāmita ʻa e Tohi Tapú, ʻa ia naʻá ne kamata ʻi Sune 1830 (History of the Church, 1:98–101, 131–139).",
                "Ko e Tohi ʻa ʻĒpalahamé. Ko ha liliu mei ha ngaahi pepa kiliʻi kaho faka-ʻIsipite ʻa ia naʻe tō ki he nima ʻo Siosefa Sāmitá ʻi he 1835, pea ʻoku ʻi ai ʻa e ngaahi meʻa naʻe tohi ʻe he pēteliake ko ʻĒpalahamé. Naʻe pulusi fakakongokonga ʻa e liliú ʻi he Times and Seasons ʻo kamata ʻi he ʻaho 1 Māʻasi 1842, ʻi Nāvū, ʻi ʻIlinoisi (History of the Church, 4:519–534).",
                "Siosefa Sāmita—Mātiu. Ko e ngaahi fakamatala naʻe toʻo mei he fakamoʻoni ʻa Mātiú ʻi he liliu ʻe Siosefa Sāmita ʻa e Tohi Tapú (vakai ki he, Tokāteline mo e Ngaahi Fuakavá 45:60–61 ke maʻu mei ai ʻa e fekau fakalangi ke kamata hono liliu ʻo e Fuakava Foʻoú).",
                "Siosefa Sāmita—Hisitōlia. Ko e ngaahi fakamatala naʻe toʻo mei he fakamoʻoni mo e hisitōlia naʻe hiki ʻe Siosefa Sāmita ʻi he 1838 pea naʻe pulusi fakakongokonga ʻi he Times and Seasons ʻi Nāvū, ʻi ʻIlinoisi, ʻo kamata ʻi he ʻaho 15 Māʻasi 1842 (History of the Church, 1:1–44).",
                "Ko e Ngaahi Tefito ʻo e Tui ʻo e Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní. Ko ha fakamatala naʻe fai ʻe Siosefa Sāmita ʻa ia naʻe pulusi ʻi he Times and Seasons ʻi he ʻaho 1 Māʻasi 1842, fakataha mo ha hisitōlia nounou ʻo e Siasí ʻa ia naʻe ʻiloa ko e Tohi kia Ueniuefí (History of the Church, 4:535–541)."
            ]
        },
        "/study/scriptures/pgp/moses/1": {
            "uri": "/study/scriptures/pgp/moses/1",
            "title": "Mōsese 1",
            "data_type": "chapter",
            "chapter_name": "Vahe 1",
            "chapter_summary": [
                "ʻOku fakahā ʻe he ʻOtuá ia kia Mōsese—ʻOku liliu ʻa Mōsese—ʻOku haʻu ʻa Sētane kiate ia—ʻOku mamata ʻa Mōsese ki he ngaahi māmani lahi ʻoku nofoʻi—Naʻe fakatupu ʻe he ʻAló ʻa e ngaahi māmani taʻefaʻalaua—Ko e ngāue mo e nāunau ʻo e ʻOtuá ke fakahoko ʻa e moʻui taʻemate mo e moʻui taʻengata ʻa e tangatá."
            ],
            "book_title": "Ko e Ngaahi Meʻa naʻe Filifili mei he Tohi ʻa Mōsesé",
            "subtitle": [
                "(Sune 1830)"
            ],
            "verses": [
                {
                    "number": 1,
                    "text": "Ko e ngaahi folofola ʻa e ʻOtuá, ʻa ia naʻá ne folofola ʻaki kia Mōsese ʻi ha taimi ʻa ia naʻe ʻohake ai ʻa Mōsese ki ha moʻunga māʻolunga ʻaupito,"
                },
                {
                    "number": 2,
                    "text": "Pea naʻá ne mamata ki he ʻOtuá ko e mata ki he mata, peá ne fakatau folofola kiate ia, pea naʻe ʻia Mōsese ʻa e nāunau ʻo e ʻOtuá; ko ia naʻe lava ai ʻe Mōsese ke matuʻuaki ʻa hono lotolotongá."
                },
                {
                    "number": 3,
                    "text": "Pea naʻe folofola ʻa e ʻOtuá kia Mōsese, ʻo pehē: Vakai, ko e ʻEiki ko e ʻOtua Māfimafí au, pea ko Lauikuonga hoku hingoá, he ʻoku ʻikai ha kamataʻanga ʻo hoku ngaahi ʻahó pe ha ngataʻanga ʻo hoku ngaahi taʻú; pea ʻikai koā ʻoku taʻengata ʻeni?"
                },
                {
                    "number": 4,
                    "text": "Pea vakai, ko hoku foha koe; ko ia mamata, pea te u fakahā kiate koe ʻa e ngāue ʻa hoku nimá; kae ʻikai ko hono kotoa, he ʻoku ʻikai hano ngataʻanga ʻo ʻeku ngaahi ngāué, kae ʻumaʻā foki ʻeku ngaahi leá, he ʻoku ʻikai ai pē ke nau ngata."
                },
                {
                    "number": 5,
                    "text": "Ko ia, ʻoku ʻikai ha tangata ʻe lava ʻo mamata ki heʻeku ngaahi ngāué kotoa, tuku kehe ʻo ka ne ka mamata ki hoku nāunaú kotoa; pea ʻoku ʻikai ha tangata ʻe lava ʻo mamata ki hoku nāunaú kotoa, pea ka hili ia ʻe kei nofo ʻi he kakanó ʻi he māmaní."
                },
                {
                    "number": 6,
                    "text": "Pea ʻoku ʻi ai haʻaku ngāue ke ke fai, ʻe Mōsese, ko hoku foha; pea ʻokú ke ʻi he tatau ʻo hoku ʻAlo pē Taha naʻe Fakatupú; pea ko hoku ʻAlo pē Taha naʻe Fakatupú ʻa e Fakamoʻuí pea ʻe hoko ko e Fakamoʻuí, he ʻokú ne fonu ʻi he ʻaloʻofa mo e moʻoni; ka ʻoku ʻikai ha ʻOtua mo au, pea ʻoku ʻi hoku ʻaó ʻa e ngaahi meʻa kotoa pē, he ʻoku ou ʻiloʻi ʻa kinautolu kotoa."
                },
                {
                    "number": 7,
                    "text": "Pea ko ʻeni, vakai, ko e meʻa ʻeni ʻe taha ʻoku ou fakahā kiate koe, ʻe Mōsese, ko hoku foha, he ʻokú ke ʻi he māmaní, pea ko ʻeni ʻoku ou fakahā ia kiate koe."
                },
                {
                    "number": 8,
                    "text": "Pea naʻe hoko ʻo pehē naʻe sio atu ʻa Mōsese, ʻo ne vakai ki he māmani ʻa ia naʻe fakatupu ai iá; pea naʻe vakai ʻa Mōsese ki he māmaní pea mo hono ngaahi ngataʻanga ʻo iá, pea mo e fānau kotoa pē ʻa e tangatá ʻa ia ʻoku nau ʻi ai, pea naʻe fakatupú; ʻa ia ko e meʻa naʻá ne fakatumutumu mo ofo lahi ʻaupito ai."
                },
                {
                    "number": 9,
                    "text": "Pea naʻe mahuʻi atu ʻa e lotolotonga ʻo e ʻOtuá meia Mōsese, pea naʻe ʻikai ʻia Mōsese ʻa hono nāunaú; pea naʻe tuku pē ʻa Mōsese ke ne toko taha pē. Pea ʻi he tuku ia ke ne toko taha peé, naʻá ne tō ki he kelekelé."
                },
                {
                    "number": 10,
                    "text": "Pea naʻe hoko ʻo pehē naʻe ʻosi ha ngaahi houa lahi pea toki lava ʻe Mōsese ʻo toe maʻu ʻa hono mālohi fakanatulá ʻo hangē ko ha tangata; peá ne pehē ʻi hono lotó: Ko ʻeni, koeʻuhi ko e meʻá ni ʻoku ou ʻilo ai ko e meʻa noa pē ʻa e tangatá, ʻa ia ko e meʻa naʻe teʻeki ai te u fakakaukau ki ai."
                },
                {
                    "number": 11,
                    "text": "Ka ko ʻeni kuo mamata ʻa hoku mata ʻoʻokú ki he ʻOtuá, kae ʻikai ko hoku mata fakanatulá, ka ko hoku mata fakalaumālié, he naʻe ʻikai mei lava ʻa hoku mata fakanatulá ʻo mamata; he naʻá ku mei mae ʻo mate ʻi hono ʻaó; ka naʻe ʻiate au ʻa hono nāunaú; pea naʻá ku mamata ki hono fofongá, he naʻá ku liliu ʻi hono ʻaó."
                },
                {
                    "number": 12,
                    "text": "Pea naʻe hoko ʻo pehē ʻi he lea ʻaki ʻe Mōsese ʻa e ngaahi lea ko ʻení, vakai, naʻe haʻu ʻa Sētane ʻo ʻahiʻahiʻi ia, ʻo pehē ange: ʻE Mōsese, ko e foha ʻo e tangata, ke ke hū kiate au."
                },
                {
                    "number": 13,
                    "text": "Pea naʻe hoko ʻo pehē naʻe vakai atu ʻa Mōsese kia Sētane peá ne pehē ange: Ko hai koe? He vakai, ko e foha au ʻo e ʻOtuá, ʻi he tatau ʻo hono ʻAlo pē Taha naʻe Fakatupú; pea ko e fē ʻa ho nāunaú, ke u hū ai kiate koe?"
                },
                {
                    "number": 14,
                    "text": "He vakai, naʻe ʻikai te u mei lava ʻo mamata ki he ʻOtuá, tuku kehe ʻo ka ne ka hoko mai kiate au ʻa hono nāunaú, pea naʻá ku liliu ʻi hono ʻaó. Ka ʻoku ou lava ʻo mamata kiate koe ʻi he tangata fakakakanó. ʻOku ʻikai koā ko ia, ko e moʻoní ia?"
                },
                {
                    "number": 15,
                    "text": "Ke monūʻia ʻa e huafa ʻo hoku ʻOtuá, he kuo ʻikai ke mahuʻi ʻaupito meiate au ʻa hono Laumālié, kae kehe ʻoku ʻi fē ʻa ho nāunaú, he ko e fakapoʻuli ia kiate au? Pea ʻoku ou lava ke fakamaau ʻi ho vahaʻa mo e ʻOtuá; he naʻe folofola mai ʻa e ʻOtuá kiate au: Hū ki he ʻOtuá, he ko ia pē te ke tauhi kiate ia."
                },
                {
                    "number": 16,
                    "text": "Ke ke ʻalu mei heni, ʻe Sētane; ʻoua ʻe kākaaʻi au; he naʻe folofola mai ʻa e ʻOtuá kiate au ʻo pehē: ʻOkú ke ʻi he tatau ʻo hoku ʻAlo pē Taha naʻe Fakatupú."
                },
                {
                    "number": 17,
                    "text": "Pea naʻá ne fai mai foki mo ha ngaahi fekau kiate au ʻi heʻene ui kiate au mei he fuʻu ʻakau velá, ʻo pehē: Ui ki he ʻOtuá ʻi he huafa ʻo hoku ʻAlo pē Taha naʻe Fakatupú, pea hū kiate au."
                },
                {
                    "number": 18,
                    "text": "Pea naʻe toe pehē ʻe Mōsese: ʻE ʻikai te u tuku ʻeku ui ki he ʻOtuá, ʻoku ʻi ai mo ʻeku ngaahi meʻa kehe ke fehuʻi kiate ia: he kuo ʻiate au ʻa hono nāunaú, ko ia ʻoku ou lava ke fakamaau ʻi hono vahaʻa mo koe. ʻAlu mei heni, ʻe Sētane."
                },
                {
                    "number": 19,
                    "text": "Pea ko ʻeni, ʻi he hili hono lea ʻaki ʻe Mōsese ʻa e ngaahi lea ko ʻení, naʻe kaila ʻa Sētane ʻi ha leʻo-lahi, mo kalanga takai holo ʻi he funga ʻo e māmaní, mo fekau, ʻo pehē: Ko au ʻa e ʻAlo pē Taha naʻe Fakatupú, hū kiate au."
                },
                {
                    "number": 20,
                    "text": "Pea naʻe hoko ʻo pehē, naʻe kamata ʻa Mōsese ke ilifia ʻo fuʻu lahi ʻaupito; pea ʻi heʻene kamata ke ilifiá, naʻá ne mamata ki he fakamamahi ʻo helí. Ka neongo iá, ʻi heʻene ui ki he ʻOtuá, naʻá ne maʻu ʻa e mālohi, peá ne fekau, ʻo pehē: ʻAlu meiate au ʻe Sētane, he ko e ʻOtua pē taha ko ʻení te u hū ki aí, ʻa ia ko e ʻOtua ʻo e nāunaú."
                },
                {
                    "number": 21,
                    "text": "Pea ko ʻeni naʻe kamata ke tetetete ʻa Sētane, pea naʻe ngalulululu ʻa e māmaní; pea naʻe maʻu ʻe Mōsese ʻa e mālohi, peá ne ui ki he ʻOtuá, ʻo pehē: ʻI he huafa ʻo e ʻAlo pē Taha naʻe Fakatupú, ʻalu mei heni, ʻe Sētane."
                },
                {
                    "number": 22,
                    "text": "Pea naʻe hoko ʻo pehē naʻe kaila ʻa Sētane ʻi he leʻo-lahi, ʻi he tangi, mo e tangilāulau, mo e fengaiʻitaki ʻo e nifo, pea naʻá ne ʻalu mei ai, ʻio mei he ʻao ʻo Mōsesé, pea naʻe ʻikai te ne mamata kiate ia."
                },
                {
                    "number": 23,
                    "text": "Pea ko ʻeni naʻe fakamoʻoni ʻa Mōsese ʻo kau ki he meʻá ni; ka ko e meʻa ʻi he fai angahalá ʻoku ʻikai maʻu ia ʻi he lotolotonga ʻo e fānau ʻa e tangatá."
                },
                {
                    "number": 24,
                    "text": "Pea naʻe hoko ʻo pehē ʻi he hili ʻa e ʻalu ʻa Sētane mei he ʻao ʻo Mōsesé, naʻe hanga hake ʻa e fofonga ʻo Mōsesé ki he langí, kuo fonu ia ʻi he Laumālie Māʻoniʻoní, ʻa ia ʻoku fakamoʻoni ki he Tamaí pea mo e ʻAló;"
                },
                {
                    "number": 25,
                    "text": "Pea ʻi heʻene ui ki he huafa ʻo e ʻOtuá, naʻá ne toe mamata ki hono nāunaú, he naʻe nofo ia ʻiate ia; pea naʻá ne fanongo ki ha leʻo, ʻoku pehē: ʻOkú ke monūʻia, ʻe Mōsese, he ko au, ko e Māfimafí, kuó u fili koe, pea ʻe ngaohi koe ke ke mālohi ange ʻi he ngaahi vai lahi; he ʻe talangofua ia ki hoʻo fekaú ʻo hangē ko e ʻOtuá koe."
                },
                {
                    "number": 26,
                    "text": "Pea vakai, ʻoku ou ʻiate koe, ʻio ʻo aʻu ki he ngataʻanga ʻo ho ngaahi ʻahó; he te ke fakahaofi ʻa hoku kakaí mei he nofo pōpulá, ʻio ʻa ʻIsileli ko hoku kakai filí."
                },
                {
                    "number": 27,
                    "text": "Pea naʻe hoko ʻo pehē, ʻi he lolotonga ʻa e kei lea ʻa e leʻó, naʻe hanga atu ʻa e fofonga ʻo Mōsesé ʻo ne vakai ki he māmaní, ʻio, naʻa mo ia hono kotoa; pea naʻe ʻikai ha momoʻi meʻa ʻo ia naʻá ne taʻe-mamata ki ai, ʻo ne ʻiloʻi ia ʻi he Laumālie ʻo e ʻOtuá."
                },
                {
                    "number": 28,
                    "text": "Pea naʻá ne mamata foki ki hono kakai ʻo iá, pea naʻe ʻikai ke ʻi ai ha foʻi toko taha te ne taʻe-mamata ki ai; pea naʻá ne ʻiloʻi ʻa kinautolu ʻi he Laumālie ʻo e ʻOtuá; pea naʻe tokolahi ʻaupito ʻa kinautolu, ʻio ʻo taʻefaʻalaua ʻo hangē ko e ʻoneʻone ʻi he matātahí."
                },
                {
                    "number": 29,
                    "text": "Pea naʻá ne mamata ki he ngaahi fonua lahi; pea naʻe ui ʻa e fonua taki taha ko e māmani, pea naʻe ʻi ai ha kakai ʻi hono funga ʻo iá."
                },
                {
                    "number": 30,
                    "text": "Pea naʻe hoko ʻo pehē, naʻe ui ʻa Mōsese ki he ʻOtuá, ʻo pehē: Fakahā mai kiate au, ʻoku ou kole ki he ʻafio ná, ko e hā ʻa e ʻuhinga ʻoku pehē ai ʻa e ngaahi meʻa ko ʻení, pea naʻá ke ngaohi ʻaki ia ʻa e hā?"
                },
                {
                    "number": 31,
                    "text": "Pea vakai, naʻe ʻia Mōsese ʻa e nāunau ʻo e ʻEikí, pea ko ia naʻe tuʻu ʻa Mōsese ʻi he ʻao ʻo e ʻOtuá, ʻo ne fakatau folofola kiate ia ko e mata ki he mata. Pea naʻe folofola ʻa e ʻEikí ko e ʻOtuá kia Mōsese: Koeʻuhi ko e taumuʻa pē ʻaʻaku kuó u ngaohi ai ʻa e ngaahi meʻa ko ʻení. Ko e potó ʻeni pea ʻoku ʻiate au ia."
                },
                {
                    "number": 32,
                    "text": "Pea ʻi he folofola ʻo hoku mālohí, kuó u fakatupu ia, ʻa ia ko hoku ʻAlo pē Taha naʻe Fakatupú, ʻa ia ʻoku fonu ʻi he ʻaloʻofá mo e moʻoní."
                },
                {
                    "number": 33,
                    "text": "Pea kuó u fakatupu ʻa e ngaahi māmani taʻefaʻalaua; pea naʻá ku fakatupu ia foki koeʻuhi ko e taumuʻa pē ʻaʻaku; peá u fakatupu ia ʻi he ʻAló, ʻa ia ko hoku ʻAlo pē Taha naʻe Fakatupú."
                },
                {
                    "number": 34,
                    "text": "Pea ko e ʻuluaki tangata ʻi he kakai kotoa peé kuó u ui ko ʻĀtama, ʻa ia ko e tokolahi."
                },
                {
                    "number": 35,
                    "text": "Ka ko e fakamatala ki he māmaní pē, pea mo hono kakai ʻo iá, ʻoku ou fakahā kiate koé. He vakai, ʻoku ʻi ai ʻa e ngaahi māmani lahi kuo mole atu ʻi he folofola ʻo hoku mālohí. Pea ʻoku ʻi ai ʻa e ngaahi māmani lahi ʻoku kei tuʻú ni, pea ʻoku nau taʻefaʻalaua ki he faʻahinga ʻo e tangatá; ka ʻoku malaua ʻa e ngaahi meʻa kotoa pē kiate au, he ʻoku ʻaʻaku ʻa kinautolu peá u ʻiloʻi ʻa kinautolu."
                },
                {
                    "number": 36,
                    "text": "Pea naʻe hoko ʻo pehē, naʻe fakatau folofola ʻa Mōsese ki he ʻEikí, ʻo pehē: Ke ke ʻaloʻofa ki hoʻo tamaioʻeikí, ʻe ʻOtua, pea fakahā kiate au ʻo kau ki he māmani ko ʻení, pea mo hono kakai ʻo iá, kae ʻumaʻā ʻa e ngaahi langí, pea ʻe fiemālie ʻa hoʻo tamaioʻeikí."
                },
                {
                    "number": 37,
                    "text": "Pea naʻe folofola ʻa e ʻEiki ko e ʻOtuá kia Mōsese, ʻo pehē: Ko e ngaahi langí, ʻoku lahi, pea ʻoku ʻikai lava ke faʻa lau ia ʻe he tangatá; ka ʻoku malaua ia kiate au, he ʻoku ʻaʻaku ia."
                },
                {
                    "number": 38,
                    "text": "Pea ʻi he mole atu ʻa e māmani ʻe tahá, pea mo hono ngaahi langi ʻo iá, ʻe pehē pē ʻene hoko mai ha toe māmani ʻe taha; pea ʻoku ʻikai hano ngataʻanga ʻo ʻeku ngaahi ngāué, pe ko ʻeku ngaahi leá."
                },
                {
                    "number": 39,
                    "text": "He vakai, ko ʻeku ngāué ʻeni mo hoku nāunaú—ke fakahoko ʻa e moʻui taʻe-faʻa-mate mo e moʻui taʻengata ʻa e tangatá."
                },
                {
                    "number": 40,
                    "text": "Pea ko ʻeni, ʻe Mōsese, ko hoku foha, te u lea kiate koe ʻo kau ki he māmani ko ʻeni ʻa ia ʻokú ke tuʻu aí; pea ke ke tohi ʻa e ngaahi meʻa ʻa ia te u leaʻakí."
                },
                {
                    "number": 41,
                    "text": "Pea ʻi ha ʻaho ʻo ka lau ai ʻe he fānau ʻa e tangatá ʻa ʻeku ngaahi leá ko e meʻa noa pē ʻo nau toʻo ʻa e ngaahi lea lahi mei he tohi ʻa ia te ke tohí, vakai, te u fokotuʻu hake ha tokotaha ʻo hangē pē ko koé; pea ʻe toe maʻu ia ʻi he lotolotonga ʻo e fānau ʻa e tangatá—ʻiate kinautolu kotoa pē ʻe tuí."
                },
                {
                    "number": 42,
                    "text": "(Naʻe folofola ʻaki ʻa e ngaahi folofolá ni kia Mōsese ʻi he moʻungá, ʻa ia ko hono hingoá ʻe ʻikai ʻiloa ia ʻi he lotolotonga ʻo e fānau ʻa e tangatá. Pea ko ʻeni kuo lea ʻaki ia kiate koe. ʻOua ʻe fakahā ia ki ha tokotaha tuku kehe pē ʻa kinautolu ʻoku tuí. ʻE pehē. ʻĒmeni.)"
                }
            ]
        },
        "/study/scriptures/pgp/moses/2": {
            "uri": "/study/scriptures/pgp/moses/2",
            "title": "Mōsese 2",
            "data_type": "chapter",
            "chapter_name": "Vahe 2",
            "chapter_summary": [
                "ʻOku fakatupu ʻe he ʻOtuá ʻa e ngaahi langí mo e māmaní—ʻOku fakatupu ʻa e ngaahi faʻahinga kotoa pē ʻo e meʻa moʻuí—ʻOku ngaohi ʻe he ʻOtuá ʻa e tangatá pea tuku kiate ia ke pule ki he meʻa kotoa pē."
            ],
            "subtitle": [
                "(Sune–ʻOkatopa 1830)"
            ],
            "verses": [
                {
                    "number": 1,
                    "text": "Pea naʻe hoko ʻo pehē naʻe folofola ʻa e ʻEikí kia Mōsese, ʻo pehē: Vakai, ʻoku ou fakahā kiate koe ʻa e ngaahi meʻa ʻoku kau ki he langi ko ʻení, pea mo e māmani ko ʻení; tohi ʻa e ngaahi lea ʻa ia ʻoku ou leaʻakí. Ko au ko e Kamataʻangá mo e Ngataʻangá, ko e ʻOtua Māfimafí, naʻá ku fakatupu ʻa e ngaahi meʻá ni ʻi hoku ʻAlo pē Taha naʻe Fakatupú; ʻio, naʻá ku fakatupu ʻi he kamataʻangá ʻa e langí, pea mo e māmani ʻa ia ʻokú ke tuʻu aí."
                },
                {
                    "number": 2,
                    "text": "Pea naʻe fuofuonoa ʻa e māmaní mo lala; peá u pule ke hoko mai ʻa e fakapoʻulí ki he funga ʻo e lolotó; pea naʻe ʻalu ʻa hoku Laumālié ʻi he fukahi vaí; he ko e ʻOtuá au."
                },
                {
                    "number": 3,
                    "text": "Pea ko au, ko e ʻOtuá, naʻá ku pehē: Ke ʻi ai ha maama; pea naʻe ʻi ai ʻa e maama."
                },
                {
                    "number": 4,
                    "text": "Pea ko au, ko e ʻOtuá, naʻá ku mamata ki he māmá; pea naʻe lelei ʻa e maama ko iá. Pea ko au, ko e ʻOtuá, naʻá ku vaheʻi ʻa e māmá mei he fakapoʻulí."
                },
                {
                    "number": 5,
                    "text": "Pea ko au, ko e ʻOtuá, naʻá ku ui ʻa e māmá ko e ʻAho; pea ko e fakapoʻulí, naʻá ku ui ko e Pō; pea naʻá ku fai ʻeni ʻi he folofola ʻo hoku mālohí, pea naʻe fai ʻo hangē ko ʻeku leá; pea ko e efiafí mo e pongipongí ko e ʻuluaki ʻahó."
                },
                {
                    "number": 6,
                    "text": "Pea ko e tahá, ko au, ko e ʻOtuá, naʻá ku toe pehē: Ke ʻi ai ʻa e ʻatā ʻi he lotolotonga ʻo e vaí, pea naʻe hoko ia, ʻo hangē ko ʻeku leá; pea naʻá ku pehē: Tuku ke ne vaheʻi ʻa e ngaahi vaí mei he ngaahi vai; pea naʻe fai ia;"
                },
                {
                    "number": 7,
                    "text": "Pea ko au, ko e ʻOtuá, naʻá ku ngaohi ʻa e ʻataá pea vaheʻi ʻa e ngaahi vaí, ʻio, ʻa e ngaahi fuʻu vai lalahi ʻi lalo ʻi he ʻataá mei he ngaahi vai naʻe ʻi ʻolunga ʻi he ʻataá, pea naʻe hoko ʻo hangē ko ʻeku leá."
                },
                {
                    "number": 8,
                    "text": "Pea ko au, ko e ʻOtuá, naʻá ku ui ʻa e ʻataá ko e Langi; pea ko e efiafí mo e pongipongí ko e ʻaho hono uá."
                },
                {
                    "number": 9,
                    "text": "Pea ko au, ko e ʻOtuá, naʻá ku pehē: Ke fakatahatahaʻi fakataha ʻa e ngaahi vai ʻi he lalo langí ki he feituʻu pē ʻe taha, pea naʻe pehē; pea ko au, ko e ʻOtuá, naʻá ku pehē: Ke ʻi ai ha kelekele mōmoa; pea naʻe hoko ia."
                },
                {
                    "number": 10,
                    "text": "Pea ko au, ko e ʻOtuá, naʻá ku ui ʻa e kelekele mōmoá ko e Fonua; pea naʻá ku ui ʻa e ngaahi vai naʻe tānaki fakatahá ko e Tahi; pea ko au, ko e ʻOtuá, naʻá ku vakai ʻoku lelei ʻa e ngaahi meʻa kotoa pē ʻa ia kuó u ngaohí."
                },
                {
                    "number": 11,
                    "text": "Pea ko au, ko e ʻOtuá, naʻá ku pehē: Tuku ke fakatupu mai ʻe he kelekelé ʻa e mohukú mo e ʻakau iiki ʻoku tupu ai ʻa e tengá, ko e ʻakau fua ʻoku tupu ai hono fuá, ʻo fakatatau ki hono faʻahingá, pea mo e ʻakau ʻoku tupu ai ha fua, ʻa ia ʻoku totonu ke ʻi ai hono tenga ʻoʻona ʻi he kelekelé, pea naʻe hoko ia ʻo hangē pē ko ʻeku leá."
                },
                {
                    "number": 12,
                    "text": "Pea naʻe fakatupu mai ʻe he kelekelé ʻa e mohukú, ko e ʻakau iiki kotoa pē ʻoku tupu ai ʻa e tenga ʻo fakatatau ki hono faʻahingá, pea mo e ʻakau ʻoku tupu ai ha fua, ʻa ia ʻoku totonu ke ʻi ai ʻa hono tenga ʻoʻona, ʻo fakatatau ki hono faʻahinga; pea ko au, ko e ʻOtuá, naʻá ku vakai kuo lelei ʻa e ngaahi meʻa kotoa pē ʻa ia kuó u ngaohí;"
                },
                {
                    "number": 13,
                    "text": "Pea ko e efiafí mo e pongipongí ko hono ʻaho tolú."
                },
                {
                    "number": 14,
                    "text": "Pea ko au, ko e ʻOtuá, naʻá ku pehē: Tuku ke ʻi ai ʻa e ngaahi maama ʻi he ʻatā ʻo e langí, ke vahevaheʻi ʻa e ʻahó mei he poó, pea tuku ke hoko ia ko e ngaahi fakaʻilonga, pea mo e ngaahi faʻahitaʻu, pea mo e ngaahi ʻaho, pea mo e ngaahi taʻu;"
                },
                {
                    "number": 15,
                    "text": "Pea tuku ke hoko ia ko e ngaahi maama ʻi he ʻatā ʻo e langí ke fakamāmaʻi ʻa e māmaní; pea naʻe hoko ia."
                },
                {
                    "number": 16,
                    "text": "Pea ko au, ko e ʻOtuá, naʻá ku ngaohi ʻa e maama lalahi ʻe ua; ko e maama lahi haké ke pule ki he ʻahó, mo e maama siʻi hifó ke pule ki he poó, pea ko e maama lahi haké ko e laʻaá, pea ko e maama siʻi hifó ko e māhiná; pea naʻe ngaohi foki mo e ngaahi fetuʻú ʻo fakatatau ki heʻeku leá."
                },
                {
                    "number": 17,
                    "text": "Pea ko au, ko e ʻOtuá, naʻá ku fokotuʻu ia ʻi he ʻatā ʻo e langí ke fakamāmaʻi ʻa e māmaní,"
                },
                {
                    "number": 18,
                    "text": "Pea mo e laʻaá ke pule ki he ʻahó, pea mo e māhiná ke pule ki he poó, pea ke vaheʻi ʻa e māmá mei he fakapoʻulí; pea ko au, ko e ʻOtuá, naʻá ku vakai kuo lelei ʻa e ngaahi meʻa kotoa pē ʻa ia kuó u ngaohí;"
                },
                {
                    "number": 19,
                    "text": "Pea ko e efiafí mo e pongipongí ko hono ʻaho faá."
                },
                {
                    "number": 20,
                    "text": "Pea ko au, ko e ʻOtuá, naʻá ku pehē: Tuku ke fakatupu mai ʻo lahi ʻaupito ʻe he ngaahi vaí ʻa e ngaahi meʻa ʻoku ʻalu holo ʻa ia ʻoku moʻuí, mo e fanga manupuna ʻa ia ʻe lava ʻo puna ʻi ʻolunga ʻi he kelekelé ʻi he ʻataʻatā ʻo e langí."
                },
                {
                    "number": 21,
                    "text": "Pea ko au, ko e ʻOtuá, naʻá ku fakatupu ʻa e fanga tofuaʻa lalahi, pea mo e meʻa moʻui kotoa pē ʻoku ngaue, ʻa ia naʻe fakatupu mai ʻo lahi ʻaupito ʻi he ngaahi vaí, ʻo fakatatau ki honau faʻahingá, pea mo e manupuna kotoa pē ʻoku kapakaú ʻo fakatatau ki hono faʻahinga; pea ko au, ko e ʻOtuá, naʻá ku vakai, kuo lelei ʻa e ngaahi meʻa kotoa pē ʻa ia kuó u fakatupú."
                },
                {
                    "number": 22,
                    "text": "Pea ko au, ko e ʻOtuá, naʻá ku tāpuakiʻi ʻa kinautolu ʻo pehē: Mou fanafanau mo fakatokolahi, pea fakafonu ʻa e ngaahi vai ʻi he tahí; pea ke fakatokolahi ʻa e fanga manupuná ʻi he māmaní;"
                },
                {
                    "number": 23,
                    "text": "Pea ko e efiafí mo e pongipongí ko e ʻaho hono nimá."
                },
                {
                    "number": 24,
                    "text": "Pea ko au, ko e ʻOtuá, naʻá ku pehē: Tuku ke fakatupu mai ʻe he māmaní ʻa e meʻa moʻuí ʻi hono faʻahinga, ʻa e fanga pulú, mo e ngaahi meʻa totoló, mo e fanga manu ʻo e māmaní ʻi honau faʻahingá, pea naʻe hoko ia;"
                },
                {
                    "number": 25,
                    "text": "Pea ko au, ko e ʻOtuá, naʻá ku fakatupu ʻa e fanga manu ʻo e māmaní ʻi honau faʻahingá, mo e fanga pulú ʻi honau faʻahinga, pea mo e meʻa kotoa pē ʻoku totolo ʻi he māmaní ʻi honau faʻahinga; pea ko au, ko e ʻOtuá, naʻá ku vakai kuo lelei ʻa e ngaahi meʻá ni kotoa pē."
                },
                {
                    "number": 26,
                    "text": "Pea ko au, ko e ʻOtuá, naʻá ku pehē ange ki hoku ʻAlo pē Taha naʻe Fakatupú, ʻa ia naʻe ʻiate au talu mei he kamataʻangá: Tuku ke ta ngaohi ʻa e tangatá ʻi hota ʻīmisí, ʻo fakatatau ki hota tataú; pea naʻe hoko ia. Pea ko au, ko e ʻOtuá, naʻá ku pehē ange: Tuku ke nau pule ki he fanga ika ʻo e tahí, pea ki he fanga manupuna ʻo e ʻataá, pea ki he fanga pulú, pea ki he māmaní kotoa pē, pea ki he meʻa totolo kotoa pē ʻa ia ʻoku totolo ʻi he funga ʻo e fonuá."
                },
                {
                    "number": 27,
                    "text": "Pea ko au, ko e ʻOtuá, naʻá ku ngaohi ʻa e tangatá ʻi hoku ʻīmisi ʻoʻokú, naʻá ku ngaohi ia ʻi he ʻīmisi ʻo hoku ʻAlo pē Taha naʻe Fakatupú; naʻá ku ngaohi ʻa kinaua koe tangata mo e fefine."
                },
                {
                    "number": 28,
                    "text": "Pea ko au, ko e ʻOtuá, naʻá ku tāpuakiʻi ʻa kinaua, ʻo pehē ange kiate kinaua: Mo fanafanau, mo fakatokolahi, pea fakakakai ʻa e māmaní, ʻo ikunaʻi ia, pea pule ki he fanga ika ʻo e tahí, pea ki he fanga manupuna ʻo e ʻataá, pea ki he meʻa moʻui kotoa pē ʻa ia ʻoku ʻalu holo ʻi he funga fonuá."
                },
                {
                    "number": 29,
                    "text": "Pea ko au, ko e ʻOtuá, naʻá ku pehē ki he tangatá: Vakai, kuó u foaki kiate kimoua ʻa e ʻakau iiki kotoa pē ʻoku tupu ai ha tenga, ʻa ia ʻoku ʻi he funga hono kotoa ʻo e māmaní, pea mo e ʻakau kotoa pē ʻa ia ʻe ʻi ai ʻa e fua ʻo ha ʻakau ʻoku tupu ai ha tenga; ʻe hoko ia ko hoʻomo meʻakai."
                },
                {
                    "number": 30,
                    "text": "Pea ki he manu kotoa pē ʻo e māmaní, pea ki he manupuna kotoa pē ʻo e ʻataá, pea ki he meʻa kotoa pē ʻoku totolo ʻi he māmaní, ʻa ia ʻoku ou tuku ki ai ʻa e moʻuí, ʻe foaki kiate kinautolu ʻa e ʻakau iiki maʻá ke hoko ko e meʻakai; pea naʻe hoko ia, ʻo hangē ko ʻeku leá."
                },
                {
                    "number": 31,
                    "text": "Pea ko au, ko e ʻOtuá, naʻá ku vakai ki he meʻa kotoa pē kuó u ngaohí, pea vakai, kuo lelei ʻaupito ʻa e meʻa kotoa pē kuó u ngaohí; pea ko e efiafí mo e pongipongí ko e ʻaho hono onó."
                }
            ]
        },
        "/study/scriptures/pgp/moses/3": {
            "uri": "/study/scriptures/pgp/moses/3",
            "title": "Mōsese 3",
            "data_type": "chapter",
            "chapter_name": "Vahe 3",
            "chapter_summary": [
                "Naʻe fakatupu fakalaumālie ʻe he ʻOtuá ʻa e ngaahi meʻa kotoa pē ki muʻa pea toki fakatupu fakatuʻasino ia ʻi he māmaní—Naʻá ne fakatupu ʻa e tangatá, ko e ʻuluaki kakano, ʻi he funga ʻo e māmaní—ʻOku hoko ʻa e fefiné ko ha tokoni ʻoku taau ki he tangatá."
            ],
            "subtitle": [
                "(Sune–ʻOkatopa 1830)"
            ],
            "verses": [
                {
                    "number": 1,
                    "text": "Naʻe pehē ʻa hono ngaohi ʻo ʻosi ʻa e langí pea mo e māmaní, pea mo e ngaahi meʻa kotoa pē."
                },
                {
                    "number": 2,
                    "text": "Pea ʻi hono fitu ʻo e ʻahó ko au, ko e ʻOtuá, naʻá ku fakaʻosi ʻa ʻeku ngāué, pea mo e ngaahi meʻa kotoa pē kuó u ngaohí; peá u mālōlō ʻi he ʻaho hono fitú mei heʻeku ngāue kotoa pē, pea kuo ʻosi ʻa e ngaahi meʻa kotoa pē ʻa ia kuó u ngaohí, pea ko au, ko e ʻOtuá, naʻá ku vakai kuo nau lelei;"
                },
                {
                    "number": 3,
                    "text": "Pea ko au, ko e ʻOtuá, naʻá ku tāpuakiʻi ʻa e ʻaho hono fitú, mo fakamāʻoniʻoniʻi ia; koeʻuhí he naʻá ku mālōlō ai mei heʻeku ngāue kotoa pē ʻa ia ko au, ko e ʻOtuá, naʻá ku fakatupu mo ngaohí."
                },
                {
                    "number": 4,
                    "text": "Pea ko ʻeni, vakai, ʻoku ou pehē kiate koe, ko e ngaahi tala fakahohoko ʻeni ki he langí pea mo e māmaní, ʻi he taimi naʻe fakatupu ai iá, ʻi he ʻaho ʻa ia ko au, ko e ʻEiki ko e ʻOtuá, naʻá ku ngaohi ai ʻa e langí pea mo e māmaní,"
                },
                {
                    "number": 5,
                    "text": "Pea mo e ʻakau kotoa pē ʻo e ngoué ki muʻa ʻi he teʻeki ai ke tuʻu ia ʻi he kelekelé, pea mo e ʻakau iiki kotoa pē ʻo e fonuá ʻi he teʻeki ai ke tupu iá. He ko au, ko e ʻEiki ko e ʻOtuá, naʻá ku fakatupu fakalaumālie ʻa e ngaahi meʻa kotoa pē ʻa ia kuó u lau ki aí, ʻi he teʻeki ai ke tuʻu ia ʻi he anga-fakanatulá ʻi he funga ʻo e māmaní. He ko au, ko e ʻEiki ko e ʻOtuá, naʻe teʻeki ai ke u pule ke tō ha ʻuha ki he funga ʻo e māmaní. Pea ko au, ko e ʻEiki ko e ʻOtuá, naʻá ku ʻosi fakatupu ʻa e fānau kotoa pē ʻa e tangatá; ka naʻe teʻeki ai ke ʻi ai ha tangata ke ngoueʻi ʻa e kelekelé; he naʻá ku fakatupu ʻa kinautolu ʻi he langí; pea naʻe teʻeki ke ʻi ai ha kakano ʻi he māmaní, pe ʻi he vaí, pe ʻi he ʻataá;"
                },
                {
                    "number": 6,
                    "text": "Ka ko au, ko e ʻEiki ko e ʻOtuá, naʻá ku lea, pea naʻe ʻalu hake ha hahau mei he māmaní, ʻo fakaviviku ʻa e funga hono kotoa ʻo e kelekelé."
                },
                {
                    "number": 7,
                    "text": "Pea ko au, ko e ʻEiki ko e ʻOtuá, naʻá ku ngaohi ʻa e tangatá mei he efu ʻo e kelekelé, peá u mānava ʻaki ki hono avaʻi ihú ʻa e mānava ʻo e moʻuí, pea naʻe hoko ʻa e tangatá ko e moʻoniʻi laumālie moʻui, ko e ʻuluaki kakano ʻi he māmaní, pea ko e ʻuluaki tangatá foki; ka neongo iá, naʻe tomuʻa fakatupu ʻa e ngaahi meʻa kotoa pē; ka naʻe fakatupu mo ngaohi fakalaumālie ʻa kinautolu ʻo fakatatau ki heʻeku leá."
                },
                {
                    "number": 8,
                    "text": "Pea ko au, ko e ʻEiki ko e ʻOtuá, naʻá ku tō ha ngoue ʻi he feituʻu fakahahake ʻi ʻĪteni, pea naʻá ku tuku ki ai ʻa e tangata ʻa ia naʻá ku fakatupú."
                },
                {
                    "number": 9,
                    "text": "Pea naʻe ngaohi ke tupu mei he kelekelé ʻe au, ko e ʻEiki ko e ʻOtuá, ʻa e ʻakau kotoa pē, ʻi he anga-fakakakanó, ʻa ia ʻoku matamatalelei ki he vakai ʻa e tangatá; pea lava ʻo vakai ki ai ʻa e tangatá. Pea naʻe hoko ia foki ko e moʻoniʻi laumālie moʻui. He naʻe fakalaumālie ia ʻi he ʻaho ʻa ia naʻá ku fakatupu ai iá; he naʻe nofo ia ʻi he feituʻu ʻa ia ko au, ko e ʻOtuá, naʻá ku fakatupu ai iá, ʻio, naʻa mo e ngaahi meʻa kotoa pē naʻá ku teuteu ke ngāue ʻaki ʻe he tangatá; pea naʻe vakai ʻa e tangatá ʻoku lelei ia ki he kai. Pea ko au, ko e ʻEiki ko e ʻOtuá, naʻá ku tō ʻa e ʻakau ʻo e moʻuí foki ʻi he lotolotonga ʻo e ngoué, kae ʻumaʻā ʻa e ʻakau ʻo e ʻilo ʻo e leleí mo e koví."
                },
                {
                    "number": 10,
                    "text": "Pea ko au, ko e ʻEiki ko e ʻOtuá, naʻá ku pule ke tafe atu ʻa e vaitafe mei ʻĪteni ke fakaviviku ʻa e ngoué; pea mei ai naʻe mavahevahe ia, ʻo hoko ki ha mangaʻi vai ʻe fā."
                },
                {
                    "number": 11,
                    "text": "Pea ko au, ko e ʻEiki ko e ʻOtuá, naʻá ku ui ʻa e ʻuluakí ko Pisoni, pea naʻe takatakai ʻe ia ʻa e fonua kotoa ko Havilá, ʻa ia ko au, ko e ʻEiki ko e ʻOtuá, naʻá ku fakatupu ai ʻa e koula lahi;"
                },
                {
                    "number": 12,
                    "text": "Pea naʻe lelei ʻa e koula ʻo e fonua ko iá, pea naʻe ʻi ai ʻa e mataʻi tofé mo e maka ko e ʻoniké."
                },
                {
                    "number": 13,
                    "text": "Pea ko e hingoa ʻo hono ua ʻo e vaitafé naʻe ui ko Kīhoni; ko ia ʻoku takatakai ʻa e fonua kotoa ko ʻItiopeá."
                },
                {
                    "number": 14,
                    "text": "Pea ko e hingoa ʻo e vaitafe hono tolú ko Hitikeli; ko ia ia ʻoku tafe atu ki he hahake ʻo ʻAsiliá. Pea ko hono fā ʻo e vaitafé ko ʻIufaletesi."
                },
                {
                    "number": 15,
                    "text": "Pea ko au, ko e ʻEiki ko e ʻOtuá, naʻá ku ʻave ʻa e tangatá ʻo tuku ia ki he Ngoue ko ʻĪtení, ke ngoueʻi mo tauhi ia."
                },
                {
                    "number": 16,
                    "text": "Pea ko au, ko e ʻEiki ko e ʻOtuá, naʻá ku fekau ki he tangatá ʻo pehē: ʻE ngofua ʻa hoʻo kai faʻiteliha mei he ʻakau kotoa pē ʻo e ngoué,"
                },
                {
                    "number": 17,
                    "text": "Ka ko e ʻakau ʻo e ʻilo ʻo e leleí mo e koví, ʻe ʻikai te ke kai mei ai, ka neongo iá, ʻoku ngofua ke ke fili maʻau, he ʻoku foaki ia kiate koe; kae manatu ʻoku ou fakatapui ia, he ko e ʻaho te ke kai aí ko e moʻoni te ke mate."
                },
                {
                    "number": 18,
                    "text": "Pea ko au, ko e ʻEiki ko e ʻOtuá, naʻá ku pehē ki hoku ʻAlo pē Taha naʻe Fakatupú, ʻoku ʻikai lelei ke toko taha pē ʻa e tangatá; ko ia, te u ngaohi kiate ia ha tokoni ʻoku taau mo iá."
                },
                {
                    "number": 19,
                    "text": "Pea ko au, ko e ʻEiki ko e ʻOtuá, naʻá ku ngaohi mei he kelekelé ʻa e fanga manu kotoa pē ʻo e vaó, mo e manupuna kotoa pē ʻo e ʻataá; peá u fekau ke nau haʻu kia ʻĀtama, ke vakai pe ko e hā te ne ui ʻaki ʻa kinautolú; pea ko e ngaahi laumālie moʻui foki mo kinautolu; he ko au ko e ʻOtuá, naʻá ku mānava ʻaki ʻa e mānava ʻo e moʻuí kiate kinautolu, peá u fekau ke ʻilonga ʻa e hingoa ʻe ui ʻaki ʻe ʻĀtama ʻa e meʻa moʻui kotoa peé, ke hoko ia ko hono hingoá."
                },
                {
                    "number": 20,
                    "text": "Pea naʻe foaki ʻe ʻĀtama ʻa e hingoa ki he fanga pulu kotoa pē, pea ki he fanga manupuna ʻo e ʻataá, pea ki he fanga manu kotoa pē ʻo e vaó; ka ko e meʻa kia ʻĀtama, naʻe ʻikai ke ne ʻilo ha tokoni naʻe taau mo ia."
                },
                {
                    "number": 21,
                    "text": "Pea ko au, ko e ʻEiki ko e ʻOtuá, naʻá ku tuku ʻa e mohe maʻu kia ʻĀtama; pea naʻá ne mohe, peá u toʻo ha taha ʻo hono ngaahi hui vakavaká, peá u toe fakafoki ʻa e kakanó ki he meʻa naʻe ʻi aí;"
                },
                {
                    "number": 22,
                    "text": "Pea ko au, ko e ʻEiki ko e ʻOtuá, ko e hui vakavaka naʻá ku toʻo mei he tangatá, naʻá ku ngaohi mei ai ʻa e fefiné, peá u ʻomi ia ki he tangatá."
                },
                {
                    "number": 23,
                    "text": "Pea naʻe pehē ʻe ʻĀtama: ʻOku ou ʻilo ʻeni ko e hui ʻeni ʻo hoku ngaahi huí, mo e kakano ʻo hoku kakanó; ʻe ui ia ko e Fefine, koeʻuhí he naʻe toʻo ia mei he tangatá."
                },
                {
                    "number": 24,
                    "text": "Ko ia ʻe tukuange ai ʻe ha tangata ʻa ʻene tamaí mo ʻene faʻeé, pea te ne pīkitai ki hono uaifí; pea te na kakano taha pē."
                },
                {
                    "number": 25,
                    "text": "Pea naʻá na fakatou telefua, ʻa e tangatá mo hono uaifí, pea naʻe ʻikai te na mā."
                }
            ]
        },
        "/study/scriptures/pgp/moses/4": {
            "uri": "/study/scriptures/pgp/moses/4",
            "title": "Mōsese 4",
            "data_type": "chapter",
            "chapter_name": "Vahe 4",
            "chapter_summary": [
                "Ko e founga naʻe hoko ai ʻa Sētane ko e tēvoló—ʻOkú ne ʻahiʻahiʻi ʻa ʻIvi—ʻOku hinga ʻa ʻĀtama mo ʻIvi, pea hoko mai ʻa e maté ki he māmaní."
            ],
            "subtitle": [
                "(Sune–ʻOkatopa 1830)"
            ],
            "verses": [
                {
                    "number": 1,
                    "text": "Pea ko au, ko e ʻEiki ko e ʻOtuá, naʻá ku lea kia Mōsese, ʻo pehē: Ko e Sētane ko ia, ʻa ia naʻá ke fekauʻi ʻi he huafa ʻo hoku ʻAlo pē Taha naʻe Fakatupú, ko ia ia naʻe ʻi ai talu mei he kamataʻangá, pea naʻá ne haʻu ki hoku ʻaó ʻo pehē—Vakai, ko au ʻeni, fekauʻi au, te u hoko ko ho ʻAlo, pea te u huhuʻi ʻa e faʻahinga kotoa pē ʻo e tangatá, koeʻuhí ke ʻoua naʻa mole ha foʻi laumālie ʻe toko taha, pea ko e moʻoni kuo pau ke u fai ia; ko ia ke ke foaki kiate au ʻa ho lāngilangí."
                },
                {
                    "number": 2,
                    "text": "Kae vakai, ko hoku ʻAlo ʻOfaʻangá, ʻa ia ko hoku ʻOfaʻanga mo e Tokotaha kuó u Fili talu mei he kamataʻangá, naʻe pehē mai ʻe ia kiate au—ʻE Tamai, ke fai pē ʻa ho finangaló, pea ke ʻoʻou ʻa e lāngilangí ʻo taʻengata."
                },
                {
                    "number": 3,
                    "text": "Ko ia, ko e meʻa ʻi he angatuʻu ʻa Sētane kiate aú, ʻo ne feinga ke fakaʻauha ʻa e tauʻatāina ke fili ʻa e tangatá, ʻa ia ko au, ko e ʻEiki ko e ʻOtuá, kuó u foaki kiate iá, pea ko e tahá foki, ke u foaki foki kiate ia ʻa hoku mālohi ʻoʻokú; ko ia ʻi he mālohi ʻo hoku ʻAlo pē Taha naʻe Fakatupú, naʻá ku pule ke kapusi hifo ia ki lalo;"
                },
                {
                    "number": 4,
                    "text": "Pea naʻá ne hoko ko Sētane, ʻio, ko e tēvoló, ko e tamai ʻa e ngaahi loi kotoa pē, ke kākaaʻi mo fakakuihi ʻa e tangatá, pea ke tataki pōpula ʻa kinautolu ʻi heʻene faʻitelihá, ʻio ʻa kinautolu kotoa pē ʻe ʻikai tokanga ki hoku leʻó."
                },
                {
                    "number": 5,
                    "text": "Pea ko ʻeni naʻe olopoto lahi hake ʻa e ngatá ʻi ha toe manu ʻo e vaó ʻa ia ko au, ko e ʻEiki ko e ʻOtuá, kuó u ngaohí."
                },
                {
                    "number": 6,
                    "text": "Pea naʻe fakahū ia ʻe Sētane ki he loto ʻo e ngatá, (he kuó ne tohoakiʻi atu ʻa e tokolahi ke muimui kiate ia,) pea naʻá ne feinga foki ke lohiakiʻi ʻa ʻIvi, he naʻe ʻikai te ne ʻiloʻi ʻa e finangalo ʻo e ʻOtuá, ko ia naʻá ne feinga ai ke fakaʻauha ʻa e māmaní."
                },
                {
                    "number": 7,
                    "text": "Pea naʻá ne pehē ki he fefiné: ʻIo, kuo folofola koā ʻa e ʻOtuá—ʻE ʻikai te mo kai mei he ʻakau kotoa pē ʻo e ngoué? (Pea naʻá ne lea ʻi he ngutu ʻo e ngatá.)"
                },
                {
                    "number": 8,
                    "text": "Pea pehē ange ʻe he fefiné ki he ngatá: ʻOku ngofua ʻema kai mei he fua ʻo e ngaahi ʻakau ʻo e ngoué;"
                },
                {
                    "number": 9,
                    "text": "Ka ko e fua ʻo e ʻakau ʻa ia ʻokú ke vakai ʻoku tuʻu ʻi he loto ngoué, kuo folofola ʻa e ʻOtuá ʻo pehē—ʻOua te mo kai mei ai, pe te mo ala ki ai, telia naʻá mo mate."
                },
                {
                    "number": 10,
                    "text": "Pea pehē ange ʻe he ngatá ki he fefiné: Ko e moʻoni ʻe ʻikai te mo mate;"
                },
                {
                    "number": 11,
                    "text": "He ʻoku ʻafioʻi ʻe he ʻOtuá ko e ʻaho te mo kai aí, ʻe ʻā ai homo matá, pea te mo tatau mo e ngaahi ʻotua, ʻo ʻiloʻi ʻa e leleí mo e koví."
                },
                {
                    "number": 12,
                    "text": "Pea ʻi he vakai ʻa e fefiné ʻoku lelei ʻa e ʻakaú ki he kaí, pea kuo hoko ia ʻo matamatalelei ki he matá, pea ko ha ʻakau ke vēlevele ki ai ke fakapotoʻi ia, naʻá ne toʻo ai hono fuá, ʻo ne kai, pea naʻá ne ʻoange foki ki hono husepānití mo ia, pea naʻá ne kai."
                },
                {
                    "number": 13,
                    "text": "Pea naʻe fakaʻā ai ʻa hona matá fakatouʻosi, pea naʻá na ʻiloʻi kuó na telefua. Pea naʻá na tui ʻa e lou fiki ʻo ngaohi ʻaki ha ʻēpani moʻonaua."
                },
                {
                    "number": 14,
                    "text": "Pea naʻá na fanongo ki he leʻo ʻo e ʻEiki ko e ʻOtuá, lolotonga ʻena ʻeveʻeva ʻi he ngoué, ʻi he mokomoko ʻo e ʻahó; pea naʻe ʻalu ʻa ʻĀtama mo hono uaifí ʻo toitoi mei he ʻao ʻo e ʻEiki ko e ʻOtuá ʻi he lotolotonga ʻo e ngaahi ʻakau ʻo e ngoué."
                },
                {
                    "number": 15,
                    "text": "Pea ko au, ko e ʻEiki ko e ʻOtuá, naʻá ku ui kia ʻĀtama, ʻo pehē kiate ia: Ko hoʻo ʻalú ki fē?"
                },
                {
                    "number": 16,
                    "text": "Pea naʻá ne pehē: Naʻá ku fanongo ki ho leʻó ʻi he ngoué, pea naʻá ku manavahē, koeʻuhí he naʻá ku vakai ʻoku ou telefua, peá u toitoi."
                },
                {
                    "number": 17,
                    "text": "Pea ko au, ko e ʻEiki ko e ʻOtuá, naʻá ku pehē ange kia ʻĀtama: Ko hai naʻá ne fakahā kiate koe ʻokú ke telefuá? Kuó ke kai ʻi he ʻakau ʻa ia naʻá ku fekau kiate koe ke ʻoua naʻá ke kai aí, he kapau te ke fai pehē ko e moʻoni kuo pau ke ke mate?"
                },
                {
                    "number": 18,
                    "text": "Pea pehē mai ʻe he tangatá: Ko e fefine ʻa ia naʻá ke foaki kiate au ʻo fekau ke u nofo mo iá, naʻá ne ʻomi kiate au ʻa e fua mei he ʻakaú peá u kai."
                },
                {
                    "number": 19,
                    "text": "Pea ko au, ko e ʻEiki ko e ʻOtuá, naʻá ku pehē ange ki he fefiné: Ko e hā ʻa e meʻa ko ʻeni kuó ke faí? Pea pehē mai ʻe he fefiné: Naʻe kākaaʻi au ʻe he ngatá, peá u kai."
                },
                {
                    "number": 20,
                    "text": "Pea ko au, ko e ʻEiki ko e ʻOtuá, naʻá ku pehē ange ki he ngatá: Koeʻuhi kuó ke fai ʻeni, te ke malaʻia ʻo lahi hake ʻi he fanga pulu kotoa pē, pea lahi hake ʻi he fanga manu kotoa pē ʻo e vaó; te ke ngaolo koe ʻi ho keté, pea te ke kai ʻa e efu ʻi he ngaahi ʻaho kotoa pē ʻo hoʻo moʻuí;"
                },
                {
                    "number": 21,
                    "text": "Pea te u tuku ʻa e tāufehiʻá ʻiate koe mo e fefiné, ʻi he vahaʻa ʻo ho hakó mo hono hakó; pea te ne laiki ʻe ia ʻa ho ʻulú, pea te ke fakavolu ʻe koe ʻa hono muivaʻé."
                },
                {
                    "number": 22,
                    "text": "Naʻá ku pehē, ʻe au, ko e ʻEiki ko e ʻOtuá, ki he fefiné: Te u fakalahi ʻaupito ʻa hoʻo mamahí pea mo hoʻo tuʻituʻiá. Te ke fāʻeleʻi ʻa e fānaú ʻi he mamahi, pea ko hoʻo holí ʻe ʻi ho husepānití, pea te ne pule kiate koe."
                },
                {
                    "number": 23,
                    "text": "Pea ko au, ko e ʻEiki ko e ʻOtuá, naʻá ku pehē ange kia ʻĀtama: Koeʻuhi ko hoʻo tokanga ki he leʻo ʻo ho uaifí, mo kai ʻa e fua ʻo e ʻakau ʻa ia naʻá ku fekau kiate koe, ʻo pehē—ʻE ʻikai te ke kai mei aí, ko ia ʻe malaʻia ʻa e kelekelé koeʻuhi ko koe; te ke kai mei ai ʻi he mamahi ʻi he ngaahi ʻaho kotoa ʻo hoʻo moʻuí."
                },
                {
                    "number": 24,
                    "text": "ʻE tupu ai foki kiate koe ʻa e ngaahi ʻakau talatalá, mo e ngaahi talatalaʻāmoa, pea te ke kai ʻa e ʻakau iiki ʻo e vaó."
                },
                {
                    "number": 25,
                    "text": "Te ke kai ʻa e maá ʻi he kakava ʻo ho matá, kae ʻoua ke ke foki ki he kelekelé—he ko e moʻoni kuo pau ke ke mate—he naʻe toʻo koe mei ai: he ko e efu koe, pea te ke toe foki ki he efú."
                },
                {
                    "number": 26,
                    "text": "Pea naʻe ui ʻe ʻĀtama ʻa e hingoa ʻo hono uaifí ko ʻIvi, koeʻuhí he ko e faʻē ia ʻa e kakai moʻui kotoa pē; he ko au, ko e ʻEiki ko e ʻOtuá, naʻe pehē ʻeku ui ʻa e ʻuluaki ʻo e kau fefine kotoa peé, ʻa ia ʻoku nau tokolahi."
                },
                {
                    "number": 27,
                    "text": "Ko au, ko e ʻEiki ko e ʻOtuá, naʻá ku ngaohi ha kofu kiliʻimanu kia ʻĀtama, pea ki hono uaifí foki, pea fakakofuʻi ʻa kinaua."
                },
                {
                    "number": 28,
                    "text": "Pea ko au, ko e ʻEiki ko e ʻOtuá, naʻá ku pehē ange ki hoku ʻAlo pē Taha naʻe Fakatupú: Vakai, kuo hoko ʻa e tangatá ʻo hangē ko ha taha ʻiate kitauá ke ne ʻiloʻi ʻa e leleí mo e koví; pea ko ʻeni, telia naʻa mafao atu ʻa hono nimá peá ne kai foki mei he ʻakau ʻo e moʻuí, ʻo ne kai, pea moʻui ʻo taʻengata,"
                },
                {
                    "number": 29,
                    "text": "Ko ia ko au, ko e ʻEiki ko e ʻOtuá, te u fekauʻi atu ia mei he Ngoue ko ʻĪtení, ke ngoueʻi ʻa e kelekele ʻa ia naʻe toʻo ia mei aí;"
                },
                {
                    "number": 30,
                    "text": "He hangē ko au, ko e ʻEiki ko e ʻOtuá, ʻoku pau ʻeku moʻuí, ʻoku pehē pē ʻa e ʻikai lava ke foki mai ʻa ʻeku ngaahi leá ʻo taʻeʻaonga, he hangē ʻoku ʻalu atu ia mei hoku ngutú kuo pau ke fakahoko ia."
                },
                {
                    "number": 31,
                    "text": "Ko ia naʻá ku kapusi atu ʻa e tangatá, peá u tuku ʻi he hahake ʻo e Ngoue ko ʻĪtení, ʻa e kau selupimi mo ha heletā ulo, ʻa ia naʻe foli fakatakamilo ke leʻohi ʻa e hala ʻo e ʻakau ʻo e moʻuí."
                },
                {
                    "number": 32,
                    "text": "(Pea ko e ngaahi lea ʻeni naʻá ku lea ʻaki ki heʻeku tamaioʻeiki ko Mōsesé, pea ʻoku moʻoni ia ʻo hangē pē ko hoku lotó; pea kuó u lea ʻaki ia kiate koe. Vakai ke ʻoua naʻá ke fakahā ia ki ha tangata, kae ʻoua ke u fekau kiate koe, tuku kehe pē kiate kinautolu ʻoku tuí. ʻĒmeni.)"
                }
            ]
        },
        "/study/scriptures/pgp/moses/5": {
            "uri": "/study/scriptures/pgp/moses/5",
            "title": "Mōsese 5",
            "data_type": "chapter",
            "chapter_name": "Vahe 5",
            "chapter_summary": [
                "ʻOku fanauʻi mai ʻe ʻĀtama mo ʻIvi ha fānau—ʻOku ʻo hake ʻe ʻĀtama ha ngaahi feilaulau mo tauhi ki he ʻOtuá—ʻOku fanauʻi mai ʻa Keini mo ʻĒpeli—ʻOku angatuʻu ʻa Keini, pea ʻofa ʻia Sētane ʻo laka hake ʻi he ʻOtuá, pea hoko ko e Foha ʻo e Malaʻiá—ʻOku mafola ʻa e fakapoó mo e fai angahalá—ʻOku malanga ʻaki ʻa e ongoongoleleí talu mei he kamataʻangá."
            ],
            "subtitle": [
                "(Sune–ʻOkatopa 1830)"
            ],
            "verses": [
                {
                    "number": 1,
                    "text": "Pea naʻe hoko ʻo pehē ʻi he hili ʻeku kapusi ʻe au, ko e ʻEiki ko e ʻOtuá, ʻa kinaua ki tuʻá, naʻe kamata ʻe ʻĀtama ke ngoueʻi ʻa e kelekelé, pea ke pule ki he fanga manu kotoa pē ʻo e vaó, pea kai ʻene maá ʻi he kakava ʻo hono matá, ʻo hangē ko ia ko au, ko e ʻEikí naʻá ku fekau kiate iá. Pea ko ʻIvi, foki, ko hono uaifí, naʻá ne ngāue fakataha mo ia."
                },
                {
                    "number": 2,
                    "text": "Pea naʻe ʻilo ʻe ʻĀtama ʻa hono uaifí, pea naʻá ne fanauʻi kiate ia ʻa e ngaahi foha mo e ngaahi ʻofefine, pea nau kamata ke fakatokolahi mo fakakakai ʻa e māmaní."
                },
                {
                    "number": 3,
                    "text": "Pea mei he taimi ko iá, naʻe kamata ʻe he ngaahi foha mo e ngaahi ʻofefine ʻo ʻĀtamá ke mavahe atu ʻo tautau toko ua ʻi he fonuá, pea ngoueʻi ʻa e kelekelé, mo tauhi ʻa e ngaahi tākanga monumanu lalahi, pea nau fakatupu foki ʻa e ngaahi foha mo e ngaahi ʻofefine."
                },
                {
                    "number": 4,
                    "text": "Pea naʻe ui atu ʻe ʻĀtama, mo ʻIvi ko hono uaifí, ki he huafa ʻo e ʻEikí, pea naʻá na fanongo ki he leʻo ʻo e ʻEikí mei he feituʻu ʻoku hanga ki he Ngoue ko ʻĪtení, ʻoku folofola mai kiate kinaua, pea naʻe ʻikai te na mamata kiate ia; he kuo toʻo ʻa kinaua mei hono ʻaó."
                },
                {
                    "number": 5,
                    "text": "Pea naʻá ne fai kiate kinaua ʻa e ongo fekau, ke na hū ki he ʻEiki ko hona ʻOtuá, pea ʻoatu ʻa e veloaki ʻo ʻenau ngaahi tākanga monumanu īkí, ko e feilaulau ki he ʻEikí. Pea naʻe talangofua ʻa ʻĀtama ki he ngaahi fekau ʻa e ʻEikí."
                },
                {
                    "number": 6,
                    "text": "Pea naʻe hili ʻa e ngaahi ʻaho lahi naʻe hā mai ʻa e ʻāngelo ʻa e ʻEikí kia ʻĀtama, ʻo pehē ange: Ko e hā ʻokú ke ʻoatu ai ʻa e ngaahi feilaulau ki he ʻEikí? Pea naʻe pehē ange ʻe ʻĀtama kiate ia: ʻOku ʻikai te u ʻilo, tuku kehe pē hono fekau ʻe he ʻEikí kiate au."
                },
                {
                    "number": 7,
                    "text": "Pea toki lea ange leva ʻa e ʻāngeló, ʻo pehē: Ko hono tatau ʻeni ʻo e feilaulau ʻo e ʻAlo pē Taha naʻe Fakatupu ʻo e Tamaí, ʻa ia ʻoku fonu ʻi he ʻaloʻofa mo e moʻoni."
                },
                {
                    "number": 8,
                    "text": "Ko ia, ke ke fai ʻa e meʻa kotoa pē ʻokú ke faí ʻi he huafa ʻo e ʻAló, pea ke ke fakatomala, pea ui ki he ʻOtuá ʻi he huafa ʻo e ʻAló ʻo fai atu maʻu ai pē."
                },
                {
                    "number": 9,
                    "text": "Pea ʻi he ʻaho ko iá naʻe tō hifo ʻa e Laumālie Māʻoniʻoní kia ʻĀtama, ʻa ia ʻoku fakamoʻoniʻi ʻa e Tamaí mo e ʻAló, ʻo pehē: Ko au ko e ʻAlo pē Taha naʻe Fakatupu ʻo e Tamaí mei he kamataʻangá, pea fai atu ai pē ʻo taʻengata, koeʻuhí ko hoʻo hingá ʻe lava ai ke huhuʻi koe, pea mo e faʻahinga kotoa pē ʻo e tangatá, ʻio ʻa kinautolu kotoa pē ʻe loto ki aí."
                },
                {
                    "number": 10,
                    "text": "Pea ʻi he ʻaho ko iá naʻe fakafetaʻi ʻa ʻĀtama ki he ʻOtuá pea naʻe fakafonu ia pea kamata ke kikite ʻo kau ki he ngaahi fāmili kotoa pē ʻo e māmaní, ʻo pehē: Ke monūʻia ʻa e huafa ʻo e ʻOtuá, he ko e meʻa ʻi heʻeku maumau-fonó kuo fakaʻā ai ʻa hoku matá, pea te u maʻu ʻa e fiefia ʻi he moʻuí ni, pea te u toe mamata ʻi he kakanó ki he ʻOtuá."
                },
                {
                    "number": 11,
                    "text": "Pea ko ʻIvi, ko hono uaifí, naʻá ne fanongo ki he ngaahi meʻá ni kotoa pē pea naʻá ne fiefia, ʻo ne pehē: Ka ne taʻeʻoua ʻeta maumau-fonó pehē ʻe ʻikai pē te ta maʻu ha hako, pea ʻikai foki ʻiloʻi ʻa e leleí mo e koví, pea mo e fiefia ʻo hota huhuʻí, pea mo e moʻui taʻengata ʻa ia ʻoku foaki ʻe he ʻOtuá kiate kinautolu kotoa pē ʻoku talangofuá."
                },
                {
                    "number": 12,
                    "text": "Pea naʻe fakafetaʻi ʻa ʻĀtama mo ʻIvi ki he huafa ʻo e ʻOtuá, pea naʻá na fakahā ʻa e ngaahi meʻa kotoa pē ki hona ngaahi fohá mo e ngaahi ʻofefiné."
                },
                {
                    "number": 13,
                    "text": "Pea naʻe haʻu ʻa Sētane ki honau lotolotongá, ʻo pehē: ko e ʻalo foki au ʻo e ʻOtuá; pea naʻá ne fekau kiate kinautolu, ʻo pehē: ʻOua naʻa mou tui ki ai; pea naʻe ʻikai te nau tui ki ai, pea naʻa nau ʻofa kia Sētane ʻo lahi ange ʻi he ʻOtuá. Pea naʻe kamata ʻa e tangatá ʻo fai atu mei he taimi ko iá ke anga-fakakakano, faʻa holi kovi, mo anga-fakatēvolo."
                },
                {
                    "number": 14,
                    "text": "Pea naʻe ui ʻe he ʻEiki ko e ʻOtuá ki he tangatá ʻi he Laumālie Māʻoniʻoní ʻi he feituʻu kotoa pē peá ne fekau kiate kinautolu ʻoku totonu ke nau fakatomala;"
                },
                {
                    "number": 15,
                    "text": "Pea ko kinautolu kotoa pē ʻe tui ki he ʻAló, pea fakatomala mei heʻenau ngaahi angahalá, ʻoku totonu ke fakamoʻui ʻa kinautolu; pea ko kinautolu kotoa pē ʻe ʻikai tui pea ʻikai fakatomalá, ʻoku totonu ke fakamalaʻiaʻi ʻa kinautolu; pea naʻe ʻalu atu ʻa e ngaahi folofolá mei he fofonga ʻo e ʻOtuá ʻi ha tuʻutuʻuni pau; ko ia kuo pau ke fakahoko ia."
                },
                {
                    "number": 16,
                    "text": "Pea naʻe ʻikai ke tuku ʻe ʻĀtama mo ʻIvi, ko hono uaifí, ʻa ʻena ui atu ki he ʻOtuá. Pea naʻe ʻilo ʻe ʻĀtama ʻa ʻIvi ko hono uaifí, peá ne tuʻituʻia mo fanauʻi ʻa Keini, peá ne pehē: Kuó u maʻu ha tangata mei he ʻEikí; ko ia ʻe ʻikai te ne lava ʻo liʻaki ʻa ʻene ngaahi folofolá. Kae vakai, naʻe ʻikai ke tokanga ʻa Keini, ʻo ne pehē: Ko hai ʻa e ʻEikí ke u ʻiloʻi ia?"
                },
                {
                    "number": 17,
                    "text": "Pea naʻá ne toe tuʻituʻia ʻo fanauʻi ʻa hono tokoua ko ʻĒpelí. Pea naʻe tokanga ʻa ʻĒpeli ki he leʻo ʻo e ʻEikí. Pea ko e tauhi-sipi ʻa ʻĒpeli, ka ko e tama ʻa Keini naʻá ne ngoueʻi ʻa e kelekelé."
                },
                {
                    "number": 18,
                    "text": "Pea naʻe ʻofa ʻa Keini kia Sētane ʻo laka hake ʻi he ʻOtuá. Pea naʻe fekau kiate ia ʻe Sētane, ʻo pehē: Fai ha feilaulau ki he ʻEikí."
                },
                {
                    "number": 19,
                    "text": "Pea naʻe ʻalu ʻa e taimí pea hoko ʻo pehē naʻe ʻomai ʻe Keini ʻa e fua ʻo e kelekelé ko ha feilaulau ki he ʻEikí."
                },
                {
                    "number": 20,
                    "text": "Pea ko ʻĒpeli, naʻá ne ʻomi foki ʻa e ngaahi veloaki ʻo ʻene tākanga monumanu īkí, pea mo ia ʻi ai naʻe sisinó. Pea naʻe tali ʻe he ʻEikí ʻa ʻĒpeli, mo ʻene feilaulaú;"
                },
                {
                    "number": 21,
                    "text": "Ka ko Keini mo ʻene feilaulaú, naʻe ʻikai te ne tali. Ko ʻeni naʻe ʻiloʻi ʻeni ʻe Sētane, pea naʻe fakafiefia ia kiate ia. Pea naʻe fuʻu ʻita lahi ʻa Keini, pea naʻe liliu ʻa hono matá."
                },
                {
                    "number": 22,
                    "text": "Pea naʻe folofola ʻa e ʻEikí kia Keini: Ko e hā ʻokú ke ʻita aí? Ko e hā ʻoku liliu ai ʻa ho matá?"
                },
                {
                    "number": 23,
                    "text": "Kapau te ke failelei, ʻe tali koe. Pea kapau ʻe ʻikai te ke failelei, ʻoku tuʻu ʻi he matapā ʻa e angahalá, pea ʻoku fie maʻu ʻe Sētane ke maʻu koe; pea kapau ʻe ʻikai te ke tokanga ki heʻeku ngaahi fekaú, te u tukuange koe, pea ʻe hoko kiate koe ʻo fakatatau ki heʻene holí. Pea te ke puleʻi ia;"
                },
                {
                    "number": 24,
                    "text": "He ʻe kamata mei he taimí ni ʻo fai atu te ke hoko ko e tamai ʻa ʻene ngaahi loí; ʻe ui koe ko Malaʻia; he naʻá ke ʻi ai foki ʻi he teʻeki ai ke ʻi ai ʻa e māmaní."
                },
                {
                    "number": 25,
                    "text": "Pea ʻe lea ʻaki ʻo pehē ʻamui—Ko e ngaahi anga-fakalielia ʻeni naʻe ʻi ai talu meia Keini; he naʻá ne siʻaki ʻa e akonaki mahuʻinga ange ʻa ia naʻe maʻu mei he ʻOtuá; pea ko ha malaʻia ʻeni ʻa ia te u tuku kiate koe, ʻo kapau ʻe ʻikai te ke fakatomala."
                },
                {
                    "number": 26,
                    "text": "Pea naʻe ʻita ʻa Keini, ʻo ʻikai toe tokanga ki he leʻo ʻo e ʻEikí pe kia ʻĒpeli ko hono tokouá, ʻa ia naʻá ne ʻaʻeva ʻi he māʻoniʻoni ʻi he ʻao ʻo e ʻEikí."
                },
                {
                    "number": 27,
                    "text": "Pea naʻe tangi ʻa ʻĀtama mo hono uaifí ʻi he ʻao ʻo e ʻEikí, koeʻuhi ko Keini mo hono ngaahi kāingá."
                },
                {
                    "number": 28,
                    "text": "Pea naʻe hoko ʻo pehē naʻe maʻu ʻe Keini ha toko taha ʻo e ngaahi ʻofefine ʻo hono ngaahi tokouá ke hoko ko hono uaifi, pea naʻá na ʻofa kia Sētane ʻo laka hake ʻi he ʻOtuá."
                },
                {
                    "number": 29,
                    "text": "Pea naʻe pehē ange ʻe Sētane kia Keini: Fuakava kiate au, ʻi ho mongá pea kapau te ke fakahā ia te ke mate; pea fakafuakavaʻi ʻa ho kāingá ʻi honau ʻulú, pea ki he ʻOtua moʻuí, ke ʻoua naʻa nau fakahā ia; he kapau te nau fakahā ia, ko e moʻoni kuo pau ke nau mate; pea ke fai ʻeni ke ʻoua naʻa ʻiloʻi ia ʻe hoʻo tamaí; pea ʻi he ʻahó ni te u tuku atu ʻa ho tokoua ko ʻĒpelí ki ho nimá."
                },
                {
                    "number": 30,
                    "text": "Pea naʻe fuakava ʻa Sētane kia Keini te ne fai ʻo fakatatau ki heʻene ngaahi fekaú. Pea naʻe fai ʻa e ngaahi meʻá ni kotoa pē ʻi he lilo."
                },
                {
                    "number": 31,
                    "text": "Pea naʻe pehē ʻe Keini: Ko e moʻoni ko Meihani au, ko e pule ki he fuʻu meʻa lilo lahí ni, ke u lava ʻo fakapō pea maʻu koloa aí. Ko ia, naʻe ui ʻa Keini ko e Pule ko Meihani, pea naʻá ne pōlepole ʻi heʻene fai angahalá."
                },
                {
                    "number": 32,
                    "text": "Pea naʻe ʻalu ʻa Keini ki he ngoué, pea talanoa ʻa Keini mo ʻĒpeli, ko hono tokouá. Pea naʻe hoko ʻo pehē ʻi he lolotonga ʻena ʻi he ngoué, naʻe tuʻu hake ʻa Keini kia ʻĒpeli, ko hono tokouá, ʻo ne tāmateʻi ia."
                },
                {
                    "number": 33,
                    "text": "Pea naʻe pōlepole ʻa Keini ʻi he meʻa kuó ne faí, ʻo pehē: ʻOku ou tauʻatāina; ko e moʻoni kuo tō ʻa e tākanga monumanu ʻa hoku tokouá ki hoku nimá."
                },
                {
                    "number": 34,
                    "text": "Pea naʻe folofola ʻa e ʻEikí kia Keini: Ko e fē ʻa ʻĒpeli, ko ho tokoua? Pea naʻá ne pehē ange: ʻOku ʻikai te u ʻilo. Ko e tauhi koā au ʻo hoku tokouá?"
                },
                {
                    "number": 35,
                    "text": "Pea folofola ange ʻa e ʻEikí ʻo pehē: Ko e hā ʻa e meʻa kuó ke faí? ʻOku tangi ʻa e leʻo ʻo e toto ʻo ho tokouá kiate au mei he kelekelé."
                },
                {
                    "number": 36,
                    "text": "Pea ko ʻeni ʻe fakamalaʻiaʻi koe mei he māmani ʻa ia kuo fakamanga hono ngutú ke maʻu ʻa e toto ʻo ho tokouá mei ho nimá."
                },
                {
                    "number": 37,
                    "text": "ʻO ka ke ka ngoueʻi ʻa e kelekelé ʻe ʻikai ʻomai ʻe ia ʻa hono mālohí kiate koe. Te ke hoko ko ha tokotaha kumi hūfanga mo e ʻauhē holo ʻi he māmaní."
                },
                {
                    "number": 38,
                    "text": "Pea pehē ʻe Keini ki he ʻEikí: Naʻe ʻahiʻahiʻi au ʻe Sētane koeʻuhi ko e ngaahi tākanga monumanu ʻa hoku tokouá. Pea naʻá ku ʻita foki; he naʻá ke tali ʻene feilaulaú kae ʻikai ko ʻeku feilaulaú; ʻoku lahi hake ʻa hoku tauteá ʻi he meʻa ʻoku ou malava ke kātakiʻí."
                },
                {
                    "number": 39,
                    "text": "Vakai kuó ke kapusi au he ʻahó ni mei he fofonga ʻo e ʻEikí, pea ʻe fufuuʻi au mei ho fofongá; pea te u hoko ko ha tokotaha kumi hūfanga mo e ʻauhē ʻi he māmaní; pea ʻe hoko ʻo pehē, ko ia te ne ʻiloʻi aú te ne tāmateʻi au, koeʻuhi ko ʻeku ngaahi angahalá, he ʻoku ʻikai ke puli ʻa e ngaahi meʻá ni ki he ʻEikí."
                },
                {
                    "number": 40,
                    "text": "Pea ko au ko e ʻEikí naʻá ku pehē ange kiate ia: ʻIlonga ia ʻe tāmateʻi koé, ʻe sāuni kiate ia ʻo liunga fitu. Pea ko au ko e ʻEikí naʻá ku ʻai ha fakaʻilonga kia Keini, telia naʻa ʻilo ia ʻe ha taha peá ne tāmateʻi ia."
                },
                {
                    "number": 41,
                    "text": "Pea naʻe tāpuniʻi ʻa Keini mei he ʻao ʻo e ʻEikí, pea naʻá ne nofo fakataha mo hono uaifí mo hono kāinga tokolahi ʻi he fonua ko Notí, ʻi he hahake ʻo ʻĪtení."
                },
                {
                    "number": 42,
                    "text": "Pea naʻe ʻilo ʻe Keini ʻa hono uaifí, pea naʻá ne tuʻituʻia pea fanauʻi ʻa ʻĪnoke, pea naʻá ne fakatupu foki ʻa e ngaahi foha mo e ngaahi ʻofefine tokolahi. Pea naʻá ne langa ha kolo, pea naʻá ne ui ʻa e koló ki he hingoa ʻo hono fohá, ko ʻĪnoke."
                },
                {
                    "number": 43,
                    "text": "Pea naʻe fanauʻi kia ʻĪnoke ʻa ʻĪlati, mo e ngaahi foha mo e ngaahi ʻofefine kehe. Pea fakatupu ʻe ʻĪlati ʻa Mihuseale, mo e ngaahi foha mo e ngaahi ʻofefine kehe. Pea naʻe fakatupu ʻe Mihuseale ʻa Metuseʻeli mo e ngaahi foha mo e ngaahi ʻofefine kehe. Pea fakatupu ʻe Metuseʻeli ʻa Lēmeki."
                },
                {
                    "number": 44,
                    "text": "Pea naʻe maʻu ʻe Lēmeki ʻa e uaifi ʻe toko ua, ko e hingoa ʻo e tokotahá ko ʻEita, pea ko e hingoa ʻo e tokotahá, ko Sila."
                },
                {
                    "number": 45,
                    "text": "Pea naʻe fanauʻi ʻe ʻEita ʻa Sepale; ko e tamai ia ʻanautolu ʻoku nau nofo ʻi he ngaahi fale fehikitakí pea ko e kau tauhi ʻa kinautolu ʻo e fanga pulú mo hono faʻahingá; pea ko e hingoa ʻo hono tokouá ko Siupale, ʻa ia ko e tamai ʻanautolu kotoa pē ʻoku nau faiva ʻaki ʻa e haʻapé mo e meʻaleá."
                },
                {
                    "number": 46,
                    "text": "Pea fanauʻi foki ʻe Sila ʻa Tupale Keini, ko e faiako ʻo e tufunga kotoa pē ʻo e ngaahi meʻa ʻi he palasa mo e ukamea. Pea naʻe ui ʻa e hingoa ʻo e tuofefine ʻo Tupale Keiní ko Neamā."
                },
                {
                    "number": 47,
                    "text": "Pea naʻe pehē ʻe Lēmeki ki hono ongo uaifi ko ʻEita mo Silá: Fanongo ki hoku leʻó, ʻa kimoua ʻa e ongo uaifi ʻo Lēmekí, tokanga ki heʻeku leá; he kuó u tāmateʻi ha tangata ʻo u lavea ai, pea mo ha talavou ʻo u lavea mamahi ai."
                },
                {
                    "number": 48,
                    "text": "Kapau ʻe sauni kia Keini ʻo liunga fitu, ko e moʻoni ʻe liunga fitungofulu ia lau ʻe fitu kia Lēmeki;"
                },
                {
                    "number": 49,
                    "text": "He kuo fai ʻe Lēmeki ʻa e fuakava mo Sētane, ʻo hangē ko e founga ʻa Keiní, ʻa ia naʻá ne hoko ai ko e Pule ko Meihani, ko e pule ki he fuʻu meʻa lilo ʻa ia naʻe fakahā ʻe Sētane kia Keiní; pea ʻi he ʻiloʻi ʻe ʻĪlati, ko e foha ʻo ʻĪnoké, ʻenau meʻa liló, naʻá ne kamata ke fakahā ia ki he ngaahi foha ʻo ʻĀtamá;"
                },
                {
                    "number": 50,
                    "text": "Ko ia, ko e meʻa ʻi he ʻita ʻa Lēmekí, naʻá ne tāmateʻi ia, ʻo ʻikai tatau mo e tāmateʻi ʻe Keini ʻa hono tokoua ko ʻĒpelí, koeʻuhi ke maʻu ʻa e koloá, ka naʻá ne tāmateʻi iá koeʻuhi ko e fuakavá."
                },
                {
                    "number": 51,
                    "text": "He naʻe, talu mei he ngaahi ʻaho ʻo Keiní, naʻe ʻi ai ha kautaha fufū, pea naʻe fai ʻi he fakapoʻulí ʻa ʻenau ngaahi ngāué, pea nau feʻilongaki ʻa e tangata kotoa pē mo hono tokouá."
                },
                {
                    "number": 52,
                    "text": "Ko ia naʻe fakamalaʻiaʻi ʻe he ʻEikí ʻa Lēmeki, mo hono falé, pea mo kinautolu kotoa pē kuo fuakava mo Sētané; he naʻe ʻikai te nau tauhi ʻa e ngaahi fekau ʻa e ʻOtuá, pea naʻe fakatupu houhau ia ki he ʻOtuá, pea naʻe ʻikai te ne tauhi mai ʻa kinautolu, pea ko ʻenau ngaahi ngāué ko e ngaahi anga-fakalielia, pea naʻe kamata ke mafola atu ia ʻi he lotolotonga ʻo e ngaahi foha ʻo e tangatá. Pea naʻe ʻi he lotolotonga ia ʻo e ngaahi foha ʻo e tangatá."
                },
                {
                    "number": 53,
                    "text": "Pea naʻe ʻikai lea ʻaki ʻa e ngaahi meʻá ni ʻi he lotolotonga ʻo e ngaahi ʻofefine ʻo e tangatá, koeʻuhí he kuo lea ʻaki ʻe Lēmeki ʻa e meʻa liló ki hono ongo uaifí, pea naʻá na angatuʻu kiate ia, mo fakahā holo ʻa e ngaahi meʻá ni, pea naʻe ʻikai te na angaʻofa;"
                },
                {
                    "number": 54,
                    "text": "Ko ia, naʻe fehiʻanekina ʻa Lēmeki, pea naʻe kapusi ia ki tuʻa, ʻo ʻikai toe haʻu ki he lotolotonga ʻo e ngaahi foha ʻo e tangatá, telia naʻá ne mate ai."
                },
                {
                    "number": 55,
                    "text": "Pea naʻe pehē ʻa e kamata ke mālohi ʻa e ngaahi ngāue ʻo e fakapoʻulí ʻi he lotolotonga ʻo e ngaahi foha kotoa pē ʻo e tangatá."
                },
                {
                    "number": 56,
                    "text": "Pea naʻe fakamalaʻiaʻi ʻe he ʻOtuá ʻa e māmaní ʻaki ʻa e malaʻia fakamamahi, pea naʻá ne houhau ki he kau fai angahalá, mo e ngaahi foha kotoa pē ʻo e tangatá ʻa ia naʻá ne fakatupú;"
                },
                {
                    "number": 57,
                    "text": "He naʻe ʻikai te nau fie tokanga ki hono leʻó, pe tui ki hono ʻAlo pē Taha naʻe Fakatupú, ʻio ʻa ia naʻá ne fakahā ʻe hāʻele mai ʻi he vaeuaʻangamālie ʻo taimí, ʻa ia naʻe teuteuʻi ki muʻa ʻi hono ʻai ʻa e tuʻunga ʻo e māmaní."
                },
                {
                    "number": 58,
                    "text": "Pea ko ia naʻe pehē hono kamata ke malanga ʻaki ʻa e Ongoongoleleí, talu mei he kamataʻangá, pea fakahā ia ʻe he kau ʻāngelo māʻoniʻoni naʻe fekauʻi atu mei he ʻao ʻo e ʻOtuá, pea ʻi hono leʻo ʻoʻoná, pea ʻi he meʻa-foaki ʻo e Laumālie Māʻoniʻoní."
                },
                {
                    "number": 59,
                    "text": "Pea naʻe pehē hono fakapapauʻi kia ʻĀtama ʻa e ngaahi meʻa kotoa pē, ʻaki ʻa e ouau toputapu, pea naʻe malanga ʻaki ʻa e Ongoongoleleí, pea naʻe ʻoatu ʻa e tuʻutuʻuni ke ʻi he māmaní ia, kae ʻoua ke aʻu ki ngataʻangá; pea naʻe pehē ia. ʻĒmeni."
                }
            ]
        },
        "/study/scriptures/pgp/moses/6": {
            "uri": "/study/scriptures/pgp/moses/6",
            "title": "Mōsese 6",
            "data_type": "chapter",
            "chapter_name": "Vahe 6",
            "chapter_summary": [
                "ʻOku tauhi ʻe he hako ʻo ʻĀtamá ha tohi ʻo e manatú—ʻOku malanga ʻaki ʻe hono hako māʻoniʻoní ʻa e fakatomalá—ʻOku fakahā mai ʻe he ʻOtuá ia kia ʻĪnoke— ʻOku malanga ʻaki ʻe ʻĪnoke ʻa e ongoongoleleí—Naʻe fakahā mai kia ʻĀtama ʻa e palani ʻo e fakamoʻuí—ʻOkú ne tali ʻa e papitaisó mo e lakanga fakataulaʻeikí."
            ],
            "subtitle": [
                "(Nōvema–Tīsema 1830)"
            ],
            "verses": [
                {
                    "number": 1,
                    "text": "Pea naʻe tokanga ʻa ʻĀtama ki he leʻo ʻo e ʻOtuá, ʻo ne ui ki hono ngaahi fohá ke nau fakatomala."
                },
                {
                    "number": 2,
                    "text": "Pea naʻe toe ʻilo ʻe ʻĀtama ʻa hono uaifí, peá ne fanauʻi ha tama, pea naʻá ne ui hono hingoá ko Seti. Pea naʻe fakalāngilangiʻi ʻe ʻĀtama ʻa e huafa ʻo e ʻOtuá; he naʻá ne pehē: Kuo foaki mai ʻe he ʻOtuá kiate au ha hako ʻe taha, ko e fetongi ʻo ʻĒpeli, ʻa ia naʻe tāmateʻi ʻe Keiní."
                },
                {
                    "number": 3,
                    "text": "Pea naʻe fakahā mai ʻe he ʻOtuá ia kia Seti, pea naʻe ʻikai te ne angatuʻu, ka naʻá ne fai ha feilaulau lelei, ʻo hangē ko hono tokoua ko ʻĒpelí. Pea naʻe fanauʻi foki kiate ia ha foha, peá ne ui hono hingoá ko ʻĪnosi."
                },
                {
                    "number": 4,
                    "text": "Pea kamata leva ʻe he kau tangatá ni ke ui ki he huafa ʻo e ʻEikí, pea naʻe tāpuakiʻi ʻa kinautolu ʻe he ʻEikí;"
                },
                {
                    "number": 5,
                    "text": "Pea naʻe tauhi ha tohi ʻo e manatú, ʻa ia naʻe tohi ai, ʻi he lea ʻa ʻĀtamá, he naʻe tuku kiate kinautolu kotoa pē naʻe ui ki he ʻOtuá ke nau tohi ʻi he laumālie ʻo e mālohi fakalangí;"
                },
                {
                    "number": 6,
                    "text": "Pea naʻe akonekina ʻe kinautolu ʻa ʻenau fānaú ke lau tohi mo fai tohi, ʻo nau maʻu ʻa e lea ʻa ia naʻe haohaoa pea teʻeki ʻuliʻi."
                },
                {
                    "number": 7,
                    "text": "Ko ʻeni ko e Lakanga Fakataulaʻeiki pē ko iá, ʻa ia naʻe ʻi he kamataʻangá, ʻe ʻi he ngataʻanga ia ʻo e māmaní foki."
                },
                {
                    "number": 8,
                    "text": "Ko ʻeni naʻe lea ʻaki ʻe ʻĀtama ʻa e kikité ni, ʻi hono ueʻi ia ʻe he Laumālie Māʻoniʻoní, pea naʻe tauhi ha tohi hohoko ʻo e fānau ʻa e ʻOtuá. Pea ko e tohi ʻeni ʻo e ngaahi toʻu tangata ʻo ʻĀtamá, ʻa ia naʻe pehē: ʻI he ʻaho naʻe fakatupu ai ʻe he ʻOtuá ʻa e tangatá, naʻá ne ngaohi ia ʻi he tatau ʻa e ʻOtuá;"
                },
                {
                    "number": 9,
                    "text": "Naʻá ne fakatupu ʻa kinaua, ʻa e tangata mo e fefine, ʻi he tatau ʻo hono sino ʻoʻoná, mo ne tāpuakiʻi ʻa kinaua mo ui hona hingoa ko ʻĀtama, ʻi he ʻaho naʻe fakatupu ai ʻa kinauá ʻo na hoko ko e ongo laumālie moʻui, ʻi he fonuá ʻi he funga tuʻunga vaʻe ʻo e ʻOtuá."
                },
                {
                    "number": 10,
                    "text": "Pea naʻe moʻui ʻa ʻĀtama ʻo feʻunga mo e taʻu ʻe teau tolungofulu peá ne fakatupu ʻa e foha ʻi hono tatau ʻoʻoná, ʻo fakatatau ki hono fōtunga ʻoʻoná, ʻo ne ui hono hingoá ko Seti."
                },
                {
                    "number": 11,
                    "text": "Pea ko e ngaahi ʻaho ʻo ʻĀtamá, hili ʻene fakatupu ʻa Setí, ko e taʻu ʻe valungeau, pea naʻa ne fakatupu ʻa e ngaahi foha mo e ngaahi ʻofefine tokolahi;"
                },
                {
                    "number": 12,
                    "text": "Pea ko e ngaahi ʻaho kotoa naʻe moʻui ai ʻa ʻĀtamá ko e taʻu ʻe hivangeau tolungofulu, peá ne pekia."
                },
                {
                    "number": 13,
                    "text": "Naʻe moʻui ʻa Seti ʻi he taʻu ʻe teau mā nima, pea naʻá ne fakatupu ʻa ʻĪnosi, peá ne kikite ʻi hono ngaahi ʻahó kotoa pē, mo akoʻi ʻa hono foha ko ʻĪnosí ʻi he ngaahi hāʻeleʻanga ʻo e ʻOtuá; ko ia naʻe kikite foki mo ʻĪnosi."
                },
                {
                    "number": 14,
                    "text": "Pea naʻe moʻui ʻa Seti ʻo feʻunga mo e taʻu ʻe valungeau mā fitu ʻi he hili ʻene fakatupu ʻa ʻĪnosí, ʻo ne fakatupu ʻa e ngaahi foha mo e ngaahi ʻofefine tokolahi."
                },
                {
                    "number": 15,
                    "text": "Pea naʻe tokolahi ʻa e fānau ʻa e tangatá ʻi hono kotoa ʻo e funga fonuá. Pea ʻi he ngaahi ʻaho ko iá naʻe lahi ʻa e mālohi ʻo Sētané ʻi he lotolotonga ʻo e faʻahinga ʻo e tangatá, ʻo ne fakatupu-lili ʻi honau lotó; pea naʻe tupu ʻo fai atu mei ai ʻa e ngaahi tau mo e lilingi toto; pea naʻe hiki hake ʻe he tangatá ʻa hono nimá ki hono tokoua ʻoʻoná, ʻi hono fakatupu ʻo e maté, koeʻuhí ko e ngaahi ngāue fufū, ʻi he feinga ke maʻu ʻa e mālohi."
                },
                {
                    "number": 16,
                    "text": "Ko e ngaahi ʻaho kotoa pē ʻo Setí ko e taʻu ʻe hivangeau hongofulu mā ua, peá ne pekia."
                },
                {
                    "number": 17,
                    "text": "Pea naʻe moʻui ʻa ʻĪnosi ʻi he taʻu ʻe hivangofulu peá ne fakatupu ʻa Kainani. Pea naʻe ʻalu atu ʻa ʻĪnosi mo e toenga ʻo e kakai ʻo e ʻOtuá mei he fonuá, ʻa ia naʻe ui ko Sūloní, ʻo nau nofo ʻi ha fonua ʻo e talaʻofá, ʻa ia naʻá ne fakahingoa ki he hingoa ʻo hono foha ʻoʻoná, ʻa ia naʻá ne fakahingoa ko Kainani."
                },
                {
                    "number": 18,
                    "text": "Pea naʻe moʻui ʻa ʻĪnosi, ʻi he hili ʻene fakatupu ʻa Kainaní, ʻi he taʻu ʻe valungeau hongofulu mā nima, peá ne fakatupu ʻa e ngaahi foha mo e ngaahi ʻofefine tokolahi. Pea ko e ngaahi ʻaho kotoa ʻo ʻĪnosí ko e taʻu ʻe hivangeau mā nima, peá ne pekia."
                },
                {
                    "number": 19,
                    "text": "Pea naʻe moʻui ʻa Kainani ʻi he taʻu ʻe fitungofulu, peá ne fakatupu ʻa Malelili; pea naʻe moʻui ʻa Kainani ʻi he hili ʻene fakatupu ʻa Malelilí ʻi he taʻu ʻe valungeau mā fāngofulu, peá ne fakatupu ʻa e ngaahi foha mo e ngaahi ʻofefine. Pea ko e ngaahi ʻaho kotoa ʻo Kainaní ko e taʻu ʻe hivangeau mā hongofulu, peá ne pekia."
                },
                {
                    "number": 20,
                    "text": "Pea naʻe moʻui ʻa Malelili ʻi he taʻu ʻe onongofulu mā nima, peá ne fakatupu ʻa Sēleti, pea naʻe moʻui ʻa Malelili, ʻi he hili ʻene fakatupu ʻa Sēletí, ʻi he taʻu ʻe valungeau mā tolungofulu, peá ne fakatupu ʻa e ngaahi foha mo e ngaahi ʻofefine. Pea ko e ngaahi ʻaho kotoa ʻo Malelilí ko e taʻu ʻe valungeau hivangofulu mā nima, peá ne pekia."
                },
                {
                    "number": 21,
                    "text": "Pea naʻe moʻui ʻa Sēleti ʻi he taʻu ʻe teau onongofulu mā ua, peá ne fakatupu ʻa ʻĪnoke; pea naʻe moʻui ʻa Sēleti, ʻi he hili ʻene fakatupu ʻa ʻĪnoké, ʻi he taʻu ʻe valungeau, peá ne fakatupu ʻa e ngaahi foha mo e ngaahi ʻofefine. Pea naʻe akoʻi ʻe Sēleti ʻa ʻĪnoke ʻi he ngaahi hala kotoa pē ʻo e ʻOtuá."
                },
                {
                    "number": 22,
                    "text": "Pea ko e tohi hohoko ʻeni ʻo e ngaahi foha ʻo ʻĀtamá, ʻa ia ko e foha ʻo e ʻOtuá, ʻa ia naʻe fefolofolai totonu pē ʻa e ʻOtuá, mo ia."
                },
                {
                    "number": 23,
                    "text": "Pea ko e kau malanga ʻa kinautolu ʻo e māʻoniʻoní, pea naʻa nau lea mo kikite, mo ui ki he kakai kotoa pē, ʻi he feituʻu kotoa pē, ke nau fakatomala; pea naʻe akoʻi ʻa e tuí ki he fānau ʻa e tangatá."
                },
                {
                    "number": 24,
                    "text": "Pea naʻe hoko ʻo pehē ko e ngaahi ʻaho kotoa pē ʻo Sēletí ko e taʻu ʻe hivangeau onongofulu mā ua, peá ne pekia."
                },
                {
                    "number": 25,
                    "text": "Pea naʻe moʻui ʻa ʻĪnoke ʻi he taʻu ʻe onongofulu mā nima, peá ne fakatupu ʻa Mētusela."
                },
                {
                    "number": 26,
                    "text": "Pea naʻe hoko ʻo pehē naʻe fononga holo ʻa ʻĪnoke ʻi he fonuá, ʻi he lotolotonga ʻo e kakaí; pea lolotonga ʻene fonongá, naʻe maliu hifo ʻa e Laumālie ʻo e ʻOtuá mei he langí, ʻo nofoʻia ʻiate ia."
                },
                {
                    "number": 27,
                    "text": "Pea naʻá ne fanongo ki ha leʻo mei he langí, ʻoku pehē mai: ʻE ʻĪnoke, ko hoku foha, kikite ki he kakaí ni, ʻo pehē kiate kinautolu—Mou fakatomala, he ʻoku folofola peheni ʻe he ʻEikí: ʻOku ou ʻita ki he kakaí ni, pea kuo tupu ʻeku ʻita kakahá kiate kinautolu; he kuo fakaʻau ʻo fefeka ʻa honau lotó, pea ʻoku ongongataʻa ʻa honau telingá, pea ʻoku ʻikai lava ke sio ʻa honau matá ke mamaʻo;"
                },
                {
                    "number": 28,
                    "text": "Pea ko e ngaahi toʻu tangata lahi ko ʻení, talu mei heʻeku fakatupu ʻa kinautolú, kuo nau hē, pea kuo nau fakaʻikaiʻi au, pea nau fekumi ki heʻenau ngaahi fakakaukau ʻanautolu pē ʻi he fakapoʻulí; pea kuo nau filioʻi ʻi heʻenau ngaahi anga-fakalieliá ke fakapō, pea kuo ʻikai te nau tauhi ʻa e ngaahi fekau, ʻa ia naʻá ku tuku ki heʻenau tamai, ko ʻĀtamá."
                },
                {
                    "number": 29,
                    "text": "Ko ia, kuo nau fuakava loi, pea ʻi heʻenau ngaahi fuakavá, kuo nau fakahoko mai ai kiate kinautolu ʻa e maté, pea kuó u teuteu ha heli moʻonautolu, ʻo kapau ʻe ʻikai te nau fakatomala;"
                },
                {
                    "number": 30,
                    "text": "Pea ko e tuʻutuʻuni ʻeni, ʻa ia kuó u ʻoatu ʻi he kamataʻanga ʻo e māmaní, mei hoku ngutu ʻoʻokú, talu mei he fokotuʻu hono tuʻunga ʻo iá, pea ʻi he ngutu ʻo ʻeku kau tamaioʻeikí, ʻa ia ko hoʻo ngaahi tamaí, kuó u tuʻutuʻuniʻi ia, ʻo hangē ko ia ʻe fekauʻi atu ʻi he māmaní, ʻo aʻu ki hono ngaahi ngataʻanga ʻo iá."
                },
                {
                    "number": 31,
                    "text": "Pea ʻi he fanongo ʻa ʻĪnoke ki he ngaahi folofola ko ʻení, naʻá ne punou hifo ia ki he kelekelé, ʻi he ʻao ʻo e ʻEikí, ʻo ne fakatau folofola ʻi he ʻao ʻo e ʻEikí, ʻo pehē: Ko e hā kuó u ʻilo ai ʻa e ʻofa ʻi ho ʻaó, ka ko ha tamasiʻi pē au, pea ʻoku fehiʻa ʻa e kakaí kotoa pē ʻiate au; he ʻoku tōʻohi ʻeku leá; ko ia ko hoʻo tamaioʻeiki koā au?"
                },
                {
                    "number": 32,
                    "text": "Pea naʻe folofola ʻa e ʻEikí kia ʻĪnoke: ʻAlu atu ʻo fai ʻo hangē ko ʻeku fekau kiate koé, pea ʻe ʻikai lava ʻe ha tangata ʻo fakalaveaʻi koe. Fakaava ho ngutú, pea ʻe fakafonu ia, pea te u foaki kiate koe ʻa ia ke ke leaʻakí, he ʻoku ʻi hoku nimá ʻa e kakano kotoa pē, pea te u fai ʻo fakatatau mo e meʻa ʻe hā ngali lelei kiate aú."
                },
                {
                    "number": 33,
                    "text": "Lea ki he kakaí ni ʻo pehē: Mou fili he ʻahó ni, ke tauhi ki he ʻEiki ko e ʻOtua ʻa ia naʻá ne fakatupu ʻa kimoutolú."
                },
                {
                    "number": 34,
                    "text": "Vakai ʻoku ʻiate koe ʻa hoku Laumālié, ko ia te u fakatonuhiaʻi ʻa hoʻo ngaahi lea kotoa pē; pea ʻe hola ʻa e ngaahi moʻungá ʻi ho ʻaó, pea ʻe afe ʻa e ngaahi vaitafé mei honau tafeʻangá; pea te ke nofo ʻiate au, pea mo au ʻiate koe; ko ia ke ke ʻaʻeva mo au."
                },
                {
                    "number": 35,
                    "text": "Pea naʻe folofola ʻa e ʻEikí kia ʻĪnoke, ʻo pehē kiate ia: Pani ho matá ʻaki ʻa e ʻumea, pea fufulu ia, pea te ke mamata. Pea naʻá ne fai ia."
                },
                {
                    "number": 36,
                    "text": "Pea naʻá ne mamata ki he ngaahi laumālie naʻe fakatupu ʻe he ʻOtuá; pea naʻá ne mamata foki ki he ngaahi meʻa naʻe ʻikai ke faʻa hā mai ki he mata fakanatulá; pea kamata mei ai mo e mafola atu ʻa e lea ʻi he fonuá ʻo pehē: Kuo fokotuʻu hake ʻe he ʻEikí ha tangata kikite ki hono kakaí."
                },
                {
                    "number": 37,
                    "text": "Pea naʻe hoko ʻo pehē naʻe ʻalu atu ʻa ʻĪnoke ʻi he fonuá, ʻi he lotolotonga ʻo e kakaí, ʻo tuʻu ʻi he funga ʻo e ngaahi tafungofungá mo e ngaahi potu māʻolungá, ʻo ne kaila ʻaki ʻa e leʻo-lahi, ʻo fakamoʻoniʻi hono kovi ʻo ʻenau ngaahi ngāué; pea naʻe ʻita ʻa e kakaí kotoa pē koeʻuhi ko ia."
                },
                {
                    "number": 38,
                    "text": "Pea naʻa nau ō mai ke fanongo kiate ia, ʻi he ngaahi potu māʻolungá, ʻo nau pehē ki he kau tauhi fale fehikitakí: Mou tatali ʻi heni ʻo tauhi ʻa e ngaahi fale fehikitakí, lolotonga ʻemau ʻalu ki hē ke vakai ki he tangata kikité, he ʻokú ne kikite, pea ʻoku ʻi ai ha meʻa ngali kehe ʻi he fonuá; kuo haʻu ha tangata hehengi ki hotau lotolotongá."
                },
                {
                    "number": 39,
                    "text": "Pea naʻe hoko ʻo pehē ʻi heʻenau fanongo kiate iá, naʻe ʻikai ke ʻi ai ha tangata ʻe ala kiate ia; he naʻe hoko mai ʻa e manavahē kiate kinautolu kotoa pē naʻe fanongo kiate iá; he naʻá ne ʻaʻeva mo e ʻOtuá."
                },
                {
                    "number": 40,
                    "text": "Pea naʻe haʻu ha tangata kiate ia, ʻa ia ko hono hingoá ko Mahisia, ʻo ne pehē ange kiate ia: Fakahā mahino mai kiate kimautolu pe ko hai koe, pea ko hoʻo haʻú mei fē?"
                },
                {
                    "number": 41,
                    "text": "Pea naʻá ne pehē ange kiate kinautolu: Naʻá ku haʻu mei he fonua ko Kainaní, ʻa e fonua ʻo ʻeku ngaahi tamaí, ko ha fonua ʻo e māʻoniʻoni ʻo aʻu mai ki he ʻahó ni. Pea naʻe akoʻi au ʻe heʻeku tamaí ʻi he ngaahi hala kotoa pē ʻo e ʻOtuá."
                },
                {
                    "number": 42,
                    "text": "Pea naʻe hoko ʻo pehē, ʻi he lolotonga ʻeku fononga mei he fonua ko Kainaní, ofi ki he tahi hahaké, naʻá ku mamata ki ha meʻa-hā-mai; pea ʻiloange, naʻá ku mamata ki he ngaahi langí, pea folofola mai ʻa e ʻEikí kiate au, ʻo ne fai kiate au ʻa e fekau; ko ia, koeʻuhí ko e meʻá ni, pea ke u fai ki he fekau ko iá, ʻoku ou lea ʻaki atu ai ʻa e ngaahi lea ko ʻení."
                },
                {
                    "number": 43,
                    "text": "Pea hoko atu ʻe ʻĪnoke ʻa ʻene leá, ʻo pehē: Ko e ʻEiki ʻa ia naʻe folofola mai kiate aú, ko e ʻOtua tonu pē ia ʻo e langí, pea ko hoku ʻOtuá ia, pea mo homou ʻOtuá, pea ko hoku kāinga ʻa kimoutolu, pea ko e hā ʻoku mou fealēleaʻaki ai ʻa kimoutolu, ʻo fakafisingaʻi ʻa e ʻOtua ʻo e langí?"
                },
                {
                    "number": 44,
                    "text": "Naʻá ne fakatupu ʻa e ngaahi langí; ko e māmaní ʻa hono tuʻunga vaʻé; pea ʻoku ʻaʻana ʻa hono tuʻunga ʻo iá. Vakai, naʻá ne fokotuʻu ia, pea kuó ne ʻomi ʻa e kakai tokolahi ki hono funga ʻo iá."
                },
                {
                    "number": 45,
                    "text": "Pea kuo hoko mai ʻa e maté ki heʻetau ngaahi tamaí; ka neongo iá ʻoku tau ʻiloʻi ʻa kinautolu, pea ʻikai lava ke fakaʻikaiʻi ia, pea naʻa mo e ʻuluaki ʻo e kakai kotoa pē ʻoku tau ʻiloʻi ia, ʻa ia ko ʻĀtama."
                },
                {
                    "number": 46,
                    "text": "He kuo tau tohi ha tohi ʻo e manatu ʻiate kitautolu, ʻo fakatatau ki he sīpinga naʻe ʻomai ʻe he toʻukupu ʻo e ʻOtuá; pea ʻoku fai ia ʻi heʻetau lea ʻatautolú."
                },
                {
                    "number": 47,
                    "text": "Pea ʻi he lea ʻaki atu ʻe ʻĪnoke ʻa e ngaahi folofola ʻa e ʻOtuá, naʻe tetetete ʻa e kakaí, ʻo ʻikai te nau faʻa lava ke tuʻu ʻi hono ʻaó."
                },
                {
                    "number": 48,
                    "text": "Pea naʻá ne pehē kiate kinautolu: Koeʻuhi ko e hinga ʻa ʻĀtamá, ko ia ʻoku tau ʻi ai aí; pea ʻi heʻene hingá naʻe hoko mai ai ʻa e maté; pea kuo ngaohi ʻa kitautolu ke kau ʻi he maʻu ʻo e mamahí mo e malaʻiá."
                },
                {
                    "number": 49,
                    "text": "Vakai kuo haʻu ʻa Sētane ki he lotolotonga ʻo e fānau ʻa e tangatá, ʻo ne ʻahiʻahiʻi ʻa kinautolu ke nau hū kiate ia; pea kuo hoko ʻa e tangatá ʻo anga-fakakakano, pea faʻa holi kovi, mo anga-fakatēvolo, pea kuo tāpuniʻi ʻa kinautolu ʻi tuʻa mei he ʻao ʻo e ʻOtuá."
                },
                {
                    "number": 50,
                    "text": "Ka kuo fakahā ʻe he ʻOtuá ki heʻetau ngaahi tamaí kuo pau ke fakatomala ʻa e kakai kotoa pē."
                },
                {
                    "number": 51,
                    "text": "Pea naʻá ne ui ki heʻetau tamai ko ʻĀtamá ʻaki hono leʻo ʻoʻoná, ʻo pehē: Ko e ʻOtuá au; naʻá ku fakatupu ʻa e māmaní, mo e tangatá ʻi he teʻeki ai ke nau ʻi he kakanó."
                },
                {
                    "number": 52,
                    "text": "Pea naʻá ne toe pehē foki kiate ia: Kapau te ke tafoki mai kiate au, pea tokanga ki hoku leʻó, pea tui, mo fakatomala mei hoʻo ngaahi maumau-fono kotoa pē, pea papitaiso, ʻio ʻi he vaí, ʻi he huafa ʻo hoku ʻAlo pē Taha naʻe Fakatupú, ʻa ia ʻoku fonu ʻi he ʻaloʻofa mo e moʻoní, ʻa ia ko Sīsū Kalaisi, ko e huafa pē taha ʻe foaki ʻi he lalo langí, ʻa ia ʻe lava ʻo hoko mai ai ʻa e fakamoʻuí ki he fānau ʻa e tangatá, te ke maʻu ʻa e meʻa-foaki ʻo e Laumālie Māʻoniʻoní, ʻo kole ʻa e ngaahi meʻa kotoa pē ʻi hono huafá, pea ʻilonga ha meʻa te ke kole, ʻe foaki ia kiate koe."
                },
                {
                    "number": 53,
                    "text": "Pea naʻe fakatau folofola ʻa ʻetau tamai ko ʻĀtamá ki he ʻEikí, ʻo pehē: Ko e hā ʻa e ʻuhinga kuo pau ke fakatomala ai ʻa e tangatá pea papitaiso ʻi he vaí? Pea folofola ʻa e ʻEikí kia ʻĀtama: Vakai, kuó u fakamolemoleʻi kiate koe ʻa hoʻo maumau-fono ʻi he Ngoue ko ʻĪtení."
                },
                {
                    "number": 54,
                    "text": "Naʻe tupunga mei ai ʻene mafola holo ʻi he kakaí ʻa e lea ʻo pehē, kuo fai ʻa e fakalelei ʻe he ʻAlo ʻo e ʻOtuá ki he ʻuluaki angahalá, ʻa ia ʻe ʻikai lava ke ʻekeʻi ai ʻa e ngaahi angahala ʻa e mātuʻá ki he ʻulu ʻo e fānaú, he kuo ʻikai haʻanau angahala talu mei hono ʻai ʻa e tuʻunga ʻo e māmaní."
                },
                {
                    "number": 55,
                    "text": "Pea naʻe folofola ʻa e ʻEikí kia ʻĀtama, ʻo pehē: Ko e meʻa ʻi he fanauʻi mai hoʻo fānaú ʻi he angahalá, ko ia ʻi heʻenau kamata ke tupu haké, ʻoku tupu hake ʻa e angahalá ʻi honau lotó, pea nau ʻiloʻi ai ʻa e meʻa mahí, koeʻuhí ke nau ʻiloʻi hono fakamahuʻingaʻi ʻa e leleí."
                },
                {
                    "number": 56,
                    "text": "Pea kuo tuku kiate kinautolu ke nau ʻiloʻi ʻa e leleí mei he koví, ko ia ʻoku nau hoko ai ko e niʻihi ke fili maʻanautolu pē, pea kuó u tuku kiate koe ha fono mo e fekau ʻe taha."
                },
                {
                    "number": 57,
                    "text": "Ko ia, akoʻi ia ki hoʻo fānaú, kuo pau ke fakatomala ʻa e kakai kotoa pē, ʻi he feituʻu kotoa pē, pe ʻe ʻikai te nau teitei lava ʻo maʻu ʻa e puleʻanga ʻo e ʻOtuá, he ʻoku ʻikai lava ke nofo ʻi ai ha meʻa ʻoku taʻemaʻa, pe nofo ʻi hono ʻaó; he ʻoku hangē ko e lea ʻa ʻĀtamá, ko e Tangata ʻo e Māʻoniʻoní ʻa hono huafá, pea ko e huafa ʻo hono ʻAlo pē Taha naʻe Fakatupú ko e Foha ʻo e Tangatá, ʻio ko Sīsū Kalaisi, ko ha Fakamaau māʻoniʻoni, ʻa ia ʻe haʻu ʻi he vaeuaʻangamālie ʻo taimí."
                },
                {
                    "number": 58,
                    "text": "Ko ia, ʻoku ou fai kiate koe ha fekau, ke ke akoʻi tauʻatāina ʻa e ngaahi meʻá ni ki hoʻo fānaú, ʻo pehē:"
                },
                {
                    "number": 59,
                    "text": "Kuo hoko mai ʻa e hingá ko e tupu mei he maumau-fonó, ʻa ia ko e hinga ʻokú ne ʻomi ʻa e maté, pea ko e meʻa ʻi hono fanauʻi mai ʻa kimoutolu ki he māmaní ʻi he vai, mo e toto, pea mo e laumālie, ʻa ia kuó u fakatupú, pea pehē ʻa e tupu mei he efú ha laumālie moʻuí, ʻe pehē pē ʻa e pau ke toe fanauʻi ʻa kimoutolu ki he puleʻanga ʻo e langí, ʻi he vai, pea mo e Laumālié, pea fakamaʻa ʻa kimoutolu ʻi he totó, ʻa ia ko e taʻataʻa ʻo hoku ʻAlo pē Taha naʻe Fakatupú; koeʻuhí ke fakamaʻa ʻa kimoutolu mei he angahala kotoa pē, pea fiefia ʻi he ngaahi folofola ʻo e moʻui taʻengatá ʻi he māmani ko ʻení, mo e moʻui taʻengata ʻi he maama ka hoko maí, ʻio ʻa e nāunau taʻe-faʻa-maté;"
                },
                {
                    "number": 60,
                    "text": "He ʻoku mou tauhi ʻa e fekaú ʻi he vaí; ʻoku fakatonuhiaʻi ʻa kimoutolu ʻi he Laumālié, pea ʻoku fakamāʻoniʻoniʻi ʻa kimoutolu ʻi he taʻataʻá;"
                },
                {
                    "number": 61,
                    "text": "Ko ia ʻoku foaki ia ke nofoʻia ʻiate kimoutolu; ʻa e tohi ʻo e langí; ʻa e Fakafiemālié; ʻa e ngaahi meʻa fakamelino ʻo e nāunau taʻe-faʻa-maté; ʻa e moʻoni ʻo e ngaahi meʻa kotoa pē; ʻa e meʻa ʻa ia ʻoku fakaakeʻi ʻa e ngaahi meʻa kotoa pē, ʻa ia ʻoku ngaohi ke moʻui ʻa e ngaahi meʻa kotoa pē; ko ia ia ʻokú ne ʻiloʻi ʻa e ngaahi meʻa kotoa pē, pea ʻoku maʻu ʻe ia ʻa e mālohi kotoa pē ʻo fakatatau ki he potó, ʻaloʻofá, moʻoní, fakamaau totonú, mo e fakamāú."
                },
                {
                    "number": 62,
                    "text": "Pea ko ʻeni, vakai, ʻoku ou pehē kiate koe: Ko e palani ʻeni ʻo e fakamoʻuí ki he kakai kotoa pē, tuʻunga ʻi he taʻataʻa ʻo hoku ʻAlo pē Taha naʻe Fakatupú, ʻa ia ʻe hāʻele mai ʻi he vaeuaʻangamālie ʻo taimí."
                },
                {
                    "number": 63,
                    "text": "Pea vakai, ʻoku ʻi ai hono tatau ʻo e ngaahi meʻa kotoa pē, pea kuo fakatupu mo ngaohi ʻa e ngaahi meʻa kotoa pē ke fakamoʻoniʻi au, ʻa e ngaahi meʻa ʻoku fakamāmani, mo e ngaahi meʻa ʻoku fakalaumālie fakatouʻosi; ʻa e ngaahi meʻa ʻoku ʻi he langí ʻi ʻolunga, mo e ngaahi meʻa ʻi he funga ʻo e māmaní, mo e ngaahi meʻa ʻoku ʻi loto ʻi he māmaní, mo e ngaahi meʻa ʻoku ʻi he lalo fonuá, pea ko e ngaahi meʻa ʻi ʻolunga pea ʻi laló fakatouʻosi: ʻoku nau fakamoʻoniʻi kotoa pē au."
                },
                {
                    "number": 64,
                    "text": "Pea naʻe hoko ʻo pehē, ʻi he hili ʻa e fefolofolai ʻa e ʻEikí mo ʻĀtama, ko ʻetau tamaí, naʻe kaila ʻa ʻĀtama ki he ʻEikí, pea naʻe ʻave ia ʻe he Laumālie ʻo e ʻEikí, pea ʻohifo ia ki he loto vaí, pea naʻe fakatokoto hifo ia ʻi he loto vaí, pea naʻe ʻohake ia mei he vaí."
                },
                {
                    "number": 65,
                    "text": "Pea ko ia naʻe papitaiso ia, pea naʻe maliu hifo ʻa e Laumālie ʻo e ʻOtuá kiate ia, pea ko ia naʻe fanauʻi ia ʻi he Laumālié, pea naʻe fakaakeakeʻi ia ʻi he tangata ʻi lotó."
                },
                {
                    "number": 66,
                    "text": "Pea naʻá ne fanongo ki ha leʻo mei he langí, ʻoku pehē: Kuo papitaiso koe ʻaki ʻa e afi, pea mo e Laumālie Māʻoniʻoni. Ko e fakamoʻoni ʻeni ʻa e Tamaí, pea mo e ʻAló, ʻo fai atu mei heni pea taʻengata;"
                },
                {
                    "number": 67,
                    "text": "Pea ʻokú ke kau ki he lakanga ʻo ia naʻe ʻikai hano kamataʻanga ʻo hono ngaahi ʻahó pe ngataʻanga ʻo hono ngaahi taʻú, mei he taʻengatá kotoa ki he taʻengatá hono kotoa."
                },
                {
                    "number": 68,
                    "text": "Vakai, ʻokú ke taha ʻiate au, ko ha foha ʻo e ʻOtuá; pea ʻe pehē ha lava ke hoko ʻa e kakai kotoa pē ko hoku ngaahi foha. ʻĒmeni."
                }
            ]
        },
        "/study/scriptures/pgp/moses/7": {
            "uri": "/study/scriptures/pgp/moses/7",
            "title": "Mōsese 7",
            "data_type": "chapter",
            "chapter_name": "Vahe 7",
            "chapter_summary": [
                "ʻOku akoʻi ʻe ʻĪnoke, mo tataki ʻa e kakaí, pea hiki atu ʻa e ngaahi moʻunga—ʻOku fokotuʻu ʻa e kolo ko Saioné—ʻOku tomuʻa mamata ʻa ʻĪnoke ki he hāʻele mai ʻa e Foha ʻo e Tangatá, ko ʻene feilaulau fakaleleí, mo e toetuʻu ʻa e Kau Māʻoniʻoní—ʻOkú ne tomuʻa mamata ki he Fakafoki mai ʻo e Ongongoleleí, ko e Tānakí, ko e Hāʻele ʻAnga Uá, mo e fakafoki mai ʻo Saioné."
            ],
            "subtitle": [
                "(Tīsema 1830)"
            ],
            "verses": [
                {
                    "number": 1,
                    "text": "Pea naʻe hoko ʻo pehē naʻe fai atu ʻa e lea ʻa ʻĪnoké, ʻo pehē: Vakai, naʻe akonaki ʻaki ʻe heʻetau tamai ko ʻĀtamá ʻa e ngaahi meʻá ni, pea kuo tui ʻa e tokolahi ʻo nau hoko ko e ngaahi foha ʻo e ʻOtuá, pea kuo taʻetui ʻa e tokolahi, ʻo nau malaʻia ʻi heʻenau ngaahi angahalá, pea ʻoku nau ʻamanaki atu ʻi he manavahē, ʻi he fakamamahi, ki hono lilingi hifo kiate kinautolu ʻo e tuputāmaki kakaha ʻo e houhau ʻo e ʻOtuá."
                },
                {
                    "number": 2,
                    "text": "Pea naʻe kamata mei he taimi ko iá ʻo fai atu ʻa e kamata ʻe ʻĪnoke ke kikite, ʻo ne pehē ki he kakaí: Lolotonga ʻeku fai fonongá, peá u tuʻu ʻi he potu ko Mahusiá, peá u tangi ki he ʻEikí, naʻe ongo mai ha leʻo mei he langí, ʻo pehē—Ke ke tafoki atu, pea ʻalu atu ki he funga ʻo e moʻunga ko Simioné."
                },
                {
                    "number": 3,
                    "text": "Pea naʻe hoko ʻo pehē naʻá ku tafoki peá u ʻalu hake ki he funga moʻungá; pea ʻi heʻeku tuʻu ʻi he funga moʻungá, naʻá ku vakai ki he matangaki ʻa e ngaahi langí, pea naʻe fakakofuʻi au ʻaki ʻa e nāunau;"
                },
                {
                    "number": 4,
                    "text": "Peá u mamata ki he ʻEikí; pea naʻá ne tuʻu ʻi muʻa ʻiate au, pea naʻá ne folofola mai kiate au, ʻo hangē ko e fetalanoaʻaki ʻa ha tangata mo ha tangata ʻe taha, ko e mata ki he mata; peá ne folofola mai kiate au: Vakai, pea te u fakahā kiate koe ʻa e māmaní ʻo feʻunga mo e ngaahi toʻu tangata lahi."
                },
                {
                    "number": 5,
                    "text": "Pea naʻe hoko ʻo pehē naʻá ku mamata ʻi he teleʻa ko Siumú, pea ʻiloange, ko ha fuʻu kakai tokolahi ʻa ia naʻe nofo ʻi he ngaahi fale fehikitaki, ʻa ia ko e kakai ʻo Siumú."
                },
                {
                    "number": 6,
                    "text": "Pea naʻe toe folofola mai ʻa e ʻEikí kiate au: Vakai; pea naʻá ku mamata ki he feituʻu tokelaú, pea naʻá ku mamata ki he kakai ʻo Kēnaní, ʻa ia naʻe nofo ʻi he ngaahi fale fehikitaki."
                },
                {
                    "number": 7,
                    "text": "Pea naʻe folofola mai ʻa e ʻEikí kiate au: Kikite; peá u kikite, ʻo pehē: Vakai, ʻe ʻalu atu ʻa e kakai ʻo Kēnaní, ʻa ia ʻoku fuʻu tokolahi, kuo nau teuteu ke tauʻi ʻa e kakai ʻo Siumú, pea te nau tāmateʻi ʻa kinautolu pea nau ʻauha ai ʻo ʻosiʻosingamālie; pea ʻe vahevahe ʻa e kakai ʻo Kēnaní ʻi he fonuá, pea ʻe kakā ʻa e kelekelé mo taʻefua, pea ʻe ʻikai nofo ai ha kakai kehe ka ko e kakai pē ʻo Kēnaní;"
                },
                {
                    "number": 8,
                    "text": "He vakai, ʻe fakamalaʻiaʻi ʻe he ʻEikí ʻa e fonuá ʻaki ʻa e fuʻu vela lahi, pea ʻe hokohoko atu ai pē ʻa ʻene kakaá ʻo taʻengata; pea naʻe hoko ʻa e lanu ʻuliʻuli ki he fānau kotoa pē ʻo Kēnaní, pea naʻe fehiʻanekinaʻi ʻa kinautolu ʻi he kakai kotoa pē."
                },
                {
                    "number": 9,
                    "text": "Pea naʻe hoko ʻo pehē naʻe folofola mai ʻa e ʻEikí kiate au: Vakai; peá u sio atu, peá u mamata ki he fonua ko Seiloní mo e fonua ko ʻĪnoké, pea mo e fonua ko ʻOmineá, pea mo e fonua ko Hení, pea mo e fonua ko Semí, pea mo e fonua ko Hanelá, pea mo e fonua ko Hananaihaá, pea mo e kakai kotoa pē ʻi aí;"
                },
                {
                    "number": 10,
                    "text": "Pea naʻe folofola mai ʻa e ʻEikí kiate au: ʻAlu ki he kakaí ni ʻo pehē atu kiate kinautolu—Mou fakatomala, telia naʻá ku ʻalu atu ʻo taaʻi ʻa kinautolu ʻaki ʻa e malaʻia, pea nau mate."
                },
                {
                    "number": 11,
                    "text": "Pea naʻá ne fai mai kiate au ʻa e fekau ke u fai papitaiso ʻi he huafa ʻo e Tamaí, pea mo e ʻAló, ʻa ia ʻoku fonu ʻi he ʻaloʻofa mo e moʻoni, pea mo e Laumālie Māʻoniʻoní, ʻa ia ʻokú ne fakamoʻoniʻi ʻa e Tamaí mo e ʻAló."
                },
                {
                    "number": 12,
                    "text": "Pea naʻe hoko ʻo pehē naʻe fai atu ʻe ʻĪnoke ʻene ui ki he kakai kotoa pē, ke nau fakatomala, tuku kehe pē ʻa e kakai ʻo Kēnaní;"
                },
                {
                    "number": 13,
                    "text": "Pea naʻe lahi fau ʻa e tui ʻa ʻĪnoké ko ia naʻá ne tataki ʻa e kakai ʻo e ʻOtuá, pea naʻe ō mai ʻa honau ngaahi filí ke tauʻi ʻa kinautolu; pea naʻá ne lea ʻaki ʻa e folofola ʻa e ʻEikí, pea naʻe ngalulu ʻa e fonuá, pea naʻe hola ʻa e ngaahi moʻungá, ʻo hangē pē ko ʻene fekaú; pea naʻe liliu ʻa e ngaahi vaitafé mei honau ngaahi tafeʻangá; pea naʻe ongona ʻa e ngungulu ʻa e fanga laione mei he feituʻu maomaonganoá; pea manavahē lahi ʻa e ngaahi puleʻanga kotoa pē, ko e meʻa ʻi he lahi pehē fau hono mālohi ʻo e lea ʻa ʻĪnoké, pea mo e lahi fau ʻo e mālohi ʻo e lea naʻe tuku kiate ia ʻe he ʻOtuá."
                },
                {
                    "number": 14,
                    "text": "Naʻe ʻalu hake foki ha fonua mei he loto moaná, pea naʻe pehē fau ʻa e lahi ʻo e manavahē ʻa e ngaahi fili ʻo e kakai ʻo e ʻOtuá, naʻa nau hola ai ʻo tuʻu mei he mamaʻo atú ʻo nau ʻalu atu ki he fonua ʻa ia naʻe ʻalu hake mei he loto moaná."
                },
                {
                    "number": 15,
                    "text": "Pea ko e kakai lalahi ʻo e fonuá foki, naʻa nau tuʻu mei he mamaʻo atú; pea naʻe ʻalu atu ʻa e malaʻia ki he kakai kotoa pē naʻe tauʻi ʻa e ʻOtuá;"
                },
                {
                    "number": 16,
                    "text": "Pea mei he taimi ko iá ʻo fai atu naʻe ʻi ai ʻa e ngaahi tau mo e lilingi toto ʻiate kinautolu; ka naʻe hāʻele mai ʻa e ʻEikí ʻo ʻafio ʻi hono kakaí, pea nau nofo ʻi he māʻoniʻoni."
                },
                {
                    "number": 17,
                    "text": "Naʻe ʻi he ngaahi puleʻangá kotoa pē ʻa e ilifia ki he ʻEikí, koeʻuhi naʻe fuʻu lahi fau ʻa e nāunau ʻo e ʻEikí, ʻa ia naʻe ʻi hono kakaí. Pea naʻe tāpuakiʻi ʻe he ʻEikí ʻa e fonuá, pea naʻa nau monūʻia ʻi he ngaahi moʻungá, pea ʻi he ngaahi potu māʻolungá, ʻo nau tupulekina."
                },
                {
                    "number": 18,
                    "text": "Pea naʻe ui ʻe he ʻEikí ʻa hono kakaí ko Saione, koeʻuhí he naʻa nau loto-taha pē mo fakakaukau taha, pea nau nofo ʻi he māʻoniʻoni; pea naʻe ʻikai ha kakai masiva ʻiate kinautolu."
                },
                {
                    "number": 19,
                    "text": "Pea naʻe fai atu ʻe ʻĪnoke ʻa ʻene malangá ʻi he māʻoniʻoni ki he kakai ʻo e ʻOtuá. Pea naʻe hoko ʻo pehē ʻi hono ngaahi ʻahó, naʻá ne langa ha kolo ʻa ia naʻe ui ko e Kolo ʻo e Māʻoniʻoní, ʻa ia ko Saione."
                },
                {
                    "number": 20,
                    "text": "Pea naʻe hoko ʻo pehē naʻe fefolofolai ʻa ʻĪnoke mo e ʻEikí; pea naʻá ne pehē ange ki he ʻEikí: Ko e moʻoni ʻe nofo malu ʻa Saione ʻo taʻengata. Ka naʻe folofola mai ʻa e ʻEikí kia ʻĪnoke: Kuó u tāpuakiʻi ʻa Saione, ka kuó u fakamalaʻiaʻi ʻa hono toe ʻo e kakaí."
                },
                {
                    "number": 21,
                    "text": "Pea naʻe hoko ʻo pehē naʻe fakahā ʻe he ʻEikí kia ʻĪnoke ʻa e kakai kotoa pē ʻo e māmaní; pea naʻá ne mamata, pea ʻilo ange, naʻe faifai pea ʻohake ʻa Saione ki he langí. Pea naʻe folofola ʻa e ʻEikí kia ʻĪnoke: Vakai ki hoku nofoʻangá ʻo taʻengata."
                },
                {
                    "number": 22,
                    "text": "Pea mamata foki ʻa ʻĪnoke ki hono toe ʻo e kakaí ʻa ia ko e ngaahi foha ʻo ʻĀtamá; pea ko e fefiofi ʻa kinautolu ʻo e hako kotoa pē ʻo ʻĀtamá tuku kehe pē ʻa e hako ʻo Keiní, he naʻe ʻuliʻuli ʻa e hako ʻo Keiní, pea naʻe ʻikai hanau nofoʻanga ʻi honau lotolotongá."
                },
                {
                    "number": 23,
                    "text": "Pea hili iá naʻe ʻohake ʻa Saione ki he langí, naʻe mamata ʻa ʻĪnoke, pea ʻiloange, naʻe ʻi muʻa ʻiate ia ʻa e ngaahi puleʻanga kotoa pē ʻo e māmaní;"
                },
                {
                    "number": 24,
                    "text": "Pea naʻe haʻu ʻa e toʻu tangata hoko mo e toʻu tangata; pea naʻe māʻolunga mo hiki hake ʻa ʻĪnoke, ʻio ʻi he fatafata ʻo e Tamaí, pea mo e Foha ʻo e Tangatá; pea vakai, naʻe ʻi he funga hono kotoa ʻo e māmaní ʻa e mālohi ʻo Sētané."
                },
                {
                    "number": 25,
                    "text": "Pea naʻá ne mamata ki he kau ʻāngelo ʻoku ʻalu hifo mei he loto langí; peá ne fanongo ki ha leʻo-lahi ʻoku pehē: Ko e malaʻia, ko e malaʻia ki he kakai ʻo e māmaní."
                },
                {
                    "number": 26,
                    "text": "Pea naʻá ne mamata kia Sētane; pea naʻe ʻi hono nimá ha fuʻu sēini, pea naʻe fakapūlou ʻe ia ʻa e funga kotoa ʻo e māmaní ʻaki ʻa e fakapoʻuli; pea naʻá ne sio hake ʻo kata, pea naʻe fiefia ʻa ʻene kau ʻāngeló."
                },
                {
                    "number": 27,
                    "text": "Pea naʻe mamata ʻa ʻĪnoke ki he kau ʻāngelo ʻoku ʻalu hifo mei he langí, ʻo fakamoʻoniʻi ʻa e Tamaí mo e ʻAló; pea naʻe tō hifo ʻa e Laumālie Māʻoniʻoní ki he tokolahi, pea naʻe toʻo hake ʻa kinautolu ʻe he ngaahi mālohi ʻo e langí ki Saione."
                },
                {
                    "number": 28,
                    "text": "Pea naʻe hoko ʻo pehē, naʻe ʻafio hifo ʻa e ʻOtua ʻo e langí ki hono toe ʻo e kakaí, pea naʻá ne tangi; pea naʻe fakamoʻoni ki ai ʻa ʻĪnoke, ʻo pehē: Ko e hā ʻa e meʻa ʻoku tangi ai ʻa e ngaahi langí, pea mokulu hifo honau loʻimata ʻo hangē ko e ʻuha ki he ngaahi moʻungá?"
                },
                {
                    "number": 29,
                    "text": "Pea naʻe pehē ʻe ʻĪnoke ki he ʻEikí: Ko e hā ʻa e meʻa ʻokú ke lava ai ke tangí, ka ʻokú ke māʻoniʻoni pea ʻokú ke ʻi ai, mei he taʻengatá kotoa ki he taʻengatá kotoa?"
                },
                {
                    "number": 30,
                    "text": "Pea ka ne lava ʻe he tangatá ʻo lau ʻa e ngaahi momoʻi meʻa ʻo e māmaní, ʻio, ʻo e ngaahi māmani ʻe lau miliona ʻo hangē ko ʻení, ʻe ʻikai hoko ia ko hano kamataʻanga ʻo e lahi ʻo hoʻo ngaahi fakatupú; pea ʻoku kei fofola atu ai pē ʻa ho ngaahi puipuí; ka neongo iá ka ʻokú ke ʻi hena pē, pea ʻoku ʻi hena ʻa ho fatafatá; pea ʻokú ke angatonu foki; ʻokú ke ʻaloʻofa mo angaʻofa ʻo taʻengata;"
                },
                {
                    "number": 31,
                    "text": "Pea kuó ke toʻo atu ʻa Saione ki ho fatafata ʻoʻoú, mei hoʻo ngaahi fakatupu kotoa pē, mei he taʻengatá kotoa ki he taʻengatá kotoa; pea ʻoku ʻikai ha meʻa ka ko e melinó, fakamaau totonú, mo e moʻoní pē ʻe nofo ʻi ho taloní; pea ʻe muʻomuʻa ʻa e ʻaloʻofá ʻi ho fofongá pea ʻoku ʻikai hano ngataʻanga; ʻokú ke lava fēfē ke tangi?"
                },
                {
                    "number": 32,
                    "text": "Naʻe folofola ʻa e ʻEikí kia ʻĪnoke: Vakai ki he faʻahingá ni ko ho kāingá; kuó u fakatupu ʻa kinautolu ʻaki hoku nima pē ʻoʻokú, pea naʻá ku foaki kiate kinautolu ʻa honau potó, ʻi he ʻaho naʻá ku fakatupu ai ʻa kinautolú; pea ʻi he Ngoue ʻo ʻĪtení, naʻá ku foaki ai ki he tangatá ʻa ʻene tauʻatāina ke filí;"
                },
                {
                    "number": 33,
                    "text": "Pea kuó u pehē ki ho kāingá, pea kuó u fai foki ʻa e fekau, ke nau feʻofaʻaki ʻiate kinautolu, pea ke nau fili au, ʻa ia ko ʻenau Tamaí; kae vakai, ʻoku ʻikai haʻanau ʻofa, pea nau fehiʻa ki honau toto ʻonautolú pē;"
                },
                {
                    "number": 34,
                    "text": "Pea kuo tupu ʻa e afi ʻo ʻeku ʻitá kiate kinautolu; pea ʻi heʻeku ʻita kakahá te u ʻoatu ʻa e ngaahi lōmakí kiate kinautolu, he kuo tupu ʻa ʻeku fuʻu ʻita lahi kiate kinautolu."
                },
                {
                    "number": 35,
                    "text": "Vakai, ko e ʻOtuá au; ko hoku hingoá ko e Tangata ʻo e Māʻoniʻoni; ko hoku hingoá ko e Tangata ʻo e Akonaki; pea ko hoku hingoá ko Lauikuonga mo e Taʻengata, foki."
                },
                {
                    "number": 36,
                    "text": "Ko ia, ʻoku ou lava ke mafao atu ʻa hoku ongo nimá ʻo puke ʻa e ngaahi fakatupu kotoa pē ʻa ia kuó u faʻú; pea ʻoku lava foki ʻe hoku matá ke ʻasi ki ai, pea ʻi he ngaahi meʻa kotoa kuo fakatupu ʻe hoku nimá, kuo teʻeki ke ʻi ai ha fai angahala lahi pehē fau ʻo hangē ko ia ʻoku ʻi he lotolotonga ʻo ho kāingá."
                },
                {
                    "number": 37,
                    "text": "Kae vakai, ʻe ʻi he ʻulu ʻo ʻenau ngaahi tamaí ʻa ʻenau ngaahi angahalá; ʻe hoko ʻa Sētane ko ʻenau tamaí, pea hoko ʻa e mamahi ko honau ikuʻangá; pea ʻe tengihia ʻa kinautolu ʻe he ngaahi langí kotoa, ʻio ʻa e ngaahi meʻa kotoa pē kuo fakatupu ʻe hoku nimá; ko ia, he ʻikai koā ʻoku totonu ke tangi ʻa e ngaahi langí, ko e meʻa ʻi he mamahiʻia ʻa kinautolú ni?"
                },
                {
                    "number": 38,
                    "text": "Kae vakai, ko kinautolú ni ʻa ia ʻoku mamata ki ai ʻa ho matá, te nau mate ʻi he ngaahi lōmaki; pea vakai, te u fakapōpulaʻi ʻa kinautolu; kuó u teuteu ha fale fakapōpula moʻonautolu."
                },
                {
                    "number": 39,
                    "text": "Pea ko ia kuó u filí kuó ne tautapa ʻi hoku ʻaó. Ko ia, te ne mamahi koeʻuhi ko ʻenau ngaahi angahalá; ka ʻo kapau te nau fakatomala ʻi he ʻaho ʻa ia ʻe foki mai ai kiate au ʻa ʻeku Tokotaha kuo Filí, pea te nau ʻi he mamahi kae ʻoua kuo hokosia ʻa e ʻaho ko iá;"
                },
                {
                    "number": 40,
                    "text": "Ko ia, ko e meʻa ʻeni ʻe tangi ai ʻa e ngaahi langí, ʻio, pea mo e meʻa kotoa pē kuo fakatupu ʻe hoku nimá."
                },
                {
                    "number": 41,
                    "text": "Pea naʻe hoko ʻo pehē naʻe folofola ʻa e ʻEikí kia ʻĪnoke, ʻo fakahā kia ʻĪnoke ʻa e ngaahi ngāue kotoa pē ʻa e fānau ʻa e tangatá; ko ia naʻe ʻilo ʻe ʻĪnoke, mo ne mamata ki heʻenau fai angahalá, pea mo ʻenau mamahí, peá ne tangi mo mafao atu hono nimá, pea naʻe fakafuofuolahi ʻa hono lotó ʻo hangē ko e taʻengatá; pea naʻe fakaʻamu ʻa hono lotó; pea naʻe ngalulululu ʻa e taʻengatá kotoa."
                },
                {
                    "number": 42,
                    "text": "Pea mamata foki ʻa ʻĪnoke kia Noa mo hono fāmilí; pea ʻe fakahaofi ʻa e hako ʻo e ngaahi foha kotoa ʻo Noá ʻi ha fakamoʻui fakamāmani;"
                },
                {
                    "number": 43,
                    "text": "Ko ia naʻe mamata ʻa ʻĪnoke ʻoku foʻu ʻe Noa ha ʻaʻake; pea naʻe malimali ki ai ʻa e ʻEikí, ʻo puke ia ʻi hono toʻukupu ʻoʻoná; ka naʻe tō mai ʻa e ngaahi lōmaki ki he toenga ʻo e kau fai angahalá ʻo folo hake ʻa kinautolu."
                },
                {
                    "number": 44,
                    "text": "Pea ʻi he mamata ʻa ʻĪnoke ki he meʻa ní, naʻe mamahi ʻa hono laumālié, peá ne tangi koeʻuhi ko hono kāingá, ʻo ne pehē ki he ngaahi langí: ʻE ʻikai te u tuku ke fakafiemālieʻi au; ka naʻe folofola ʻa e ʻEikí ʻo pehē ange kia ʻĪnoke: Hanga hake ho lotó, peá ke fiefia, ʻo mamata."
                },
                {
                    "number": 45,
                    "text": "Pea naʻe hoko ʻo pehē naʻe vakai atu ʻa ʻĪnoke; peá ne vakai ki he tupu meia Noa ʻa e ngaahi fāmili kotoa pē ʻo e māmaní; peá ne tangi ki he ʻEikí, ʻo pehē: ʻE hoko ʻa fē ʻa e ʻaho ʻo e ʻEikí? ʻE lilingi ʻa fē ʻa e taʻataʻa ʻo e Tokotaha Māʻoniʻoní, koeʻuhi ke lava ʻo fakamāʻoniʻoniʻi ʻa kinautolu kotoa pē ʻoku tangí pea nau maʻu ʻa e moʻui taʻengatá?"
                },
                {
                    "number": 46,
                    "text": "Pea folofola ʻa e ʻEikí: ʻE hoko ia ʻi he vaeuaʻangamālie ʻo taimí, ʻi he ngaahi ʻaho ʻo e fai angahala mo e tautea."
                },
                {
                    "number": 47,
                    "text": "Pea vakai, naʻe mamata ʻa ʻĪnoke ki he ʻaho ʻo e ʻaloʻi mai ʻo e Foha ʻo e Tangatá, ʻio ʻi he kakanó; pea naʻe fiefia ʻa hono laumālié, ʻo ne pehē: Kuo hiki hake ʻa e Tokotaha Māʻoniʻoní, pea kuo tāmateʻi ʻa e Lamí talu mei hono ʻai ʻa e tuʻunga ʻo e māmaní; pea ʻoku ou ʻi he fatafata ʻo e Tamaí tuʻunga ʻi he tuí, pea vakai, ʻoku ʻiate au ʻa Saione."
                },
                {
                    "number": 48,
                    "text": "Pea naʻe hoko ʻo pehē naʻe mamata ʻa ʻĪnoke ki he māmaní; pea naʻá ne fanongo ki ha leʻo mei he loto fonuá, ʻoku pehē: Ko e malaʻia, ko e malaʻia ka ko au, ko e faʻē ʻa e faʻahinga ʻo e tangatá; ʻoku ou mamahiʻia, ʻoku ou vaivai koeʻuhi ko e fai angahala ʻa ʻeku fānaú. Te u mālōlō ʻafē, pea fakamaʻa au mei he ʻuli ʻa ia kuo ʻalu atu ʻiate aú? ʻE fakamāʻoniʻoniʻi nai au ʻe hoku Tupuʻangá ʻafē, koeʻuhí ke u mālōlō, pea nofo ʻa e māʻoniʻoní ʻi hoku fungá ʻi ha kuonga?"
                },
                {
                    "number": 49,
                    "text": "Pea ʻi he fanongo ʻa ʻĪnoke ki he tangi ʻa e māmaní, naʻá ne tangi, ʻo ne kaila ki he ʻEikí, ʻo pehē: ʻE ʻEiki, ʻe ʻikai koā te ke ʻaloʻofa ki he māmaní? ʻE ʻikai koā te ke tāpuakiʻi ʻa e fānau ʻa Noá?"
                },
                {
                    "number": 50,
                    "text": "Pea naʻe hoko ʻo pehē naʻe fai atu ʻe ʻĪnoke ʻa ʻene tangí ki he ʻEikí, ʻo pehē: ʻOku ou kole kiate koe, ʻe ʻEiki, ʻi he huafa ʻo ho ʻAlo pē Taha naʻe Fakatupú, ʻio ko Sīsū Kalaisí, ke ke ʻaloʻofa kia Noa mo hono hakó, koeʻuhí ke ʻoua naʻa toe ʻufiʻufi ʻa e māmaní ʻe he ngaahi lōmakí."
                },
                {
                    "number": 51,
                    "text": "Pea naʻe ʻikai lava ke fakafisi ʻe he ʻEikí; pea naʻá ne fuakava mo ʻĪnoke, mo fakapapau kiate ia ʻaki ʻa e fuakava, te ne taʻofi ʻa e ngaahi lōmakí; pea te ne ui atu ki he fānau ʻa Noá;"
                },
                {
                    "number": 52,
                    "text": "Pea naʻá ne ʻoatu ha tuʻutuʻuni taʻe-faʻa-liliu, ke ʻiloa maʻu ai pē ha toenga ʻo hono hakó ʻi he ngaahi puleʻanga kotoa pē, lolotonga ʻoku kei tuʻu ʻa e māmaní;"
                },
                {
                    "number": 53,
                    "text": "Pea folofola ʻa e ʻEikí: ʻOku monūʻia ia ʻa ia ʻe tupu ʻi hono hakó ʻa e Mīsaiá; he ʻokú ne folofola—Ko au ʻa e Mīsaiá, ko e Tuʻi ʻo Saioné, ko e Maka ʻo e Langí, ʻa ia ʻoku fālahi ʻo hangē ko e taʻengatá; ko ia ia ʻe hū mai ʻi he matapaá ʻo kaka hake ʻiate aú ʻe ʻikai te ne hinga; ko ia, ʻoku monūʻia ʻa kinautolu kuó u lau ki aí, he te nau ʻalu atu mo e ngaahi hiva ʻo e fiefia taʻengata."
                },
                {
                    "number": 54,
                    "text": "Pea naʻe hoko ʻo pehē naʻe tangi ʻa ʻĪnoke ki he ʻEikí, ʻo pehē: ʻO ka hāʻele mai ʻa e Foha ʻo e Tangatá ʻi he kakanó, ʻe mālōlō koā ʻa e māmaní? ʻOku ou kole kiate koe, ke ke fakahā ʻa e ngaahi meʻá ni kiate au."
                },
                {
                    "number": 55,
                    "text": "Pea naʻe folofola ʻa e ʻEikí kia ʻĪnoke: Vakai, peá ne sio atu ʻo vakai ki he Foha ʻo e Tangatá kuo hiki hake ʻi he kolosí ʻi he founga ʻa e tangatá;"
                },
                {
                    "number": 56,
                    "text": "Pea naʻá ne fanongo ki ha leʻo-lahi; pea naʻe fakapūlou ʻa e ngaahi langí; pea naʻe tangi ʻa e ngaahi fakatupu kotoa pē ʻa e ʻOtuá; pea naʻe toʻe ʻa e māmaní; pea naʻe mafahifahi ʻa e ngaahi maká; pea naʻe tuʻu hake ʻa e kau māʻoniʻoní, pea naʻe fakakalauni ʻa kinautolu ʻi he toʻukupu toʻomataʻu ʻo e Foha ʻo e Tangatá, ʻaki ʻa e ngaahi kalauni ʻo e nāunau;"
                },
                {
                    "number": 57,
                    "text": "Pea ko e ngaahi laumālie kotoa pē naʻe ʻi he fale fakapōpulá naʻa nau ō mai, ʻo tuʻu ʻi he toʻukupu toʻomataʻu ʻo e ʻOtuá; pea naʻe tauhi ʻa hono toé ʻi he ngaahi sēini ʻo e fakapoʻuli kae ʻoua ke hoko mai ʻa e fakamaau ʻo e fuʻu ʻaho lahí."
                },
                {
                    "number": 58,
                    "text": "Pea naʻe toe tangi ʻa ʻĪnoke ʻo kaila ki he ʻEikí, ʻo pehē: ʻE mālōlō ʻafē ʻa e māmaní?"
                },
                {
                    "number": 59,
                    "text": "Pea naʻe vakai ʻa ʻĪnoke ki he hāʻele hake ʻa e Foha ʻo e Tangatá ki he Tamaí; pea naʻá ne ui ki he ʻEikí, ʻo pehē: Te ke toe hāʻele mai koā ki he māmaní? Koeʻuhi ko e ʻOtuá koe, peá u ʻilo koe, pea kuó ke fuakava kiate au, mo fekau kiate au ke u kole ʻi he huafa ʻo ho ʻAlo pē Taha naʻe Fakatupú; kuó ke ngaohi au, mo foaki kiate au ha totonu ki ho taloní, ʻo ʻikai koeʻuhí ko au pē, kae tuʻunga pē ʻi hoʻo ʻaloʻofa ʻaʻaú; ko ia, ʻoku ou fehuʻi kiate koe pe te ke toe hāʻele mai koā ki he māmaní."
                },
                {
                    "number": 60,
                    "text": "Pea naʻe folofola ʻa e ʻEikí kia ʻĪnoke, ʻo pehē: Hangē ʻoku ou moʻuí, ʻe pehē pē ʻeku haʻu ʻi he ngaahi ʻaho fakaʻosí, ʻi he ngaahi ʻaho ʻo e fai angahalá mo e tauteá, ke fakahoko ʻa e fuakava ʻa ia kuó u fai kiate koe ʻo kau ki he fānau ʻa Noá;"
                },
                {
                    "number": 61,
                    "text": "Pea ʻe hokosia ʻa e ʻaho ʻe mālōlō ai ʻa e māmaní, ka ʻe fakapoʻuli ʻa e ngaahi langí ʻi he teʻeki ai ke hoko ʻa e ʻaho ko iá, pea ʻe ʻufiʻufi ʻa e māmaní ʻe ha pūlou ʻo e fakapoʻuli; pea ʻe ngalulululu ʻa e ngaahi langí, pea mo e māmaní foki; pea ʻe ʻi he lotolotonga ʻo e fānau ʻa e tangatá ʻa e ngaahi fuʻu faingataʻa lalahi, ka te u maluʻi ʻa hoku kakaí;"
                },
                {
                    "number": 62,
                    "text": "Pea te u fekau hifo ʻa e māʻoniʻoní mei he langí; pea te u ʻohake ʻa e moʻoni mei he kelekelé, ke fakamoʻoniʻi ʻa hoku ʻAlo pē Taha naʻe Fakatupú; ʻa ʻene toetuʻu mei he pekiá; ʻio, pea mo e toetuʻu foki ʻa e kakai kotoa pē; pea te u ʻai ke tafiʻi ʻa māmani ʻe he māʻoniʻoní mo e moʻoní ʻo hangē ka fai ia ʻaki ʻa e lōmakí, ke tānaki fakataha mai ʻa hoku kakai filí mei he ngaahi vahe ʻe fā ʻo e māmaní, ki ha potu ʻa ia te u teuteu, ko ha Kolo Māʻoniʻoni, koeʻuhí ke nonoʻo ʻe hoku kakaí ʻa honau konga lotó, pea ʻamanaki atu ki he taimi ʻo ʻeku haʻú; koeʻuhí ʻe ʻi ai ʻa hoku nofoʻangá, pea ʻe ui ia ko Saione, ko ha Selūsalema Foʻou."
                },
                {
                    "number": 63,
                    "text": "Pea folofola ʻa e ʻEikí kia ʻĪnoke: Te ke toki fetaulaki ai mo ho koló kotoa mo kinautolu ʻi ai, pea te tau tali ʻa kinautolu ki hotau fatafatá, pea te nau mamata kiate kitautolu; pea te tau fāʻufua kiate kinautolu, pea te nau fāʻufua kiate kitautolu, pea te tau fekitengaki ʻi he ʻuma;"
                },
                {
                    "number": 64,
                    "text": "Pea ʻe ʻi ai ʻa hoku nofoʻangá, pea ko Saione ia ʻa ia ʻe ʻalu atu mei he ngaahi meʻa kotoa pē kuó u fakatupú; pea ʻe mālōlō ʻa e māmaní ʻo feʻunga mo ha taʻu ʻe taha afe."
                },
                {
                    "number": 65,
                    "text": "Pea naʻe hoko ʻo pehē, naʻe mamata ʻa ʻĪnoke ki he ʻaho ʻo e hāʻele mai ʻa e Foha ʻo e Tangatá ʻi he ngaahi ʻaho fakaʻosí ke ʻafio ʻi māmani ʻi he māʻoniʻoni ʻo feʻunga mo e ngaahi taʻu ʻe afe;"
                },
                {
                    "number": 66,
                    "text": "Ka ʻi he teʻeki ai ke hokosia ʻa e ʻaho ko iá, naʻá ne mamata ki he ngaahi fuʻu faingataʻa lalahi ʻi he lotolotonga ʻo e kau fai angahalá; pea naʻá ne mamata foki ki he tahí, ʻoku hou ia, pea ʻoku vaivai ʻa e loto ʻo e kakaí, ʻo nau nofo ʻamanaki atu ʻi he ilifia ki he ngaahi tautea ʻa e ʻOtua Māfimafí, ʻa ia ʻe hoko mai ki he kau fai angahalá."
                },
                {
                    "number": 67,
                    "text": "Pea naʻe fakahā ʻe he ʻEikí kia ʻĪnoke ʻa e ngaahi meʻa kotoa pē, ʻio ʻo aʻu ki he ngataʻanga ʻo e māmaní; pea naʻá ne mamata ki he ʻaho ʻo e kau māʻoniʻoní, ʻa e houa ʻo honau huhuʻí; ʻo ne maʻu ʻa e kakato ʻo e fiefiá;"
                },
                {
                    "number": 68,
                    "text": "Pea ko hono kotoa ʻo e ngaahi ʻaho ʻo Saioné ʻi he ngaahi ʻaho ʻo ʻĪnoké, koe taʻu ʻe tolungeau onongofulu mā nima."
                },
                {
                    "number": 69,
                    "text": "Pea naʻe ʻaʻeva ʻa ʻĪnoke mo hono kakaí kotoa pē mo e ʻOtuá, pea naʻá ne ʻafio ʻi he lotolotonga ʻo Saioné; pea naʻe hoko ʻo pehē, naʻe ʻikai ke ʻi ai ʻa Saione, he naʻe maʻu hake ia ʻe he ʻOtuá ki hono fatafata ʻoʻoná; pea naʻe mafola atu mei ai ʻa e lea ʻo pehē, kuo hola ʻa Saione."
                }
            ]
        },
        "/study/scriptures/pgp/moses/8": {
            "uri": "/study/scriptures/pgp/moses/8",
            "title": "Mōsese 8",
            "data_type": "chapter",
            "chapter_name": "Vahe 8",
            "chapter_summary": [
                "ʻOku kikite ʻa Mētusela—ʻOku malanga ʻaki ʻe Noa mo hono ngaahi fohá ʻa e ongoongoleleí—ʻOku ʻi ai ha fuʻu fai angahala lahi ʻaupito—ʻOku ʻikai fai ha tokanga ki he ui ki he fakatomalá—ʻOku tuʻutuʻuni ʻe he ʻOtuá ʻa hono fakaʻauha ʻo e kakano kotoa pē ʻi he Lōmakí."
            ],
            "subtitle": [
                "(Fēpueli 1831)"
            ],
            "verses": [
                {
                    "number": 1,
                    "text": "Pea ko e ngaahi ʻaho kotoa ʻo ʻĪnoké ko e taʻu ʻe fāngeau tolungofulu."
                },
                {
                    "number": 2,
                    "text": "Pea naʻe hoko ʻo pehē ko Mētusela, ko e foha ʻo ʻĪnoké, naʻe ʻikai ʻave ia, koeʻuhí ke lava ʻo fakahoko ʻa e ngaahi fuakava ʻa e ʻEikí, ʻa ia naʻá ne fai kia ʻĪnoké; he naʻá ne fuakava moʻoni mo ʻĪnoke ʻe tupu ʻa Noa ʻi he fua ʻo hono manavá."
                },
                {
                    "number": 3,
                    "text": "Pea naʻe hoko ʻo pehē, naʻe kikiteʻi ʻe Mētusela ʻo pehē ʻe tupu mei hono manavá ʻa e ngaahi puleʻanga kotoa pē ʻo e māmaní (ʻo fou ʻia Noa), pea naʻá ne toʻo kiate ia ʻa e nāunaú."
                },
                {
                    "number": 4,
                    "text": "Pea naʻe hoko mai ha fuʻu honge ʻi he fonuá, pea naʻe fakamalaʻiaʻi ʻe he ʻEikí ʻa e fonuá ʻaki ha malaʻia lahi, pea naʻe mate ʻa e tokolahi ʻo hono kakaí."
                },
                {
                    "number": 5,
                    "text": "Pea naʻe hoko ʻo pehē, naʻe moʻui ʻa Mētusela ʻi he taʻu ʻe teau valungofulu mā fitu, peá ne fakatupu ʻa Lēmeki;"
                },
                {
                    "number": 6,
                    "text": "Pea naʻe moʻui ʻa Mētusela hili ʻene fakatupu ʻa Lēmekí, ʻi he taʻu ʻe fitungeau valungofulu mā ua, peá ne fakatupu ʻa e ngaahi foha mo e ngaahi ʻofefine;"
                },
                {
                    "number": 7,
                    "text": "Pea ko e ngaahi ʻaho kotoa ʻo Mētuiselá ko e taʻu ʻe hivangeau onongofulu mā hiva, peá ne pekia."
                },
                {
                    "number": 8,
                    "text": "Pea naʻe moʻui ʻa Lēmeki ʻi he taʻu ʻe teau valungofulu mā ua, peá ne fakatupu ha foha,"
                },
                {
                    "number": 9,
                    "text": "Pea naʻá ne ui ʻa hono hingoá ko Noa, ʻo pehē: ʻE fakafiemālieʻi ʻa kitautolu ʻe he fohá ni ʻi heʻetau ngāué mo e ongosia ʻa hotau nimá, koeʻuhí ko e kelekele ʻa ia kuo fakamalaʻiaʻi ʻe he ʻEikí."
                },
                {
                    "number": 10,
                    "text": "Pea naʻe moʻui ʻa Lēmeki hili ʻene fakatupu ʻa Noá, ʻi he taʻu ʻe nimangeau hivangofulu mā nima, peá ne fakatupu ʻa e ngaahi foha mo e ngaahi ʻofefine;"
                },
                {
                    "number": 11,
                    "text": "Pea ko e ngaahi ʻaho kotoa ʻo Lēmekí ko e taʻu ʻe fitungeau fitungofulu mā fitu, peá ne pekia."
                },
                {
                    "number": 12,
                    "text": "Pea naʻe taʻu ʻe fāngeau mā nimangofulu ʻa e motuʻa ʻo Noá, peá ne fakatupu ʻa Sēfeti; pea ʻi he taʻu ʻe fāngofulu mā ua mei ai naʻá ne fakatupu ʻa Semi ʻiate ia ko e faʻē ʻa Sēfetí, pea ʻi hono taʻu nimangeaú naʻá ne fakatupu ʻa Hami."
                },
                {
                    "number": 13,
                    "text": "Pea naʻe fakaongo ʻa Noa mo hono ngaahi fohá ki he ʻEikí, mo nau tokanga, pea naʻe ui ʻa kinautolu ko e ngaahi foha ʻo e ʻOtuá."
                },
                {
                    "number": 14,
                    "text": "Pea ʻi he kamata ʻa e kau tangatá ni ke fakatokolahi ʻi he funga ʻo e māmaní, pea fanauʻi kiate kinautolu ʻa e ngaahi ʻofefine, naʻe vakai ʻe he ngaahi foha ʻo e tangatá ʻoku hoihoifua ʻa e ngaahi ʻofefine ko iá, pea nau maʻu ʻa kinautolu ko honau ngaahi uaifi, ʻo fakatatau ki honau lotó."
                },
                {
                    "number": 15,
                    "text": "Pea folofola ʻa e ʻEikí kia Noa: Kuo fakatau atu ʻa kinautolu ʻe he ngaahi ʻofefine ʻo ho ngaahi fohá; he vakai kuo tupu ʻa ʻeku ʻitá ki he ngaahi foha ʻo e tangatá, he ʻoku ʻikai te nau fie tokanga ki hoku leʻó."
                },
                {
                    "number": 16,
                    "text": "Pea naʻe hoko ʻo pehē naʻe kikite ʻa Noa, peá ne akonaki ʻaki ʻa e ngaahi meʻa ʻa e ʻOtuá, ʻio ʻo hangē ko ia naʻe ʻi he kamataʻangá."
                },
                {
                    "number": 17,
                    "text": "Pea folofola ʻa e ʻEikí kia Noa: ʻE ʻikai fāinga maʻu ai pē ʻa hoku Laumālié mo e tangatá, he te ne ʻilo ʻe mate ʻa e kakano kotoa pē; ka ko hono ngaahi ʻahó ko e taʻu ʻe teau mā uofulu; pea kapau ʻe ʻikai fakatomala ʻa e tangatá, te u fekau atu ʻa e ngaahi lōmakí kiate kinautolu."
                },
                {
                    "number": 18,
                    "text": "Pea ʻi he ngaahi ʻaho ko iá naʻe ʻi ai ʻa e kakai lalahi ʻi he māmaní, pea nau kumi kia Noa ke toʻo ʻene moʻuí; ka naʻe ʻia Noa ʻa e ʻEikí, pea naʻe ʻiate ia ʻa e mālohi ʻo e ʻEikí."
                },
                {
                    "number": 19,
                    "text": "Pea naʻe fakanofo ʻe he ʻEikí ʻa Noa ʻo fakatatau ki hono lakanga ʻoʻoná, peá ne fekau kiate ia ke ne ʻalu atu ʻo fakahā ʻene Ongoongoleleí ki he fānau ʻa e tangatá, ʻio ʻo fakatatau ki he meʻa naʻe tuku kia ʻĪnoké."
                },
                {
                    "number": 20,
                    "text": "Pea naʻe hoko ʻo pehē naʻe ui atu ʻa Noa ki he fānau ʻa e tangatá ke nau fakatomala; ka naʻe ʻikai te nau tokanga ki heʻene ngaahi leá;"
                },
                {
                    "number": 21,
                    "text": "Pea ko e tahá foki, hili ʻenau fanongo kiate iá, naʻa nau haʻu ki hono ʻaó ʻo pehē ange: Vakai, ko e ngaahi foha ʻo e ʻOtua ʻa kimautolu; ʻikai koā kuo mau maʻu kiate kimautolu ʻa e ngaahi ʻofefine ʻo e tangatá? Pea ʻikai koā ʻoku mau kai mo inu, mo mali mo foaki ke mali? Pea ʻoku fāʻeleʻi kiate kimautolu ʻe homau ngaahi uaifí ʻa e fānau pea ko e kau tangata kaukaua ʻa kinautolu, ʻa ia ʻoku nau tatau mo e kau tangata ʻi muʻá, ko e kau tangata ongoongoa lahi. Pea naʻe ʻikai te nau tokanga ki he ngaahi lea ʻa Noá."
                },
                {
                    "number": 22,
                    "text": "Pea naʻe ʻafioʻi ʻe he ʻOtuá kuo hoko ʻo fuʻu hulu ʻi he māmaní ʻa e fai angahala ʻa e kakaí; pea kuo hīkisia ʻa e tangata kotoa pē ʻi he filioʻi ʻo e ngaahi mahalo ʻo hono lotó, ʻa ia ko e kovi ia maʻu ai pē."
                },
                {
                    "number": 23,
                    "text": "Pea naʻe hoko ʻo pehē naʻe fai atu ʻe Noa ʻa ʻene malanga ki he kakaí, ʻo pehē: Tokanga mai, pea talangofua ki heʻeku ngaahi leá;"
                },
                {
                    "number": 24,
                    "text": "Mou tui pea fakatomala mei hoʻomou ngaahi angahalá, pea papitaiso ʻi he huafa ʻo Sīsū Kalaisí, ko e ʻAlo ʻo e ʻOtuá, ʻo hangē foki ko ʻetau ngaahi tamaí, pea te mou maʻu ʻa e Laumālie Māʻoniʻoní, koeʻuhí ke fakahā kiate kimoutolu ʻa e ngaahi meʻa kotoa pē; pea kapau ʻe ʻikai te mou fai ʻeni, ʻe hoko mai ʻa e ngaahi lōmaki kiate kimoutolu, ka neongo iá naʻe ʻikai te nau tokanga."
                },
                {
                    "number": 25,
                    "text": "Pea naʻe fakatomala ʻa Noa, pea naʻe mamahi ʻa hono lotó koeʻuhí ko e fakatupu ʻe he ʻEikí ʻa e tangatá ʻi he māmaní, pea naʻe fakamamahiʻi ʻa hono lotó."
                },
                {
                    "number": 26,
                    "text": "Pea folofola ʻa e ʻEikí: Te u fakaʻauha ʻa e tangata ʻa ia kuó u fakatupú, mei he funga ʻo e māmaní, ʻa e tangatá mo e fanga manú fakatouʻosi, pea mo e fanga manu totoló, mo e fanga manupuna ʻo e ʻataá; he naʻe fakatomala ʻa Noa ʻi heʻeku fakatupu ʻa kinautolú, pea mo ʻeku ngaohi ʻa kinautolú; pea kuó ne ui kiate au; he kuo nau kumi ki heʻene moʻuí."
                },
                {
                    "number": 27,
                    "text": "Pea ko ia naʻe maʻu ʻe Noa ʻa e ʻofa ʻi he ʻao ʻo e ʻEikí, he ko e tangata angatonu ʻa Noa, mo haohaoa ʻi hono toʻu tangatá; pea naʻá ne ʻaʻeva mo e ʻOtuá, ʻo hangē foki ko hono ngaahi foha ʻe toko tolú, ʻa Semi, Hami, mo Sēfetí."
                },
                {
                    "number": 28,
                    "text": "Naʻe fakalielia ʻa e māmaní ʻi he ʻao ʻo e ʻOtuá, pea naʻe fonu ia ʻi he fai fakamālohi."
                },
                {
                    "number": 29,
                    "text": "Pea naʻe ʻafio ʻa e ʻOtuá ki he māmaní, pea vakai, kuo fakalielia ia, he kuo hanga ʻe he kakano kotoa pē ʻo ngaohi ke fakalielia ʻa hono halá ʻi he māmaní."
                },
                {
                    "number": 30,
                    "text": "Pea folofola ʻa e ʻOtuá kia Noa: Kuo ʻi hoku ʻaó ʻa e ngataʻanga ʻo e kakano kotoa pē, he kuo fonu ʻa e māmani ʻi he fakamālohi, pea vakai, te u fakaʻauha ʻa e kakano kotoa pē mei he funga ʻo e māmaní."
                }
            ]
        },
        "/study/scriptures/pgp/abr/1": {
            "uri": "/study/scriptures/pgp/abr/1",
            "title": "ʻĒpalahame 1",
            "data_type": "chapter",
            "chapter_name": "Vahe 1",
            "chapter_summary": [
                "ʻOku kumi ʻa ʻĒpalahame ki he ngaahi tāpuaki ʻo e hokohoko fakapēteliaké—ʻOku fakatangaʻi ia ʻe he kau taulaʻeiki loi ʻi Kalitia—ʻOku fakahaofi ia ʻe Sihova—ʻOku fakamatalaʻi ʻa e ngaahi kamataʻanga mo e anga ʻo e puleʻanga ʻo ʻIsipité."
            ],
            "book_title": "Ko e Tohi ʻa ʻĒpalahamé",
            "subtitle": [
                "Naʻe Liliu Mei he Pepa Kiliʻi Kaho, ʻe Siosefa Sāmita"
            ],
            "verses": [
                {
                    "number": 1,
                    "text": "ʻI he fonua ʻo e kau Kalitiá, ʻi he nofoʻanga ʻo ʻeku ngaahi tamaí, ko au, ʻĒpalahame, naʻá ku vakai ʻoku ʻaonga kiate au ke u kumi ha toe potu kehe ke nofo ai;"
                },
                {
                    "number": 2,
                    "text": "Pea, ʻi heʻeku ʻiloʻi ʻoku ʻi ai ʻa e fiefia mo e melino mo e mālōlō lahi ange kiate aú, ko ia naʻá ku kumi ai ki he ngaahi tāpuaki ʻo e ngaahi tamaí, pea mo e totonu ʻa ia ʻe fakanofo au ki ai ke foaki atu ia; koeʻuhí he kuó u hoko foki ko e tokotaha muimui ki he māʻoniʻoní, peá u holi foki ke hoko ko e tokotaha ʻoku maʻu ʻa e ʻilo lahi, pea ke hoko ko ha tokotaha ʻoku muimui lahi ange ki he māʻoniʻoní, pea ke maʻu ha ʻilo lahi ange, pea ke hoko ko ha tamai ki he ngaahi puleʻanga lahi, ko ha pilinisi ʻo e melinó, peá u holi ke maʻu ʻa e ngaahi fakahinohino, pea ke tauhi ʻa e ngaahi fekau ʻa e ʻOtuá, ko ia naʻá ku hoko ai ko ha ʻea-hoko totonu, ko ha Taulaʻeiki Lahi, ʻoku maʻu ʻa e totonu ko ia ʻoku maʻu ʻe he ngaahi tamaí."
                },
                {
                    "number": 3,
                    "text": "Naʻe foaki mai ia kiate au mei he ngaahi tamaí; naʻe tukufakaholo mai ia mei he ngaahi tamaí, mei he kamataʻanga ʻo taimí, ʻio, talu mei he kamataʻangá, pe ki muʻa ʻi he ʻai ʻo e tuʻunga ʻo e māmaní, ʻo fai mai ki he lolotongá ni, ʻio ʻa e totonu ʻo e ʻuluaki fānaú, pe ko e ʻuluaki tangatá, ʻa ia ko ʻĀtama, pe ko e ʻuluaki tamaí, ʻo tukufakaholo mai ʻi he ngaahi tamaí kiate au."
                },
                {
                    "number": 4,
                    "text": "Naʻá ku kumi ki hoku fakanofo ki he Lakanga Fakataulaʻeikí, ʻo fakatatau ki he tuʻutuʻuni ʻa e ʻOtuá ki he ngaahi tamaí ʻo kau ki he hakó."
                },
                {
                    "number": 5,
                    "text": "Ko e meʻa ʻi he tafoki ʻa ʻeku ngaahi tamaí mei heʻenau fai māʻoniʻoní, pea mei he ngaahi fekau toputapu ʻa ia kuo foaki kiate kinautolu ʻe he ʻEikí ko honau ʻOtuá, ki he hū ki he ngaahi ʻotua ʻo e kau hītení, ʻo nau fakafisi ʻaupito ke tokanga ki hoku leʻó;"
                },
                {
                    "number": 6,
                    "text": "He kuo fakapapau honau lotó ke faikovi, pea nau tafoki ʻaupito ki he ʻotua ʻo ʻElikená, pea mo e ʻotua ʻo Līpiná, pea mo e ʻotua ʻo Mamakelá, pea mo e ʻotua ʻo Kōlasí, pea mo e ʻotua ʻo Felo, ko e tuʻi ʻo ʻIsipité;"
                },
                {
                    "number": 7,
                    "text": "Ko ia naʻa nau fakatafoki honau lotó ki he feilaulau ʻa e kau hītení ʻi he feilaulau ʻaki ʻenau fānaú ki he ngaahi tamapua taʻelea ko ʻení, pea ʻikai te nau tokanga ki hoku leʻó, ka nau feinga ke toʻo ʻa ʻeku moʻuí ʻi he nima ʻo e taulaʻeiki ʻa ʻElikená. Ko e taulaʻeiki ʻa ʻElikená ko e taulaʻeiki foki ia ʻa Feló."
                },
                {
                    "number": 8,
                    "text": "Ko ʻeni, ʻi he taimi ko ʻení ko e anga ʻo e taulaʻeiki ʻa Felo, ko e tuʻi ʻo ʻIsipité, ke ʻohake ʻi he feilaulau ʻa e kau tangata mo e kau fefine pea mo e fānau ʻi he ʻesi-feilaulau ʻa ia naʻe fokotuʻu ʻi he fonua ko Kalitiá ke fai ai ʻa e feilaulau ki he ngaahi ʻotua ngali kehe ko ʻení."
                },
                {
                    "number": 9,
                    "text": "Pea naʻe hoko ʻo pehē naʻe fai ʻe he taulaʻeikí ha feilaulau ki he ʻotua ʻo Feló pea ki he ʻotua foki ʻo Sakalilí, ʻio ʻo fakatatau ki he anga ʻo e kau ʻIsipité. Ko ʻeni ko e ʻotua ʻo Sakalilí ʻa e laʻaá."
                },
                {
                    "number": 10,
                    "text": "Naʻa mo e feilaulau fakafetaʻi ʻo ha tamasiʻi naʻe fai ʻe he taulaʻeiki ʻa Feló ʻi he funga ʻesi-feilaulaú ʻa ia naʻe tuʻu ʻi he funga moʻunga naʻe ui ko e Moʻunga ʻo Pōtifaá, ʻi he ʻulu ʻo e potu tokalelei ʻo ʻOlisemí."
                },
                {
                    "number": 11,
                    "text": "Ko ʻeni, naʻe feilaulau ʻaki ʻe he taulaʻeiki ko ʻení ʻi he ʻesi-feilaulau ko ʻení ʻa e kau tāupoʻou ʻe toko tolu ʻi he taimi pē ʻe taha, ʻa ia ko e ngaahi ʻofefine ʻo ʻOnaita, ʻa ia ko e toko taha ʻo e haʻa tuʻí kuo tupu tonu mei he manava ʻo Hamí. Naʻe feilaulau ʻaki ʻa e kau tāupoʻoú ni koeʻuhí ko ʻenau angamaʻá; naʻe ʻikai te nau fie punou hifo ʻo hū ki he ngaahi ʻotua ʻo e ʻakau pe maka, ko ia naʻe tāmateʻi ai ʻa kinautolu ʻi he funga ʻesi-feilaulaú ni, pea naʻe fai ia ʻo fakatatau ki he anga ʻo e kau ʻIsipité."
                },
                {
                    "number": 12,
                    "text": "Pea naʻe hoko ʻo pehē, naʻe puke fakamālohiʻi au ʻe he kau taulaʻeikí, koeʻuhí ke nau fakapoongi mo au foki, ʻo hangē ko ʻenau fai ki he kau tāupoʻou ko ia ʻi he ʻesi-feilaulau ko ʻení; pea koeʻuhí ke mou lava ke maʻu ai ha ʻilo ʻo kau ki he ʻesi-feilaulau ko ʻení, ko ia te u pehē ke mou vakai ki he fakatātā ʻi he kamataʻanga ʻo e lekooti ko ʻení."
                },
                {
                    "number": 13,
                    "text": "Naʻe ngaohi ia ʻi he tatau ʻo ha mohenga, ʻo hangē ko ia naʻe maʻu ʻe he kau Kalitiá, pea naʻe tuʻu ia ʻi he ʻao ʻo e ngaahi ʻotua ʻo ʻElikená, Līpiná, Mamakelá, Kolasí, pea mo ha ʻotua ʻe taha naʻe tatau mo e ʻotua ʻo Felo, ko e tuʻi ʻo ʻIsipité."
                },
                {
                    "number": 14,
                    "text": "Koeʻuhí ke mou maʻu ha ʻilo ki he ngaahi ʻotua ko ʻení, ko ia kuó u fakahā ai kiate kimoutolu ʻa honau angá ʻi he ngaahi fakatātā ʻi he kamataʻangá, ʻa ia ko e anga ʻo e ngaahi tā fakatātā ʻoku ui ʻe he kau Kalitiá ko e Lalinosi, ʻa ia ko hono ʻuhingá ko e ngaahi mataʻitohi fakatātā."
                },
                {
                    "number": 15,
                    "text": "Pea ʻi heʻenau hiki hake honau nimá kiate au, koeʻuhí ke nau feilaulau ʻaki au mo toʻo ʻeku moʻuí, vakai, naʻá ku hiki hake hoku leʻó ki he ʻEiki ko hoku ʻOtuá, pea naʻe tokanga mai ʻa e ʻEikí ʻo ne ʻafioʻi, pea naʻá ne fakafonu au ʻaki ʻa e meʻa-hā-mai ʻa e Māfimafí, pea naʻe tuʻu ha ʻāngelo mei hono ʻaó ʻi hoku tafaʻakí, peá ne vete ange leva ʻa hoku ngaahi haʻí;"
                },
                {
                    "number": 16,
                    "text": "Pea naʻe ongo mai ʻa hono leʻó kiate au: ʻE ʻĒpalahame, ʻĒpalahame, vakai, ko hoku hingoá ko Sihova, pea kuó u fanongo kiate koe, pea kuó u ʻalu hifo ke fakahaofi koe, pea ʻave koe mei he fale ʻo hoʻo tamaí, pea mei ho kāingá kotoa pē, ki ha fonua foʻou ʻa ia ʻoku ʻikai te ke ʻilo ki ai;"
                },
                {
                    "number": 17,
                    "text": "Pea ʻe fai ʻeni koeʻuhi kuo nau fakatafoki honau lotó meiate au ke hū ki he ʻotua ʻo ʻElikená, pea mo e ʻotua ʻo Līpiná, pea mo e ʻotua ʻo Mamakelá, pea mo e ʻotua ʻo Kōlasí, pea mo e ʻotua ʻo Felo, ko e tuʻi ʻo ʻIsipité; ko ia kuó u ʻalu hifo ai ke ʻaʻahi kiate kinautolu, pea ke fakaʻauha ia ʻa ia kuó ne hiki hake hono nimá ke taaʻi koe, ʻe ʻĒpalahame, ko hoku foha, ke toʻo atu ai ʻa hoʻo moʻuí."
                },
                {
                    "number": 18,
                    "text": "Vakai, te u tataki koe ʻaki hoku nimá pea te u ʻave koe, ke ʻai kiate koe ʻa hoku hingoá, ʻio ʻa e Lakanga Fakataulaʻeiki ʻo hoʻo tamaí, pea ʻe ʻaofi koe ʻe hoku mālohí."
                },
                {
                    "number": 19,
                    "text": "Hangē ko e meʻa naʻe hoko kia Noá ʻe pehē pē ʻa e meʻa ʻe hoko kiate koé; ka ʻe makatuʻunga ʻi hoʻo ngāué ʻa e ʻiloa ʻa hoku hingoá ʻi he māmaní ʻo taʻengata, he ko ho ʻOtuá au."
                },
                {
                    "number": 20,
                    "text": "Vakai, naʻe ʻi he fonua ʻo ʻUa, ʻo Kalitiá ʻa e Moʻunga ʻo Pōtifaá. Pea naʻe holoki hifo ʻe he ʻEikí ʻa e ʻesi-feilaulau ʻa ʻElikená, mo e ngaahi ʻotua ʻo e fonuá, ʻo ne fakaʻauha ʻaupito ia, mo ne teʻia ʻa e taulaʻeikí ʻo ne mate; pea naʻe ʻi ai ʻa e tangilāulau lahi ʻi Kalitia, pea ʻi he lotoʻā foki ʻo Feló; ʻa ia ko hono ʻuhinga ʻo e Feló ko e tuʻi ʻi he hako fakatuʻi."
                },
                {
                    "number": 21,
                    "text": "Ko ʻeni ko e tuʻi ko ʻeni ʻo ʻIsipité ko ha hako ia mei he manava ʻo Hamí, pea naʻe maʻu ʻe ia ʻa e toto ʻo e kau Kēnaní ʻi hono fāʻeleʻí."
                },
                {
                    "number": 22,
                    "text": "Naʻe tupu mei he hako ko ʻení ʻa e kau ʻIsipité kotoa pē, pea naʻe pehē hono fakatoe ʻa e toto ʻo e kau Kēnaní ʻi he fonuá."
                },
                {
                    "number": 23,
                    "text": "Naʻe fuofua ʻilo ʻa e fonua ʻo ʻIsipité ʻe ha fefine, ʻa ia ko e ʻofefine ʻo Hami, pea ko e taʻahine ʻa ʻIsipitasi, ʻa ia ko hono ʻuhinga ʻi he lea faka-Kalitiá ko ʻIsipite, ʻa ia ko hono ʻuhingá ko e meʻa kuo tapui;"
                },
                {
                    "number": 24,
                    "text": "ʻI he taimi naʻe ʻiloʻi ai ʻa e fonuá ʻe he fefine ní naʻe ʻufiʻufi ia ʻe he vai, pea naʻá ne tuku ki mui ke nofo ʻi ai ʻa ʻene fānau tangatá; pea ko ia, naʻe tupu meia Hami, ʻa e faʻahinga ko ia naʻe fakatolonga ai ʻa e malaʻiá ʻi he fonuá."
                },
                {
                    "number": 25,
                    "text": "Ko ʻeni naʻe fokotuʻu ʻa e ʻuluaki puleʻanga ʻo ʻIsipité ʻe Felo, ko e tama lahi ʻa ʻIsipitasi, ko e ʻofefine ʻo Hamí, pea naʻe tatau ia mo e anga ʻo e puleʻanga ʻo Hamí, ʻa ia naʻe ʻi he hokohoko fakapēteliaké."
                },
                {
                    "number": 26,
                    "text": "Pea ko Feló, koeʻuhí ko ha tangata māʻoniʻoni ia, naʻá ne fokotuʻu ʻa hono puleʻangá peá ne fakamāuʻi ʻa hono kakaí ʻi he anga-fakapotopoto mo e angatonu ʻi hono ngaahi ʻahó kotoa pē, ʻo ne feinga fakamātoato ke faʻifaʻitaki ki he lakanga naʻe fokotuʻu ʻe he ngaahi tamaí ʻi he ngaahi ʻuluaki toʻu tangatá, ʻi he ngaahi ʻaho ʻo e ʻuluaki pule fakapēteliaké, ʻio ʻi he pule ʻa ʻĀtamá kae ʻumaʻā foki ʻa Noa, ko ʻene tamaí, ʻa ia naʻá ne tāpuakiʻi ia ʻaki ʻa e ngaahi tāpuaki ʻo e māmaní, pea mo e ngaahi tāpuaki ʻo e potó, kae fakamalaʻiaʻi ia ʻo kau ki he Lakanga Fakataulaʻeikí."
                },
                {
                    "number": 27,
                    "text": "Ko ʻeni, ko e meʻa ʻi he kau ʻa Felo ki he hako ko ia ʻa ia naʻe ʻikai te ne lava ai ke maʻu ʻa e totonu ki he Lakanga Fakataulaʻeikí, neongo naʻe fie ʻekeʻi ia ʻe he kau Feló meia Noa, ʻo fou mai ʻia Hami, ko ia naʻe takihalaʻi ai ʻa ʻeku tamaí ʻe heʻenau tauhi tamapuá;"
                },
                {
                    "number": 28,
                    "text": "Ka te u feinga, ʻo fai atu ai mei heni, ke fakamatala ki he hokohokó ʻo fai atu pē meiate au ʻo aʻu ki he kamataʻanga ʻo e fakatupú, he kuo tō ki hoku nimá ʻa e ngaahi lekōtí, ʻa ia ʻoku ou kei maʻu ʻo aʻu mai ki he lolotongá ni."
                },
                {
                    "number": 29,
                    "text": "Ko ʻeni, hili hono teʻia ʻo e taulaʻeiki ʻa ʻElikená ʻo ne maté, naʻe hoko leva hono fakamoʻoniʻi ʻo e ngaahi meʻa ʻa ia naʻe folofola ʻaki kiate au ʻo kau ki he fonua ko Kalitiá, ʻo pehē ʻe ʻi ai ha honge ʻi he fonuá."
                },
                {
                    "number": 30,
                    "text": "Ko ia naʻe tō ʻa e honge ʻi hono kotoa ʻo e fonua ko Kalitiá, pea naʻe faingataʻaʻia lahi ʻaupito ʻa ʻeku tamaí ko e tupu mei he hongé, pea naʻá ne fakatomala mei he kovi ʻa ia naʻá ne fakakaukau ke fai kiate aú, ke toʻo ʻa ʻeku moʻuí."
                },
                {
                    "number": 31,
                    "text": "Ka ko e ngaahi lekooti ʻo e ngaahi tamaí, ʻio ʻa e kau pēteliaké ʻo kau ki he totonu ʻo e Lakanga Fakataulaʻeikí, naʻe maluʻi ia ʻe he ʻEiki ko hoku ʻOtuá ʻi hoku nima ʻoʻokú; ko ia kuo ʻi ai ha ʻilo ki he kamataʻanga ʻo e fakatupú, kae ʻumaʻā foki ʻa e ngaahi palanité, pea mo e ngaahi fetuʻú, ʻo hangē ko ia naʻe fakahā ki he ngaahi tamaí, kuó u tauhi ʻo aʻu mai ki he ʻahó ni, pea te u feinga ke tohi ʻa e niʻihi ʻo e ngaahi meʻá ni ʻi he lekooti ko ʻení, koeʻuhí ke ʻaonga ki hoku hakó ʻa ia ʻe tupu ki mui ʻiate aú."
                }
            ]
        },
        "/study/scriptures/pgp/abr/2": {
            "uri": "/study/scriptures/pgp/abr/2",
            "title": "ʻĒpalahame 2",
            "data_type": "chapter",
            "chapter_name": "Vahe 2",
            "chapter_summary": [
                "ʻOku tuku ʻe ʻĒpalahame ʻa ʻUa kae ʻalu ki Kēnani—ʻOku hā mai ʻa Sihova kiate ia ʻi Hālani—ʻOku talaʻofa ʻa e ngaahi tāpuaki kotoa ʻo e ongoongoleleí ki hono hakó pea mei hono hakó ki he kakai kotoa pē—ʻOkú ne ʻalu ki Kēnani pea mei ai ki ʻIsipite."
            ],
            "verses": [
                {
                    "number": 1,
                    "text": "Ko ʻeni naʻe tuku ʻe he ʻEiki ko e ʻOtuá ke ʻāsili ʻo lahi ʻa e hongé ʻi he fonua ko ʻUá, pea tupu ai ʻa e mate ʻa hoku tokoua ko Hālaní; ka ko Tela, ko ʻeku tamaí, naʻe kei moʻui ia ʻi he fonua ko ʻUa, ʻo e kau Kalitiá."
                },
                {
                    "number": 2,
                    "text": "Pea naʻe hoko ʻo pehē, ko au, ʻĒpalahame, ne u maʻu ʻa Sēlai ko hoku mali pea maʻu ʻe Nēhoa, ko hoku tokouá, ʻa Milika ko hono mali, ʻa ia ko e ongo ʻofefine ʻo Hālani."
                },
                {
                    "number": 3,
                    "text": "Ko ʻeni kuo folofola ʻa e ʻEikí kiate au: ʻE ʻĒpalahame, ke ke ʻalu mei ho fonuá, pea mei ho kāingá, pea mei he fale ʻo hoʻo tamaí, ki ha fonua ʻa ia te u fakahā kiate koe."
                },
                {
                    "number": 4,
                    "text": "Ko ia, naʻá ku ʻalu ai mei he fonua ko ʻUa, ʻo e kau Kalitiá, ke ʻalu ki he fonua ko Kēnaní; pea naʻá ku ʻave ʻa Lote, ko e foha ʻo hoku tokuá, pea mo hono uaifí, pea mo Sēlai ko hoku uaifí; pea naʻe muimui foki ʻa ʻeku tamaí kiate au, ki he fonua ʻa ia naʻa mau fakahingoa ko Hālaní."
                },
                {
                    "number": 5,
                    "text": "Pea naʻe fakaʻau ʻo siʻi ange ʻa e hongé; pea naʻe tatali ʻa ʻeku tamaí ʻi Hālani, ʻo ne nofo ai koeʻuhí he naʻe tokolahi ʻa e ngaahi takanga monumanu īkí ʻi Hālani; pea naʻe toe tafoki ʻa ʻeku tamaí ki heʻene tauhi tamapuá, ko ia naʻá ne nofo ai pē ʻi Hālani."
                },
                {
                    "number": 6,
                    "text": "Ka ko au, ʻĒpalahame, mo Lote, ko e foha ʻo hoku tokouá, naʻá ma lotu ki he ʻEikí, pea naʻe hā mai ʻa e ʻEikí kiate au, ʻo ne folofola mai kiate au ʻo pehē: Tuʻu hake, pea ʻave mo koe ʻa Lote; he kuó u tuʻutuʻuni ke ʻave koe mei Hālani, pea ngaohi koe ko e tamaioʻeiki ke toʻo ʻa hoku hingoá ʻi ha fonua foʻou ʻa ia te u foaki ki ho hakó ki mui ʻiate koe ke hoko ko ha tofiʻa taʻengata, ʻo ka nau ka tokanga ki hoku leʻó."
                },
                {
                    "number": 7,
                    "text": "He ko au ko e ʻEiki ko ho ʻOtuá; ʻoku ou nofo ʻi he langí; ko hoku tuʻunga vaʻé ʻa e māmaní; ʻoku mafao atu ʻa hoku nimá ʻi he tahí pea ʻoku talangofua ia ki hoku leʻó; ʻoku ou ngaohi ʻa e matangí mo e afí ko ʻeku saliote; ʻoku ou pehē ki he ngaahi moʻungá—ʻAlu mei heni—pea vakai, ʻoku ʻave atu ia ʻi ha ʻahiohio, ʻi he kemo ʻo e matá, pea fakafokifā."
                },
                {
                    "number": 8,
                    "text": "Ko hoku hingoá ko Sihova, pea ʻoku ou ʻiloʻi ʻa e ngataʻangá mei he kamataʻangá; ko ia ʻe ʻiate koe ʻa hoku nimá."
                },
                {
                    "number": 9,
                    "text": "Pea te u fakatupu ʻiate koe ha puleʻanga lahi, pea te u tāpuakiʻi koe ʻo taʻefaʻalaua, pea ngaohi ke lahi ʻa ho hingoá ʻi he lotolotonga ʻo e ngaahi puleʻanga kotoa pē, pea te ke hoko ko e monūʻiaʻanga ki ho hakó ki mui ʻiate koe, koeʻuhí ke nau ʻave ʻi honau nimá ʻa e ngāue mo e Lakanga Fakataulaʻeiki ko ʻení ki he ngaahi puleʻanga kotoa pē;"
                },
                {
                    "number": 10,
                    "text": "Pea te u tāpuakiʻi ʻa kinautolu ʻi ho hingoá; he ko kinautolu kotoa pē ʻe tali ʻa e Ongoongolelei ko ʻení ʻe ui ʻa kinautolu ʻaki ho hingoá, pea ʻe lau ʻa kinautolu ko ho hako, pea te nau tuʻu hake ʻo fakamonūʻiaʻi koe, ko ʻenau tamai;"
                },
                {
                    "number": 11,
                    "text": "Pea te u tāpuakiʻi ʻa kinautolu ʻe tāpuakiʻi koé, pea fakamalaʻiaʻi ʻa kinautolu ʻe kapeʻi koé; pea ʻe ʻiate koe (ʻa ia ko e pehē, ʻi ho Lakanga Fakataulaʻeikí), pea ʻi ho hakó (ʻa ia ko e pehē, ko ho Lakanga Fakataulaʻeikí), he ʻoku ou fai kiate koe ha talaʻofa ʻe hokohoko atu ʻiate koe ʻa e totonu ko ʻení, pea ʻi ho hakó ki mui ʻiate koe (ʻa ia ko e pehē, ko e hako totonu, pe ko e fānau totonu ʻi he sino) ʻe tāpuekina ʻa e ngaahi faʻahinga kotoa pē ʻo e māmaní, ʻio ʻaki ʻa e ngaahi tāpuaki ʻo e Ongoongoleleí, ʻa ia ko e ngaahi tāpuaki ʻo e fakamoʻuí, ʻio ʻo e moʻui taʻengatá."
                },
                {
                    "number": 12,
                    "text": "Ko ʻeni, hili ʻa e foki ʻa e ʻEikí mei heʻene folofola kiate aú, pea puli hono fofongá mei heʻene hā mai kiate aú, naʻá ku pehē ʻi hoku lotó: Kuo kumi fakamātoato ʻa hoʻo tamaioʻeikí kiate koe; ko ʻeni kuó u ʻilo koe;"
                },
                {
                    "number": 13,
                    "text": "Naʻá ke fekau mai hoʻo ʻāngeló ke fakahaofi au mei he ngaahi ʻotua ʻo ʻElikená, pea ʻe lelei ʻeku tokanga ki ho leʻó, ko ia tuku ke tuʻu hake ʻa hoʻo tamaioʻeikí ʻo ʻalu ʻi he melino."
                },
                {
                    "number": 14,
                    "text": "Ko ia ko au, ʻĒpalahame, naʻá ku ʻalu ʻo hangē ko e folofola ʻa e ʻEikí kiate aú, pea ma ō mo Lote; pea ko au, ʻĒpalahame, naʻá ku taʻu onongofulu mā ua ʻi heʻeku ʻalu atu mei Hālaní."
                },
                {
                    "number": 15,
                    "text": "Pea naʻá ku ʻave ʻa Sēlai, ʻa ia naʻá ku maʻu ko hoku uaifi ʻi heʻeku ʻi ʻUa, ʻi Kalitiá, mo Lote, ko e foha ʻo hoku tokouá, mo ʻemau ngaahi meʻa kotoa pē kuo mau tānakí, pea mo e ngaahi laumālie ʻa ia kuo mau ikunaʻi ʻi Hālaní, pea mau ō mai ʻi he hala ki he fonua ko Kēnaní, ʻo nofo ai ʻi he ngaahi fale fehikitaki lolotonga ʻemau fononga ʻi homau halá;"
                },
                {
                    "number": 16,
                    "text": "Ko ia, ko e taʻengatá ʻa homau maluʻí mo homau maká pea mo homau fakamoʻuí, ʻi heʻemau fononga mei Hālani ʻi he hala ki Sēsoní ke aʻu ki he fonua ko Kēnaní."
                },
                {
                    "number": 17,
                    "text": "Ko ʻeni ko au, ʻĒpalahame, naʻá ku langa ha ʻesi-feilaulau ʻi he fonua ko Sēsoní, peá u fai ha feilaulau ki he ʻEikí, mo lotu ke taʻofi ʻa e hongé mei he fale ʻo ʻeku tamaí, koeʻuhí ke ʻoua naʻa nau mate."
                },
                {
                    "number": 18,
                    "text": "Pea mau toki laka atu mei Sēsoni ʻo fou atu ʻi he fonuá ki he potu ko Sīkemí; naʻe tuʻu ia ʻi he ngaahi potu tokalelei ʻo Molé, pea kuo mau ʻosi aʻu mai ki he ngaahi ngataʻanga ʻo e fonua ʻo e kau Kēnaní, pea naʻá ku fai ha feilaulau ʻi ai ʻi he ngaahi potu tokalelei ʻo Molé, peá u ui fakamātoato ki he ʻEikí, koeʻuhí he kuo mau ʻosi aʻu mai ki he fonua ʻo e puleʻanga tauhi tamapua ko ʻení."
                },
                {
                    "number": 19,
                    "text": "Pea naʻe hā mai ʻa e ʻEikí kiate au ko e tali ki heʻeku ngaahi lotú, ʻo ne folofola mai kiate au ʻo pehē: Te u foaki ki ho hakó ʻa e fonuá ni."
                },
                {
                    "number": 20,
                    "text": "Pea ko au, ʻĒpalahame, naʻá ku tuʻu hake mei he potu ʻo e ʻesi-feilaulau ʻa ia kuó u fokotuʻu ki he ʻEikí, peá u ʻalu mei ai ki ha moʻunga ʻi he hahake ʻo Pētelí, peá u fokotuʻu ʻi ai ʻa hoku fale fehikitakí, pea tuʻu ʻa Pēteli ki he hihifó pea tuʻu ʻa Hai ki he hahaké; peá u fokotuʻu ʻi ai ha ʻesi-feilaulau ʻe taha ki he ʻEikí, peá u toe ui ki he huafa ʻo e ʻEikí."
                },
                {
                    "number": 21,
                    "text": "Pea ko au, ʻĒpalahame, naʻá ku fononga, ʻo fai atu ai pē ki he tongá; pea naʻe hoko atu ai pē ʻa e hongé ʻi he fonuá: pea ko au, ʻĒpalahame, naʻá ku fakakaukau ke u ʻalu hifo ki ʻIsipite, ke ʻāunofo ai, he naʻe fakaʻau ʻo fuʻu faingataʻa ʻa e hongé."
                },
                {
                    "number": 22,
                    "text": "Pea naʻe hoko ʻo pehē, ʻi heʻeku ofi mai ke hū ki ʻIsipité, naʻe folofola mai ʻa e ʻEikí kiate au ʻo pehē: Vakai, ko e fefine hoihoifua ʻaupito ʻa Sēlai ko ho uaifí ke mamata ki ai;"
                },
                {
                    "number": 23,
                    "text": "Ko ia ʻe hoko ʻo pehē, ʻo ka mamata kiate ia ʻa e kau ʻIsipité, te nau lea ʻo pehē—Ko hono uaifi ia; pea te nau tāmateʻi koe, ka te nau fakamoʻui ia; ko ia ke ke tokanga ke fai ʻo hangē ko ʻení:"
                },
                {
                    "number": 24,
                    "text": "Tuku ke ne tala ki he kau ʻIsipité, ko ho tuofefine ia, pea ʻe moʻui ʻa ho laumālié."
                },
                {
                    "number": 25,
                    "text": "Pea naʻe hoko ʻo pehē ko au, ʻĒpalahame, naʻá ku fakahā kia Sēlai, ko hoku uaifí, ʻa e ngaahi meʻa kotoa pē kuo folofola ʻaki ʻe he ʻEikí kiate aú—Ko ia ʻoku ou kole kiate koe ke ke fakahā kiate kinautolu, ko hoku tuofefine koe, koeʻuhí ke hoko ʻa e lelei kiate au koeʻuhi ko koe, pea ʻe moʻui ʻa hoku laumālié koeʻuhí ko koe."
                }
            ]
        },
        "/study/scriptures/pgp/abr/3": {
            "uri": "/study/scriptures/pgp/abr/3",
            "title": "ʻĒpalahame 3",
            "data_type": "chapter",
            "chapter_name": "Vahe 3",
            "chapter_summary": [
                "ʻOku ako ʻa ʻĒpalahame ki he laʻaá, māhiná, mo e ngaahi fetuʻú tuʻunga ʻi he ʻŪlimí mo e Tūmemí—ʻOku fakahā mai ʻe he ʻEikí kiate ia ʻa e natula taʻengata ʻo e ngaahi laumālié—ʻOkú ne ako ki he moʻui ki muʻa ʻi he māmaní, tomuʻa fakanofó, ko e Fakatupú, ko hono fili ʻo e Huhuʻí, mo e tuʻunga hono ua ʻo e tangatá."
            ],
            "verses": [
                {
                    "number": 1,
                    "text": "Pea ko au, ʻĒpalahame, naʻá ku maʻu ʻa e ʻŪlimí mo e Tūmemí, ʻa ia kuo tuku mai kiate au ʻe he ʻEiki ko hoku ʻOtuá, ʻi ʻUa ʻo e kau Kalitiá;"
                },
                {
                    "number": 2,
                    "text": "Pea naʻá ku mamata ki he ngaahi fetuʻú, ʻoku fuʻu lalahi, pea ko e taha ʻo kinautolu naʻe ofi taha ki he taloni ʻo e ʻOtuá; pea naʻe lahi ʻa e ngaahi fetuʻu lalahi ʻa ia naʻe ofi ki aí;"
                },
                {
                    "number": 3,
                    "text": "Pea naʻe folofola mai ʻa e ʻEikí kiate au: Ko e ngaahi fetuʻu pulé ʻeni; pea ko e hingoa ʻo e fetuʻu lahí ko Kolapa, koeʻuhí he ʻoku ofi ia kiate au, he ko au ʻa e ʻEiki ko ho ʻOtuá: kuó u fokotuʻu ʻa e fetuʻu ko ʻení ke puleʻi ʻa e ngaahi fetuʻu kotoa pē ʻa ia ʻoku kau ki he faʻahinga tatau mo ia ʻokú ke tuʻu aí."
                },
                {
                    "number": 4,
                    "text": "Pea naʻe folofola mai ʻa e ʻEikí kiate au, ʻi he ʻŪlimí mo e Tūmemí ʻo pehē, ʻoku faitatau ʻa Kolapa mo e anga ʻo e lau taimi ʻa e ʻEikí ʻo fakatatau ki hono ngaahi kuongá mo e ngaahi faʻahitaʻú ʻi heʻene ngaahi takamiló; pea ko e takamilo tuʻo tahá ko e ʻaho ia ʻe taha ki he ʻEikí, ʻo fakatatau ki he anga ʻo ʻene lau taimí, ko e taʻu ʻe taha afe ʻo fakatatau ki he lau taimi kuo kotofa ki he maama ʻokú ke tuʻu aí. Ko e anga ʻeni ʻo e lau taimi ʻa e ʻEikí, ʻo fakatatau ki he lau taimi ʻo Kolapá."
                },
                {
                    "number": 5,
                    "text": "Pea naʻe folofola mai ʻa e ʻEikí kiate au: Ko e maama ʻa ia ko e maama siʻi hifó, ʻa ia ʻoku siʻi hifo ʻi he maama ke puleʻi ʻa e ʻahó, ʻio ʻa e poó, ʻoku māʻolunga pe lahi ange ia ʻi he maama ʻokú ke tuʻu aí ʻi he anga ʻo e lau taimí, he ʻoku ʻalu ia ʻi he tuʻunga ʻoku māmalie ange; ʻoku hoa ʻeni mo e tuʻunga totonú koeʻuhí he ʻoku tuʻu ia ki ʻolunga ʻi he maama ʻa ia ʻoku ke tuʻu aí, ko ia ʻoku ʻikai ke lahi pehē ʻa hono lau taimí ʻi he lahi ʻo hono ngaahi ʻahó, pea mo e ngaahi māhiná, pea mo e ngaahi taʻú."
                },
                {
                    "number": 6,
                    "text": "Pea naʻe folofola mai ʻa e ʻEikí kiate au: Ko ʻeni, ʻe ʻĒpalahame, ʻoku ʻi ai ʻa e ongo moʻoní ni, vakai ʻoku mamata ki ai ʻa ho matá; ʻoku tuku kiate koe ke ke ʻiloʻi ʻa e ngaahi taimi ʻo e lau taimí, pea mo e lau taimi tukupaú, ʻio, ʻa e lau taimi tukupau ʻo e maama ʻokú ke tuʻu aí, pea mo e lau taimi tukupau ʻo e maama lahi ange ʻa ia kuo fokotuʻu ke pule ki he ʻahó, pea mo e lau taimi tukupau ʻo e maama siʻi ange ʻa ia kuo fokotuʻu ke pule ki he poó."
                },
                {
                    "number": 7,
                    "text": "Ko ʻeni ko e lau taimi tukupau ʻo e maama siʻi hifó ʻoku fuoloa ange ia ʻi hono lau taimí ʻi he lau taimi ʻo e maama ʻa ia ʻokú ke tuʻu aí."
                },
                {
                    "number": 8,
                    "text": "Pea ʻo ka ʻi ai ʻa e ongo moʻoní ni, ʻe ʻi ai mo e moʻoni ʻe taha ʻoku māʻolunga ange ʻi ai, ʻa ia ko e pehē, ʻe ʻi ai ʻa e maama ʻe taha ʻoku toe fuoloa ange ʻa hono lau taimí;"
                },
                {
                    "number": 9,
                    "text": "Pea ko ia ʻe pehē ʻa e lau taimi ʻo e maama ʻe taha ʻoku māʻolunga ange ʻi he maama ʻe taha, kae ʻoua ke ke haʻu ʻo ofi ki Kolapa, pea ko e Kolapa ko iá ʻoku tatau ia ki he anga ʻo e lau taimi ʻa e ʻEikí; ʻa ia ko e Kolapa kuo fokotuʻu ia ʻo ofi ki he taloni ʻo e ʻOtuá, ke puleʻi ʻa e ngaahi maama kotoa ko ia ʻoku kau ki he faʻahinga tatau mo ia ʻokú ke tuʻu aí."
                },
                {
                    "number": 10,
                    "text": "Pea ʻoku tuku kiate koe ke ke ʻilo ʻa e lau taimi tukupau ʻo e ngaahi fetuʻu kotoa pē ʻa ia kuo fokotuʻu ke ulo atú, kae ʻoua ke ke haʻu ʻo ofi ki he taloni ʻo e ʻOtuá."
                },
                {
                    "number": 11,
                    "text": "Ko ia ko au, ʻĒpalahame, naʻá ku fakatau folofola ki he ʻEikí, ko e mata ki he mata, ʻo hangē ko e fetalanoaʻaki ʻa e tangata ʻe taha mo e tangata ʻe taha; pea naʻá ne fakahā kiate au ʻo kau ki he ngaahi meʻa kuo ngaohi ʻe hono toʻukupú;"
                },
                {
                    "number": 12,
                    "text": "Pea naʻá ne folofola mai kiate au: ʻE hoku foha, ʻe hoku foha, (pea naʻe mafao atu ʻa hono toʻukupú), vakai te u fakahā kiate koe ʻa e ngaahi meʻá ni kotoa. Pea naʻá ne ʻai hono toʻukupú ki hoku matá, pea naʻá ku mamata ki he ngaahi meʻa ʻa ia kuo ngaohi ʻe hono toʻukupú, ʻa ia naʻe lahi; pea naʻe tupu ʻo lahi ia ʻi hoku ʻaó, pea naʻe ʻikai te u faʻa mamata ki hono ngataʻanga ʻo iá."
                },
                {
                    "number": 13,
                    "text": "Pea naʻá ne folofola mai kiate au: Ko Sainehā ʻeni, ʻa ia ko e laʻaá. Pea naʻá ne folofola mai kiate au: Ko Kokavi, ʻa ia ko e fetuʻu. Pea naʻá ne folofola mai kiate au: Ko e ʻOlea, ʻa ia ko e māhiná. Pea naʻá ne folofola mai kiate au: Ko Kokauviimi, ʻa ia ko hono ʻuhingá ko e ngaahi fetuʻu, pe ko e ngaahi maama lalahi kotoa pē, ʻa ia naʻe ʻi he ʻatā ʻo e langí."
                },
                {
                    "number": 14,
                    "text": "Pea ko e taimi poʻuli ʻa ia naʻe folofola ʻaki mai ai ʻe he ʻEikí ʻa e ngaahi folofolá ni kiate au: Te u fakatokolahi koe, pea mo ho hakó ʻi mui ʻiate koé, ke hangē ko e ngaahi meʻá ni; pea kapau ʻoku ʻikai te ke lava ʻo lau ʻa e lahi ʻo e ʻoneʻoné, ʻe pehē ʻa e tokolahi ʻo ho ngaahi hakó."
                },
                {
                    "number": 15,
                    "text": "Pea naʻe folofola mai ʻa e ʻEikí kiate au: ʻE ʻĒpalahame, ʻoku ou fakahā atu ʻa e ngaahi meʻá ni kiate koe ʻi he teʻeki ai ke ke ʻalu ki ʻIsipité, koeʻuhí ke ke lava ʻo fakahā ʻa e ngaahi leá ni kotoa pē."
                },
                {
                    "number": 16,
                    "text": "Kapau ʻoku ʻi ai ʻa e meʻa ʻe ua, ʻo māʻolunga ange ʻa e tahá ʻi he tahá, ʻe ʻi ai mo e ngaahi meʻa lalahi ange ʻi ai; ko ia ko Kolapa ko e lahi taha ʻi hono kotoa ʻo e Kokauviimi ʻa ia kuó ke mamata ki aí, koeʻuhí he ʻoku ofi taha ia kiate au."
                },
                {
                    "number": 17,
                    "text": "Ko ʻeni, kapau ʻoku ʻi ai ʻa e meʻa ʻe ua, ʻoku māʻolunga ange ʻa e tahá ʻi he tahá, pea māʻolunga ange ʻa e māhiná ʻi he māmaní, pea ʻe ʻi ai nai ha maama pe fetuʻu ʻe ʻi ʻolunga ai; pea ʻoku ʻikai ha meʻa ʻe fakakaukau ʻe he ʻEiki ko ho ʻOtuá ʻi hono lotó ke fai ka te ne fai ia."
                },
                {
                    "number": 18,
                    "text": "Ka neongo iá naʻá ne fakatupu ʻa e fetuʻu lahi angé; ʻo hangē foki, kapau ʻe ʻi ai ʻa e ongo laumālie ʻe ua, pea ʻatamai poto ange ʻa e tahá ʻi he tahá, pea neongo ʻoku ʻatamai poto ange ʻa e tahá ʻi he tahá, ka ʻoku ʻikai hano kamataʻanga ʻo e ongo laumālié ni; naʻá na ʻi ai ʻi muʻa, ʻe ʻikai hana ngataʻanga, te na ʻi ai ʻamui, he ʻokú na nolaumi, pe taʻengata."
                },
                {
                    "number": 19,
                    "text": "Pea naʻe folofola mai ʻa e ʻEikí kiate au: ʻOku ʻi ai ʻa e ongo moʻoní ni, pea ʻoku ʻi ai ʻa e laumālie ʻe ua, pea ʻatamai poto ange ʻa e tahá ʻi he tahá; pea ʻe ʻi ai ha taha ʻe ʻatamai poto ange ʻiate kinaua; ko e ʻEiki ko ho ʻOtuá au, ʻoku ou ʻatamai poto ange ʻiate kinautolu kotoa pē."
                },
                {
                    "number": 20,
                    "text": "Naʻe fekau atu ʻe he ʻEiki ko ho ʻOtuá ʻa ʻene ʻāngeló ke fakahaofi koe mei he nima ʻo e taulaʻeiki ʻa ʻElikená."
                },
                {
                    "number": 21,
                    "text": "ʻOku ou nofo ʻi he lotolotonga ʻo kinautolu kotoa pē; ko ia ko ʻeni, kuó u ʻalu hifo ʻeni kiate koe ke fakahā kiate koe ʻa e ngaahi meʻa kuo ngaohi ʻe hoku nimá, ʻa ia ʻoku mahulu ange ai ʻa hoku potó ʻiate kinautolu kotoa pē, he ʻoku ou pule ʻi he ngaahi langi ʻi ʻolungá, pea ʻi he māmani ʻi laló, ʻi he poto mo e anga-fakapotopoto kakato, ki he fānau fakalaumālie kotoa pē ʻa ia kuo mamata ki ai ho matá talu mei he kamataʻangá; naʻá ku ʻalu hifo ʻi he kamataʻangá ki he lotolotonga ʻo e fānau fakalaumālie kotoa pē ʻa ia kuó ke mamata ki aí."
                },
                {
                    "number": 22,
                    "text": "Ko ʻeni, kuo fakahā mai ʻe he ʻEikí kiate au, ʻa ia ko ʻĒpalahame, ʻa e fānau fakalaumālie ʻa ia naʻe fakatupu ʻi he teʻeki ai ke ʻi ai ʻa e māmaní; pea naʻe ʻi he lotolotonga ʻo kinautolú ni kotoa pē ʻa e tokolahi naʻe ngali ʻeiki mo lahi;"
                },
                {
                    "number": 23,
                    "text": "Pea naʻe ʻafio ʻa e ʻOtuá ki he ngaahi laumālié ni kuo nau lelei, pea naʻá ne tuʻu ʻi honau lotolotongá, ʻo ne folofola: Te u fakanofo ʻa kinautolú ni ko ʻeku kau pule; he naʻá ne tuʻu ʻi he haʻohaʻonga ʻo kinautolu ʻa ia ko e ngaahi laumālie, pea naʻá ne ʻafio kuo nau lelei; peá ne folofola mai kiate au: ʻE ʻĒpalahame, ko e toko taha koe ʻo kinautolu; naʻe fili koe ʻi he teʻeki ai ke fanauʻi koé."
                },
                {
                    "number": 24,
                    "text": "Pea naʻe tuʻu ʻa e toko taha ʻi honau haʻohaʻongá ʻa ia naʻe tatau mo e ʻOtuá, pea naʻá ne folofola ange kiate kinautolu naʻe ʻiate iá: Te tau ʻalu hifo, he ʻoku ʻi hena ha vahaʻa ʻataʻatā, pea te tau toʻo mei he ngaahi meʻá ni, pea te tau ngaohi ha māmani ʻa ia ʻe lava ke nofo ai ʻa kinautolú ni;"
                },
                {
                    "number": 25,
                    "text": "Pea te tau siviʻi ʻa kinautolu ʻi he meʻá ni, ke vakai pe te nau fai ʻa e ngaahi meʻa kotoa pē ʻe fekau ʻe he ʻEiki ko honau ʻOtuá kiate kinautolú;"
                },
                {
                    "number": 26,
                    "text": "Pea ko kinautolu ʻe tauhi ki honau ʻuluaki tuʻungá, ʻe fakalahi kiate kinautolu; pea ʻe ʻikai maʻu ʻe kinautolu ʻe taʻetauhi ki honau ʻuluaki tuʻungá ʻa e nāunau ʻi he puleʻanga tatau mo kinautolu ʻe tauhi ki honau ʻuluaki tuʻungá; pea ko kinautolu ʻe tauhi ki honau tuʻunga hono uá, ʻe tānaki atu ʻa e nāunau ki honau ʻulú ʻo taʻengata pea taʻengata."
                },
                {
                    "number": 27,
                    "text": "Pea naʻe folofola ʻa e ʻEikí: Ko hai te u fekauʻí? Pea tali ʻe ha taha ʻoku hangē ko e Foha ʻo e Tangatá: Ko au ʻeni, fekauʻi au. Pea tali ʻe ha tokotaha kehe, ʻo pehē: Ko au ʻeni, fekauʻi au. Pea folofola ʻa e ʻEikí ʻo pehē: Te u fekauʻi ʻa e ʻuluakí."
                },
                {
                    "number": 28,
                    "text": "Pea naʻe ʻita ʻa hono uá, ʻo ʻikai te ne tauhi ki hono ʻuluaki tuʻungá; pea ʻi he ʻaho ko iá, naʻe muimui kiate ia ʻa e tokolahi."
                }
            ]
        },
        "/study/scriptures/pgp/abr/4": {
            "uri": "/study/scriptures/pgp/abr/4",
            "title": "ʻĒpalahame 4",
            "data_type": "chapter",
            "chapter_name": "Vahe 4",
            "chapter_summary": [
                "Naʻe palani ʻe he ngaahi ʻOtuá ʻa hono fakatupu ʻo e māmaní mo e meʻa moʻui kotoa pē ʻi aí—ʻOku fakamatalaʻi ʻa e ʻaho ʻe ono ʻo e fakatupú."
            ],
            "verses": [
                {
                    "number": 1,
                    "text": "Pea toki folofola ʻa e ʻEikí: Tau ō hifo. Pea naʻa nau ō hifo ʻi he kamataʻangá, pea ko kinautolu, ʻa ia ko e pehē ko e ngaahi ʻOtuá, naʻa nau fakamāʻopoʻopo mo ngaohi ʻa e ngaahi langí pea mo e māmaní."
                },
                {
                    "number": 2,
                    "text": "Pea ko e māmaní, hili hono ngaohí, naʻe fuofuonoa mo lala, koeʻuhí he naʻe teʻeki ai ke nau ngaohi ha meʻa ka ko e māmaní pē; pea naʻe fakafonu ʻe he fakapoʻulí ʻa e funga ʻo e lolotó, pea naʻe ʻōʻōfaki ʻa e Laumālie ʻo e ngaahi ʻOtuá ʻi he fukahi vaí."
                },
                {
                    "number": 3,
                    "text": "Pea ko kinautolu (ko e ngaahi ʻOtuá) naʻa nau folofola: Ke ʻi ai ha maama; pea naʻe maama."
                },
                {
                    "number": 4,
                    "text": "Pea ko kinautolu (ko e ngaahi ʻOtuá) naʻa nau ʻafioʻi ʻa e māmá, he naʻe ngingila ia; pea naʻa nau vaheʻi ʻa e māmá, pe pule ke vaheʻi ia, mei he fakapoʻulí."
                },
                {
                    "number": 5,
                    "text": "Pea naʻe ui ʻe he ngaahi ʻOtuá ʻa e māmá ko e ʻAho, pea nau ui ʻa e fakapoʻulí ko e Poʻuli. Pea naʻe hoko ʻo pehē, ko e efiafí ʻo fai ʻo aʻu ki he pongipongí naʻa nau ui ko e poʻuli; pea ko e pongipongí ʻo fai ʻo aʻu ki he efiafí naʻa nau ui ko e ʻaho; pea ko e ʻuluakí ʻeni, pe ko e kamataʻanga, ʻo e meʻa naʻa nau ui ko e ʻahó mo e poó."
                },
                {
                    "number": 6,
                    "text": "Pea naʻe folofola foki ʻa e ngaahi ʻOtuá: Ke ai ha ʻatā ʻi he lotolotonga ʻo e ngaahi vaí, pea te ne vaheʻi ʻa e ngaahi vaí mei he ngaahi vaí."
                },
                {
                    "number": 7,
                    "text": "Pea naʻe tuʻutuʻuniʻi ʻe he ngaahi ʻOtuá ʻa e ʻataá, koeʻuhí ke ne vahevaheʻi ʻa e ngaahi vai ʻa ia naʻe ʻi lalo ʻi he ʻataá mei he ngaahi vai ʻa ia naʻe ʻi ʻolunga ʻi he ʻataá; pea naʻe hoko ia, ʻo hangē ko ʻenau tuʻutuʻuní."
                },
                {
                    "number": 8,
                    "text": "Pea naʻe ui ʻe he ngaahi ʻOtuá ʻa e ʻataá, ko e Langí. Pea naʻe hoko ʻo pehē, ko e vahaʻa mei he efiafí ki he pongipongí naʻa nau ui ko e poó; pea naʻe hoko ʻo pehē ko e vahaʻa mei he pongipongí ki he efiafí naʻa nau ui ko e ʻahó; pea ko hono tuʻo ua ʻeni ʻo ʻenau ui ʻa e poó mo e ʻahó."
                },
                {
                    "number": 9,
                    "text": "Pea naʻe tuʻutuʻuni ʻe he ngaahi ʻOtuá, ʻo pehē: Ke fakatahataha ʻa e ngaahi vai ʻi he lalo langí ki he potu pē ʻe taha, pea ke eʻa hake ʻa e fonuá pea mōmoa; pea naʻe hoko ia, ʻo hangē ko ʻenau tuʻutuʻuní;"
                },
                {
                    "number": 10,
                    "text": "Pea naʻe ui ʻe he ngaahi ʻOtuá ʻa e fonua mōmoá ko e Fonua; pea nau ui ʻa e fakatahatahaʻanga ʻo e ngaahi vaí ko e Ngaahi Fuʻu Vai Lahi; pea naʻe ʻafioʻi ʻe he ngaahi ʻOtuá kuo talangofua kiate kinautolu."
                },
                {
                    "number": 11,
                    "text": "Pea folofola ʻa e ngaahi ʻOtuá: Tau teuteuʻi ʻa e fonuá ke tupu ai ha mohuku; mo e ʻakau iiki ʻoku tupu ai hono tengá; mo e ʻakau fua ʻoku tupu ai hono fuá, ʻo fakatatau ki hono faʻahingá, ʻa ia ʻoku fakatupu ʻe hono tengá ʻiate ia pē ʻa hono tataú ʻi he māmaní; pea naʻe hoko ia, ʻo hangē ko ʻenau tuʻutuʻuní."
                },
                {
                    "number": 12,
                    "text": "Pea naʻe fakatupu ʻe he ngaahi ʻOtuá ʻa e fonuá ke tupu ai ʻa e mohukú mei hono tenga ʻoʻoná pea mo e ʻakau īkí ke tupu ai ʻa e ʻakau iiki mei hono tenga ʻoʻoná pea tupu ai ʻa e tenga ʻo fakatatau ki hono faʻahingá; pea mo e fonuá ke tupu ai ʻa e ʻakaú mei hono tenga ʻoʻoná, ʻo fua ʻaki ʻa e fua, ʻa ia ko hono tengá ʻe lava ke fakatupu hono tenga ʻoʻoná pē, ʻo fakatatau ki hono faʻahingá; pea naʻe ʻafioʻi ʻe he ngaahi ʻOtuá kuo talangofua kiate kinautolu."
                },
                {
                    "number": 13,
                    "text": "Pea naʻe hoko ʻo pehē, naʻa nau lau ʻa e ngaahi ʻahó; mei he efiafí ʻo aʻu ki he pongipongí naʻa nau ui ko e pō; pea naʻe hoko ʻo pehē, mei he pongipongí ki he efiafí naʻa nau ui ko e ʻaho; pea ko hono tuʻo tolú ia."
                },
                {
                    "number": 14,
                    "text": "Pea naʻe fakatupu ʻe he ngaahi ʻOtuá ʻa e ngaahi maama ʻi he ʻatā ʻo e langí, pea tuku ke ne vaheʻi ʻe ia ʻa e ʻahó mei he poó; ʻo teuteu ia ke hoko ko e ngaahi fakaʻilonga mo e ngaahi faʻahitaʻu, mo e ngaahi ʻaho, mo e ngaahi taʻu;"
                },
                {
                    "number": 15,
                    "text": "Pea nau fakatupu ia ke hoko ko e ngaahi maama ʻi he ʻatā ʻo e langí ke fakamaama ki he māmaní; pea naʻe hoko ia."
                },
                {
                    "number": 16,
                    "text": "Pea naʻe fakatupu ʻe he ngaahi ʻOtuá ʻa e ongo maama lalahi ʻe uá, ko e maama lahi angé ke pule ki he ʻahó, pea ko e maama siʻi hifó ke pule ki he poʻulí; naʻa nau fokotuʻu foki mo e ngaahi fetuʻú fakataha mo e maama siʻi hifó;"
                },
                {
                    "number": 17,
                    "text": "Pea naʻe fokotuʻu ia ʻe he ngaahi ʻOtuá ʻi he ʻatā ʻo e ngaahi langí ke foaki maama ki he māmaní, pea ke pule ki he ʻahó pea ki he poʻulí, pea ke ne vahevaheʻi ʻa e māmá mei he fakapoʻulí."
                },
                {
                    "number": 18,
                    "text": "Pea naʻe ʻafio ʻa e ngaahi ʻOtuá ki he ngaahi meʻa ʻa ia kuo nau tuʻutuʻuní kae ʻoua kuo nau talangofua."
                },
                {
                    "number": 19,
                    "text": "Pea naʻe hoko ʻo pehē naʻe fai mei he efiafí ʻo aʻu ki he pongipongí pea ko e poʻulí ia; pea naʻe hoko ʻo pehē naʻe fai mei he pongipongí ʻo aʻu ki he efiafí pea ko e ʻahó ia; pea ko hono tuʻo faá ia."
                },
                {
                    "number": 20,
                    "text": "Pea naʻe folofola ʻa e ngaahi ʻOtuá: Ke tau teuteuʻi ʻa e ngaahi vaí ke tupu ai ʻo lahi ʻaupito ʻa e ngaahi meʻa ʻoku ngāue ʻa ia ʻoku moʻuí; pea mo e fanga manupuná, koeʻuhí ke nau puna ʻi ʻolunga ʻi he fonuá ʻi he ʻataʻatā ʻo e langí."
                },
                {
                    "number": 21,
                    "text": "Pea naʻe teuteuʻi ʻe he ngaahi ʻOtuá ʻa e ngaahi vaí koeʻuhí ke lava ʻo tupu mei ai ʻa e ngaahi fuʻu tofuaʻa lalahi, pea mo e meʻa moʻui kotoa pē ʻoku ngaué, ʻa ia ʻe tupu ʻi he ngaahi vaí ʻo lahi ʻaupito ʻo fakatatau ki honau faʻahingá; pea mo e fanga manupuna kapakau kotoa pē ʻo fakatatau ki honau faʻahingá. Pea naʻe ʻafio ʻa e ngaahi ʻOtuá ʻe talangofua kiate kinautolu, pea naʻe lelei ʻa ʻenau palaní."
                },
                {
                    "number": 22,
                    "text": "Pea naʻe folofola ʻa e ngaahi ʻOtuá: Te tau tāpuakiʻi ʻa kinautolu, mo pule ke nau fanafanau mo fakatokolahi, pea fakafonu ʻa e ngaahi vai ʻi he ngaahi tahí pe ko e ngaahi vai lahí; pea pule ke fakatokolahi ʻa e fanga manupuná ʻi he māmaní."
                },
                {
                    "number": 23,
                    "text": "Pea naʻe hoko ʻo pehē ko e efiafí ʻo aʻu ki he pongipongí naʻa nau ui koe poʻulí; pea naʻe hoko ʻo pehē ko e pongipongí ʻo aʻu ki he efiafí naʻa nau ui ko e ʻahó; pea ko hono tuʻo nimá ia."
                },
                {
                    "number": 24,
                    "text": "Pea naʻe teuteuʻi ʻe he ngaahi ʻOtuá ʻa e māmaní ke tupu ai ʻa e meʻa moʻuí ʻo fakatatau ki hono faʻahingá, ʻa e fanga pulú ʻi hono faʻahinga, mo e ngaahi meʻa totoló, mo e fanga manu ʻo e fonuá ʻo fakatatau ki honau faʻahingá; pea naʻe hoko ia, ʻo hangē ko ʻenau folofolá."
                },
                {
                    "number": 25,
                    "text": "Pea naʻe fakatupu ʻe he ngaahi ʻOtuá ʻa e māmaní ke tupu ai ʻa e fanga manú ʻo fakatatau ki honau faʻahingá, mo e fanga pulú ʻo fakatatau ki honau faʻahingá, pea mo e meʻa kotoa pē ʻoku totolo ʻi he māmaní ʻo fakatatau ki hono faʻahingá; pea naʻe ʻafioʻi ʻe he ngaahi ʻOtuá te nau talangofua."
                },
                {
                    "number": 26,
                    "text": "Pea naʻe alealea ʻa e ngaahi ʻOtuá ʻiate kinautolu pē pea nau folofola: Tau ō hifo ʻo ngaohi ʻa e tangatá ʻi hotau ʻīmisí, mo hotau tataú, pea te tau foaki kiate kinautolu ke pule ki he fanga ika ʻo e tahí, pea ki he fanga manupuna ʻo e ʻataá, pea ki he fanga pulú mo honau faʻahingá, pea ki he māmaní kotoa pē, pea ki he meʻa totolo kotoa pē ʻa ia ʻoku totolo ʻi he funga ʻo e fonuá."
                },
                {
                    "number": 27,
                    "text": "Ko ia naʻe hāʻele hifo ʻa e ngaahi ʻOtuá ke fakatupu ʻa e tangatá ʻi honau ʻīmisi ʻonautolú, naʻa nau ngaohi ia ʻi he ʻīmisi ʻo e ngaahi ʻOtuá, naʻa nau ngaohi ʻa kinaua ko e tangata mo e fefine."
                },
                {
                    "number": 28,
                    "text": "Pea naʻe folofola ʻa e ngaahi ʻOtuá: Te tau tāpuakiʻi ʻa kinaua. Pea naʻe folofola ʻa e ngaahi ʻOtuá: Te tau pule ke nau fanafanau mo fakatokolahi, pea fakakakai ʻa e māmaní, ʻo ikunaʻi ia, pea pule ki he fanga ika ʻo e tahí, pea ki he fanga manupuna ʻo e ʻataá, pea ki he meʻa moʻui kotoa pē ʻa ia ʻoku ʻalu holo ʻi he funga fonuá."
                },
                {
                    "number": 29,
                    "text": "Pea naʻe folofola ʻa e ngaahi ʻOtuá: Vakai, te tau foaki kiate kinaua ʻa e ʻakau iiki kotoa pē ʻoku tupu ai ha tenga ʻa ia ʻe tupu ʻi he funga ʻo e māmaní hono kotoa, pea mo e ngaahi ʻakau kotoa pē ʻa ia ʻe ʻi ai ha fuá; ʻio, ko e fua ʻo e fuʻu ʻakau ʻoku tupu ai ha tengá, te tau foaki ia kiate kinaua; ʻe hoko ia ko ʻena meʻakai."
                },
                {
                    "number": 30,
                    "text": "Pea ki he fanga manu kotoa pē ʻo e māmaní, pea ki he fanga manupuna kotoa pē ʻo e ʻataá, pea ki he meʻa kotoa pē ʻoku totolo ʻi he funga ʻo e māmaní, vakai, te tau foaki kiate kinaua ʻa e moʻuí, pea te tau foaki foki kiate kinaua ʻa e ʻakau iiki lanu-mata kotoa pē ke hoko ko e meʻakai, pea ʻe pehē hono fakatupu ʻo e ngaahi meʻá ni kotoa pē."
                },
                {
                    "number": 31,
                    "text": "Pea naʻe folofola ʻa e ngaahi ʻOtuá: Te tau fai ʻa e meʻa kotoa pē kuo tau leaʻakí, ʻo fakatupu ia; pea vakai, te nau talangofua ʻaupito. Pea naʻe hoko ʻo pehē ko e efiafí ʻo aʻu ki he pongipongí naʻa nau ui ko e poʻulí; pea naʻe hoko ʻo pehē ko e pongipongí ʻo aʻu ki he efiafí naʻa nau ui ko e ʻahó; pea naʻa nau lau ʻa e taimi ko hono onó."
                }
            ]
        },
        "/study/scriptures/pgp/abr/5": {
            "uri": "/study/scriptures/pgp/abr/5",
            "title": "ʻĒpalahame 5",
            "data_type": "chapter",
            "chapter_name": "Vahe 5",
            "chapter_summary": [
                "ʻOku fakaʻosi ʻe he ngaahi ʻOtuá ʻa ʻenau palani hono fakatupu ʻo e ngaahi meʻa kotoa pē—ʻOku nau fakahoko ʻa e Fakatupú ʻo fakatatau ki heʻenau ngaahi palaní—ʻOku fakahingoa ʻe ʻĀtama ʻa e meʻa moʻui kotoa pē."
            ],
            "verses": [
                {
                    "number": 1,
                    "text": "Pea ko ia te tau fakaʻosi ʻa e ngaahi langí mo e māmaní pea mo e ngaahi meʻa kotoa pē kuo fakatupú."
                },
                {
                    "number": 2,
                    "text": "Pea naʻe fefolofolai ʻa e ngaahi ʻOtuá ʻiate kinautolu: ʻI he taimi hono fitú te tau fakaʻosi ʻa ʻetau ngāue, ʻa ia kuo tau aleaʻí; pea te tau mālōlō ʻi he taimi hono fitú mei heʻetau ngāue kotoa pē ʻa ia kuo tau aleaʻí."
                },
                {
                    "number": 3,
                    "text": "Pea naʻe tuku ʻa e ngāue ʻa e ngaahi ʻOtuá ʻi hono fitu ʻo e taimí, koeʻuhí he te nau mālōlō ʻi he taimi hono fitú mei heʻenau ngaahi ngāue kotoa pē ʻa ia naʻa nau alēlea ʻiate kinautolu (ko e ngaahi ʻOtuá) ke faʻú; mo nau fakamāʻoniʻoniʻi ia. Pea naʻe pehē ʻa e anga ʻo ʻenau ngaahi tuʻutuʻuní ʻi he taimi naʻa nau alēlea ai ʻiate kinautolu ke faʻu ʻa e ngaahi langí pea mo e māmaní."
                },
                {
                    "number": 4,
                    "text": "Pea naʻe hāʻele hifo ʻa e ngaahi ʻOtuá ʻo ngaohi ʻeni ʻa ia ko e ngaahi hokohoko ʻo e ngaahi langí mo e māmaní, ʻi he taimi naʻe ngaohi ai ia ʻi he ʻaho naʻe ngaohi ai ʻe he ngaahi ʻOtuá ʻa e māmaní pea mo e ngaahi langí,"
                },
                {
                    "number": 5,
                    "text": "ʻO fakatatau ki he meʻa kotoa pē kuo nau folofola ʻaki ʻo kau ki he ʻakau kotoa pē ʻo e fonuá ʻi he teʻeki ai ke tuʻu ia ʻi he kelekelé, mo e ʻakau iiki kotoa pē ʻo e fonuá ʻi he teʻeki ai ke tupu iá; he naʻe teʻeki ai ke pule ʻe he ngaahi ʻOtuá ke ʻuha ki he māmaní ʻi heʻenau alēlea ke fai iá, pea naʻe teʻeki ai ke nau fakatupu ha tangata ke ngoueʻi ʻa e kelekelé."
                },
                {
                    "number": 6,
                    "text": "Ka naʻe ʻalu hake ʻa e vai vao mei he fonuá, ʻo fakaviviku ʻa e funga hono kotoa ʻo e kelekelé."
                },
                {
                    "number": 7,
                    "text": "Pea naʻe ngaohi ʻe he ngaahi ʻOtuá ʻa e tangatá mei he efu ʻo e kelekelé, ʻo nau toʻo hono laumālié (ʻa ia ko e pehē, ko e laumālie ʻo e tangatá), ʻo fakahū ia kiate ia; ʻo mānava ki hono avaʻi ihú ʻa e mānava ʻo e moʻuí, pea naʻe hoko ʻa e tangatá ko e laumālie moʻui."
                },
                {
                    "number": 8,
                    "text": "Pea naʻe tō ʻe he ngaahi ʻOtuá ha ngoue, ʻi he fakahahake ʻo ʻĪtení, pea naʻa nau tuku ai ʻa e tangatá, ʻa ia kuo fakahū hono laumālié ki he sino kuo nau ngaohí."
                },
                {
                    "number": 9,
                    "text": "Pea naʻe pule ʻe he ngaahi ʻOtuá ke tupu mei he kelekelé ʻa e ʻakau kotoa pē ʻa ia ʻoku matamatalelei ke mamata ki ai pea lelei ki he kaí; mo e ʻakau foki ʻo e moʻuí, ʻi he lotolotonga ʻo e ngoué, pea mo e ʻakau ʻo e ʻilo ʻo e leleí mo e koví."
                },
                {
                    "number": 10,
                    "text": "Naʻe ai ha vaitafe naʻe tafe atu mei ʻĪteni, ke fakaviviku ʻa e ngoué, pea naʻe mavahevahe atu ia mei ai ki he mangaʻi vai ʻe fā."
                },
                {
                    "number": 11,
                    "text": "Pea naʻe ʻave ʻe he ngaahi ʻOtuá ʻa e tangatá ʻo tuku ia ʻi he Ngoue ko ʻĪtení, ke ngoueʻi ia mo tauhi ia."
                },
                {
                    "number": 12,
                    "text": "Pea naʻe fekau ʻe he ngaahi ʻOtuá ki he tangatá, ʻo pehē: ʻOku ngofua ke ke kai tauʻatāina mei he ʻakau kotoa pē ʻo e ngoué,"
                },
                {
                    "number": 13,
                    "text": "Ka ko e ʻakau ʻo e ʻilo ʻo e leleí mo e koví, ʻe ʻikai te ke kai mei ai; he ko e taimi te ke kai ai mei aí, kuo pau ke ke mate. Ko ʻeni ko au, ʻĒpalahame, naʻá ku vakai, naʻe fakatatau ia ki he lau taimi ʻa e ʻEikí, ʻa ia ʻoku fakatatau ki he taimi ʻo Kolapá; he naʻe teʻeki ai ke tuʻutuʻuni ʻe he ngaahi ʻOtuá kia ʻĀtama ʻa ʻene lau taimí."
                },
                {
                    "number": 14,
                    "text": "Pea naʻe folofola ʻa e ngaahi ʻOtuá: Tau ngaohi ha tokoni moʻó e tangatá, he ʻoku ʻikai lelei ke toko taha pē ʻa e tangatá, ko ia te tau ngaohi ha tokoni moʻona."
                },
                {
                    "number": 15,
                    "text": "Pea naʻe pule ʻe he ngaahi ʻOtuá ke hoko ha mohe maʻu kia ʻĀtama; peá ne mohe, pea nau toʻo ha taha ʻo hono ngaahi hui vakavaká, ʻo toe tāpuniʻi ʻa e kakanó ke fetongi ʻa e huí;"
                },
                {
                    "number": 16,
                    "text": "Pea mei he hui vakavaka naʻe toʻo ʻe he ngaahi ʻOtuá mei he tangatá, naʻa nau ngaohi ʻa e fefiné, ʻo nau ʻomi ia ki he tangatá."
                },
                {
                    "number": 17,
                    "text": "Pea naʻe pehē ʻe ʻĀtama: Ko e hui ʻeni ʻo hoku ngaahi huí, pea ko e kakano ʻo hoku kakanó; ko ʻeni ʻe ui ia ko e Fefiné, koeʻuhí he naʻe toʻo ia mei he tangatá;"
                },
                {
                    "number": 18,
                    "text": "Ko ia ʻe tuku ai ʻe he tangatá ʻa ʻene tamaí mo ʻene faʻeé, pea pīkitai ia ki hono uaifí, pea te na kakano pē taha."
                },
                {
                    "number": 19,
                    "text": "Pea naʻá na fakatou tēlefua, ʻa e tangatá mo e hono uaifí, pea naʻe ʻikai te na mā ai."
                },
                {
                    "number": 20,
                    "text": "Pea naʻe ngaohi ʻe he ngaahi ʻOtuá mei he kelekelé ʻa e fanga manu kotoa pē ʻo e fonuá, pea mo e manupuna kotoa pē ʻo e ʻataá, pea ʻomi ʻa kinautolu kia ʻĀtama ke vakai pe ko e hā te ne ui ʻaki ʻa kinautolú; pea ʻilonga ʻa e hingoa naʻe ui ʻaki ʻe ʻĀtama ʻa e meʻa moʻui kotoa pē, ʻe hoko ia ko hono hingoa ʻoʻoná."
                },
                {
                    "number": 21,
                    "text": "Pea naʻe fakahingoa ʻe ʻĀtama ʻa e fanga pulu kotoa pē ʻi hono faʻahingá, mo e fanga manupuna ʻo e ʻataá, mo e manu kotoa pē ʻo e fonuá; pea kia ʻĀtama, naʻe maʻu ha tokoni kiate ia."
                }
            ]
        },
        "/study/scriptures/pgp/abr/fac-1": {
            "uri": "/study/scriptures/pgp/abr/fac-1",
            "title": "Facsimile 1",
            "data_type": "figure",
            "book_title": "Ko ha Tatau Moʻoni ʻo e Tā Fakatātā Mei he Tohi ʻa ʻĒpalahamé",
            "subtitle": [
                "Fika 1"
            ],
            "text": [
                "Ko e Fakamatala",
                "Fakatātā 1. Ko e ʻĀngelo ʻa e ʻEikí.",
                "Fakatātā 2. Ko ʻĒpalahame kuo haʻi ki ha funga ʻesi-feilaulau.",
                "Fakatātā 3. Ko e taulaʻeiki tauhi-tamapua ʻa ʻElikená ʻokú ne feinga ke ʻo hake ʻa ʻĒpalahame ko ha feilaulau.",
                "Fakatātā 4. Ko e ʻesi-feilaulau ke fai feilaulau ai ʻa e kau taulaʻeiki tauhi-tamapuá, ʻoku tuʻu ʻi he ʻao ʻo e ngaahi ʻotua ʻo ʻElikená, Līpiná, Mamakelá, Kolasí, mo Feló.",
                "Fakatātā 5. Ko e ʻotua tamapua ʻo ʻElikená.",
                "Fakatātā 6. Ko e ʻotua tamapua ʻo Līpiná.",
                "Fakatātā 7. Ko e ʻotua tamapua ʻo Mamakelá.",
                "Fakatātā 8. Ko e ʻotua tamapua ʻo Kolasí.",
                "Fakatātā 9. Ko e ʻotua tamapua ʻo Feló.",
                "Fakatātā 10. Ko ʻĒpalahame ʻi ʻIsipite.",
                "Fakatātā 11. Ko e meʻa kuo tā ke ne fakafofongaʻi ʻa e ngaahi pou ʻo e langí, ʻo hangē ko e meʻa naʻe mahino ki he kau ʻIsipité.",
                "Fakatātā 12. Ko e Laukiiangi, ʻa ia ko hono ʻuhingá ko e vaha ʻatā lahi, pe ko e ʻatā ki ʻolunga ʻi hotau ʻulú; ka ʻi he tā fakatātā ko ʻení, ʻi heʻene fekauʻaki mo e tefito ko ení, naʻe tā ia ʻe he kau ʻIsipité ke fakatātaaʻi ʻa Saumau, ke māʻolunga, pe ko e ngaahi langí, ʻo ʻuhinga tatau mo e foʻi lea faka-Hepelū ko e Siaumāimi."
            ]
        },
        "/study/scriptures/pgp/abr/fac-2": {
            "uri": "/study/scriptures/pgp/abr/fac-2",
            "title": "Facsimile 2",
            "data_type": "figure",
            "book_title": "Ko ha Tatau Moʻoni ʻo e Tā Fakatātā Mei he Tohi ʻa ʻĒpalahamé",
            "subtitle": [
                "Fika 2"
            ],
            "text": [
                "Ko e Fakamatala",
                "Fakatātā 1. Ko Kolapa, ʻa ia ko hono ʻuhingá ko e ʻuluaki meʻa naʻe fakatupú, pea ofi taha ki he maama fakasilesitialé, pe ko e ʻafioʻanga ʻo e ʻOtuá. ʻOku ʻuluaki ʻi he pulé, ka ʻoku fakamuimui taha ʻi he anga ʻo e lau taimí. Ko e lau taimi ʻo fakatatau ki he lau taimi fakasilesitialé, ʻa ia ko e lau taimi fakasilesitiale ko iá, ʻoku tatau ʻa e ʻaho ʻe taha ki he hanga ʻe taha. ʻOku tatau ʻa e ʻaho ʻe taha ʻi Kolapá mo e taʻu ʻe taha afe ʻo fakatatau ki he anga ʻo e lau taimi ʻo e māmaní, ʻa ia ʻoku ui ʻe he kau ʻIsipité ko Siā-ho-ē.",
                "Fakatātā 2. ʻOku tuʻu ʻo hoko ki Kolapa, naʻe ui ia ʻe he kau ʻIsipité ko ʻOlipilisi, ʻa ia ko e maama lahi pule hono hokó ofi ki he maama fakasilesitialé pe ko e potu ʻa ia ʻoku ʻafio ai ʻa e ʻOtuá; ʻoku maʻu foki ʻa e kī ʻo e mālohi ʻo kau ki he ngaahi maama kehé; ʻo hangē ko ia naʻe fakahā mei he ʻOtuá kia ʻĒpalahamé, lolotonga ʻene fai ha feilaulau ʻi ha ʻesi feilaulau, ʻa ia kuó ne fokotuʻu ki he ʻEikí.",
                "Fakatātā 3. Kuo tā ke fakafofongaʻi ʻa e ʻOtuá ʻoku ʻafio ʻi hono taloní, kuo kofu ʻaki ʻa e mālohi mo e mafai; mo ha kalauni ʻo e maama taʻengata ʻi hono ʻulú; ʻoku fakafofongaʻi foki ʻa e ngaahi Lea Fakaʻilonga lalahi ʻo e Lakanga Fakataulaʻeiki Toputapú, ʻo hangē ko ia naʻe fakahā kia ʻĀtama ʻi he Ngoue ko ʻĪtení, kae ʻumaʻā foki kia Seti, Noa, Melekisēteki, ʻĒpalahame, pea mo kinautolu kotoa pē ʻa ia naʻe fakahā ki ai ʻa e Lakanga Fakataulaʻeikí.",
                "Fakatātā 4. ʻOku fai tatau mo e foʻi lea faka-Hepelū ko e Laukiiangi, ʻa ia ko hono ʻuhingá ko e fuʻu ʻatā lahi, pe ko e feituʻu ʻatā ʻo e ngaahi langí; ko ha mataʻi fika foki, ʻi he lea faka-ʻIsipité ʻa ia ko hono ʻuhingá ko e taha afe; ʻoku fakatatau ki he lau taimi ʻo Olipilisí, ʻa ia ʻoku faitatau mo Kolapa ʻi heʻene ʻalu takaí pea mo hono lau taimí.",
                "Fakatātā 5. ʻOku ui ia ʻi he lea faka-ʻIsipité ko ʻEnisi-ko-ʻoni-tosi; ko e taha ʻeni ʻo e ngaahi maama pulé foki, pea ʻoku lau ʻe he kau ʻIsipité ko e Laʻaá ia, pea ʻoku maʻu ʻe ia ʻa hono māmá mei Kolapa ʻo fou ʻi he Kae-i-vanalasi, ʻa ia ko e Lea Fakaʻilonga lahí, pe ʻi hono fakalea ʻe tahá, ko e mālohi pule, ʻa ia ʻokú ne puleʻi ʻa e ngaahi maama pe ko e ngaahi fetuʻu kuo fokotuʻu pau ʻe hongofulu mā nima kehe, ʻo hangē foki ko Folōisí pe ko e Māhiná, ko e Māmaní pea mo e Laʻaá ʻi heʻenau ngaahi ʻalu takai fakataʻú. ʻOku maʻu ʻe he maama ko ʻeni ʻa hono mālohí ʻo fou atu ʻi he Kili-folisi-ʻisi-ʻesí, pe ko e Ha-kō-kau-viimí, ʻa ia ko e ngaahi fetuʻu ʻoku fakafofongaʻi ʻe he fika ko e 22 mo e 23, ʻoku maʻu ʻa e maama mei he ngaahi ʻalu takai ʻa Kolapá.",
                "Fakatātā 6. ʻOku fakafofongaʻi ʻa e māmani ko ʻení ʻi hono ngaahi potu ʻe faá.",
                "Fakatātā 7. ʻOku fakafofongaʻi ʻa e ʻOtuá ʻoku ʻafio ʻi hono taloní, ʻo ne fakahā ʻi he ngaahi langí ʻa e ngaahi foʻi Lea Fakaʻilonga lalahi ʻo e Lakanga Fakataulaʻeikí; ʻo hangē foki, ko e fakaʻilonga ʻo e Laumālie Māʻoniʻoní kia ʻĒpalahame, ʻi he tatau ʻo ha lupé.",
                "Fakatātā 8. ʻOku tuʻu ʻi ai ʻa e ngaahi lea ʻa ia ʻoku ʻikai lava ʻo fakahā ki he māmaní; ka ʻe maʻu ia ʻi he Temipale Toputapu ʻo e ʻOtuá.",
                "Fakatātā 9. ʻOku ʻikai totonu ke fakahā ia ʻi he lolotongá ni.",
                "Fakatātā 10. Mo ia foki.",
                "Fakatātā 11. Mo ia foki. Kapau ʻe lava ʻe he māmaní ʻo ʻiloʻi ʻa e ngaahi fika ko ʻení, tuku ke pehē. ʻĒmeni.",
                "Ko e ngaahi fakatātā fika 12, 13, 14, 15, 16, 17, 18, 19, 20, mo e 21, ʻe toki fakahā mai ia ʻi he taimi ʻoku finangalo ki ai ʻa e ʻEikí.",
                "ʻOku fakahā ʻa e liliu ʻoku hā atu ʻi ʻolunga ní ʻo fakatatau ia ki hono lahi ʻo e ngaahi meʻa ʻoku mau maʻu ha mafai ke fakahā atu ʻi he lolotonga ní."
            ]
        },
        "/study/scriptures/pgp/abr/fac-3": {
            "uri": "/study/scriptures/pgp/abr/fac-3",
            "title": "Facsimile 3",
            "data_type": "figure",
            "book_title": "Ko e Tatau Moʻoni ʻo e Tā Fakatātā Mei he Tohi ʻa ʻĒpalahamé",
            "subtitle": [
                "Fika 3"
            ],
            "text": [
                "Ko e Fakamatala",
                "Fakatātā 1. Ko ʻĒpalahame ʻoku nofo ʻi he taloni fakatuʻi ʻo Feló, ʻi he fakaʻapaʻapa kiate ia ʻa e tuʻí, mo ha kalauni ʻi hono ʻulú, ʻa ia ko e fakafofongaʻi ʻo e Lakanga Fakataulaʻeikí, ʻa ia ko e fakaʻilonga fakatātā ʻo e Toko Toluʻi Palesiteni Lahi ʻi he Langí; pea mo e tokotoko fakatuʻi ʻo e fakamaau totonú mo e fakamāú ʻi hono nimá.",
                "Fakatātā 2. Ko e Tuʻi ko Feló, ʻa ia kuo tohi hono huafá ʻi he ngaahi mataʻi tohi ʻi ʻolunga ʻi hono fofongá.",
                "Fakatātā 3. ʻOku ʻuhinga kia ʻĒpalahame ʻi ʻIsipite ʻo hangē ko ia ʻoku fakamatala ki ai ʻi he Fakatātā 10 ʻo e Fakatātā Fika 1.",
                "Fakatātā 4. Ko e Pilinisi ʻo Felo, ko e Tuʻi ʻo ʻIsipité, ʻo hangē ko ia kuo tohi ki ʻolunga ʻi he nimá.",
                "Fakatātā 5. Ko Sūlemi, ko e taha ʻo e kau tauhi tēpile tuʻu-ki-muʻa ʻa e tuʻí, ʻo hangē ko ia ʻoku fakahā ʻe he ngaahi mataʻi tohi ki ʻolunga ʻi hono nimá.",
                "Fakatātā 6. Ko ʻOlimilā, ko ha tangata pōpula ʻa e pilinisí.",
                "ʻOku fakamatala ʻe ʻĒpalahame ʻa e ngaahi tefitoʻi moʻoni ʻo e ako ki he ngaahi fetuʻú ʻi he lotoʻā ʻo e tuʻí."
            ]
        },
        "/study/scriptures/pgp/js-m/1": {
            "uri": "/study/scriptures/pgp/js-m/1",
            "title": "Siosefa Sāmita—Mātiu 1",
            "data_type": "chapter",
            "chapter_name": "Vahe 1",
            "chapter_summary": [
                "ʻOku tomuʻa fakahā ʻe Sīsū ʻa e fakaʻauha ʻoku ʻamanaki ke hoko mai ki Selūsalemá—ʻOkú ne toe folofola foki ʻo kau ki he hāʻele ʻanga ua mai ʻa e Foha ʻo e Tangatá, pea mo hono fakaʻauha ʻo e kau fai angahalá."
            ],
            "book_title": "Siosefa Sāmita—Mātiu",
            "verses": [
                {
                    "number": 1,
                    "text": "He ʻoku ou tala atu kiate kimoutolu, ngata mei heni ʻe ʻikai te mou toe mamata kiate au ʻo ʻiloʻi ko au ia ʻa ia naʻe tohi ʻe he kau palōfitá ʻo kau ki aí, kae ʻoua ke mou pehē: ʻOku monūʻia ia ʻoku haʻu ʻi he huafa ʻo e ʻEikí, ʻi he ngaahi ʻao ʻo e langí, pea mo e kau ʻāngelo māʻoniʻoni kotoa pē fakataha mo ia. Pea toki mahino ki heʻene kau ākongá te ne toe hāʻele mai ki he māmaní, ʻi he hili hono fakanāunauʻiaʻi mo hilifaki ʻa e kalauni kiate ia ʻi he toʻukupu toʻomataʻu ʻo e ʻOtuá."
                },
                {
                    "number": 2,
                    "text": "Pea naʻe hāʻele atu ʻa Sīsū, ʻo ʻalu mei he temipalé; pea haʻu ʻene kau ākongá kiate ia, ke fanongo kiate ia, ʻo nau pehē: ʻEiki, fakahā kiate kimautolu ʻo kau ki he ngaahi fale ʻo e temipalé, ʻo hangē ko hoʻo folofolá—ʻE holoki hifo ia, ʻo tuku ia ke lala kiate kimoutolu."
                },
                {
                    "number": 3,
                    "text": "Pea pehē ange ʻe Sīsū kiate kinautolu: ʻIkai ʻoku mou mamata ki he ngaahi meʻá ni kotoa pē, pea ʻoku ʻikai mahino ia kiate kimoutolu? Ko e moʻoni ʻoku ou pehē kiate kimoutolu, ʻe ʻikai ke toe ʻi heni, ʻi he temipale ko ʻení, ha maka kuo fokotuʻu ki ha maka ʻa ia ʻe taʻelaku ki lalo."
                },
                {
                    "number": 4,
                    "text": "Pea naʻe hāʻele atu ʻa Sīsū meiate kinautolu, ʻo ne hāʻele ʻo ʻafio ʻi he Moʻunga ʻo e ʻŌlivé. Pea ʻi heʻene ʻafio ʻi he Moʻunga ʻo e ʻŌlivé, naʻe haʻu fakafufū ʻa e kau ākongá kiate ia, ʻo nau pehē: Fakahā kiate kimautolu pē ʻe hoko ʻa fē ʻa e ngaahi meʻá ni ʻa ia kuó ke folofola ʻaki ʻo kau ki hono fakaʻauha ʻo e fale temipalé, pea mo e kau Siú; pea ko e hā ʻa e fakaʻilonga ʻo hoʻo hāʻele maí, pea mo e ngataʻanga ʻo e māmaní, pe ko e fakaʻauha ʻo e kau fai angahalá, ʻa ia ko e ngataʻanga ʻo e māmaní?"
                },
                {
                    "number": 5,
                    "text": "Pea naʻe tali ʻe Sīsū, ʻo folofola ange kiate kinautolu: Vakai telia naʻa kākaaʻi ʻa kimoutolu ʻe ha tangata;"
                },
                {
                    "number": 6,
                    "text": "Koeʻuhí ʻe haʻu ʻa e tokolahi ʻi hoku hingoá, ʻo pehē—Ko au ko e Kalaisí—ʻo nau kākaaʻi ʻa e tokolahi;"
                },
                {
                    "number": 7,
                    "text": "Pea te nau tukuange ʻa kimoutolu ke fakamamahiʻi, pea te nau tāmateʻi ʻa kimoutolu, pea ʻe fehiʻanekinaʻi ʻa kimoutolu ʻi he ngaahi puleʻanga kotoa pē, koeʻuhi ko hoku hingoá;"
                },
                {
                    "number": 8,
                    "text": "Pea ʻe toki tūkia ʻa e tokolahi, ʻo felavakiʻiʻaki ʻiate kinautolu, mo nau fefehiʻaʻaki;"
                },
                {
                    "number": 9,
                    "text": "Pea ʻe tokolahi ʻa e kau palōfita loi ʻe tuʻu hake, ʻo nau kākaaʻi ʻa e tokolahi;"
                },
                {
                    "number": 10,
                    "text": "Pea ko e meʻa ʻi he hulu fau ʻo e fai angahalá, ʻe momoko ai ʻa e ʻofa ʻa e tokolahi;"
                },
                {
                    "number": 11,
                    "text": "Ka ko ia ia ʻe tuʻu maʻu ʻo ʻikai vaivaí, ʻe fakamoʻui ia."
                },
                {
                    "number": 12,
                    "text": "Ko ia, ʻo ka mou ka mamata ki he meʻa fakalielia ʻo e fakaʻauhá, ʻa ia naʻe lea ki ai ʻa e palōfita ko Tanielá, ʻo kau ki he fakaʻauha ʻo Selūsalemá, ke mou tuʻu leva ʻi he potu toputapú; ko ia ia ʻokú ne laú tuku ke mahino kiate ia."
                },
                {
                    "number": 13,
                    "text": "Pea ke toki feholaki ʻa kinautolu ʻoku nofo ʻi Siuteá ki he ngaahi moʻungá;"
                },
                {
                    "number": 14,
                    "text": "Ko ia ia ʻoku ʻi he tuʻa falé ke hola ia, ʻo ʻikai toe foki mai ke toʻo ha meʻa ʻe taha mei hono falé;"
                },
                {
                    "number": 15,
                    "text": "Pea ko ia foki ʻoku ʻi he ngoué, ke ʻoua naʻa foki mai ia ke toʻo hono ngaahi kofú;"
                },
                {
                    "number": 16,
                    "text": "Pea ʻe malaʻia ʻa kinautolu ʻoku feitamá, mo kinautolu ʻoku toutamá ʻi he ngaahi ʻaho ko iá;"
                },
                {
                    "number": 17,
                    "text": "Ko ia, ke mou lotu ki he ʻEikí ke ʻoua naʻa hoko hoʻomou feholakí ʻi he faʻahitaʻu momokó pe ʻi he ʻaho Sāpaté;"
                },
                {
                    "number": 18,
                    "text": "Koeʻuhí, ʻi he ngaahi ʻaho ko iá, ʻe toki hoko ʻa e fuʻu mamahi lahi ʻi he kau Siú pea ʻi he kakai ʻo Selūsalemá, ʻo hangē ko ia kuo teʻeki ai ke ʻomai ʻe he ʻOtuá ki ʻIsileli, talu mei he kamataʻanga ʻo honau puleʻangá ʻo aʻu mai ki he taimi ko ʻení; ʻikai, pe ʻe fekau mai ki ʻIsileli ʻi ha taimi."
                },
                {
                    "number": 19,
                    "text": "Ko e ngaahi meʻa kotoa pē kuo hoko kiate kinautolú ko e kamataʻanga pē ia ʻo e ngaahi mamahi ʻa ia ʻe hoko mai kiate kinautolú."
                },
                {
                    "number": 20,
                    "text": "Pea ka ʻikai ke fakanounouʻi ʻa e ngaahi ʻaho ko iá, ʻe ʻikai ha kakano ʻiate kinautolu ʻe fakamoʻui; ka koeʻuhi ko e lelei ʻa e kakai filí, pea fakatatau ki he fuakavá, ʻe fakanounouʻi ʻa e ngaahi ʻaho ko iá."
                },
                {
                    "number": 21,
                    "text": "Vakai, ko e ngaahi meʻa ʻeni kuó u leaʻaki kiate kimoutolu ʻo kau ki he kau Siú; pea ko e tahá, ka hili ʻa e mamahi ʻo e ngaahi ʻaho ko iá ʻa ia ʻe hoko mai ki Selūsalemá, kapau ʻe pehē atu ʻe ha tangata kiate kimoutolu, Vakai, ʻoku ʻi heni ʻa Kalaisi, pe ʻi hena, ʻoua te mou tui ki ai;"
                },
                {
                    "number": 22,
                    "text": "Koeʻuhí ʻi he ngaahi ʻaho ko iá ʻe tuʻu hake foki ʻa e kau Kalaisi loi, mo e kau palōfita loi, pea te nau fakahā ʻa e ngaahi fakaʻilonga lalahi mo e ngaahi meʻa fakaofo, pea ko ia, kapau ʻe lava, te nau kākaaʻi ʻa e kakai filí, ʻio, ʻa ia ko e kakai kuo fili ʻo fakatatau ki he fuakavá."
                },
                {
                    "number": 23,
                    "text": "Vakai, ʻoku ou lea ʻaki ʻa e ngaahi meʻá ni kiate kimoutolu koeʻuhí ko e lelei ʻa e kakai filí; pea te mou fanongo foki ki he ngaahi tau, mo e ngaahi ongoongo ʻo e ngaahi tau; vakai ke ʻoua naʻa mou puputuʻu, he ko e ngaahi meʻa kotoa pē kuó u tala kiate kimoutolú kuo pau ke hoko ia; ka ʻoku teʻeki ai hokosia ʻa e ngataʻangá."
                },
                {
                    "number": 24,
                    "text": "Vakai, kuó u tomuʻa fakahā ia kiate kimoutolu;"
                },
                {
                    "number": 25,
                    "text": "Ko ia, kapau te nau pehē atu kiate kimoutolu: Vakai, ʻoku ʻi he toafá ia; ʻoua te mou ʻalu ki ai: Vakai, ʻoku ʻi he ngaahi loki liló ia; ʻoua ʻe tui ki ai;"
                },
                {
                    "number": 26,
                    "text": "He hangē ko e ulo atu ʻa e maama ʻo e pongipongí mei he hahaké, ʻo ulo atu ʻo aʻu ki he hihifó, ʻo ʻufiʻufi ʻa e fonuá kotoa, ʻe pehē pē foki mo e hāʻele mai ʻa e Foha ʻo e Tangatá."
                },
                {
                    "number": 27,
                    "text": "Pea ko ʻeni, ʻoku ou fakahā kiate kimoutolu ha lea fakatātā. Vakai, ko e potu ko ia ʻoku ʻi ai ʻa e ʻangaʻangá, ʻe kātoa ki ai ʻa e fanga ʻīkalé foki; ʻe pehē foki ʻa hono tānaki fakataha mai ʻo hoku kakai filí mei he ngaahi vahe ʻe fā ʻo e māmaní."
                },
                {
                    "number": 28,
                    "text": "Pea te nau fanongo ki he ngaahi tau mo e ngaahi ongoongo ʻo e ngaahi tau."
                },
                {
                    "number": 29,
                    "text": "Vakai ʻoku ou lea koeʻuhí ko e lelei ʻa hoku kakai filí; he ʻe tuʻu hake ʻa e fonua ki he fonua, mo e puleʻanga ki he puleʻanga; ʻe ʻi ai ʻa e ngaahi honge, mo e ngaahi mahaki fakaʻauha, mo e ngaahi mofuike ʻi he ngaahi potu kehekehe."
                },
                {
                    "number": 30,
                    "text": "Pea ko e tahá, ko e meʻa ʻi he fuʻu hulu ʻa e fai angahalá, ʻe fakaʻau ʻo momoko ʻa e ʻofa ʻa e tokolahi; ka ko ia ia ʻe ʻikai ke vaivaí, ʻe fakamoʻui ia."
                },
                {
                    "number": 31,
                    "text": "Pea ko e Ongoongoleleí ni ʻo e Puleʻangá ʻe malanga ʻaki ia ʻi he māmaní kotoa pē, ko ha fakamoʻoni ki he ngaahi puleʻangá kotoa pē, pea ʻe toki hoko mai ʻa e ngataʻangá, pe ko e fakaʻauha ʻo e kau fai angahalá;"
                },
                {
                    "number": 32,
                    "text": "Pea ko e tahá ko e meʻa fakalielia ʻo e fakaʻauha ko ia naʻe lau ki ai ʻa Taniela ko e palōfitá, ʻe fakahoko ia."
                },
                {
                    "number": 33,
                    "text": "Pea ka hili leva ʻa e mamahi ʻo e ngaahi ʻaho ko iá, ʻe fakapoʻuli ʻa e laʻaá, pea ʻe ʻikai tuku mai ʻe he māhiná ʻa hono māmá, pea ʻe ngangana ʻa e ngaahi fetuʻú mei he langí, pea ʻe ngalulululu ʻa e ngaahi mālohi ʻo e langí."
                },
                {
                    "number": 34,
                    "text": "Ko e moʻoni, ʻoku ou tala kiate kimoutolu, ko e toʻu tangata ko ʻeni, ʻa ia ʻe fakahā atu ai ʻa e ngaahi meʻa ko ʻení, ʻe ʻikai mole atu ia kae ʻoua ke fakahoko ʻa e ngaahi meʻa kotoa pē ʻa ia kuó u tala kiate kimoutolú."
                },
                {
                    "number": 35,
                    "text": "Neongo ʻe hoko ʻa e ngaahi ʻaho, ʻa ia ʻe mole atu ai ʻa e langí mo e māmaní; ka ʻe ʻikai mole atu ʻa ʻeku ngaahi leá, ka ʻe fakahoko kotoa pē."
                },
                {
                    "number": 36,
                    "text": "Pea, hangē ko ʻeku lea ki muʻá, ka hili ʻa e mamahi ʻo e ngaahi ʻaho ko iá, pea ngalulululu ʻa e ngaahi mālohi ʻo e langí, ʻe toki hā mai ʻa e fakaʻilonga ʻo e Foha ʻo e Tangatá ʻi he langí, pea ʻe tangi leva ʻa e ngaahi faʻahinga kotoa pē ʻo e māmaní; pea te nau mamata ki he Foha ʻo e Tangatá ʻoku hāʻele mai ʻi he ngaahi ʻao ʻo e langí, mo e mālohi mo e nāunau lahi;"
                },
                {
                    "number": 37,
                    "text": "Pea ko ia ia te ne meʻa mahuʻinga ʻaki ʻa ʻeku leá, ʻe ʻikai ke kākaaʻi ia, he ʻe hāʻele mai ʻa e Foha ʻo e Tangatá, pea te ne fekauʻi mai ʻene kau ʻāngelo ke muʻomuʻa ʻiate ia mo e fuʻu leʻo-lahi ʻo e talupite, pea te nau tānaki fakataha ʻa e toenga ʻo hono kakai filí mei he matangi ʻe faá, mei he ngataʻanga ʻe taha ʻo e langí ki he ngataʻanga ʻe tahá."
                },
                {
                    "number": 38,
                    "text": "Ko ʻeni ke mou ʻiloʻi ha fakatātā ʻo e ʻakau ko e fikí—ʻO ka kei litolito hono ngaahi vaʻá, pea kamata ke tupu ʻa hono laú, te mou ʻilo ʻoku ofi mai ʻa e faʻahitaʻu māfaná;"
                },
                {
                    "number": 39,
                    "text": "ʻE pehē foki, ʻo ka mamata ʻa hoku kakai filí, ki he ngaahi meʻa kotoa ko ʻení, te nau ʻiloʻi ʻokú ne ofi mai, ʻio, ʻi he ngaahi matapaá;"
                },
                {
                    "number": 40,
                    "text": "Ka ko e ʻaho mo e houa ko iá, ʻoku ʻikai ʻilo ki ai ha taha; ʻoku ʻikai, ʻoku ʻikai ʻilo ʻa e kau ʻāngelo ʻa e ʻOtuá ʻi he langí, ka ko ʻeku Tamaí pē."
                },
                {
                    "number": 41,
                    "text": "Kae hangē ko ia ʻi he ngaahi ʻaho ʻo Noá, ʻe pehē pē foki ʻi he hāʻele mai ʻa e Foha ʻo e Tangatá;"
                },
                {
                    "number": 42,
                    "text": "He ʻe hoko kiate kinautolu, ʻo hangē ko e ngaahi ʻaho ki muʻa ʻi he lōmakí; he naʻa nau kai mo inu mo mali mo foaki ke mali, ʻo aʻu ki he ʻaho naʻe hū ai ʻa Noa ki he ʻaʻaké;"
                },
                {
                    "number": 43,
                    "text": "Pea naʻe ʻikai te nau ʻilo ʻo aʻu ki he hoko mai ʻa e lōmakí, ʻo ʻave ʻa kinautolu kotoa pē; ʻe pehē pē foki ʻa e hāʻele mai ʻa e Foha ʻo e Tangatá."
                },
                {
                    "number": 44,
                    "text": "ʻE toki fakahoko ai ʻa ia kuo tohi ʻo pehē, ko e ngaahi ʻaho fakaʻosí ʻe ʻi he ngoué ʻa e toko ua, ʻe ʻave ʻa e toko taha, kae tuku ʻa e toko taha;"
                },
                {
                    "number": 45,
                    "text": "ʻE ai ʻa e toko ua ʻoku ngāue ʻi he meʻa momosí, ʻe ʻave ʻa e toko taha, kae tuku ʻa e toko taha;"
                },
                {
                    "number": 46,
                    "text": "Pea ko e meʻa ʻoku ou lea ʻaki ki he toko tahá, ʻoku ou lea ʻaki ia ki he kakai kotoa pē; ko ia, mou leʻo, he ʻoku ʻikai te mou ʻilo ʻa e houa ʻe hāʻele mai ai ʻa homou ʻEikí."
                },
                {
                    "number": 47,
                    "text": "Kae ʻilo ʻeni, ka ne ʻilo ʻe he pule ʻo e falé ʻa e lakanga leʻo ko ia ʻe haʻu ai ʻa e kaihaʻá, pehē naʻá ne leʻo, pea ʻikai tuku ke haea ʻa hono falé, ka kuó ne ʻosi teuteu."
                },
                {
                    "number": 48,
                    "text": "Ko ia ke mou tali teu foki mo kimoutolu, koeʻuhí ʻe hāʻele mai ʻa e Foha ʻo e Tangatá ʻi ha houa ʻoku ʻikai te mou ʻamanaki ki ai."
                },
                {
                    "number": 49,
                    "text": "Pea ko hai leva, ha tamaioʻeiki faivelenga mo anga-fakapotopoto, ʻa ia kuo fakanofo ʻe hono ʻeikí ke pule ki hono falé, ke foaki kiate kinautolu ʻa e meʻakai ʻi he faʻahitaʻu totonú?"
                },
                {
                    "number": 50,
                    "text": "ʻOku monūʻia ʻa e tamaioʻeiki ʻa ia ʻe haʻu ʻa hono ʻeikí, ʻo ʻilo ia ʻokú ne fai peheé; pea ko e moʻoni ʻoku ou pehē kiate kimoutolu, te ne fakanofo ia ke pule ki heʻene ngaahi meʻa kotoa pē."
                },
                {
                    "number": 51,
                    "text": "Ka ʻo kapau ʻe pehē ʻe he tamaioʻeiki angakovi ko iá ʻi hono lotó: ʻoku fakatatali ʻe hoku ʻeikí ʻa ʻene haʻú,"
                },
                {
                    "number": 52,
                    "text": "Peá ne kamata ke teʻia hono kaungā-tamaioʻeikí, pea kai mo inu fakataha mo e kau konaá,"
                },
                {
                    "number": 53,
                    "text": "ʻE haʻu ʻa e ʻeiki ʻo e tamaioʻeiki ko iá ʻi ha ʻaho ʻoku ʻikai te ne ʻamanaki ai kiate ia, pea ʻi ha houa ʻoku ʻikai te ne ʻilo,"
                },
                {
                    "number": 54,
                    "text": "Pea te ne tuʻusi hifo ia, pea tuʻutuʻuni kiate ia hono ʻinasi fakataha mo e kau mālualoí; ʻe ʻi ai ʻa e tangi mo e fengaiʻitaki ʻo e nifo."
                },
                {
                    "number": 55,
                    "text": "Pea ʻe hoko pehē ʻa e ngataʻanga ʻo e kau fai angahalá, ʻo fakatatau ki he kikite ʻa Mōsese ʻo pehē: ʻE motuhi atu ʻa kinautolu mei he lotolotonga ʻo e kakaí; ka ʻe teʻeki ai ke hokosia ʻa e ngataʻanga ʻo e māmaní, ka ʻe faifai pea hoko ia."
                }
            ]
        },
        "/study/scriptures/pgp/js-h/1": {
            "uri": "/study/scriptures/pgp/js-h/1",
            "title": "Siosefa Sāmita—Hisitōlia 1",
            "data_type": "chapter",
            "chapter_name": "Vahe 1",
            "chapter_summary": [
                "ʻOku fakamatala ʻa Siosefa Sāmita ki hono tupuʻangá, ko hono fāmilí, mo e ngaahi feituʻu naʻa nau muʻaki nofo aí—ʻOku tupu hake ha vālau tuʻu ʻo kau ki he lotú ʻi he fakahihifo ʻo Niu ʻIoké—ʻOku fakapapau hono lotó ke ne kumi ki he ʻilo ko ia naʻe fakahinohinoʻi mai ʻe Sēmisí—ʻOku hā mai ʻa e Tamaí mo e ʻAló, pea ui ʻa Siosefa ki heʻene ngāue fakapalōfitá. (Veesi 1–20.)"
            ],
            "book_title": "Siosefa Sāmita—Hisitōlia",
            "subtitle": [
                "Ko e Ngaahi Meʻa Kuo Toʻotoʻo Mai Mei he Hisitōlia ʻo Siosefa Sāmita, Ko e Palōfitá"
            ],
            "verses": [
                {
                    "number": 1,
                    "text": "Ko e meʻa ʻi he ngaahi ongoongo kehekehe kuo fai holo ʻe he niʻihi ʻoku kākā mo fie fai kovi, ʻo kau ki he tupu hake mo e laka ki muʻa ʻa e Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní, ʻa ia kuo faʻu hono kotoa ʻe kinautolu kuo fai iá koeʻuhí ke maumauʻi ʻa e anga ʻo ʻene tuʻu ko e Siasí pea mo ʻene tupu ʻi he māmaní—Ko ia kuo tupu ai hoku loto ke faʻu ʻa e hisitōliá ni, ke fakatonutonu ʻa e fakakaukau ʻa e kakaí, pea foaki ʻa e moʻoní ki he faʻahinga kotoa pē ʻoku nau fekumi ki he moʻoní, ʻo fakatatau ki he meʻa naʻe hokó, ʻa e ngaahi meʻa ʻoku kau kiate aú pea mo e Siasí fakatouʻosi, ʻo fakatatau ki he ngaahi moʻoni ko ia ʻoku ou maʻú."
                },
                {
                    "number": 2,
                    "text": "Te u fakahā atu ʻi he hisitōliá ni ʻa e ngaahi meʻa kehekehe naʻe hoko ʻo kau ki he Siasí ni, ʻi he moʻoni mo e māʻoniʻoni, ʻo hangē ko e anga ʻo e meʻa naʻe hokó, pe ko hono anga ʻi he taimi ní [1838], ʻa ia ko e taʻu hono valu ʻeni talu mei hono fokotuʻu ʻo e Siasi kuo lau ki aí."
                },
                {
                    "number": 3,
                    "text": "Naʻe fanauʻi au ʻi hono taha afe valungeau mā nima ʻo e taʻú ʻi he hili ʻa e ʻaloʻi mai ʻo hotau ʻEikí, ʻi hono uofulu mā tolu ʻo e ʻaho ʻo Tīsemá, ʻi he kolo ko Seiloní, ʻi he vahefonua ko Uinisoá, ʻi he Siteiti ko Veamonití…Naʻe ʻalu ʻa ʻeku tamaí, ko Siosefa Sāmita, ko e Lahí, mei he Siteiti ko Veamonití, ʻo ne hiki ki Palemaila, ʻi he vahefonua ko ʻOnateleó (ʻoku hoko he taimí ni ko e vahefonua ko Ueiní), ʻi he Siteiti ko Niu ʻIoké, ʻi he taimi naʻá ku taʻu hongofulu aí, pe ofi ki ai. ʻI he hili ha taʻu ʻe fā nai ʻo e aʻu ʻa ʻeku tamaí ki Palemailá, naʻá ne hiki mo hono fāmilí ki Manisesitā ʻi he vahefonua pē ko ia ko ʻOnateleó—"
                },
                {
                    "number": 4,
                    "text": "Naʻe kau ʻi hono fāmilí ʻa e toko hongofulu mā taha, ʻa ia ko ʻeku tamaí, ko Siosefa Sāmita; ko ʻeku faʻē ko Lusi Sāmitá (ʻa ia ko hono hingoa ʻi he teʻeki ai ke ne malí, ko Meki, ko e ʻofefine ʻo Solomone Meki); ko hoku ngaahi tokouá, ko ʻAlavini (ʻa ia naʻe mate ʻi he ʻaho 19 ʻo Nōvemá 1823, ʻi he 26 ʻo hono taʻu motuʻá), ko Hailame, ko au, ko Samuela Halisoni, ko Uiliami, ko Tani Kālosi; pea mo hoku ngaahi tuofāfiné, ko Sōfolonia, ko Katalina, mo Lusi."
                },
                {
                    "number": 5,
                    "text": "Ko e taimi ʻe taha ʻi hono ua ʻo e taʻu hili ʻemau hiki ki Manisesitaá, naʻe fuʻu lahi ʻa e ngaue ʻa e loto ʻo e kakaí ʻi he feituʻu naʻa mau nofo aí ʻi he tefito ko e lotú. Naʻe kamata ia ʻi he kau Metotisí, ka naʻe vave ʻene mafola ʻo kau ki ai ʻa e ngaahi siasi kotoa pē ʻo e feituʻu ko ia ʻo e fonuá. Ko e moʻoni, naʻe hangē ne uesia ai ʻa e feituʻu ko ia kotoa pē ʻo e fonuá, pea naʻe ului ʻa e fuʻu kakai tokolahi ki he ngaahi faʻahi fakalotu kehekehe, ʻa ia naʻe fakatupu ai ha moveuveu mo e fakavahavahaʻa ʻi he kakaí, ʻa ia naʻe ʻikai ke siʻi, pea naʻe kalanga ʻa e niʻihi, “Vakai mai ki heni!” pea kalanga ʻa e niʻihi kehe, “Vakai atu ki hena!” Naʻe tuʻuaki ʻe he niʻihi ʻa e tui faka-Metotisí, pea ko e niʻihi ʻa e tui faka-Pelesipiteliané, pea ko e niʻihi ʻa e tui faka-Papitaisó."
                },
                {
                    "number": 6,
                    "text": "He, neongo ʻa e fuʻu ʻofa lahi naʻe fakahā ʻe he kau uluí ki he ngaahi lotu kehekehe ko iá ʻi he taimi ʻo ʻenau uluí, pea mo e faivelenga lahi ʻa ia naʻe fakahā ʻe he kau faifekau taki taha, ʻa ia naʻa nau ngāue lahi ʻi he fakatupu mo e langaʻi ʻo e fuʻu meʻa fakaofó ni ʻo e loto-māfana fakalotu, koeʻuhí ke lava ʻo fakaului ʻa e kakai kotoa pē, ʻo hangē ko ia naʻa nau loto ke ui iá, ʻo tuku ke nau kau ki he lotu ʻoku nau fie kau aí; ka ʻi he kamata ke ʻalu atu ʻa e kau uluí, ko e niʻihi ki he faʻahi ʻe taha pea ko e niʻihi ki ha faʻahi ʻe taha, naʻe hā leva ai ko e ngaahi vā lelei ko ia ʻi he kau taulaʻeikí mo e kau uluí ko e fakangalingali pē ka ʻoku ʻikai moʻoni; he naʻe hoko leva ha fuʻu moveuveu mo e vākovi—ʻo fefakakikihiʻaki ʻa e taulaʻeiki mo e taulaʻeiki, mo e tokotaha ului mo e tokotaha ului; pea ko ia, naʻe fakaʻau ʻo mole ʻaupito ʻa ʻenau feʻofoʻofaní kotoa, ʻo kapau naʻe ai ha taimi naʻe ai haʻanau feʻofoʻofani, ʻi he fakafetauʻilea pea mo e feʻauhi ʻo e ngaahi fakakaukaú."
                },
                {
                    "number": 7,
                    "text": "Ko e taimi ko iá naʻá ku ʻi hoku taʻu hongofulu mā nimá. Naʻe ului ʻa e fāmili ʻo ʻeku tamaí ki he tui faka-Pelesipiteliané, pea naʻe ului honau toko fā ki he siasi ko iá, ʻa ia, ko ʻeku faʻē ko Lusí; mo hoku ongo tokoua ko Hailamé mo Samuela Halisoní; pea mo hoku tuofefine ko Sōfoloniá."
                },
                {
                    "number": 8,
                    "text": "ʻI he taimi ko ʻeni ʻo e fuʻu ngaue ʻa e lotó, naʻe ueʻi hake ʻeku fakakaukaú ke fifili fakamātoato pea hohaʻa lahi; ka neongo ʻa e fuʻu ongo kiate au pea faʻa fakamamahi ʻa e ngaahi ongo ʻa hoku lotó, ka naʻá ku kei fakaʻehiʻehi pē mei he ngaahi faʻahí ni kotoa pē, ka naʻá ku faʻa maʻu ʻenau ngaahi feinga lotu kehekehe ʻi he faingamālie kotoa pē ne u lavá. Naʻe faifai pea kamata ke tokanga ʻa hoku lotó ki he lotu Metotisí, peá u ongoʻi ha holi ke kau fakataha mo kinautolu; ka naʻe hulu pehē fau ʻa e moveuveú mo e fekeʻikeʻi ʻi he vahaʻa ʻo e ngaahi kautaha lotu kehekehé, naʻe faingataʻa ai ki ha tokotaha naʻe kei siʻi ʻo hangē ko aú, pea ʻikai maheni mo e faʻahinga ʻo e tangatá mo e ngaahi meʻa, ke ʻiloʻi pau pe ko hai ʻoku totonú pea ko hai ʻoku halá."
                },
                {
                    "number": 9,
                    "text": "Naʻe fuʻu puputuʻu ʻa hoku ʻatamaí ʻi he taimi ʻe niʻihi, ko e meʻa ʻi he fuʻu hulu mo e taʻetuku ʻo e fekailaʻakí mo e moveuveú. Naʻe mātuʻaki fakafepaki ʻa e kau Pelesipiteliané ki he kau Papitaisó mo e kau Metotisí, ʻo nau ngāue ʻaki ʻa e mālohi kotoa ʻo e fealeaʻaki mo e kākā ke fakamoʻoniʻi ʻaki ʻenau ngaahi halá, pe, ke ngaohi ʻa e kakaí ke nau pehē ʻoku nau hala. ʻI he tafaʻaki ʻe tahá, ko e kau Papitaisó mo e kau Metotisí naʻa nau faivelenga tatau mo kinautolu foki ʻi he feinga ke fakamoʻoniʻi ʻenau ngaahi tokāteline ʻanautolú pea fakahalaʻi ʻa e ngaahi tui kehé kotoa pē."
                },
                {
                    "number": 10,
                    "text": "ʻI he lolotonga ʻo e fakafetauʻilea mo e moveuveu ko ʻeni ʻo e ngaahi fakakaukaú, naʻá ku faʻa pehē ʻi hoku lotó: Ko e hā ha meʻa ʻe fai? Ko hai ʻi he ngaahi faʻahi ko ʻení kotoa pē ʻoku totonú; pe, naʻa kuo nau hala kotoa pē? Kapau ʻoku moʻoni ha faʻahi ʻe taha ʻiate kinautolu, ko e fē ia, pea te u ʻiloʻi fēfē ia?"
                },
                {
                    "number": 11,
                    "text": "Lolotonga ʻeku feinga lahi ʻi he ngaahi fuʻu faingataʻa lahi ʻa ia naʻe tupu ʻi he fefakakikihiʻaki ʻa e ngaahi faʻahí ni ʻo e kau lotú, naʻá ku lau ai ʻi ha ʻaho ʻe taha ʻi he Tohi ʻa Sēmisí, ko e ʻuluaki vahé mo e veesi hono nimá, ʻa ia ʻoku pehē: Ka ai hamou taha ʻoku masiva ʻi he potó, ke kole ʻe ia ki he ʻOtuá, ʻa ia ʻokú ne foaki lahi ki he kakai kotoa pē, pea ʻoku ʻikai valokiʻi; pea ʻe foaki ia kiate ia."
                },
                {
                    "number": 12,
                    "text": "Naʻe teʻeki ai ke hū mamafa ha potufolofola ki he loto ʻo ha tangata ʻo lahi ange ʻi he mālohi naʻe hū ʻaki ʻa e meʻá ni ki hoku lotó ʻi he taimi ko ʻení. Naʻe hangē naʻe hū ia ʻaki ʻa e fuʻu mālohi lahi ki he ongo kotoa pē ʻo hoku lotó. Naʻá ku toutou fifili ki ai, ʻo u ʻiloʻi kapau naʻe ai ha taha naʻe ʻaonga ke ne maʻu ha poto mei he ʻOtuá, ko au ia; he naʻe ʻikai te u ʻiloʻi pe ko e hā ʻa e meʻa te u faí, pea kapau ʻe ʻikai te u lava ʻo maʻu ha poto lahi ange ʻi he poto naʻá ku maʻu he taimi ko iá, ʻe ʻikai pē te u ʻilo ia ʻi ha taimi, koeʻuhí he naʻe pehē fau hono faikehekehe ʻo e fakaʻuhingaʻi ʻo e ngaahi potufolofola tatau ʻe he kau faiako fakalotu ʻi he ngaahi siasi kehekehé ʻo fakaʻauha ai ʻa e falala kotoa pē ke fakapapauʻi ʻa e fehuʻí ʻi ha fekumi ʻi he Tohi Tapú."
                },
                {
                    "number": 13,
                    "text": "Naʻe faifai peá u fakakaukau kuo pau ke u nofo maʻu ʻi he fakapoʻuli mo e puputuʻu, pe ko haʻaku fai ʻo hangē ko e enginaki ʻa Sēmisí, ʻa ia, ko e kole ki he ʻOtuá. Naʻe faifai peá u fakapapau hoku lotó ke “fehuʻi ki he ʻOtuá,” ko ʻeku fakakaukaú kapau ʻokú ne foaki ʻa e potó kiate kinautolu ʻoku masiva ʻi he potó, mo ne foaki ʻo lahi ʻo ʻikai valokiʻí, ʻe lelei ke u ʻahiʻahi."
                },
                {
                    "number": 14,
                    "text": "Ko ia, naʻá ku fai ʻo fakatatau ki ai, pea ko ʻeku fakapapaú ke fehuʻi ki he ʻOtuá, ko ia naʻá ku ʻalu ki he vao ʻakaú ke ʻahiʻahi. Ko e pongipongi ia ʻo ha ʻaho fakaʻofoʻofa, mo langi maʻa, ʻi he kamataʻanga ʻo e tō-taʻu ʻo hono taha afe valungeau mā uofulu ʻo e taʻú. Ko ʻeku fuofua ʻahiʻahi ia ke fai ha meʻa pehē talu ʻeku tupu, he neongo ʻa e ngaahi meʻa naʻá ku lolotonga hohaʻa ki aí, naʻe teʻeki ai pē ke u ʻahiʻahi ke fai ha lotu ʻaki ʻa e leʻó."
                },
                {
                    "number": 15,
                    "text": "Hili ʻeku ʻalu ki he potu naʻá ku fili ki muʻa ke u ʻalu ki aí, pea hili ʻeku vakavakai holo, ʻo u ʻiloʻi ʻoku ou toko taha peé, naʻá ku tūʻulutui hifo ʻo kamata ke fakahā hake ʻa e ngaahi holi ʻo hoku lotó ki he ʻOtuá. ʻI he hili pē ʻeku fai peheé, naʻe puke au ʻe ha mālohi ʻa ia naʻá ne ikuʻi ʻaupito au, pea naʻe pehē fau ʻeku ofo ʻi hono mālohí naʻe taʻofi ai hoku ʻeleló ke ʻoua naʻá ku lava ʻo lea. Naʻe kāpui au ʻe ha fuʻu fakapoʻuli matolu, pea naʻe kiʻi fuofuoloa ʻene hangē kiate au, ngalingali kuo tuku au ki he fakaʻauha fakafokifā."
                },
                {
                    "number": 16,
                    "text": "Ka naʻá ku feinga ʻaki hoku mālohi kotoa pē ke ui ki he ʻOtuá ke ne fakahaofi au mei he mālohi ʻo e filí ni ʻa ia kuó ne puke aú, pea ʻi he mōmēniti ko ia ʻa ia naʻá ku meimei ngalo hifo ai ʻi he loto foʻi ʻo tukuange au ki he fakaʻauhá—kae ʻikai ki ha fakaʻauha fakamahaloʻi, ka ki he mālohi ʻo ha tokotaha moʻoni mei he maama ʻoku taʻe-hā-maí, ʻa ia naʻá ne maʻu ʻa e mālohi fuʻu fakaofo fau ʻo hangē ko ia naʻe teʻeki ai te u ongoʻi ʻi ha tokotahá—kae feʻunga mo e mōmēniti ko ʻeni ʻo e fuʻu hohaʻa lahí, naʻá ku mamata ki ha pou maama feʻunga tonu mo hoku ʻulú, naʻe lahi ange hono ngingilá ʻi he laʻaá, ʻa ia naʻe maliu māmālie hifo kae ʻoua kuo tō ia kiate au."
                },
                {
                    "number": 17,
                    "text": "ʻI heʻene hā maí pē naʻá ku ʻiloʻi kuo fakahaofi au mei he fili naʻá ne haʻi aú. ʻI he nofo mai ʻa e māmá ʻiate aú, naʻá ku sio ki he Tangata ʻe toko ua, ʻa ia ko hona ngingilá mo e nāunaú ʻoku ʻikai faʻa lava ke mafakamatalaʻi, ʻokú na tuʻu mai ʻi ʻolunga ʻiate au ʻi he ʻataá. Naʻe folofola mai ʻa e toko taha kiate au, ʻo ne ui au ʻaki hoku hingoá, ʻo ne tuhu ki he tokotahá ʻo pehē: Ko hoku ʻAlo ʻOfaʻangá ʻeni. Fanongo kiate Ia!"
                },
                {
                    "number": 18,
                    "text": "Ko ʻeku taumuʻa ʻi heʻeku ʻalú ke fehuʻi ki he ʻEikí ke u ʻiloʻi pe ko e fē ʻa e siasi ʻi he ngaahi siasí kotoa pē ʻoku moʻoní, koeʻuhí ke u ʻiloʻi ʻa e siasi ke u kau ki aí. Ko ia, ʻi he hili leva ʻeku toe maʻu ʻeku fakakaukau lelei, ʻo u lava ke lea, ko ia naʻá ku ʻeke ki he ongo Tangata ʻa ia naʻá na tuʻu ʻi ʻolunga ʻiate au ʻi he māmá, pe ko e fē ʻa e siasi ʻi he ngaahi siasi kotoa pē ʻoku moʻoní (he naʻe aʻu mai ki he taimi ko ʻení ʻoku teʻeki hū mai ki hoku lotó ʻoku nau hala kotoa pē)—pea ko e fē ʻoku totonu ke u kau ki aí."
                },
                {
                    "number": 19,
                    "text": "Naʻe tali mai kiate au ʻo pehē kuo pau ke ʻoua naʻá ku kau ki ha taha ʻo kinautolu, he kuo nau hala kotoa pē; pea naʻe pehē mai ʻe he Tokotaha naʻe folofola mai kiate aú, ko ʻenau ngaahi akonakí kotoa pē ʻoku fakalielia ia ʻi hono ʻao; pea ʻoku kovi ʻa e faʻahinga kotoa pē ko ia ʻoku fakahā ʻa e tui ki aí; pea: “ʻoku nau ʻunuʻunu mai kiate au ʻaki honau loungutú, ka ʻoku mamaʻo honau lotó meiate au; ʻoku nau akoʻi ko e ngaahi tokāteline ʻa e ngaahi fekau ʻa e tangata, ʻoku nau maʻu hono ngeʻesi ʻo e lotú, ka ʻoku nau fakaʻikaiʻi ʻa hono mālohí.”"
                },
                {
                    "number": 20,
                    "text": "Naʻá ne toe fekauʻi au ke ʻoua naʻá ku kau ki ha taha ʻo kinautolu; pea naʻá ne folofola ʻaki mo ha ngaahi meʻa lahi kehe kiate au, ʻa ia ʻoku ʻikai te u lava ʻo tohiʻi ʻi he taimi ko ʻení. ʻI heʻeku toe ake haké, naʻá ku ʻiloʻi ʻoku ou tokoto foʻohake, ʻo sio hake ki he langí. ʻI he mahuʻi atu ʻa e māmá, naʻe ʻikai toe haku ivi; ka naʻe ʻikai fuoloa kuo kamata ke u toe mālohi, peá u foki leva ki ʻapi. Pea ʻi heʻeku falala ki he tafuʻanga afí, naʻe fehuʻi mai ʻe heʻeku faʻeé pe ko e hā ʻa e meʻa ʻoku hokó. Naʻá ku pehē ange: “ʻOua te ke tokanga ki ai, ʻoku sai ʻa e meʻa kotoa pē—ʻoku ou sai pē au ia.” Naʻá ku toki pehē ange ki heʻeku faʻeé. “Kuó u ʻiloʻi maʻaku ʻoku ʻikai ke moʻoni ʻa e lotu Pelesipiteliané.” ʻOku hangē naʻe ʻiloʻi pē ʻe he filí, ʻi he kamataʻanga pē ʻo ʻeku moʻuí, te u hoko ko ha fakamoveuveu mo ha fakatupu-ʻita ki hono puleʻangá; ka ʻikai pea ko e hā ʻa e ʻuhinga ke kau fakataha ai ʻa e ngaahi mālohi ʻo e fakapoʻulí ke tauʻi au? Ko e hā ʻa e ʻuhinga naʻe fai mai ai ʻa e fakafepaki mo e fakatanga kiate au, ʻo meimei kamata pē mei heʻeku kei valevalé?"
                },
                {
                    "number": 21,
                    "text": "ʻI he ʻosi ha ngaahi ʻaho ʻe niʻihi mei heʻeku mamata ki he meʻa-hā-mai ko ʻení, naʻá ku feʻiloaki ai mo ha taha ʻo e kau tangata malanga ʻo e siasi Metotisí, ʻa ia naʻe kau lahi ʻi he ngaahi meʻa naʻe fai ʻi he fuʻu ngāʻehu fakalotu naʻe lau ki ai ʻi muʻá; pea, ʻi heʻema talanoa ʻo kau ki he lotú, naʻá ku fai ange ai ha fakamatala kiate ia ʻo kau ki he meʻa-hā-mai naʻá ku mamata ki aí. Naʻá ku ʻohovale lahi ʻi he meʻa naʻá ne faí; naʻe ʻikai ngata ʻi heʻene lau ko e meʻa maʻamaʻa ʻa e meʻa naʻá ku fakahā angé, ka naʻá ne manukiʻi lahi ia, ʻo ne pehē ko e tupu kotoa ia mei he tēvoló, pea ʻoku ʻikai ke ʻi ai ha meʻa ko ha ngaahi meʻa-hā-mai pe ha ngaahi fakahā ʻi he ngaahi ʻahó ni; pea naʻe ngata ʻa e ngaahi meʻa peheé kotoa pē fakataha mo e kau ʻaposetoló, pea ʻe ʻikai pē ke toe ʻi ai ha ngaahi meʻa pehē ia."
                },
                {
                    "number": 22,
                    "text": "Ka neongo iá, naʻe vave ʻeku ʻiloʻi, kuo hanga ʻe heʻeku fai ʻa e talanoá ʻo fakatupu ʻa e fuʻu fehiʻa lahi kiate au ʻi he kakai kuo nau fakahā ʻa e tui ki he lotú, pea naʻe tupu ai ʻa e fakatanga lahi, ʻa ia naʻe fakaʻau pē ke lahi ange; pea neongo ko ha tamasiʻi naʻe ʻikai ʻiloa au, naʻe ʻi he vahaʻa ʻo e taʻu hongofulu mā faá mo e taʻu hongofulu mā nimá, pea ko hoku tuʻunga ʻi he moʻuí naʻe feʻunga ke ngaohi ai ha kiʻi tamasiʻi ke taʻe-mahuʻinga ʻi he māmaní, ka naʻe feʻunga hono fakatokangaʻi ia ʻe he kau tangata māʻolunga ke ngaohi ʻa e ʻatamai ʻo e kakaí ke nau fehiʻa kiate au, mo fakatupu ha fuʻu fakatanga fakamamahi; pea naʻe hoko ʻeni ʻi he ngaahi siasí kotoa pē—naʻa nau kau fakataha kotoa ke fakatangaʻi au."
                },
                {
                    "number": 23,
                    "text": "Naʻá ne ngaohi au ke u fifili fakamātoato ʻi he taimi ko iá, pea talu mei he taimi ko iá mo ʻeku toutou fifili, ki hono fuʻu ngali kehe ke lau ha tamasiʻi taʻe-ongoongoa, kuo toki ʻosi hono hongofulu mā fā taʻú, ʻa ia ko ha tokotaha foki, kuo ngaohi ia ke ne moʻui masiva pea ke kumi haʻane moʻui ʻi heʻene ngāue ʻi he ʻaho kotoa pē ko ha tokotaha ʻoku feʻunga hono mahuʻingá ke tokanga ki ai ʻa e kau tuʻu-ki-muʻa ʻo e ngaahi siasi naʻe manakoa lahi taha ʻi he ʻaho ko iá, pea ʻi ha founga ke langaki ai ʻiate kinautolu ʻa e laumālie ʻo e fakatanga mo fie lauʻikoviʻi lahi. Pea neongo pe ʻoku ngali kehe pe ʻikai, ka naʻe hoko ia, pea naʻe faʻa fakatupu ai ʻa e fuʻu loto-mamahi lahi ʻiate au."
                },
                {
                    "number": 24,
                    "text": "Ka neongo iá, ka ko e moʻoni ʻaupito ʻa ʻeku mamata ki ha meʻa-hā-maí. Naʻá ku fakakaukau ki mui maí, naʻe tatau nai ʻa e meʻa naʻá ku ongoʻí mo e meʻa naʻe ongoʻi ʻe Paula, ʻi heʻene tali ki hono talatalaakiʻí ʻi he ʻao ʻo e Tuʻi ko ʻAkilipá, ʻo ne fai ʻa e fakamatala ki he meʻa-hā-mai naʻá ne mamata ki ai ʻi heʻene mamata ki ha maama, mo fanongo ki ha leʻo; ka neongo iá naʻe tokosiʻi pē ʻa e kakai naʻe tui kiate iá; naʻe pehē ʻe he niʻihi ʻokú ne kākā, naʻe pehē ʻe he niʻihi ʻokú ne faha; pea naʻe manukiʻi mo lauʻikoviʻi ia. Ka naʻe ʻikai ke hanga ʻe he ngaahi meʻá ni hono kotoa ʻo fakaʻauha ʻa hono moʻoni ʻo e meʻa-hā-mai naʻá ne mamata ki aí. Kuó ne mamata ki ha meʻa-hā-mai, naʻá ne ʻiloʻi kuó ne mamata ki ai, pea naʻe ʻikai lava ʻe he fakatanga kotoa pē ʻi he lalo langí ʻo liliu ia; pea neongo te nau fakatangaʻi ia ʻo aʻu ki he maté, ka naʻá ne ʻiloʻi, pea te ne ʻiloʻi pē ʻo aʻu ki heʻene mānava fakaʻosí, kuó ne fakatou mamata ki ha maama mo fanongo ki ha leʻo ʻoku folofola mai kiate ia, pea ʻe ʻikai lava ʻe he māmaní kotoa pē ʻo ngaohi ia ke ne fakakaukau pe tui ʻo kehe mei ai."
                },
                {
                    "number": 25,
                    "text": "Naʻá ku pehē pē mo au. Kuó u mamata moʻoni ki ha maama, pea naʻá ku mamata ʻi he lotolotonga ʻo e maama ko iá ki ha Tangata ʻe toko ua, pea naʻá na folofola moʻoni mai kiate au; pea neongo naʻe fehiʻanekinaʻi mo fakatangaʻi au koeʻuhi ko ʻeku taukaveʻi kuó u mamata ki ha meʻa-hā-maí, ka naʻe moʻoni ia; pea lolotonga ʻenau fakatangaʻi au, mo lauʻikoviʻi au, mo tukuakiʻi kovi au ʻaki ʻa e ngaahi meʻa kovi kehekehe kotoa pē ko e meʻa ʻi heʻeku lea ʻaki iá, naʻe langaʻi ai ʻa ʻeku pehē ʻi hoku lotó: Ko e hā hono ʻuhinga ka fakatangaʻi ai au koeʻuhi ko ʻeku tala ʻa e moʻoní? Kuó u mamata moʻoni ki ha meʻa-hā-mai; pea ko hai au ke u fakafepaki ki he ʻOtuá, pe ko e hā ʻoku fakakaukau ai ʻa e māmaní ke fakamālohiʻi au ke u fakafisingaʻi ʻa e meʻa kuó u mamata moʻoni ki aí? He kuó u mamata ki ha meʻa-hā-mai; naʻá ku ʻiloʻi ia, peá u ʻiloʻi ʻoku ʻafioʻi ia ʻe he ʻOtuá, pea ʻe ʻikai te u lava ʻo fakaʻikaiʻi ia, pea ʻe ʻikai foki teu toʻa ke fai pehē; kae kehe naʻá ku ʻiloʻi kapau te u fai pehē te u fakatupu-houhau ai ki he ʻOtuá, pea moʻua ki he tautea."
                },
                {
                    "number": 26,
                    "text": "Kuó u fakafiemālieʻi ʻeni ʻa ʻeku fakakaukaú ʻo kau ki haʻa lotu—ʻoku ʻikai ko hoku fatongia ke u kau ki ha taha ʻo kinautolu, ka ke u fai pehē atu ai pē kae ʻoua ke toki fekauʻi au. Kuó u ʻiloʻi ʻoku moʻoni ʻa e fakamoʻoni ʻa Sēmisí—ʻe lava ʻe ha tangata ʻoku masiva ʻi he potó ʻo kole ki he ʻOtuá pea maʻu ia, pea ʻe ʻikai valokiʻi ia."
                },
                {
                    "number": 27,
                    "text": "Naʻá ku fai atu ʻeku ngaahi ngāue maheni ʻi he moʻuí ʻo aʻu ki he ʻaho uofulu mā taha ʻo Sepitemá, ʻi hono taha afe valungeau uofulu mā tolu ʻo e taʻú, pea lolotonga ia naʻá ku kātakiʻi ai pē ʻa e fuʻu fakatanga lahi ʻi he nima ʻo e ngaahi faʻahinga kehekehe ʻo e kakai, ko e kau lotu mo e kau taʻelotu fakatouʻosi, koeʻuhí ko ʻeku taukaveʻi ai pē ʻeku mamata ki ha meʻa-hā-maí."
                },
                {
                    "number": 28,
                    "text": "ʻI he vahaʻataimi ʻa ia naʻe hoko ʻi he vahaʻa ʻo e taimi naʻá ku mamata ai ki he meʻa-hā-maí pea mo hono taha afe valungeau uofulu mā tolu ʻo e taʻú—ko e meʻa ʻi he tapui ke ʻoua naʻá ku kau ki ha taha ʻo e ngaahi siasi fakalotu ʻo e taimi ko iá, pea ko e meʻa ʻi he kei siʻi hoku taʻú, pea fakatangaʻi au ʻe kinautolu naʻe totonu ke nau kaumeʻa mo au mo fai angaʻofa mai kiate aú, pea kapau naʻa nau pehē kuo kākaaʻi au, ke nau feinga ʻi ha founga totonu mo ngali angaʻofa ke nau fakatafoki au—naʻe tuku ai au ki he ngaahi faʻahinga ʻahiʻahi kotoa pē; pea ʻi heʻeku feohi mo e ngaahi faʻahinga kakai kotoa pē, naʻá ku faʻa tō ai ki he ngaahi fai hala naʻe taʻepoto, peá u fakahā ʻa e ngaahi vaivai ʻo e kei talavoú, mo e ngaahi fehālaaki ʻo e ngaahi ʻulungāanga fakaetangatá; ʻa ia, ʻoku ou loto-mamahi ke leaʻaki, ka naʻe takiakiʻi ai au ki he ngaahi ʻahiʻahi kehekehe ʻoku kovi ʻi he ʻao ʻo e ʻOtuá. ʻI heʻeku vete ʻení, ʻoku ʻikai totonu ke mahalo ai ha taha, naʻá ku halaia ʻi ha ngaahi angahala lalahi pe kovi ʻaupito. Kuo teʻeki ai ke ʻi ai ha ʻulungāanga ʻiate au ke fai pehē. Ka naʻá ku halaia ʻi he loto faʻa fakakatá, peá u feohi ʻi he taimi ʻe niʻihi mo e kakai faʻa fakakata, mo e alā meʻa pehē, ʻa ia ʻoku ʻikai fehoanaki mo e anga ʻoku totonu ke tauhi ʻe ha taha kuo ui ʻe he ʻOtuá ʻo hangē ko e meʻa kuo fai kiate aú. Ka ʻe ʻikai ngali kehe ʻeni ia ki ha taha ʻoku ʻilo ki he ʻeku kei talavoú, peá ne maheni mo hoku ʻulungāanga fiefia totonú."
                },
                {
                    "number": 29,
                    "text": "Ko e tupu mei he ngaahi meʻa ko ʻení, naʻá ku faʻa ongoʻi ʻoku ou halaia koeʻuhi ko hoku vaivaí mo e ngaahi melé; pea ʻi he efiafi hifo ʻo e ʻaho uofulu mā taha ʻo Sepitemá, ʻa ia naʻe lau ki ai ʻi ʻolungá, hili ʻeku ʻalu ki hoku mohengá ke mohe, naʻá ku kamata ke fai haʻaku lotu mo e kole tāumaʻu ki he ʻOtua Māfimafí ke fakamolemoleʻi ʻa ʻeku ngaahi angahala kotoa pē mo e ngaahi fehalaakí, pea ke fakahā mai foki kiate au koeʻuhi ke u ʻiloʻi hoku angá mo hoku tuʻunga ʻi hono ʻaó; he naʻá ku falala kakato te u maʻu ha fakahā fakalangi, ʻo hangē ko ia naʻá ku maʻu ki muʻá."
                },
                {
                    "number": 30,
                    "text": "Lolotonga hono fai ko ia ʻeku ui ki he ʻOtuá, naʻá ku mamata ki ha maama ʻoku ʻasi ʻi hoku lokí, ʻa ia naʻe ʻāsili ʻene uló ʻo aʻu ki he kāpui ʻa e lokí ʻo maama ange ʻi he hoʻatā mālie, pea fakafokifā naʻe hā mai ha tokotaha ʻi hoku tafaʻaki mohengá, ʻokú ne tuʻu ʻi he ʻataá, he naʻe ʻikai tuʻu ʻa hono vaʻé ʻi he falikí."
                },
                {
                    "number": 31,
                    "text": "Kuo kofu ia ʻaki ha pulupulu fāʻatā ʻa ia naʻe hinaekiaki ʻaupito. Ko ha hinehina naʻe mahulu ange ʻi ha meʻa fakamāmani kuó u mamata ai; pea ʻoku ʻikai foki te u tui ʻe lava ke ngaohi ha meʻa fakamāmani ke hā hinehina mo ngingila pehē fau. Naʻe ʻikai kofukofuʻi hono lauʻi nimá mo hono ongo nimá foki, ki ʻolunga siʻi hake ʻi hono fasi-ʻa-nimá; ko ia, naʻe ʻikai kofukofuʻi foki mo hono vaʻé, pea mo hono kupuʻi vaʻé, ki ʻolunga siʻi ʻi he tungaʻi vaʻé. Naʻe ʻikai kofukofuʻi foki mo hono ʻulú mo hono kiá. Naʻá ku vakai ʻo ʻiloʻi naʻe ʻikai ke ne tui mo ha toe kofu kehe ka ko hono pulupulú pē, he naʻe ava ia, peá u lava ʻo sio ai ki hono fatafatá."
                },
                {
                    "number": 32,
                    "text": "Naʻe ʻikai ngata ʻi he fuʻu hinehina fau hono pulupulú, ka ko hono sinó kotoa naʻe nāunauʻia lahi ʻo ʻikai faʻa fakamatalaʻi, pea naʻe tatau moʻoni hono fofongá mo e ʻuhila. Naʻe fuʻu maamangia ʻaupito ʻa e lokí, ka naʻe ʻikai maama ia ʻo hangē ko e maama naʻe takatakai ki hono sinó. ʻI heʻeku fuofua sio kiate iá, naʻá ku ilifia; ka naʻe vave ʻa e mahuʻi atu meiate au ʻa e manavaheé."
                },
                {
                    "number": 33,
                    "text": "Naʻá ne ui au ʻaki hoku hingoá, ʻo ne pehē mai kiate au ko ha talafekau ia kuo fekauʻi mai mei he ʻao ʻo e ʻOtuá kiate au, pea ko hono hingoá ko Molonai; pea ʻoku ʻi ai ha ngāue ʻa e ʻOtuá ke u fai; pea ʻe ʻiloa ʻa hoku hingoá ʻi he lelei mo e kovi ʻi he ngaahi puleʻanga, mo e ngaahi faʻahinga, mo e ngaahi lea fulipē, pe ʻe fakaongoongoleleiʻi pea toe lauʻikoviʻi ia ʻi he kakai fulipē."
                },
                {
                    "number": 34,
                    "text": "Naʻá ne pehē ʻoku ʻi ai ha tohi kuo tanu, ʻa ia kuo tongitongi ki ha ngaahi peleti koula, ʻoku hiki ai ha fakamatala ki he kakai naʻa nau nofoʻi ʻa e fonuá ni ki muʻa, pea mo e feituʻu naʻa nau haʻu mei aí. Naʻá ne pehē foki ʻoku tuʻu ʻi ai hono kakato ʻo e Ongoongolelei taʻengatá, ʻo hangē ko ia naʻe tuku ʻe he Fakamoʻuí ki he kakai naʻa nau nofoʻi ia ʻi he kuonga muʻá;"
                },
                {
                    "number": 35,
                    "text": "Ko e tahá, ʻoku ʻi ai foki mo ha maka ʻe ua ʻi ha meʻa siliva fuopotopoto—pea ko e ongo maká ni, kuo fakamaʻu ia ki ha sifa-fatafata, pea ko e meʻa ia ʻoku ui ko e ʻŪlimí mo e Tūmemí—pea ʻoku tuku fakataha ia mo e ngaahi peletí, pea ko hono maʻu mo fakaʻaongaʻi ʻo e ongo maka ní ko e meʻa ia naʻe ui ko e “kau tangata kikité” ʻo onoʻaho pe kuonga muʻá; pea kuo teuteuʻi ia ʻe he ʻOtuá ʻo taumuʻa ki hono liliu ʻo e tohí."
                },
                {
                    "number": 36,
                    "text": "ʻI he hili ʻene tala ʻa e ngaahi meʻá ni kiate aú, naʻá ne kamata ke lau ʻa e ngaahi kikite ʻo e Fuakava Motuʻá. Naʻá ne fua lau ʻa e konga ʻo e vahe hono tolu ʻo e tohi ʻa Malakaí; ʻo ne lau foki ʻa hono fā pe ko e vahe fakaʻosi ʻo e kikite pē ko iá, ka naʻe kiʻi faikehekehe ia mei he meʻa ʻoku tuʻu ʻi heʻetau ngaahi Tohi Tapú. Naʻe ʻikai te ne lau ʻa e ʻuluaki vēsí ʻo tatau mo e meʻa ʻoku hā ʻi heʻetau ngaahi tohí, ka naʻá ne lau ia ʻo hangē ko ʻení:"
                },
                {
                    "number": 37,
                    "text": "He vakai, ʻoku haʻu ʻa e ʻaho ʻe vela ʻo hangē ko e ngotoʻumú, pea ko e kau pōlepole kotoa pē, ʻio, mo kinautolu kotoa pē ʻoku fai angahalá, te nau vela ʻo hangē ko e veve; he ko kinautolu ʻe haʻú te nau tutu ʻa kinautolu, ʻoku folofola ʻe he ʻEiki ʻo e Ngaahi Kau Taú, pea ʻe ʻikai toe hanau aka pe vaʻa."
                },
                {
                    "number": 38,
                    "text": "Pea mo e tahá, naʻá ne lau ʻa e veesi hono nimá ʻo hangē ko ʻení: Vakai, te u fakahā kiate kimoutolu ʻa e Lakanga Fakataulaʻeikí ʻi he nima ʻo ʻIlaisiā ko e palōfitá, ʻi he teʻeki ai ke hoko ʻa e fuʻu ʻaho lahi mo fakamanavahē ʻo e ʻEikí."
                },
                {
                    "number": 39,
                    "text": "Naʻá ne lau foki ʻa e veesi hono hokó ʻo kehe: Pea te ne tō ʻi he loto ʻo e fānaú ʻa e ngaahi talaʻofa naʻe fai ki he ngaahi tamaí, pea ʻe liliu ʻa e loto ʻo e fānaú ki heʻenau ngaahi tamaí. Ka ne ʻikai ke pehē, ʻe fakaʻauha ʻo ʻosiʻosingamālie ʻa māmani kotoa ʻi heʻene hāʻele maí."
                },
                {
                    "number": 40,
                    "text": "Naʻe ʻikai ke ngata ai ka naʻá ne lau mo e vahe hono hongofulu mā taha ʻo e tohi ʻa ʻĪsaiá, ʻo pehē ʻoku vave hono fakamoʻoniʻí. Naʻá ne lau foki ʻa e vahe hono tolu ʻo e tohi Ngāué, ko e veesi hono uofulu mā uá mo hono uofulu mā tolú, ʻo tatau tofu pē mo e meʻa ʻoku tuʻu ʻi heʻetau Fuakava Foʻoú. Naʻá ne pehē, ko e palōfita ko iá ko Kalaisi; ka kuo teʻeki ai ke hokosia ʻa e ʻaho “ʻe motuhi atu ai mei he kakaí ʻa kinautolu ʻe ʻikai te nau tokanga ki Hono leʻó,” ka ʻe vave ʻene hoko maí."
                },
                {
                    "number": 41,
                    "text": "Naʻá ne lau foki ʻa e vahe hono ua ʻo e tohi ʻa Sioelí, ʻo fai mei he veesi hono uofulu mā valú ʻo aʻu ki he veesi fakaʻosí. Naʻá ne pehē foki kuo teʻeki ai ke fakamoʻoniʻi ʻeni, ka ʻe vave hono fakamoʻoniʻí. Pea naʻá ne pehē foki ʻe vave ʻa e hoko mai ʻa hono kakato ʻo e kau Senitailé. Naʻe toe lahi mo e ngaahi potufolofola naʻá ne laú, pea naʻe lahi mo e ngaahi fakamatala naʻá ne faí ʻa ia ʻoku ʻikai lava ke lau ki ai ʻi heni."
                },
                {
                    "number": 42,
                    "text": "Pea ko e tahá, naʻá ne tala mai kiate au, ʻo kau ka maʻu ʻa e ngaahi peleti ko ia kuó ne lau ki aí—he kuo teʻeki ai hokosia ʻa e taimi ke maʻu ai iá—ke ʻoua naʻá ku fakahā ia ki ha taha; pe ko e sifa-fatafatá mo e ʻŪlimí mo e Tūmemí; kae ngata pē kiate kinautolu ʻe fekau kiate au ke u fakahā ki aí; kapau te u fai pehē, ʻe fakaʻauha au. Lolotonga ʻene fetalanoaʻaki mo au ʻo kau ki he ngaahi peletí, naʻe hā mai ki hoku ʻatamaí ha meʻa-hā-mai, peá u lava ai ʻo mamata ki he potu kuo tanu ai ʻa e ngaahi peletí, pea naʻe pehē fau hono ʻilongofua mo hono mahino leleí naʻá ku ʻiloʻi ʻa e potu ko iá ʻi heʻeku ʻaʻahi ki aí."
                },
                {
                    "number": 43,
                    "text": "Naʻe hili ʻeku fanongo ki he ngaahi meʻa ní, naʻá ku vakai ki he maama ʻi he lokí ʻoku kamata ke tānaki fakatahataha ʻo takatakai ki he sino ʻo ia naʻe lolotonga lea mai kiate aú, pea naʻe fai pehē ia, kae ʻoua kuo toe fakapoʻuli ʻa e lokí, tuku kehe pē ʻa e feituʻu naʻe takatakai kiate iá; pea tuaiekemo mo ʻeku mamata kuo fakaava ha hala ʻoku ʻalu hake ki he langí, pea naʻá ne ʻalu hake ai kae ʻoua kuó ne pulia ʻaupito, pea naʻe foki ai ʻa e lokí ʻo hangē ko hono anga ki muʻa ʻi he teʻeki hā mai ʻa e maama fakalangi ko ʻení."
                },
                {
                    "number": 44,
                    "text": "Naʻá ku tokoto pē ʻo fakalaulauloto ki hono fakaofo ʻo e meʻa naʻe hokó, peá u fakatumutumu ʻaupito ʻi he meʻa kuo fakahā mai kiate au ʻe he talafekau makehé ni; pea ʻi he lolotonga ʻeku fakalaulaulotó, naʻe fakafokifā pē ʻeku ʻiloʻi kuo toe kamata ke maama hoku lokí, pea tuaiekemo, kuo toe tuʻu ʻa e talafekau fakalangi pē ko iá ʻi he tafaʻaki ʻo hoku mohengá."
                },
                {
                    "number": 45,
                    "text": "Naʻá ne kamata, ʻo toe fakamatalaʻi mai ʻa e ngaahi meʻa pē ko ia ʻa ia naʻá ne fakahā mai ʻi heʻene ʻuluaki ʻaʻahi maí, ʻo ʻikai ha momoʻi liliu ʻe taha; hili ʻene fai ʻení, naʻá ne fakahā mai kiate au ʻa e ngaahi tautea mamafa ʻe hoko mai ki he māmaní, mo e ngaahi fakaʻauha lahi ʻi he honge, heletā, mo e mahaki fakaʻauha; pea ʻe hoko mai ʻa e ngaahi tautea fakamamahí ni ki he māmaní ʻi he toʻu tangata ko ʻení. ʻI he ʻosi ʻene fakamatalaʻi ʻa e ngaahi meʻa ní, naʻá ne toe ʻalu hake ʻo hangē ko ia kuó ne fai ki muʻá."
                },
                {
                    "number": 46,
                    "text": "ʻI he taimi ko ʻení, naʻe hū mamafa pehē fau ki hoku ʻatamaí ʻa e ngaahi meʻá ni, ko ia naʻe mole mei hoku matá ʻa e fiemoheá, pea naʻá ku tokoto ai kuo lōmekina hoku lotó ʻi heʻeku fakatumutumu ʻi he meʻa kuó u fakatou mamata mo fanongo ki aí. Ka ko e meʻa naʻe toe fakaʻohovale kiate aú ko ʻeku toe mamata ki he talafekau tatau ʻoku ʻi hoku tafaʻaki mohengá, peá u fanongo ki heʻene toe fakamatalaʻi pe toe lea ʻaki mai kiate au ʻa e ngaahi meʻa pē ko ia naʻá ne fakahā mai ki muʻá; peá ne fai mai mo ha fakatokanga kiate au, ʻo ne pehē mai kiate au ʻe feinga ʻa Sētane ke ʻahiʻahiʻi au (koeʻuhi ko e tuʻunga masiva naʻe ʻi ai ʻa e fāmili ʻo ʻeku tamaí), ke u maʻu ʻa e ngaahi peletí koeʻuhi ke u koloaʻia ai. Naʻá ne taʻofi ke ʻoua naʻá ku fai ʻeni, ʻo pehē kuo pau ke ʻoua naʻá ku maʻu ha toe taumuʻa kehe ʻi heʻeku maʻu ʻa e ngaahi peletí kā ke fakalāngilangiʻi pē ʻa e ʻOtuá, pea kuo pau ke ʻoua naʻa fakalotoʻi au ʻe ha toe taumuʻa kehe ka ki hono langa hake pē hono puleʻangá; ka ʻikai ʻe ʻikai te u lava ʻo maʻu ia."
                },
                {
                    "number": 47,
                    "text": "Hili ʻa e ʻaʻahi mai ko ʻeni hono tuʻo tolú, naʻá ne toe ʻalu hake ki he langí ʻo hangē ko ia ki muʻá, pea naʻe toe tuku au ke u fakalaulauloto ki hono ngali kehe ʻo e meʻa naʻe toki hoko kiate aú; pea ʻi he hili pē ʻa e ʻalu hake ʻa e talafekau fakalangí meiate au ko hono tuʻo tolú, naʻe ʻuʻua ʻa e moá, peá u ʻiloʻi kuo mei ʻaho, ko ia ʻoku pau naʻe feʻunga ʻema ngaahi fetalanoaʻakí mo hono kotoa ʻo e pō ko iá."
                },
                {
                    "number": 48,
                    "text": "Naʻe fuofuoloa siʻi mei ai naʻá ku tuʻu hake mei hoku mohengá, pea, hangē kuó u anga ki aí, naʻá ku ʻalu leva ʻo fai ʻa e ngaahi ngāue naʻe pau ke fai ʻi he ʻahó; kā, ʻi heʻeku feinga ke ngāue ʻo hangē ko e ngaahi taimi kehé, naʻá ku ʻilo kuo lahi pehē fau ʻa e ʻosi hoku iví kuo ʻikai te u toe lava ai ʻo fai ha meʻa. Naʻe ʻiloʻi ʻe heʻeku tamaí, ʻa ia naʻá ma ngāue fakatahá, ʻoku ʻi ai ha meʻa ʻoku fehālaaki ʻiate au, pea naʻá ne fekau kiate au ke u foki ki ʻapi. Naʻe kamata ke u ʻalu atu ʻo taumuʻa ke foki ki he falé; kā, ʻi heʻeku feinga ke kaka hake ʻi he ʻā mei he ngoue naʻá ma ʻi aí, naʻe ʻosi ʻaupito hoku iví, peá u tō taʻe-faʻa-ngaue ki he kelekelé ʻi heʻeku vaivaiá, pea naʻe fuofuoloa siʻi ʻa e ʻikai te u toe ʻiloʻi ha meʻa."
                },
                {
                    "number": 49,
                    "text": "Ko e ʻuluaki meʻa pē naʻá ku manatuʻí ko ha leʻo naʻe lea mai kiate au, ʻo ui au ʻaki hoku hingoá. Naʻá ku hanga hake, peá u vakai ki he talafekau tatau pē ʻoku tuʻu ʻi ʻolunga ʻi hoku ʻulú, ʻoku takatakai ʻiate ia ha maama ʻo hangē ko ia ʻi muʻá. Naʻá ne hanga leva ʻo toe fakamatalaʻi mai kiate au ʻa e ngaahi meʻa kotoa pē naʻá ne fakamatala mai kiate au ʻanepoó, peá ne fekau kiate au ke u ʻalu ki heʻeku tamaí ʻo fakahā kiate ia ʻa e meʻa-hā-maí mo e ngaahi fekau kuó u maʻú."
                },
                {
                    "number": 50,
                    "text": "Naʻá ku talangofua ki ai; peá u foki ki heʻeku tamaí ʻi he ngoué, ʻo fakamatalaʻi ʻa e meʻa kotoa pē kiate ia. Naʻá ne pehē mai kiate au ko e meʻa ia mei he ʻOtuá, ʻo ne fekau kiate au ke u ʻalu ʻo fai ʻa e meʻa kuo fekau ʻe he talafekaú. Naʻá ku ʻalu mei he ngoué, peá u ʻalu ki he potu kuo tala mai ʻe he talafekaú kiate au naʻe tanu ai ʻa e ngaahi peletí; pea ko e meʻa ʻi hono mahinongofua ʻo e meʻa-hā-mai kuó u maʻu ʻo kau ki aí, naʻá ku ʻiloʻi ʻa e potu ko iá ʻi heʻeku aʻu atu ki aí."
                },
                {
                    "number": 51,
                    "text": "ʻOku ofi mai pē ki he kolo ko Manisesitā, ʻi he vahefonua ko ʻOnateleo, ʻi Niu ʻIoké, ha tafungofunga lahi ʻaupito, pea ʻoku māʻolunga taha ia ʻi he ngaahi tafungofunga kotoa ʻoku ʻi he feituʻu ko iá. ʻI he tafaʻaki fakahihifo ʻo e tafungofunga ní, ʻo ʻikai mamaʻo mei hono tumuʻakí, naʻe tuku ʻi lalo ʻi ha fuʻu maka lahi ʻa e ngaahi peletí, ʻoku tuku ʻi ha puha maka. Naʻe matolu ʻa e maká ni ʻo fuopotopoto ʻi loto ʻi he tafaʻaki ki ʻolungá, pea manifinifi ange ʻi he ngaahi tapá, ko ia naʻe ʻasi hono konga ʻi lotó ki ʻolunga ʻi he kelekelé, ka kuo ʻufiʻufi hono kotoa ʻo e ngaahi tapa takatakaí ʻaki ʻa e kelekele."
                },
                {
                    "number": 52,
                    "text": "Hili ʻeku vaku ʻa e kelekelé, naʻá ku ʻomi leva ha meʻa ke langaʻi ʻaki, ʻa ia naʻá ku ʻai ki lalo ʻi he tapa ʻo e maká, peá u feinga siʻisiʻi pē ʻo u langaʻi hake ia. Naʻá ku fakasio ki loto, peá u vakai moʻoni ʻi ai ki he ngaahi peletí, mo e ʻŪlimí mo e Tūmemí, pea mo e sifa-fatafatá, ʻo hangē ko e fakamatala ʻa e talafekaú. Ko e puha naʻe tuku ai iá naʻe ngaohi ia ʻaki hano fakatoka fakataha ʻo ha ngaahi maka ʻaki ha faʻahinga sima. Naʻe ʻi he takele ʻo e puhá ha ongo maka ʻe ua kuo hili fakalavalava, pea naʻe hili ʻi he funga ʻo e ongo maka ko iá ʻa e ngaahi peletí fakataha pea mo e ngaahi meʻa kehé."
                },
                {
                    "number": 53,
                    "text": "Naʻá ku feinga ke toʻo hake ia ki tuʻa, ka naʻe taʻofi au ʻe he talafekaú, pea naʻe toe fakahā mai kiate au kuo teʻeki ai hokosia ʻa e taimi ʻo hono ʻomi iá, pea ʻe ʻikai foki hoko ia, kae ʻoua ke ʻosi ʻa e taʻu ʻe fā mei he taimi ko iá; ka naʻá ne fekau kiate au ke u haʻu ki he potu ko iá ʻi he ʻosi ʻa e taʻu ʻe taha mei he taimi ko iá, pea te ne feʻiloaki ai mo au, pea ʻoku totonu ke u hokohoko fai pehē kae ʻoua ke hokosia ʻa e taimi ke u maʻu ai ʻa e ngaahi peletí."
                },
                {
                    "number": 54,
                    "text": "Ko ia, naʻá ku ʻalu ʻo fakatatau ki he fekau kuo fai kiate aú, naʻá ku ʻalu ki ai ʻi he ʻosi ʻa e taʻu taki taha, pea naʻá ku feʻiloaki ʻi he taimi taki taha mo e talafekau tatau pē ko iá ʻi ai, ʻo u maʻu ʻa e fakahinohino mo e ʻilo meiate ia ʻi heʻema ngaahi fetalanoaʻaki taki taha, ʻo kau ki he meʻa ʻe fai ʻe he ʻEikí, mo e founga mo e anga hono tataki hono puleʻangá ʻi he ngaahi ʻaho fakaʻosí."
                },
                {
                    "number": 55,
                    "text": "Ko e meʻa ʻi he masivesiva ʻaupito ʻa e tuʻunga fakaemāmani ʻo ʻeku tamaí, naʻe pau ai ke mau ngāue ʻaki homau nimá, ʻo ngāue totongi fakaʻaho pea ʻi he ngaahi founga kehe, ʻo fakatatau ki he faingamālie naʻa mau maʻú. Ko e taimi ʻe niʻihi naʻa mau ʻi ʻapi, pea ko e taimi ʻa e niʻihi naʻa mau ʻi he feituʻu mamaʻo mei ʻapi, pea naʻa mau lava ʻo maʻu ha ngaahi meʻa feʻunga ke tauhi ʻaki ʻa kimautolu ʻi he ngāue taʻetuku."
                },
                {
                    "number": 56,
                    "text": "ʻI he taʻu 1823, naʻe fepaki ʻa e fāmili ʻo ʻeku tamaí mo e mamahi lahi ʻi he mate ʻa hoku tokoua lahi taha, ko ʻAlaviní. ʻI he māhina ko ʻOkatopá, 1825, naʻá ku ngāue totongi ai ki ha tangataʻeiki motuʻa ko hono hingoá ko Sōsaia Sitoeli ʻa ia naʻá ne nofo ʻi he vahefonua Seinangó, ʻi he siteiti ko Niu ʻIoké. Naʻá ne fanongo talanoa ki ha keliʻanga siliva ʻa ia naʻe kamata keli ʻe he kau Sipeiní ʻi Hāmoni, ʻi he vahefonua ko Sesikuehaná, ʻi he siteiti ko Penisilivēniá; pea ʻi he teʻeki ai te u ngāue totongi kiate iá, naʻá ne keli, ke ʻiloʻi ʻa e keliʻanga silivá ʻo kapau ʻe lava. Naʻe hili ʻeku ʻalu ke nofo mo iá, naʻá ne ʻave au fakataha mo ʻene kau ngāue kehé, ke keli ʻo kumi ʻa e keliʻanga silivá, ʻa ia naʻá ku fai atu ʻa e ngāue ko iá ʻo meimei feʻunga mo e māhina ʻe taha, taʻe-ʻi ai-ha meʻa ʻe maʻu ʻi heʻemau ngāué, pea faifai peá u fakalotoʻi ʻa e tangataʻeikí ke tuku ā ʻene keli ʻo kumi ki aí. Naʻe tupu mei ai ʻa e talanoa naʻe lahi hono fai holo ʻo pehē naʻá ku keli ko e kumi paʻanga."
                },
                {
                    "number": 57,
                    "text": "Lolotonga ʻa e taimi naʻá ku ngāue totongi pehē aí, naʻá ku nofo totongi ʻi ha tangata ko ʻAisake Heili, ʻo e feituʻu pē ko iá; ko e feituʻu ia naʻá ku fuofua mamata ai ki hoku uaifí (ko hono ʻofefine), ko ʻEma Heilí. ʻI he ʻaho 18 ʻo Sānualí, 1827, naʻá ma mali ai, lolotonga ʻeku kei ngāue kia Misa Sitoelí."
                },
                {
                    "number": 58,
                    "text": "Ko e meʻa ʻi heʻeku kei taukaveʻi kuó u mamata ki ha meʻa-hā-maí, naʻe kei muimui mai ai pē ʻa e fakatangá ʻiate au, pea naʻe fuʻu taʻeloto ʻa e fāmili ʻo e tamai ʻa hoku uaifí ki heʻema malí. Ko ia, naʻe pau ke u ʻave ia ki ha feituʻu kehe; ko ia naʻá ma ō ai, peá ma mali ʻi he fale ʻo e Fakamaau ko Taapilí, ʻi Peleinipilisi Saute, ʻi he vahefonua ko Seinangó, ʻi Niu ʻIoke. Hili pē ʻeku malí, naʻá ku ʻalu mei he ʻapi ʻo Misa Sitoelí, peá u ʻalu ki he fale ʻo ʻeku tamaí, ʻo ngoue mo ia ʻi he faʻahitaʻu ko iá."
                },
                {
                    "number": 59,
                    "text": "Naʻe faifai pea hokosia ʻa e taimi ke maʻu ai ʻa e ngaahi peletí, ko e ʻŪlimí mo e Tūmemí, pea mo e sifa-fatafatá. Naʻá ku ʻalu ʻi he ʻaho uofulu mā ua ʻo Sepitemá, ʻi hono taha afe valungeau uofulu mā fitu ʻo e taʻú, ʻo hangē ko ʻeku faʻa fai ʻi he ʻosi ange ha taʻu ʻe tahá ki he feituʻu kuo tanu ai ʻa e ngaahi meʻá, pea naʻe tuku mai ia kiate au ʻe he talafekau fakalangi pē ko iá mo e tuʻutuʻuni ko ʻení: Ko hoku fatongia ʻa honau tauhí; pea kapau te u taʻetokanga ʻo tuku ke mole ia ʻi haʻaku ngāue hamumu, ʻe motuhi atu au; ka ʻo kapau te u fai hoku tūkuingatá ke maluʻi ia, kae ʻoua ke ne toe haʻu, ʻa ia ko e talafekaú, ke maʻu ia kotoa, ʻe maluʻi ia."
                },
                {
                    "number": 60,
                    "text": "Naʻe vave pē ʻeku ʻiloʻi ʻa e ʻuhinga kuó u maʻu ai ha ngaahi tuʻutuʻuni mamafa pehē ke maluʻi iá, pea mo hono ʻuhinga naʻe fakahā mai ai ʻe he talafekaú te ne haʻu ke maʻu ia ʻo ka hili ʻeku fai ʻa e meʻa ʻoku fie maʻu mei hoku nimá. He ne hili pē ʻene ongo atu ʻeku maʻu iá, naʻe kamata leva ke fai ʻa e ngaahi feinga mālohi ʻaupito ke faʻao ia meiate au. Naʻe fakaʻaongaʻi ʻa e filioʻi kotoa pē naʻe lava ke fakakaukauʻí ke fakahoko ʻa e taumuʻa ko iá. Naʻe ʻāsili ai pē ʻo fefeka mo mālohi ange ʻa e fakatangá ʻi he fakatanga ki muʻá, pea naʻe lamalama maʻu ai pē ʻe he fuʻu kakai tokolahi ke faʻao ia meiate au ʻo kapau ʻe lava. Ka naʻe tuʻunga ʻi he finangalo poto ʻo e ʻOtuá, naʻe nofo malu pē ia ʻi hoku nimá, ʻo aʻu ki heʻeku lavaʻi ʻaki ia ʻa e ngaahi meʻa naʻe fie maʻu mei hoku nimá. ʻI he taimi naʻe haʻu ai ʻa e talafekaú ke maʻu ia, ʻo fakatatau mo e aleá, naʻá ku tuku ia ki hono nimá; pea ʻokú ne tauhi ia ʻo aʻu mai ki he ʻahó ni, ʻa ia ko e ʻaho hono ua ʻo Mē, ʻo e taʻu taha afe valungeau tolungofulu mā valú."
                },
                {
                    "number": 61,
                    "text": "Ka neongo iá, naʻe hoko atu ai pē ʻa e loto-hohaʻá, pea naʻe fai maʻu pē ʻe he ngaahi talanoa mo honau ʻelelo ʻe taha afé ʻa hono fakamafola ʻo e ngaahi loi ʻo kau ki he fāmili ʻo ʻeku tamaí, pea mo au. Ka ne u fakamatala hano vahe taha afe ʻe taha, ʻe fonu ai ʻa e ngaahi tohi lahi. Ka neongo iá, naʻe hoko ʻo fuʻu kātakiʻingataʻa ʻa e fakatangá ko ia naʻe pau ke u hiki ai mei Manisesitā, ʻo ʻalu mo hoku uaifí ki he vahefonua ko Sesikuehaná, ʻi he siteiti ko Penisilivēniá. Lolotonga ʻema teuteu ke kamata ʻema fonongá—ka ko e meʻa ʻi heʻema fuʻu masivá, pea mo hono fuʻu hulu fau ʻo e fakatanga kiate kimauá naʻe ngalingali ai ʻe ʻikai te ma lava ʻo ʻalu—ka ʻi he lolotonga homa ngaahi faingataʻaʻiá naʻá ma feʻiloaki ai mo ha kaumeʻa ʻa ia ko ha tangataʻeiki naʻe hingoa ko Māteni Hālisi, ʻa ia naʻá ne haʻu kiate kimaua ʻo ne ʻomai kiate au ʻa e tola ʻe nimangofulu ke tokoni kiate kimaua ʻi heʻema fonongá. Naʻe nofo ʻa Misa Hālisi ʻi he kolo ko Palemailá, ʻi he vahefonua ko Ueiní, ʻi he siteiti ko Niu ʻIoké, pea ko ha tangata faʻa ia naʻe fakaʻapaʻapaʻiaʻi."
                },
                {
                    "number": 62,
                    "text": "Naʻá ku lava ʻi he tokoni ʻaonga ko ʻení ʻo aʻu ki he feituʻu naʻá ku fie ʻalu ki ai ʻi Penisilivēniá; pea ʻi he hili pē ʻeku aʻu atu ki aí naʻá ku kamata leva hono hiki ʻo e ngaahi mataʻi tohí mei he ngaahi peletí. Naʻá ku hiki ha ngaahi mataʻi tohi lahi, pea ʻi he ngāue ʻaki ʻa e ʻŪlimí mo e Tūmemí naʻá ku liliu hanau niʻihi, ʻa ia naʻá ku fai ʻi he vahaʻa ʻo e taimi naʻá ku aʻu atu ai ki he fale ʻo e tamai ʻa hoku malí, ʻi he māhina ko Tīsemá, pea mo e Fēpueli naʻe hoko maí."
                },
                {
                    "number": 63,
                    "text": "Naʻe ʻi ai ʻa e ʻaho ʻe taha ʻi he māhina ko ʻeni ko Fēpuelí, naʻe haʻu ki homau ʻapí ʻa e tangataʻeiki ko Māteni Hālisi ʻa ia naʻe lau ki ai ki muʻá, ʻo ne maʻu ʻa e ngaahi mataʻi tohi ʻa ia kuó u hiki mei he ngaahi peletí, ʻo ne kamata ke ʻalu mo ia ki he kolo ko Niu ʻIoké. Ko e meʻa naʻe hoko kiate ia pea mo e ngaahi mataʻi tohí, ʻoku ou lau ai ki heʻene fakamatala ʻaʻana ki he ngaahi meʻa naʻe hokó, ʻo hangē ko ʻene fakamatalaʻi ia kiate au hili ʻene foki maí, ʻa ia naʻe hangē ko e meʻa ko ʻení:"
                },
                {
                    "number": 64,
                    "text": "“Naʻá ku ʻalu ki he kolo ko Niu ʻIoké, peá u ʻoange ʻa e ngaahi mataʻi tohi kuo liliú, pea mo hono liliu ʻo iá, kia Palōfesa Sālesi ʻAnitoní, ʻa ia ko ha tangataʻeiki naʻe ʻiloa ʻi heʻene poto ʻi he ngaahi leá. Naʻe pehē ʻe Palōfesa ʻAnitoni ʻoku totonu hono liliú, ʻo totonu ange ia ʻi ha meʻa kuó ne mamata ai ki muʻa kuo liliu mei he lea faka-ʻIsipité. Pea naʻá ku fakahā ange leva kiate ia ʻa e ngaahi mataʻi tohi kuo teʻeki ai liliú, pea naʻá ne pehē ko e ngaahi mataʻi tohi faka-ʻIsipite, faka-Kalitia, faka-ʻAsilia, mo faka-ʻAlepea ia; pea naʻá ne pehē ko e ngaahi mataʻi tohi moʻoni ia. Naʻá ne ʻomi kiate au ha tohi fakamoʻoni, ʻa ia naʻe fakamoʻoniʻi ai ki he kakai ʻo Palemailá ko e ngaahi mataʻi tohi moʻoni ia, pea ʻoku moʻoni mo hono liliu ʻo e ngaahi mataʻi tohi ʻa ia kuo liliú. Naʻá ku toʻo ʻa e tohi fakamoʻoní ʻo faʻo ia ki ha kato ʻi hoku kofú, pea feʻunga mo ʻeku teu ʻalu mei he falé, naʻe ui mai ʻe Misa ʻAnitoni ke u foki ange, peá ne fehuʻi mai kiate au pe naʻe ʻiloʻi fēfē ʻe he talavoú ʻoku ʻi ai ha ngaahi peleti koula ʻi he feituʻu naʻá ne ʻiloʻi ai iá. Naʻá ku tali ange naʻe fakahā ia kiate ia ʻe ha ʻāngelo ʻa e ʻOtuá."
                },
                {
                    "number": 65,
                    "text": "“Naʻá ne pehē mai leva kiate au, ‘Fakafoki mai ʻa e tohi fakamoʻoní ke u toe vakai ange ki aí.’ Ko ia naʻá ku toʻo ia mei hoku kató ʻo foaki ange ia kiate ia, pea naʻá ne toʻo ia ʻo haehae momomomo iiki, mo pehē ʻoku ʻikai ke toe ʻi ai ha meʻa ko e tauhi mai ʻa e kau ʻāngeló ʻi he taimí ni, pea kapau te u ʻomi ʻa e ngaahi peletí kiate ia te ne liliu ia. Naʻá ku fakahā ange kiate ia kuo fakamaʻu ʻa e konga ʻo e ngaahi peletí, pea kuo tapui au ke ʻoua naʻá ku ʻomi ia. Naʻá ne tali mai ʻo pehē, ‘ʻE ʻikai te u lava ʻo lau ha tohi kuo fakamaʻu.’ Naʻá ku ʻalu meiate ia ʻo u ʻalu kia Toketā Mitiseli, ʻa ia naʻá ne fakamoʻoniʻi ʻa e meʻa kuo lea ʻaki ʻe Palōfesa ʻAnitoni ʻo kau ki he ngaahi mataʻi tohí pea mo hono liliú.”"
                },
                {
                    "number": 66,
                    "text": "ʻI he ʻaho hono 5 ʻo ʻEpelelí, 1829. Naʻe haʻu ai ʻa ʻŌliva Kautele ki hoku falé, ka naʻe teʻeki ai te u mamata kiate ia ʻo aʻu ki he taimi ko iá. Naʻá ne tala mai kiate au naʻá ne faiako ʻi he feituʻu ofi ki he nofoʻanga ʻo ʻeku tamaí, pea ko e meʻa ʻi he kau ʻa ʻeku tamaí ʻi he faʻahinga naʻe fakahū fānau ki he akó, ko ia naʻá ne ʻalu ai ʻo nofo ʻi he ngaahi ʻaho ʻe niʻihi ʻi hono falé, pea lolotonga ʻene ʻi aí naʻe fakamatala ʻe he fāmilí kiate ia ʻa e ngaahi meʻa naʻe kau ki heʻeku maʻu ʻa e ngaahi peletí, pea ko ia kuó ne haʻu ai ke fehuʻi kiate au."
                },
                {
                    "number": 67,
                    "text": "ʻI he ʻaho ʻe ua hili ʻa e aʻu mai ʻa Misa Kautelé (ʻa ia ko e ʻaho 7 ʻo ʻEpelelí), naʻá ku kamata ai ke liliu ʻa e Tohi ʻa Molomoná, pea naʻá ne kamata ke hiki maʻaku."
                },
                {
                    "number": 68,
                    "text": "Naʻá ma kei fai atu ai pē ʻa e ngāue ʻo e liliu tohí, pea ʻi he māhina naʻe hoko ki aí (ko Mē, 1829), naʻá ma ʻalu ʻi ha ʻaho ʻe taha ki he vao ʻakaú ke lotu mo fehuʻi ki he ʻEikí ʻo kau ki he papitaiso ki he fakamolemole ʻo e ngaahi angahalá, ʻa ia naʻá ma ʻilo ha lau ki ai ʻi hono liliu ʻo e ngaahi peletí. Lolotonga ʻema fai peheé, mo lotu mo ui ki he ʻEikí, naʻe ʻalu hifo ha talafekau mei he langí ʻi ha ʻao ʻo e maama, pea ʻi heʻene hilifaki hono nimá kiate kimauá, naʻá ne fakanofo ʻa kimaua, ʻo pehē:"
                },
                {
                    "number": 69,
                    "text": "ʻI he huafa ʻo e Mīsaiá, ʻoku ou foaki kiate kimoua ʻa hoku ongo kaungā-tamaioʻeiki, ʻa e Lakanga Fakataulaʻeiki ʻo ʻĒloné, ʻa ia ʻokú ne maʻu ʻa e ngaahi kī ʻo e tauhi mai ʻa e kau ʻāngeló, pea mo e ongoongolelei ʻo e fakatomalá, pea mo e papitaiso ʻi he fakaukú ke fakamolemole ʻa e ngaahi angahalá; pea ʻe ʻikai pē toe ʻave ʻeni mei he māmaní ʻo aʻu ki hano toe fai ʻe he ngaahi foha ʻo Līvaí ha feilaulau ki he ʻEikí ʻi he māʻoniʻoni."
                },
                {
                    "number": 70,
                    "text": "Naʻá ne pehē ʻoku ʻikai ke kau ʻa e mālohi ke hilifaki nima ke maʻu ʻa e meʻa-foaki ʻo e Laumālie Māʻoniʻoní ʻi he Lakanga Taulaʻeiki Faka-ʻĒloné ni, ka ʻe foaki mai ia kiate kimaua ʻamui; peá ne fekau kiate kimaua ke ma ō ʻo papitaiso, peá ne fai ʻa e ngaahi fakahinohino kiate kimaua ke u papitaiso ʻa ʻŌliva Kautele, pea hili ia pea ke ne papitaiso au."
                },
                {
                    "number": 71,
                    "text": "Ko ia naʻá ma ō ai peá ma papitaiso. Naʻá ku ʻuluaki papitaiso ia, pea hili ia naʻá ne papitaiso au—hili iá naʻá ku hilifaki hoku nimá ki hono ʻulú ʻo fakanofo ia ki he Lakanga Taulaʻeiki Faka-ʻĒloné, pea hili iá naʻá ne hilifaki hono nimá kiate au pea fakanofo au ki he Lakanga Fakataulaʻeiki pē ko iá—he naʻe pehē ʻa e anga ʻo e fekau kiate kimauá.*"
                },
                {
                    "number": 72,
                    "text": "Naʻe tala mai ʻe he talafekau ʻa ia naʻá ne ʻaʻahi mai kiate kimaua ʻi he taimi ko iá mo ne foaki kiate kimaua ʻa e Lakanga Fakataulaʻeiki ko ʻení, ko hono hingoá ko Sione, ʻa ia ʻoku ui ko Sione ko e Papitaisó ʻi he Fuakava Foʻoú, pea ko ʻene ngāue ʻo fakatatau ki he tuʻutuʻuni ʻa Pita, Sēmisi mo Sione, ʻa ia naʻa nau maʻu ʻa e ngaahi kī ʻo e Lakanga Fakataulaʻeiki ʻo Melekisētekí, ʻa ia naʻá ne pehē ko e Lakanga Fakataulaʻeiki ʻe faifai pea ʻe foaki kiate kimaua, pea ʻe ui au ko e ʻuluaki Kaumātuʻa ʻo e Siasí, pea ʻe ui ia (ko ʻŌliva Kautele) ko e kaumātuʻa hono uá. Ko e ʻaho hono hongofulu mā nima ʻo Mē, 1829, naʻe fakanofo ai ʻa kimaua ʻi he nima ʻo e talafekaú ni pea papitaiso ai ʻa kimauá."
                },
                {
                    "number": 73,
                    "text": "ʻI heʻema ʻalu hake pē mei he vaí ʻi he hili homa papitaisó, naʻe hoko kiate kimaua ʻa e ngaahi fuʻu tāpuaki lalahi mo nāunauʻia mei heʻema Tamai Fakahēvaní. Naʻe hili pē ʻeku papitaiso ʻa ʻŌliva Kautelé, mo e tō mai kiate ia ʻa e Laumālie Māʻoniʻoní, pea naʻá ne tuʻu hake mo kikiteʻi ha ngaahi meʻa lahi ʻe vave ʻene hokó. Pea ko e tahá, naʻe hili pē hoku papitaiso ʻe iá, naʻá ku maʻu foki ʻa e laumālie ʻo e kikite, pea ʻi heʻeku tuʻu haké, naʻá ku kikite ʻo kau ki he tupu hake ʻa e Siasí ni, pea mo e ngaahi meʻa lahi kehe naʻe kau ki he Siasí, pea mo e toʻu tangata ko ʻeni ʻo e fānau ʻa e tangatá. Naʻe fakapito ʻa kimaua ʻaki ʻa e Laumālie Māʻoniʻoní, peá ma nēkeneka ʻi he ʻOtua ʻo homa fakamoʻuí."
                },
                {
                    "number": 74,
                    "text": "Koeʻuhí ko hono fakamāmaʻi ʻa homa ʻatamaí, naʻe kamata ke fakamahinoʻi mai ki homa ʻatamaí ʻa e ngaahi folofolá, pea fakahā mai ki homa ʻatamaí ʻa e ʻuhinga moʻoni mo e taumuʻa ʻa honau ngaahi potu tohi mahinongataʻa tahá ʻi ha founga naʻe ʻikai te ma lava ke maaʻusia ki muʻa, pea naʻe teʻeki ai ke ma fakakaukau ki ai ki muʻa. Kae lolotonga ʻení naʻe pau ke ma tauhi ke lilo ʻa e anga ʻo ʻema maʻu ʻa e Lakanga Fakataulaʻeikí mo homa papitaisó, ko e meʻa ʻi he loto fakatanga kuo ʻosi ʻasi mai ʻi he feituʻu naʻá ma nofo aí."
                },
                {
                    "number": 75,
                    "text": "Kuo fakamanamanaʻi ʻa kimaua ʻaki hano ʻohofi ʻe he kau fakatangá mei he taimi ki he taimi, pea naʻe fai ʻeni, foki, ʻe ha niʻihi kuo nau fakahā ʻa e lotú. Pea ko honau loto ke ʻohofi kimauá naʻe taʻofi pē ia ʻe he mālohi ʻo e fāmili ʻo e tamai ʻa hoku malí (ʻi he tokoni mai ʻa e ʻOtuá), ʻa ia kuo nau hoko ko e ngaahi kaumeʻa lelei ʻaupito kiate au, pea naʻe ʻikai te nau poupouʻi ʻa e kau fakatangá, pea naʻa nau loto ke u hoko atu ʻa e ngāue ʻo e liliu tohí taʻe-ʻi ai-ha meʻa ke taʻofi ia; ko ia naʻa nau loto mo talaʻofa ai ke maluʻi kimaua mei he ngaahi ngāue taʻe-fakalao kotoa pē, ʻo fakatatau ki he meʻa te nau lava ʻo faí."
                }
            ]
        },
        "/study/scriptures/pgp/a-of-f/1": {
            "uri": "/study/scriptures/pgp/a-of-f/1",
            "title": "Tefito ʻo e Tui 1",
            "data_type": "chapter",
            "chapter_name": "Vahe 1",
            "book_title": "Ko e Ngaahi Tefito ʻo e Tui ʻo e Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní",
            "verses": [
                {
                    "number": 1,
                    "text": "ʻOku mau tui ki he ʻOtua, ko e Tamai Taʻengatá, pea ki Hono ʻAlo, ko Sīsū Kalaisí, pea ki he Laumālie Māʻoniʻoní."
                },
                {
                    "number": 2,
                    "text": "ʻOku mau tui ʻe tauteaʻi ʻa e tangatá koeʻuhi ko ʻenau ngaahi angahala ʻanautolú pē, kae ʻikai ko e maumau-fono ʻa ʻĀtamá."
                },
                {
                    "number": 3,
                    "text": "ʻOku mau tui ʻe lava ʻo fakamoʻui ʻa e faʻahinga ʻo e tangatá kotoa pē ʻi he Fakalelei ʻa Kalaisí, tuʻunga ʻi he talangofua ki he ngaahi fono mo e ngaahi ouau ʻo e Ongoongoleleí."
                },
                {
                    "number": 4,
                    "text": "ʻOku mau tui ko e ngaahi ʻuluaki tefitoʻi moʻoni mo e ngaahi ouau ʻo e Ongoongoleleí ko e: ʻuluakí, Tui ki he ʻEiki ko Sīsū Kalaisí; uá: Fakatomalá; tolú, Papitaiso ʻi he fakauku ke fakamolemoleʻi ʻa e ngaahi angahalá; faá, Hilifaki ʻo e nima ke maʻu ʻa e meʻa-foaki ʻo e Laumālie Māʻoniʻoní."
                },
                {
                    "number": 5,
                    "text": "ʻOku mau tui kuo pau ke ui ha tangata ʻe he ʻOtuá, ʻi he kikite, pea ʻi he hilifaki ʻo e nima ʻe kinautolu ʻoku nau maʻu ʻa e mafaí, ke malanga ʻaki ʻa e Ongoongoleleí mo fakahoko hono ngaahi ouaú."
                },
                {
                    "number": 6,
                    "text": "ʻOku mau tui ki he ngaahi lakanga tatau ko ia naʻe fokotuʻu ʻi he Siasí ʻi he kuonga muʻá, ʻa ia ko e kau ʻaposetolo, kau palōfita, kau faifekau, kau akonaki, kau ʻevangeliō, mo e ngaahi lakanga peheé."
                },
                {
                    "number": 7,
                    "text": "ʻOku mau tui ki he meʻa-foaki ʻo e lea ʻi he ngaahi lea kehekehé, kikité, fakahaá, ngaahi meʻa-hā-maí, fakamoʻui ʻo e mahakí, fakamatalaʻi ʻo e ngaahi lea kehekehé, mo e ngaahi meʻa peheé."
                },
                {
                    "number": 8,
                    "text": "ʻOku mau tui ko e Tohi Tapú ko e folofola ia ʻa e ʻOtuá ʻi he ngaahi meʻa kotoa pē ʻoku liliu totonú; ʻoku mau tui foki ko e Tohi ʻa Molomoná ko e folofola ia ʻa e ʻOtuá."
                },
                {
                    "number": 9,
                    "text": "ʻOku mau tui ki he ngaahi meʻa kotoa pē kuo fakahā mai ʻe he ʻOtuá, mo e ngaahi meʻa kotoa pē ʻokú Ne fakahā mai ʻi he taimi ní, pea ʻoku mau tui te Ne kei fakahā mai ʻamui ha ngaahi meʻa lalahi mo mahuʻinga ʻo kau ki he Puleʻanga ʻo e ʻOtuá."
                },
                {
                    "number": 10,
                    "text": "ʻOku mau tui ki hono tānaki fakataha moʻoni ʻo ʻIsilelí pea ki hono fakafoki mai ʻo e Faʻahinga ʻe Hongofulú; pea ko Saione (ko e Selūsalema Foʻoú) ʻe langa ia ʻi he konitinēniti ʻo ʻAmeliká; pea ko Kalaisi pē ʻe pule ʻi he māmaní; pea, ʻe fakafoʻou ʻa e māmaní ʻo maʻu ʻe ia ʻa hono nāunau fakapalataisí."
                },
                {
                    "number": 11,
                    "text": "ʻOku mau ʻekea ʻa e faingamālie ke hū ki he ʻOtua Māfimafí ʻo fakatatau ki he ngaahi tuʻutuʻuni ʻa homau konisēnisi ʻomautolu pē, pea tuku ki he kakai kotoa pē ʻa e faingamālie tatau, ʻo tukuange ke nau lotu, pe ʻe founga fēfē, pē ʻe fai ʻi fē, pe ko e hā te nau lotu ki aí."
                },
                {
                    "number": 12,
                    "text": "ʻOku mau tui ʻoku totonu ke fakaongoongo ki he ngaahi tuʻi, kau palesiteni, kau pule, mo e kau fakamaau fakapuleʻanga, ʻi he talangofua, fakaʻapaʻapaʻi, mo poupou ki he laó."
                },
                {
                    "number": 13,
                    "text": "ʻOku mau tui ʻoku totonu ke faitotonu, angatonu, sino maʻa, angalelei, anga-māʻoniʻoni, pea failelei ki he kakai kotoa pē; ko e moʻoni, ʻoku mau lava ke pehē ʻoku mau muimui ki he naʻinaʻi ʻa Paulá—ʻOku mau tui ki he ngaahi meʻa kotoa pē, ʻoku mau ʻamanaki lelei ki he ngaahi meʻa kotoa pē, kuo mau kātakiʻi ʻa e ngaahi meʻa lahi, pea ʻoku mau ʻamanaki ke mau lava ʻo kātakiʻi ʻa e ngaahi meʻa kotoa pē. Kapau ʻoku ai ha meʻa ʻoku māʻoniʻoni, fakaʻofoʻofa, pe ongoongo lelei pe feʻunga mo hono vīkivikiʻí, ko e ngaahi meʻa ia ʻoku mau fekumi ki aí."
                }
            ]
        }
    }
}