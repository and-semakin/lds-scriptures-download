{
    "title": "Perla de mare preţ",
    "uri": "/study/scriptures/pgp",
    "structure": [
        {
            "type": "content",
            "title": "pagina de titlu",
            "uri": "/study/scriptures/pgp/title-page"
        },
        {
            "type": "content",
            "title": "Introducere",
            "uri": "/study/scriptures/pgp/introduction"
        },
        {
            "type": "section",
            "title": "Moise",
            "entries": [
                {
                    "type": "content",
                    "title": "Moise 1",
                    "uri": "/study/scriptures/pgp/moses/1"
                },
                {
                    "type": "content",
                    "title": "Moise 2",
                    "uri": "/study/scriptures/pgp/moses/2"
                },
                {
                    "type": "content",
                    "title": "Moise 3",
                    "uri": "/study/scriptures/pgp/moses/3"
                },
                {
                    "type": "content",
                    "title": "Moise 4",
                    "uri": "/study/scriptures/pgp/moses/4"
                },
                {
                    "type": "content",
                    "title": "Moise 5",
                    "uri": "/study/scriptures/pgp/moses/5"
                },
                {
                    "type": "content",
                    "title": "Moise 6",
                    "uri": "/study/scriptures/pgp/moses/6"
                },
                {
                    "type": "content",
                    "title": "Moise 7",
                    "uri": "/study/scriptures/pgp/moses/7"
                },
                {
                    "type": "content",
                    "title": "Moise 8",
                    "uri": "/study/scriptures/pgp/moses/8"
                }
            ]
        },
        {
            "type": "section",
            "title": "Avraam",
            "entries": [
                {
                    "type": "content",
                    "title": "Avraam 1",
                    "uri": "/study/scriptures/pgp/abr/1"
                },
                {
                    "type": "content",
                    "title": "Avraam 2",
                    "uri": "/study/scriptures/pgp/abr/2"
                },
                {
                    "type": "content",
                    "title": "Avraam 3",
                    "uri": "/study/scriptures/pgp/abr/3"
                },
                {
                    "type": "content",
                    "title": "Avraam 4",
                    "uri": "/study/scriptures/pgp/abr/4"
                },
                {
                    "type": "content",
                    "title": "Avraam 5",
                    "uri": "/study/scriptures/pgp/abr/5"
                },
                {
                    "type": "content",
                    "title": "Facsimil&nbsp;1",
                    "uri": "/study/scriptures/pgp/abr/fac-1"
                },
                {
                    "type": "content",
                    "title": "Facsimil&nbsp;2",
                    "uri": "/study/scriptures/pgp/abr/fac-2"
                },
                {
                    "type": "content",
                    "title": "Facsimil&nbsp;3",
                    "uri": "/study/scriptures/pgp/abr/fac-3"
                }
            ]
        },
        {
            "type": "content",
            "title": "Joseph Smith—Matei",
            "uri": "/study/scriptures/pgp/js-m/1"
        },
        {
            "type": "content",
            "title": "Joseph Smith—Istorie",
            "uri": "/study/scriptures/pgp/js-h/1"
        },
        {
            "type": "content",
            "title": "Articolele de Credinţă",
            "uri": "/study/scriptures/pgp/a-of-f/1"
        }
    ],
    "contents": {
        "/study/scriptures/pgp/title-page": {
            "uri": "/study/scriptures/pgp/title-page",
            "title": "pagina de titlu",
            "data_type": "chapter",
            "book_title": "Perla de mare preţ",
            "subtitle": [
                "O selecţie din revelaţiile, traducerile şi istorisirile lui Joseph Smith, primul profet, văzător şi revelator al Bisericii lui Isus Hristos a Sfinţilor din Zilele din Urmă"
            ],
            "text": [
                "Publicată de către Biserica lui Isus Hristos a Sfinţilor din Zilele din Urmă",
                "Salt Lake City, Utah, S.U.A. 2002",
                "© 1993 by Intellectual Reserve, Inc.",
                "All rights reserved",
                "Printed in Germany 10/2011",
                "19932003",
                "Translation of the Book of Mormon, Doctrine and Covenants, and Pearl of Great Price",
                "Romanian",
                "34404 171"
            ]
        },
        "/study/scriptures/pgp/introduction": {
            "uri": "/study/scriptures/pgp/introduction",
            "title": "Introducere",
            "data_type": "chapter",
            "book_title": "Introducere",
            "text": [
                "Perla de Mare Preţ este o selecţie de materiale alese, referitoare la numeroase aspecte importante ale credinţei şi ale doctrinei Bisericii lui Isus Hristos a Sfinţilor din Zilele din Urmă. Aceste texte au fost realizate de către profetul Joseph Smith şi au fost editate în publicaţiile periodice ale Bisericii din timpul său.",
                "Prima culegere de materiale, purtând titlul de Perla de Mare Preţ, a fost realizată în 1851 de către elderul Franklin D. Richards, pe atunci membru al Consiliului celor Doisprezece şi preşedinte al Misiunii Britanice. Scopul ei a fost acela de a face mai uşor accesibile unele articole importante care avuseseră o circulaţie limitată în timpul lui Joseph Smith. Pe măsură ce numărul de membri ai Bisericii creştea pretutindeni în Europa şi America, era nevoie să fie făcute accesibile aceste articole. Perla de Mare Preţ a cunoscut o largă răspândire şi, ulterior, la 10 octombrie 1880, a devenit o lucrare canonică a Bisericii prin decizia Primei Preşedinţii şi a Conferinţei Generale din Salt Lake City.",
                "Conţinutul acesteia a fost supus mai multor revizuiri, în funcţie de nevoile Bisericii. În 1878, au fost adăugate porţiuni din Cartea lui Moise care nu au fost incluse în prima ediţie. În 1902, anumite părţi din Perla de Mare Preţ care erau publicate şi în Doctrină şi Legăminte au fost scoase. Dispunerea pe capitole şi versete, cu note de subsol, a fost făcută în 1902. Prima ediţie cu două coloane pe pagină, cu un index, a apărut în 1921. Nici o altă modificare nu a mai fost făcută până în aprilie 1976, când au fost adăugate două articole de revelaţiei. În 1979, aceste două articole au fost scoase din Perla de Mare Preţ şi introduse în Doctrină şi Legăminte, unde apar acum ca secţiunile 137 şi 138. În ediţia prezentă, au fost făcute unele modificări pentru ca textul să fie în conformitate cu documentele mai vechi.",
                "Mai jos, urmează o scurtă introducere a conţinutului actual:",
                "Selecţiuni din Cartea lui Moise. Un extras din cartea Genezei din traducerea Bibliei de către Joseph Smith, pe care a început-o în iunie 1830 (History of the Church [Istoria Bisericii], 1:98–101, 131–139).",
                "Cartea lui Avraam. O traducere a unor papirusuri egiptene care au ajuns, în 1835, în mâinile lui Joseph Smith şi care cuprindeau scrieri ale patriarhului Avraam. Traducerea a fost publicată pe fascicule în Times and Seasons, începând din 1 martie 1842, la Nauvoo, Illinois (History of the Church, 4:519–534).",
                "Joseph Smith—Matei. Un extras din mărturia lui Matei din traducerea Bibliei de către Joseph Smith (vezi Doctrină şi Legăminte 45:60–61 pentru porunca divină de a începe traducerea Noului Testament).",
                "Joseph Smith—Istorie. Extrase din mărturia şi istoria oficială ale lui Joseph Smith, pe care le-a pregătit în 1838 şi care au fost publicate în serie în Times and Seasons, începând din 15 martie 1842, în Nauvoo, Illinois, (History of the Church, 1:1-44).",
                "Articolele de credinţă ale Bisericii lui Isus Hristos a Sfinţilor din Zilele din Urmă. O declaraţie a lui Joseph Smith, publicată în Times and Seasons, la 1 martie 1842, împreună cu o scurtă istorie a Bisericii care a fost cunoscută, în general, sub numele de Scrisoare către Wentworth (History of the Church, 4:535–541)."
            ]
        },
        "/study/scriptures/pgp/moses/1": {
            "uri": "/study/scriptures/pgp/moses/1",
            "title": "Moise 1",
            "data_type": "chapter",
            "chapter_name": "Capitolul 1",
            "chapter_summary": [
                "Dumnezeu se arată lui Moise—Moise este transfigurat—El se confruntă cu Satana—Moise vede multe lumi locuite—Nenumărate lumi au fost create de către Fiul—Lucrarea şi slava lui Dumnezeu constau în realizarea nemuririi şi a vieţii veşnice a omului."
            ],
            "book_title": "Selecţiuni din Cartea lui Moise",
            "subtitle": [
                "(Iunie 1830)"
            ],
            "verses": [
                {
                    "number": 1,
                    "text": "Cuvintele lui Dumnezeu adresate lui Moise într-un moment în care Moise a fost ridicat pe un munte foarte înalt."
                },
                {
                    "number": 2,
                    "text": "Şi el L-a văzut pe Dumnezeu, faţă-n faţă, şi a vorbit cu El, şi slava lui Dumnezeu a fost asupra lui Moise; de aceea, Moise a putut îndura prezenţa Sa."
                },
                {
                    "number": 3,
                    "text": "Şi Dumnezeu i-a vorbit lui Moise, spunând: Iată, Eu sunt Domnul, Dumnezeul Atotputernic şi Fără de Sfârşit este numele Meu; pentru că Eu sunt fără început al zilelor sau sfârşit al anilor; şi nu este aceasta fără sfârşit?"
                },
                {
                    "number": 4,
                    "text": "Şi, iată, tu eşti fiul Meu; de aceea, priveşte şi Eu am să-ţi arăt măiestria mâinilor Mele; dar nu toată, pentru că lucrările Mele sunt fără sfârşit şi, de asemenea, cuvintele Mele, pentru că ele niciodată nu se opresc."
                },
                {
                    "number": 5,
                    "text": "De aceea, nici un om nu poate vedea toate lucrările Mele, dacă nu vede toată slava Mea; şi nici un om nu poate vedea toată slava Mea şi după aceea să rămână în trup pe pământ."
                },
                {
                    "number": 6,
                    "text": "Şi Eu am o lucrare pentru tine, Moise, fiul Meu şi tu eşti asemănător Singurului Meu Născut; şi Singurul Meu Născut este şi va fi Salvatorul, pentru că El este plin de har şi adevăr; dar nu există Dumnezeu în afară de Mine, şi toate lucrurile sunt prezente înaintea Mea, pentru că Eu le cunosc pe toate."
                },
                {
                    "number": 7,
                    "text": "Şi acum, iată, îţi arăt un lucru ţie, Moise, fiul Meu, pentru că tu eşti în lume, şi acum Eu ţi-l arăt."
                },
                {
                    "number": 8,
                    "text": "Şi s-a întâmplat că Moise s-a uitat şi a văzut lumea în care el a fost creat; şi Moise a văzut lumea, marginile ei şi toţi copiii oamenilor care sunt şi care au fost creaţi; de acestea el s-a minunat şi s-a mirat foarte mult."
                },
                {
                    "number": 9,
                    "text": "Şi prezenţa lui Dumnezeu S-a retras de lângă Moise, astfel că slava Sa n-a mai fost asupra lui Moise; şi Moise a fost lăsat singur. Şi când a fost lăsat singur el a căzut la pământ."
                },
                {
                    "number": 10,
                    "text": "Şi s-a întâmplat că au trecut multe ore până când Moise şi-a regăsit forţa lui naturală de om; şi el şi-a spus: Acum, datorită acestui fapt, eu ştiu că omul nu este nimic, lucru pe care niciodată nu mi l-am închipuit."
                },
                {
                    "number": 11,
                    "text": "Dar acum, ochii mei L-au văzut pe Dumnezeu; dar nu cu ochii mei fireşti, ci cu ochii mei spirituali, pentru că ochii mei fireşti n-ar fi putut vedea; pentru că m-aş fi uscat şi aş fi murit în prezenţa Sa; dar slava Sa a fost asupra mea; şi I-am văzut faţa, pentru că am fost transfigurat înaintea Sa."
                },
                {
                    "number": 12,
                    "text": "Şi s-a întâmplat că atunci când Moise a spus aceste cuvinte, iată, Satana a venit, ispitindu-l, spunând: Moise, fiul omului, preaslăveşte-mă pe mine."
                },
                {
                    "number": 13,
                    "text": "Şi s-a întâmplat că Moise s-a uitat la Satana şi a spus: Cine eşti tu? Pentru că, iată, eu sunt un fiu al lui Dumnezeu, asemănător cu Singurul Său Fiu Născut; şi unde este slava ta, ca să te preaslăvesc pe tine?"
                },
                {
                    "number": 14,
                    "text": "Pentru că, iată, eu nu m-aş fi putut uita la Dumnezeu, dacă slava Sa n-ar fi venit asupra mea şi dacă n-aş fi fost transfigurat înaintea Sa. Dar, eu pot să mă uit la tine ca om firesc. Nu este cu siguranţă aşa?"
                },
                {
                    "number": 15,
                    "text": "Binecuvântat fie numele Dumnezeului meu, pentru că Spiritul Său nu a fost în întregime retras de la mine, sau altfel, unde este slava ta, pentru că ea este întuneric pentru mine? Şi eu pot judeca între tine şi Dumnezeu; pentru că Dumnezeu mi-a spus: Preaslăveşte-L pe Dumnezeu, pentru că numai pe El trebuie să-L slujeşti."
                },
                {
                    "number": 16,
                    "text": "Pleacă Satano; nu mă amăgi; pentru că Dumnezeu mi-a spus: Tu eşti asemănător cu Singurul Meu Născut."
                },
                {
                    "number": 17,
                    "text": "Şi El mi-a dat, de asemenea, porunci când m-a chemat din rugul arzând, spunând: Cheamă-L pe Dumnezeu în numele Singurului Meu Născut şi preaslăveşte-Mă."
                },
                {
                    "number": 18,
                    "text": "Şi din nou Moise a spus: Nu voi înceta să-L chem pe Dumnezeu, am alte lucruri să cer de la El: pentru că slava Lui a fost asupra mea, de aceea pot să judec între El şi tine. Pleacă de aici, Satano!"
                },
                {
                    "number": 19,
                    "text": "Şi acum, când Moise a spus aceste cuvinte, Satana a strigat cu glas tare şi s-a răstit cu violenţă pe pământ şi a poruncit, spunând: Eu sunt Singurul Născut, preaslăviţi-mă."
                },
                {
                    "number": 20,
                    "text": "Şi s-a întâmplat că Moise a început să se teamă foarte mult; şi când a început să se teamă, el a văzut amărăciunea iadului. Cu toate acestea, chemându-L pe Dumnezeu, el a primit forţă şi el a poruncit, spunând: Pleacă de la mine, Satano, pentru că numai pe acest Dumnezeu Îl voi preaslăvi, care este Dumnezeul slăvii."
                },
                {
                    "number": 21,
                    "text": "Şi acum, Satana a început să tremure şi pământul s-a zguduit; şi Moise a primit forţă şi L-a chemat pe Dumnezeu, spunând: În numele Singurului Născut, pleacă de aici, Satana."
                },
                {
                    "number": 22,
                    "text": "Şi s-a întâmplat că Satana a strigat cu glas tare, cu plânsete şi tânguieli şi scrâşniri ale dinţilor; şi el a plecat de aici, chiar din prezenţa lui Moise, astfel că el nu l-a mai văzut."
                },
                {
                    "number": 23,
                    "text": "Şi acum, despre acest lucru Moise a depus mărturie; dar, din cauza răutăţii, copiii oamenilor nu au avut cunoştinţă de ea."
                },
                {
                    "number": 24,
                    "text": "Şi s-a întâmplat că atunci când Satana a plecat din prezenţa lui Moise, Moise şi-a ridicat ochii spre cer, fiind plin de Duhul Sfânt, care depune mărturie despre Tatăl şi Fiul;"
                },
                {
                    "number": 25,
                    "text": "Şi chemând numele lui Dumnezeu, el a văzut, din nou, slava Sa, pentru că era asupra lui; şi el a auzit un glas spunând: Binecuvântat eşti tu, Moise, pentru că Eu, Atotputernicul, te-am ales pe tine şi tu vei fi făcut mai puternic decât multe ape; pentru că ele se vor supune poruncii tale ca şi când tu ai fi fost Dumnezeu."
                },
                {
                    "number": 26,
                    "text": "Şi iată, Eu sunt cu tine chiar până la sfârşitul zilelor tale; pentru că tu vei elibera din robie poporul Meu, chiar Israel, alesul Meu."
                },
                {
                    "number": 27,
                    "text": "Şi s-a întâmplat că, în timp ce glasul vorbea încă, Moise şi-a aruncat privirea şi a văzut pământul, chiar întreg; şi nu era o particulă din el pe care nu a văzut-o, recunoscând-o prin Spiritul lui Dumnezeu."
                },
                {
                    "number": 28,
                    "text": "Şi el a văzut, de asemenea, locuitorii de pe el şi nu era nici un suflet pe care nu l-a văzut; şi el i-a recunoscut prin Spiritul lui Dumnezeu; şi numărul lor era mare, chiar nenumărat, ca nisipul pe malul mării."
                },
                {
                    "number": 29,
                    "text": "Şi el a văzut multe ţări; şi fiecare ţară se numea pământ şi erau locuitori pe suprafaţa lui."
                },
                {
                    "number": 30,
                    "text": "Şi s-a întâmplat că Moise L-a chemat pe Dumnezeu, spunând: Spune-mi, Te rog, de ce aceste lucruri sunt aşa şi prin ce le-ai făcut?"
                },
                {
                    "number": 31,
                    "text": "Şi iată, slava Domnului a fost asupra lui Moise, astfel încât Moise a stat în prezenţa lui Dumnezeu şi a vorbit cu El, faţă-n faţă. Şi Domnul Dumnezeu a spus lui Moise: Pentru scopul Meu propriu am făcut aceste lucruri. Aici este înţelepciune şi ea rămâne în Mine."
                },
                {
                    "number": 32,
                    "text": "Şi le-am creat prin cuvântul puterii Mele, care este Singurul Fiu Meu Născut, care este plin de har şi de adevăr."
                },
                {
                    "number": 33,
                    "text": "Şi lumi fără număr am creat; şi, de asemenea, le-am creat pentru scopul Meu propriu; şi le-am creat prin Fiul, care este Singurul Meu Născut."
                },
                {
                    "number": 34,
                    "text": "Şi pe primul om dintre toţi oamenii l-am numit Adam, adică mulţi."
                },
                {
                    "number": 35,
                    "text": "Dar numai o relatare referitoare la acest pământ şi la locuitorii lui îţi dau. Pentru că, iată, sunt multe lumi care au pierit prin cuvântul puterii Mele. Şi sunt multe care acum există, şi sunt nenumărate pentru om; dar toate lucrurile Îmi sunt numărate, pentru că sunt ale Mele şi Eu le cunosc."
                },
                {
                    "number": 36,
                    "text": "Şi s-a întâmplat că Moise a vorbit către Domnul, spunând: Fii milostiv faţă de slujitorul Tău, o, Dumnezeule, şi spune-mi mie cu privire la pământ şi la locuitorii de pe el şi, de asemenea, cu privire la ceruri, şi atunci slujitorul Tău va fi mulţumit."
                },
                {
                    "number": 37,
                    "text": "Şi Domnul Dumnezeu i-a vorbit lui Moise, spunând: Cerurile sunt multe şi ele nu pot fi numărate de către om; dar ele Îmi sunt numărate Mie, pentru că sunt ale Mele."
                },
                {
                    "number": 38,
                    "text": "Şi aşa cum un pământ şi cerurile sale vor trece, tot aşa un altul va veni; şi nu există sfârşit la lucrările Mele şi nici la cuvintele Mele."
                },
                {
                    "number": 39,
                    "text": "Pentru că, iată, aceasta este lucrarea Mea şi slava Mea—să realizez nemurirea şi viaţa veşnică a omului."
                },
                {
                    "number": 40,
                    "text": "Şi acum, Moise, fiul Meu, Eu îţi voi vorbi cu privire la acest pământ pe care stai; şi tu vei scrie lucrurile pe care am să ţi le spun."
                },
                {
                    "number": 41,
                    "text": "Şi într-o zi, în care copiii oamenilor nu vor aprecia deloc cuvintele Mele şi vor scoate multe dintre ele din cartea pe care o vei scrie, iată, Eu voi ridica un altul, asemănător cu tine; şi ele vor fi din nou printre copiii oamenilor—printre toţi aceia care vor crede."
                },
                {
                    "number": 42,
                    "text": "(Aceste cuvinte au fost spuse către Moise pe muntele al cărui nume nu va fi cunoscut printre copiii oamenilor. Şi acum, ele îţi sunt spuse ţie. Nu le arăta decât acelora care cred. Chiar aşa. Amin.)"
                }
            ]
        },
        "/study/scriptures/pgp/moses/2": {
            "uri": "/study/scriptures/pgp/moses/2",
            "title": "Moise 2",
            "data_type": "chapter",
            "chapter_name": "Capitolul 2",
            "chapter_summary": [
                "Dumnezeu creează cerurile şi pământul—Toate formele de viaţă sunt create—Dumnezeu îl face pe om şi îi dă în posesiune totul."
            ],
            "subtitle": [
                "(Iunie–octombrie 1830)"
            ],
            "verses": [
                {
                    "number": 1,
                    "text": "Şi s-a întâmplat că Domnul i-a vorbit lui Moise, spunând: Iată, Eu îţi dezvălui ţie cu privire la cer şi la acest pământ; scrie aceste cuvinte pe care le spun. Eu sunt Începutul şi Sfârşitul, Dumnezeul Atotputernic; prin Singurul Meu Fiu Născut, Eu am creat aceste lucruri; da, la început am creat cerul şi pământul pe care stai tu."
                },
                {
                    "number": 2,
                    "text": "Şi pământul era fără formă şi era gol; şi am făcut să vină întunericul pe suprafaţa adâncurilor; şi Spiritul Meu se mişca pe deasupra apelor; pentru că Eu sunt Dumnezeu."
                },
                {
                    "number": 3,
                    "text": "Şi Eu, Dumnezeu, am spus: Să fie lumină; şi a fost lumină."
                },
                {
                    "number": 4,
                    "text": "Şi Eu, Dumnezeu, am văzut lumina; şi acea lumină era bună. Şi Eu, Dumnezeu, am despărţit lumina de întuneric."
                },
                {
                    "number": 5,
                    "text": "Şi Eu, Dumnezeu, am numit lumina zi; şi întunericul l-am numit noapte; şi aceasta am făcut-o prin cuvântul puterii Mele şi s-a făcut aşa cum am spus; şi seara şi dimineaţa au fost prima zi."
                },
                {
                    "number": 6,
                    "text": "Şi din nou, Eu, Dumnezeu, am spus: Să fie o întindere între ape, şi a fost aşa, chiar cum am spus; şi am spus: Ea să despartă apele de ape; şi aşa s-a făcut."
                },
                {
                    "number": 7,
                    "text": "Şi Eu, Dumnezeu, am făcut întinderea şi am separat apele, da, apele mari de sub întindere de apele care sunt deasupra întinderii şi a fost chiar aşa cum am spus."
                },
                {
                    "number": 8,
                    "text": "Şi Eu, Dumnezeu am numit întinderea cer; şi seara şi dimineaţa au fost a doua zi."
                },
                {
                    "number": 9,
                    "text": "Şi Eu, Dumnezeu, am spus: Să se adune apele de sub cer într-un loc, şi aşa s-a făcut; şi Eu, Dumnezeu, am spus: Să fie uscat; şi a fost aşa."
                },
                {
                    "number": 10,
                    "text": "Şi Eu, Dumnezeu, am numit uscatul pământ; şi adunarea apelor am numit-o mare; şi Eu, Dumnezeu, am văzut că toate lucrurile pe care le-am făcut erau bune."
                },
                {
                    "number": 11,
                    "text": "Şi Eu, Dumnezeu, am spus: Să dea pământul verdeaţă, iarbă cu sămânţă, pomi roditori care să facă rod după soiul lor şi pomi care dau fructe ale căror seminţe să fie în ele însele pe pământ, şi aşa a fost, chiar cum am spus."
                },
                {
                    "number": 12,
                    "text": "Şi pământul a dat verdeaţă, fiecare iarbă purtând sămânţă după soiul ei şi pomi care fac rod şi care au sămânţa în ei, după soiul lor; şi Eu, Dumnezeu, am văzut că toate lucrurile pe care le-am făcut erau bune;"
                },
                {
                    "number": 13,
                    "text": "Şi seara şi dimineaţa au fost a treia zi."
                },
                {
                    "number": 14,
                    "text": "Şi Eu, Dumnezeu, am spus: Să fie luminători pe întinderea cerului, ca să despartă ziua de noapte, şi ei să fie pentru semne, şi pentru perioade, şi pentru zile, şi pentru ani;"
                },
                {
                    "number": 15,
                    "text": "Şi ei să servească drept luminători în întinderea cerului ca să dea lumină pe pământ; şi aşa a fost."
                },
                {
                    "number": 16,
                    "text": "Şi Eu, Dumnezeu, am făcut doi luminători mari; luminătorul mai mare să stăpânească ziua şi luminătorul mai mic să stăpânească noaptea, şi luminătorul mai mare era soarele şi luminătorul mai mic era luna; şi stelele au fost, de asemenea, făcute după Cuvântul Meu."
                },
                {
                    "number": 17,
                    "text": "Şi Eu, Dumnezeu, i-am aşezat pe întinderea cerului pentru a da lumină pe pământ,"
                },
                {
                    "number": 18,
                    "text": "Şi soarele să stăpânească ziua şi luna să stăpânească noaptea şi să despartă lumina de întuneric; şi Eu, Dumnezeu, am văzut că toate lucrurile pe care le-am făcut erau bune;"
                },
                {
                    "number": 19,
                    "text": "Şi seara şi dimineaţa au fost a patra zi."
                },
                {
                    "number": 20,
                    "text": "Şi Eu, Dumnezeu, am spus: Să mişune cu abundenţă apele de vieţuitoare care se mişcă şi să zboare păsări deasupra pământului pe întinderea cerului."
                },
                {
                    "number": 21,
                    "text": "Şi Eu, Dumnezeu am creat balene mari şi toate vieţuitoarele care se mişcă şi de care mişună apele, după soiurile lor; şi fiecare pasăre înaripată după soiul ei; şi Eu, Dumnezeu, am văzut că toate lucrurile pe care le-am creat erau bune."
                },
                {
                    "number": 22,
                    "text": "Şi, Eu, Dumnezeu, le-am binecuvântat, spunând: Creşteţi, înmulţiţi-vă şi umpleţi apele mărilor; şi păsările să se înmulţească pe pământ;"
                },
                {
                    "number": 23,
                    "text": "Şi seara şi dimineaţa au fost a cincea zi."
                },
                {
                    "number": 24,
                    "text": "Şi Eu, Dumnezeu, am spus: Pământul să dea vieţuitoare după soiul lor, vite şi târâtoare şi fiare pământeşti după soiul lor, şi a fost aşa;"
                },
                {
                    "number": 25,
                    "text": "Şi Eu, Dumnezeu, am făcut fiarele pământului după soiul lor şi vitele după soiul lor şi toate târâtoarele pământului după soiul lor; şi Eu, Dumnezeu, am văzut că toate aceste lucruri erau bune."
                },
                {
                    "number": 26,
                    "text": "Şi Eu, Dumnezeu, I-am spus Singurului Meu Născut care a fost cu Mine de la început: Să facem omul după chipul Nostru, după asemănarea Noastră; şi a fost aşa. Şi Eu, Dumnezeu, am spus: El să stăpânească peste peştii mării, şi peste păsările cerului, şi peste vite, şi peste tot pământul, şi peste toate târâtoarele care se mişcă pe pământ."
                },
                {
                    "number": 27,
                    "text": "Şi Eu, Dumnezeu, am creat omul după chipul Meu, l-am creat după chipul Singurului Meu Născut; bărbat şi femeie i-am creat."
                },
                {
                    "number": 28,
                    "text": "Şi Eu, Dumnezeu, i-am binecuvântat şi le-am spus: Creşteţi, înmulţiţi-vă, umpleţi pământul şi supuneţi-l, şi stăpâniţi peste peştii mării şi peste păsările cerului şi peste toate vieţuitoarele care se mişcă pe pământ."
                },
                {
                    "number": 29,
                    "text": "Şi Eu, Dumnezeu, am spus omului: Iată, ţi-am dat orice iarbă care face sămânţă şi care este pe faţa întregului pământ şi orice pom care are în el rod cu sămânţă; aceasta să fie hrana ta."
                },
                {
                    "number": 30,
                    "text": "Şi tuturor fiarelor de pe pământ, şi tuturor păsărilor cerului, şi tuturor vietăţilor care se mişcă pe pământ, cărora le dau viaţă, le va fi dată toată iarba curată ca hrană; şi a fost aşa, chiar cum am spus."
                },
                {
                    "number": 31,
                    "text": "Şi Eu, Dumnezeu, am văzut tot ceea ce făcusem şi, iată, toate lucrurile pe care le făcusem erau foarte bune; şi seara şi dimineaţa au fost a şasea zi."
                }
            ]
        },
        "/study/scriptures/pgp/moses/3": {
            "uri": "/study/scriptures/pgp/moses/3",
            "title": "Moise 3",
            "data_type": "chapter",
            "chapter_name": "Capitolul 3",
            "chapter_summary": [
                "Dumnezeu a creat toate lucrurile spiritual, înainte ca ele să fi fost de la natură pe pământ—El l-a creat pe om, prima făptură în carne pe pământ—Femeia este un ajutor potrivit pentru bărbat."
            ],
            "subtitle": [
                "(Iunie–octombrie 1830)"
            ],
            "verses": [
                {
                    "number": 1,
                    "text": "Astfel cerul şi pământul au fost terminate şi toată oştirea lor."
                },
                {
                    "number": 2,
                    "text": "Şi în a şaptea zi, Eu, Dumnezeu, am terminat lucrarea Mea şi toate lucrurile pe care le-am făcut; şi M-am odihnit în ziua a şaptea de toată lucrarea Mea, şi toate lucrurile pe care le făcusem erau terminate, şi Eu, Dumnezeu, am văzut că ele erau bune;"
                },
                {
                    "number": 3,
                    "text": "Şi Eu, Dumnezeu, am binecuvântat a şaptea zi şi am sfinţit-o; pentru că în ziua aceea Eu M-am odihnit de toată lucrarea Mea, pe care Eu, Dumnezeu, o creasem şi o făcusem."
                },
                {
                    "number": 4,
                    "text": "Şi acum, iată, vă spun vouă că acestea sunt originile cerului şi ale pământului, când au fost create, în ziua în care Eu, Domnul Dumnezeu, am făcut cerul şi pământul,"
                },
                {
                    "number": 5,
                    "text": "Şi fiecare plantă de pe câmp înainte ca ea să fie pe pământ şi fiecare iarbă de pe câmp înainte ca ea să crească. Pentru că Eu, Domnul Dumnezeu, am creat, spiritual, toate lucrurile despre care am vorbit înainte ca ele să fie de la natură pe suprafaţa pământului. Pentru că, Eu, Domnul Dumnezeu, nu dădusem încă ploaie pe suprafaţa pământului. Şi Eu, Domnul Dumnezeu, îi creasem pe toţi copiii oamenilor; dar nu creasem încă un om care să lucreze pământul; pentru că în cer i-am creat Eu pe ei; şi, nu exista încă pe pământ făptură în carne şi nici în apă, nici în aer;"
                },
                {
                    "number": 6,
                    "text": "Dar Eu, Domnul Dumnezeu, am vorbit şi un abur s-a ridicat de pe pământ şi a udat toată faţa pământului."
                },
                {
                    "number": 7,
                    "text": "Şi Eu, Domnul Dumnezeu, l-am făcut pe om din ţărâna pământului şi i-am suflat în nări suflarea vieţii; şi omul a devenit un suflet viu, prima făptură în carne pe pământ, de asemenea, primul om; totuşi, toate lucrurile au fost create mai înainte; dar ele au fost create şi făcute spiritual, potrivit cuvântului Meu."
                },
                {
                    "number": 8,
                    "text": "Şi Eu, Domnul Dumnezeu, am sădit o grădină spre răsărit, în Eden, şi acolo l-am pus pe omul pe care îl făcusem."
                },
                {
                    "number": 9,
                    "text": "Şi Eu, Domnul Dumnezeu, am făcut să răsară natural din pământ toţi pomii plăcuţi la vedere omului; şi omul a putut să-i vadă. Şi ei au devenit, de asemenea, suflete vii. Pentru că ei erau spirituali în ziua în care i-am creat; pentru că ei rămân în sfera în care Eu, Dumnezeu, i-am creat, da, chiar toate lucrurile pe care le-am pregătit pentru folosul omului; şi omul a văzut că era bun de mâncare. Şi Eu, Domnul Dumnezeu, am sădit, de asemenea, pomul vieţii în mijlocul grădinii şi, de asemenea, pomul cunoaşterii binelui şi răului."
                },
                {
                    "number": 10,
                    "text": "Şi Eu, Domnul Dumnezeu, am făcut să iasă din Eden un râu pentru a uda grădina; şi de acolo, el se împărţea în patru braţe."
                },
                {
                    "number": 11,
                    "text": "Şi Eu, Domnul Dumnezeu, i-am pus primului numele Pison; şi el înconjoară toată ţara Havila, unde Eu, Domnul Dumnezeu am creat mult aur;"
                },
                {
                    "number": 12,
                    "text": "Şi aurul acelei ţări era bun, şi acolo a fost bedelion şi piatra de onix."
                },
                {
                    "number": 13,
                    "text": "Şi numele celui de-al doilea râu era Ghihon; acesta este acela care înconjoară toată ţara Etiopiei."
                },
                {
                    "number": 14,
                    "text": "Şi numele celui de-al treilea era Hidechel; acesta este acela care curge la răsăritul Asiriei. Şi al patrulea râu era Eufratul."
                },
                {
                    "number": 15,
                    "text": "Şi Eu, Domnul Dumnezeu, l-am luat pe om şi l-am aşezat în grădina Edenului, ca să o lucreze şi să o păstreze."
                },
                {
                    "number": 16,
                    "text": "Şi Eu, Domnul Dumnezeu, i-am poruncit omului, spunând: Din orice pom din grădină eşti liber să mănânci,"
                },
                {
                    "number": 17,
                    "text": "Dar, din pomul cunoaşterii binelui şi a răului să nu mănânci; totuşi, poţi alege tu însuţi, pentru că aceasta ţi-a fost dat; dar, aminteşte-ţi că Eu îţi interzic, pentru că în ziua în care vei mânca din el, vei muri negreşit."
                },
                {
                    "number": 18,
                    "text": "Şi Eu, Domnul Dumnezeu, am spus Singurului Meu Născut că nu este bine ca omul să fie singur; de aceea, Eu am să-i dau un ajutor potrivit pentru el."
                },
                {
                    "number": 19,
                    "text": "Şi Eu, Domnul Dumnezeu, am făcut din pământ toate fiarele câmpului şi toate păsările cerului; şi am poruncit ca ele să se ducă la Adam pentru a vedea cum le va numi; şi ele erau, de asemenea, suflete vii; pentru că Eu, Dumnezeu, am suflat în ele suflarea vieţii şi le-am poruncit ca fiecare vieţuitoare să poarte numele pe care Adam i l-a dat."
                },
                {
                    "number": 20,
                    "text": "Şi Adam a dat nume tuturor vitelor, şi păsărilor cerului, şi tuturor fiarelor câmpului; dar pentru Adam, nu s-a găsit nici un ajutor care să i se potrivească."
                },
                {
                    "number": 21,
                    "text": "Şi Eu, Domnul Dumnezeu, am făcut să cadă un somn adânc peste Adam; şi el a adormit, şi Eu am luat una dintre coastele lui şi am închis carnea la locul ei;"
                },
                {
                    "number": 22,
                    "text": "Şi din coasta pe care Eu, Domnul Dumnezeu, o luasem de la om am făcut o femeie şi am adus-o la om."
                },
                {
                    "number": 23,
                    "text": "Şi Adam a spus: Aceasta, ştiu acum, este os din oasele mele şi carne din carnea mea; ea se va numi femeie, pentru că a fost luată din om."
                },
                {
                    "number": 24,
                    "text": "De aceea, va lăsa omul pe tatăl său şi pe mama sa şi se va lipi de nevasta sa şi vor fi un singur trup."
                },
                {
                    "number": 25,
                    "text": "Omul şi nevasta lui erau amândoi goi şi nu le era ruşine."
                }
            ]
        },
        "/study/scriptures/pgp/moses/4": {
            "uri": "/study/scriptures/pgp/moses/4",
            "title": "Moise 4",
            "data_type": "chapter",
            "chapter_name": "Capitolul 4",
            "chapter_summary": [
                "Cum a devenit Satana diavol—El o ispiteşte pe Eva—Adam şi Eva cad şi moartea intră în lume."
            ],
            "subtitle": [
                "(Iunie–octombrie 1830)"
            ],
            "verses": [
                {
                    "number": 1,
                    "text": "Şi Eu, Domnul Dumnezeu, i-am vorbit lui Moise, spunând: Acest Satana, căruia i-ai poruncit în numele Singurului Meu Născut, este acelaşi care a fost de la început şi el a venit înaintea Mea, spunând: Iată-mă, aici sunt, trimite-mă, eu voi fi fiul Tău şi eu voi mântui întreaga omenire, ca nici un suflet să nu fie pierdut, şi cu siguranţă voi face aceasta; de aceea, dă-mi onoarea Ta."
                },
                {
                    "number": 2,
                    "text": "Dar iată, Fiul Meu Iubit, care a fost de la început Preaiubitul şi Alesul Meu, Mi-a spus: Tată, facă-se voinţa Ta şi slava să fie a Ta în veci."
                },
                {
                    "number": 3,
                    "text": "De aceea, pentru că Satana s-a revoltat împotriva Mea şi a căutat să distrugă libertatea de a alege a omului, pe care Eu, Domnul Dumnezeu, i-o dădusem şi, de asemenea, pentru că voia să-i dau propria Mea putere; prin puterea Singurului Meu Născut, am făcut ca el să fie alungat;"
                },
                {
                    "number": 4,
                    "text": "Şi el a devenit Satana, da, chiar diavolul tuturor minciunilor, pentru a-i înşela şi a-i orbi pe oameni şi pentru a-i înrobi după voinţa lui, chiar pe toţi aceia care nu vor asculta glasul Meu."
                },
                {
                    "number": 5,
                    "text": "Şi acum, şarpele era cel mai şiret dintre toate fiarele câmpului pe care Eu, Domnul Dumnezeu, le făcusem."
                },
                {
                    "number": 6,
                    "text": "Şi Satana a pus aceasta în inima şarpelui (pentru că el antrenase mulţi după el) şi el a încercat, de asemenea, să o ademenească pe Eva, pentru că el nu cunoştea gândurile lui Dumnezeu şi de aceea el încerca să distrugă lumea."
                },
                {
                    "number": 7,
                    "text": "Şi el i-a spus femeii: Da, a spus Dumnezeu—Să nu mâncaţi din toţi pomii din grădină? (Şi el a vorbit prin gura şarpelui)."
                },
                {
                    "number": 8,
                    "text": "Şi femeia i-a spus şarpelui: Putem să mâncăm din rodul pomilor din grădină;"
                },
                {
                    "number": 9,
                    "text": "Dar, despre rodul pomului pe care îl vezi în mijlocul grădinii, Dumnezeu a spus: Să nu mâncaţi din el şi nici să nu vă atingeţi de el, ca să nu muriţi."
                },
                {
                    "number": 10,
                    "text": "Şi şarpele a spus femeii: Cu siguranţă, nu veţi muri;"
                },
                {
                    "number": 11,
                    "text": "Pentru că Dumnezeu ştie că, în ziua în care veţi mânca din el, vi se vor deschide ochii şi veţi fi ca dumnezei, cunoscând binele şi răul."
                },
                {
                    "number": 12,
                    "text": "Şi când a văzut femeia că pomul era bun de mâncat şi că el devenea plăcut privirii şi că pomul era de dorit pentru a o face înţeleaptă, ea a luat din rodul lui şi a mâncat şi i-a dat şi bărbatului ei, care era lângă ea, şi el a mâncat."
                },
                {
                    "number": 13,
                    "text": "Şi ochii li s-au deschis la amândoi, şi ei au cunoscut că erau goi. Şi ei au cusut laolaltă frunze de smochin şi şi-au făcut şorţuri."
                },
                {
                    "number": 14,
                    "text": "Şi ei au auzit glasul Domnului Dumnezeu, în timp ce se plimbau prin grădină, în răcoarea zilei; şi Adam şi nevasta lui s-au ascuns de faţa Domnului Dumnezeu printre pomii grădinii."
                },
                {
                    "number": 15,
                    "text": "Şi Eu, Domnul Dumnezeu, l-am chemat pe Adam şi i-am spus: Unde te duci?"
                },
                {
                    "number": 16,
                    "text": "Şi el a spus: Am auzit glasul Tău în grădină şi mi-a fost frică, căci am văzut că eram gol, şi m-am ascuns."
                },
                {
                    "number": 17,
                    "text": "Şi Eu, Domnul Dumnezeu, i-am spus lui Adam: Cine ţi-a spus că eşti gol? Ai mâncat din pomul din care ţi-am poruncit să nu mănânci pentru că altfel, cu siguranţă, vei muri?"
                },
                {
                    "number": 18,
                    "text": "Şi omul a spus: Femeia pe care mi-ai dat-o şi căreia i-ai poruncit să rămână lângă mine, ea mi-a dat din rodul pomului şi eu am mâncat."
                },
                {
                    "number": 19,
                    "text": "Şi Eu, Domnul Dumnezeu, i-am spus femeii: Ce-ai făcut? Şi femeia a spus: Şarpele m-a amăgit şi am mâncat."
                },
                {
                    "number": 20,
                    "text": "Şi Eu, Domnul Dumnezeu, am spus şarpelui: Pentru că ai făcut asta, vei fi blestemat între toate vitele şi toate fiarele de pe câmp; în toate zilele vieţii tale să te târăşti pe pântece şi să mănânci ţărână;"
                },
                {
                    "number": 21,
                    "text": "Şi am să pun vrăjmăşie între tine şi femeie, între sămânţa ta şi sămânţa ei; şi ea îţi va zdrobi capul şi tu îi vei zdrobi călcâiul."
                },
                {
                    "number": 22,
                    "text": "Eu, Domnul Dumnezeu, i-am spus femeii: Voi mări foarte mult suferinţa şi sarcina ta. Cu durere vei naşte copii şi dorinţele tale se vor îndrepta spre bărbatul tău şi el va guverna asupra ta."
                },
                {
                    "number": 23,
                    "text": "Şi lui Adam, Eu, Domnul Dumnezeu i-am spus: Pentru că ai ascultat de glasul nevestei tale şi ai mâncat din rodul pomului cu privire la care îţi poruncisem, spunând: Să nu mănânci din el! Blestemat să fie pământul din cauza ta; cu trudă vei mânca din el în toate zilele vieţii tale."
                },
                {
                    "number": 24,
                    "text": "De asemenea, spini şi pălămidă îţi va da şi vei mânca iarba de pe câmp."
                },
                {
                    "number": 25,
                    "text": "Prin sudoarea feţei tale vei mânca pâinea până când te vei întoarce în pământ—pentru că vei muri, cu siguranţă—deoarece din el ai fost luat, pentru că ai fost ţărână şi în ţărână te vei întoarce."
                },
                {
                    "number": 26,
                    "text": "Şi Adam a pus nevestei lui numele de Eva, deoarece ea a fost mama tuturor acelora vii; pentru că, astfel Eu, Domnul Dumnezeu, am numit-o pe prima dintre toate femeile, care sunt numeroase."
                },
                {
                    "number": 27,
                    "text": "Lui Adam şi, de asemenea, nevestei lui, Eu, Domnul Dumnezeu, le-am făcut haine de piele şi i-am îmbrăcat."
                },
                {
                    "number": 28,
                    "text": "Şi Eu, Domnul Dumnezeu, i-am spus Singurului Meu Născut: Iată, omul a ajuns ca unul dintre Noi, cunoscând binele şi răul; şi acum, ca nu cumva să-şi întindă mâna şi să ia din pomul vieţii, şi să mănânce şi să trăiască veşnic,"
                },
                {
                    "number": 29,
                    "text": "De aceea, Eu, Domnul Dumnezeu, îl voi trimite departe de grădina Edenului ca să lucreze pământul din care a fost luat;"
                },
                {
                    "number": 30,
                    "text": "Pentru că, aşa cum Eu, Domnul Dumnezeu, trăiesc, tot aşa cuvintele Mele nu pot fi deşarte, pentru că ele trebuie să se împlinească aşa cum ies ele din gura Mea."
                },
                {
                    "number": 31,
                    "text": "Astfel am izgonit omul şi am pus la estul grădinii Edenului heruvimi şi o sabie învăpăiată care se învârtea în toate părţile, ca să păzească drumul către pomul vieţii."
                },
                {
                    "number": 32,
                    "text": "(Şi acestea sunt cuvintele pe care le-am spus slujitorului Meu Moise şi ele sunt adevărate, chiar aşa cum voiesc Eu; şi Eu ţi le-am spus ţie. Vezi să nu le arăţi nici unui om până când nu îţi poruncesc, cu excepţia acelora care cred. Amin.)"
                }
            ]
        },
        "/study/scriptures/pgp/moses/5": {
            "uri": "/study/scriptures/pgp/moses/5",
            "title": "Moise 5",
            "data_type": "chapter",
            "chapter_name": "Capitolul 5",
            "chapter_summary": [
                "Adam şi Eva au copii—Adam oferă jertfă şi-L slujeşte pe Dumnezeu—Sunt născuţi Cain şi Abel—Cain se revoltă, îl iubeşte pe Satana mai mult decât pe Dumnezeu şi devine Pierzanie—Crima şi răutatea se răspândesc—Evanghelia este predicată de la început."
            ],
            "subtitle": [
                "(Iunie–octombrie 1830)"
            ],
            "verses": [
                {
                    "number": 1,
                    "text": "Şi s-a întâmplat că, după ce Eu, Domnul Dumnezeu, i-am gonit, Adam a început să lucreze pământul şi să aibă stăpânire asupra tuturor fiarelor câmpului şi să mănânce pâinea cu sudoarea frunţii, aşa cum i-am poruncit Eu, Domnul. Şi Eva, nevasta lui, lucra, de asemenea, cu el."
                },
                {
                    "number": 2,
                    "text": "Şi Adam şi-a cunoscut nevasta şi ea i-a dat fii şi fiice şi ei au început să se înmulţească pentru a umple pământul."
                },
                {
                    "number": 3,
                    "text": "Şi începând din acel moment, fiii şi fiicele lui Adam au început să se separe doi câte doi în ţară, şi să lucreze pământul şi să păzească turmele, şi ei, de asemenea, au dat naştere la fii şi fiice."
                },
                {
                    "number": 4,
                    "text": "Şi Adam şi Eva, nevasta lui, au chemat numele Domnului şi ei au auzit glasul Domnului venind din direcţia grădinii Edenului, vorbindu-le şi ei nu L-au văzut pentru că ei au fost alungaţi din prezenţa Sa."
                },
                {
                    "number": 5,
                    "text": "Şi El le-a dat porunci, pentru ca ei să-L slăvească pe Domnul, Dumnezeul lor, şi să ofere pe primii născuţi din turmele lor, drept ofrandă Domnului. Şi Adam s-a supus poruncilor Domnului."
                },
                {
                    "number": 6,
                    "text": "Şi după mai multe zile, un înger al Domnului i-a apărut lui Adam, spunând: De ce oferi tu sacrificii Domnului? Şi Adam i-a spus: Eu nu ştiu, doar pentru că Domnul mi-a poruncit."
                },
                {
                    "number": 7,
                    "text": "Şi atunci, îngerul a vorbit, spunând: Acest lucru este o reprezentare a sacrificiului Singurului Născut al Tatălui, care este plin de har şi adevăr."
                },
                {
                    "number": 8,
                    "text": "De aceea, tu vei face tot ceea ce vei face în numele Fiului şi tu te vei pocăi şi-L vei chema, întotdeauna, pe Dumnezeu în numele Fiului."
                },
                {
                    "number": 9,
                    "text": "Şi în acea zi, Duhul Sfânt, care mărturiseşte despre Tatăl şi Fiul, s-a coborât asupra lui Adam, spunând: Eu sunt Singurul Născut al Tatălui de la început, de acum şi până în veac, pentru ca aşa cum ai căzut să poţi fi mântuit şi toată omenirea, chiar toţi aceia care vor dori."
                },
                {
                    "number": 10,
                    "text": "Şi în acea zi, Adam L-a preamărit pe Dumnezeu şi a fost plin şi a început să profetizeze cu privire la toate familiile de pe pământ, spunând: Binecuvântat fie numele lui Dumnezeu, pentru că, datorită încălcării mele, ochii mei s-au deschis şi în viaţa aceasta voi avea bucurii şi, din nou, Îl voi vedea pe Dumnezeu în carne."
                },
                {
                    "number": 11,
                    "text": "Şi Eva, nevasta lui, a auzit toate aceste lucruri şi a fost fericită, spunând: Dacă n-ar fi fost încălcarea noastră, niciodată nu am fi avut seminţie şi niciodată nu am fi cunoscut binele şi răul, şi bucuria mântuirii noastre, şi viaţa veşnică pe care Dumnezeu o dă tuturor supuşilor."
                },
                {
                    "number": 12,
                    "text": "Şi Adam şi Eva au preamărit numele lui Dumnezeu şi ei au făcut cunoscute toate lucrurile fiilor şi fiicelor lor."
                },
                {
                    "number": 13,
                    "text": "Şi Satana a venit printre ei, spunând: Eu sunt, de asemenea, un fiu al lui Dumnezeu; şi el le-a poruncit lor, spunând: Nu credeţi; şi ei nu au crezut, şi l-au iubit mai mult pe Satana decât pe Dumnezeu. Şi oamenii au început, de atunci, să fie carnali, senzuali şi diabolici."
                },
                {
                    "number": 14,
                    "text": "Şi Domnul Dumnezeu i-a chemat pe oamenii de pretutindeni, prin Duhul Sfânt, şi le-a poruncit să se pocăiască;"
                },
                {
                    "number": 15,
                    "text": "Şi toţi aceia care au crezut în Fiul şi s-au pocăit de păcatele lor vor fi salvaţi; şi toţi aceia care n-au crezut şi nu s-au pocăit vor fi blestemaţi; şi cuvintele au ieşit din gura lui Dumnezeu ca o poruncă fermă; de aceea, ele trebuie să fie împlinite."
                },
                {
                    "number": 16,
                    "text": "Şi Adam şi Eva, nevasta lui, nu au încetat să-L cheme pe Dumnezeu. Şi Adam a cunoscut-o pe nevasta lui, Eva, şi ea a conceput şi a dat naştere lui Cain şi a spus: Am făcut un om cu ajutorul lui Dumnezeu; de aceea el nu poate renega cuvintele Sale. Dar, iată, Cain n-a ascultat, spunând: Cine este Domnul pe care trebuie să-L cunosc?"
                },
                {
                    "number": 17,
                    "text": "Şi ea, din nou, a conceput şi a dat naştere fratelui său, Abel. Şi Abel a ascultat glasul Domnului. Şi Abel era cioban, şi Cain era plugar."
                },
                {
                    "number": 18,
                    "text": "Şi Cain l-a iubit pe Satana mai mult decât pe Dumnezeu. Şi Satana i-a poruncit lui, spunând: Adu o ofrandă Domnului."
                },
                {
                    "number": 19,
                    "text": "Şi după un timp, s-a întâmplat ca din fructele pământului Cain să aducă o ofrandă Domnului."
                },
                {
                    "number": 20,
                    "text": "Şi Abel, de asemenea, a adus din primii născuţi din turma sa şi din grăsimea lor. Şi Domnul a privit cu plăcere spre Abel şi spre ofranda lui;"
                },
                {
                    "number": 21,
                    "text": "Dar, spre Cain şi jertfa lui n-a privit cu plăcere. Acum, Satana a ştiut aceasta şi i-a plăcut. Şi Cain s-a mâniat foarte tare şi i s-a posomorât faţa."
                },
                {
                    "number": 22,
                    "text": "Şi Domnul i-a spus lui Cain: Pentru ce te-ai mâniat? Pentru ce te-ai posomorât?"
                },
                {
                    "number": 23,
                    "text": "Dacă faci bine, vei fi primit bine. Şi dacă nu faci bine, păcatul pândeşte la uşă şi Satana doreşte să te aibă; şi, dacă nu vei asculta de poruncile Mele, Eu te voi da pe mâinile lui şi ţi se va face potrivit dorinţei lui. Şi tu îl vei conduce;"
                },
                {
                    "number": 24,
                    "text": "Pentru că de acum înainte, tu vei fi tatăl minciunilor lui; vei fi numit Pierzanie; pentru că tu ai fost, de asemenea, înainte de a fi lumea."
                },
                {
                    "number": 25,
                    "text": "Şi se va spune, în perioadele următoare—Că aceste lucruri abominabile au venit de la Cain; pentru că el a respins sfatul cel mare care venea de la Dumnezeu; şi acesta este un blestem pe care îl voi da asupra ta, dacă nu te pocăieşti."
                },
                {
                    "number": 26,
                    "text": "Şi Cain s-a mâniat şi n-a mai ascultat glasul Domnului, nici pe Abel, fratele său, care umbla în sfinţenie înaintea Domnului."
                },
                {
                    "number": 27,
                    "text": "Şi Adam şi nevasta lui se jeleau înaintea Domnului din cauza lui Cain şi a fraţilor lui."
                },
                {
                    "number": 28,
                    "text": "Şi s-a întâmplat că atunci Cain a luat de nevastă pe una dintre fiicele fraţilor săi şi ei l-au iubit pe Satana mai mult decât pe Dumnezeu."
                },
                {
                    "number": 29,
                    "text": "Şi Satana i-a spus lui Cain: Jură-mi pe gâtul tău şi, dacă vei spune, vei muri; şi pune-i pe fraţii tăi să jure pe capul lor şi pe Dumnezeul cel Viu că ei nu vor spune; pentru că, dacă vor spune, ei vor muri cu siguranţă; şi aceasta, astfel încât tatăl vostru să nu ştie; şi în această zi îl voi da pe Abel în mâinile tale."
                },
                {
                    "number": 30,
                    "text": "Şi Satana i-a jurat lui Cain că el va face potrivit poruncii lui. Şi toate aceste lucruri au fost făcute în secret."
                },
                {
                    "number": 31,
                    "text": "Şi Cain a spus: Adevărat, eu sunt Mahan, stăpânul acestui mare secret, şi anume, că pot omorî şi obţine câştig. De aceea, Cain a fost numit stăpânul Mahan şi el s-a mândrit cu răutatea lui."
                },
                {
                    "number": 32,
                    "text": "Şi Cain s-a dus la câmp, şi Cain a vorbit cu Abel, fratele lui. Şi s-a întâmplat că în timp ce erau pe câmp, Cain s-a ridicat împotriva lui Abel, fratele lui, şi l-a omorât."
                },
                {
                    "number": 33,
                    "text": "Şi Cain s-a mândrit cu ceea ce a făcut, spunând: Sunt liber; turmele fratelui meu vor cădea, cu siguranţă, în mâinile mele."
                },
                {
                    "number": 34,
                    "text": "Şi Domnul i-a spus lui Cain: Unde este Abel, fratele tău? Şi el I-a spus: Nu ştiu. Sunt eu păzitorul fratelui meu?"
                },
                {
                    "number": 35,
                    "text": "Şi Domnul i-a spus: Ce ai făcut? Glasul sângelui fratelui tău strigă din pământ la Mine."
                },
                {
                    "number": 36,
                    "text": "Şi acum, vei fi blestemat de pământul care şi-a deschis gura ca să primească din mâna ta sângele fratelui tău."
                },
                {
                    "number": 37,
                    "text": "Când vei lucra pământul, el nu-ţi va mai da bogăţia lui. Tu vei fi pribeag şi fugar pe pământ."
                },
                {
                    "number": 38,
                    "text": "Şi Cain I-a spus Domnului: Satana m-a ispitit datorită turmelor fratelui meu. Şi eu eram, de asemenea, mâniat; pentru că Tu ai acceptat ofranda lui, şi nu pe a mea; pedeapsa mea este prea mare ca să o pot îndura."
                },
                {
                    "number": 39,
                    "text": "Iată, Tu mă izgoneşti astăzi departe de faţa Domnului şi eu va trebui să mă ascund de faţa Ta şi voi fi pribeag şi fugar pe pământ; şi se va întâmpla că oricine mă va găsi mă va omorî din cauza nedreptăţilor mele, pentru că aceste lucruri nu sunt ascunse Domnului."
                },
                {
                    "number": 40,
                    "text": "Şi Eu, Domnul, i-am spus: Dacă cineva te va omorî, tu vei fi răzbunat de şapte ori. Şi Eu, Domnul, am pus un semn pe Cain, ca oricine îl va găsi să nu-l omoare."
                },
                {
                    "number": 41,
                    "text": "Şi Cain a fost scos din prezenţa Domnului, şi cu nevasta lui şi cu mulţi dintre fraţii lui a locuit în ţara Nod, la răsărit de Eden."
                },
                {
                    "number": 42,
                    "text": "Şi Cain a cunoscut-o pe nevasta lui şi ea a conceput şi a dat naştere lui Enoh, şi el a avut, de asemenea, mulţi fii şi fiice. Şi el a zidit un oraş şi i-a pus numele fiului său, Enoh."
                },
                {
                    "number": 43,
                    "text": "Şi lui Enoh i s-a născut Irad şi alţi fii şi fiice. Şi lui Irad i s-a născut Mahuiael şi alţi fii şi fiice. Şi lui Mahuiael i s-a născut Metuşael şi alţi fii şi fiice. Şi lui Metuşael i s-a născut Lameh."
                },
                {
                    "number": 44,
                    "text": "Şi Lameh şi-a luat două neveste; numele uneia fiind Ada şi numele celeilalte Ţila."
                },
                {
                    "number": 45,
                    "text": "Şi Ada l-a născut pe Iabal; el a fost tatăl acelora care locuiau în corturi şi păzeau vitele; şi numele fratelui era Iubal, care a fost tatăl tuturor acelora care cântau cu lăuta şi cavalul."
                },
                {
                    "number": 46,
                    "text": "Şi Ţila, de asemenea, l-a născut pe Tubal-Cain, făuritorul tuturor uneltelor din aramă şi din fier. Şi sora lui Tubal-Cain s-a numit Naama."
                },
                {
                    "number": 47,
                    "text": "Şi Lameh le-a spus nevestelor lui, Ada şi Ţila: Ascultaţi glasul meu, voi, nevestele lui Lameh, ascultaţi cuvintele mele; pentru că eu am omorât un om pentru rana mea şi un tânăr pentru vânătăile mele."
                },
                {
                    "number": 48,
                    "text": "Dacă va fi Cain răzbunat de şapte ori, cu adevărat, Lameh va fi de şaptezeci şi şapte de ori;"
                },
                {
                    "number": 49,
                    "text": "Pentru că, Lameh a făcut un legământ cu Satana, de maniera lui Cain, prin care a devenit stăpânul Mahan, stăpânul marelui secret care îi fusese spus lui Cain de către Satana; şi Irad, fiul lui Enoh, cunoscând secretul lor, a început să îl dezvăluie fiilor lui Adam;"
                },
                {
                    "number": 50,
                    "text": "De aceea, Lameh, fiind supărat, l-a omorât, nu aşa cum l-a omorât Cain pe fratele său, Abel, pentru a avea un câştig, ci l-a omorât din cauza jurământului."
                },
                {
                    "number": 51,
                    "text": "Pentru că, din zilele lui Cain, a fost o combinaţie secretă şi lucrările lor erau în întuneric şi fiecare îl cunoştea pe fratele lui."
                },
                {
                    "number": 52,
                    "text": "De aceea, Domnul l-a blestemat pe Lameh, şi pe casa lui, şi pe toţi aceia care făcuseră legământ cu Satana; pentru că ei n-au ţinut poruncile lui Dumnezeu, şi aceasta nu I-a plăcut lui Dumnezeu şi El nu le-a mai slujit lor şi ei au făcut lucruri abominabile şi au început să le răspândească printre fiii oamenilor. Şi era printre fiii oamenilor."
                },
                {
                    "number": 53,
                    "text": "Şi printre fiicele oamenilor aceste lucruri nu erau spuse, pentru că Lameh spusese secretul nevestelor sale şi ele s-au revoltat împotriva lui şi au declarat aceste lucruri în public şi nu au avut milă;"
                },
                {
                    "number": 54,
                    "text": "De aceea, Lameh a fost dispreţuit şi izgonit şi n-a mai fost printre copiii oamenilor de frică să nu moară."
                },
                {
                    "number": 55,
                    "text": "Şi astfel, lucrările întunericului au început să triumfe printre toţi fiii oamenilor."
                },
                {
                    "number": 56,
                    "text": "Şi Dumnezeu a blestemat pământul cu un blestem mare şi S-a mâniat pe aceia răi, pe toţi fiii oamenilor pe care El îi făcuse;"
                },
                {
                    "number": 57,
                    "text": "Pentru că ei nu voiau să asculte glasul Său, nici să-L creadă pe Singurul Său Fiu Născut, chiar Acela pe care-L anunţase că va veni la jumătatea timpului, care a fost pregătit dinainte de crearea lumii."
                },
                {
                    "number": 58,
                    "text": "Şi astfel Evanghelia a început să fie predicată, de la început, fiind declarată de îngeri sfinţi, trimişi din prezenţa lui Dumnezeu, şi prin propriul Său glas şi prin darul Duhului Sfânt."
                },
                {
                    "number": 59,
                    "text": "Şi astfel toate lucrurile i-au fost confirmate lui Adam printr-o sfântă rânduială, şi Evanghelia predicată şi o hotărâre a fost dată, că va fi în lume până la sfârşitul acesteia; şi aşa a fost. Amin."
                }
            ]
        },
        "/study/scriptures/pgp/moses/6": {
            "uri": "/study/scriptures/pgp/moses/6",
            "title": "Moise 6",
            "data_type": "chapter",
            "chapter_name": "Capitolul 6",
            "chapter_summary": [
                "Seminţia lui Adam ţine o carte de aducere-aminte—Seminţia sa dreaptă predică pocăinţa—Dumnezeu i se revelează El Însuşi lui Enoh—Enoh predică Evanghelia—Planul salvării a fost revelat lui Adam—El a primit botezul şi preoţia."
            ],
            "subtitle": [
                "(Noiembrie–decembrie 1830)"
            ],
            "verses": [
                {
                    "number": 1,
                    "text": "Şi Adam a ascultat glasul lui Dumnezeu şi i-a chemat pe fiii lui să se pocăiască."
                },
                {
                    "number": 2,
                    "text": "Şi Adam a cunoscut-o pe nevasta lui, din nou, şi ea a născut un fiu, şi el l-a numit Set. Şi Adam a slăvit numele lui Dumnezeu; pentru că el a spus: Dumnezeu mi-a dat un alt fiu în locul lui Abel, pe care l-a ucis Cain."
                },
                {
                    "number": 3,
                    "text": "Şi Dumnezeu i s-a revelat El Însuşi lui Set, şi el nu s-a revoltat, ci a oferit un sacrificiu acceptabil, ca şi fratele său, Abel. Şi lui, de asemenea, i s-a născut un fiu şi el l-a numit Enos."
                },
                {
                    "number": 4,
                    "text": "Şi atunci au început aceşti oameni să cheme numele Domnului şi Domnul i-a binecuvântat;"
                },
                {
                    "number": 5,
                    "text": "Şi o carte de aducere-aminte a fost ţinută, în care s-a înregistrat, în limba lui Adam, pentru că ea a fost dată tuturor acelora care Îl chemau pe Dumnezeu să scrie prin spiritul inspiraţiei;"
                },
                {
                    "number": 6,
                    "text": "Şi prin ei, copiii lor erau învăţaţi să citească şi să scrie, având o exprimare care era pură şi nepângărită."
                },
                {
                    "number": 7,
                    "text": "Acum, această aceeaşi preoţie, care a fost la început, va fi, de asemenea, la sfârşitul lumii."
                },
                {
                    "number": 8,
                    "text": "Acum, Adam a făcut această profeţie, fiind influenţat de către Duhul Sfânt şi a fost ţinută o genealogie a copiilor lui Dumnezeu. Şi aceasta a fost cartea generaţiilor lui Adam, spunând: În ziua în care l-a făcut Dumnezeu pe om, l-a făcut după asemănarea lui Dumnezeu;"
                },
                {
                    "number": 9,
                    "text": "După chipul propriului Său trup, i-a făcut parte bărbătească şi parte femeiască, şi i-a binecuvântat, şi le-a dat numele de Adam în ziua în care au fost făcuţi şi au devenit suflete vii în ţara scaunului de domnie al lui Dumnezeu."
                },
                {
                    "number": 10,
                    "text": "Şi Adam a trăit o sută treizeci de ani şi i s-a născut un fiu după chipul şi asemănarea lui şi i-a pus numele Set."
                },
                {
                    "number": 11,
                    "text": "Şi zilele lui Adam, după naşterea lui Set, au fost de opt sute de ani, şi lui i s-au născut mulţi fii şi fiice;"
                },
                {
                    "number": 12,
                    "text": "Şi toate zilele pe care le-a trăit Adam au fost de nouă sute treizeci de ani şi, apoi, el a murit."
                },
                {
                    "number": 13,
                    "text": "Set a trăit o sută şi cinci ani şi i s-a născut Enos şi a profeţit în toate zilele lui şi l-a învăţat pe Enos căile lui Dumnezeu; de aceea, Enos, de asemenea, a profeţit."
                },
                {
                    "number": 14,
                    "text": "Şi Set a trăit, după ce i s-a născut Enos, opt sute şapte ani şi i s-au născut mulţi fii şi fiice."
                },
                {
                    "number": 15,
                    "text": "Şi copiii oamenilor erau numeroşi pe toată suprafaţa ţării. Şi în acele zile, Satana avea o mare stăpânire printre oameni şi înfuria inimile lor; şi de atunci au venit războaie şi vărsări de sânge; şi mâna omului era împotriva fratelui său pentru a administra moartea, din cauza lucrărilor secrete, căutând puterea."
                },
                {
                    "number": 16,
                    "text": "Toate zilele lui Set au fost nouă sute doisprezece ani; apoi a murit."
                },
                {
                    "number": 17,
                    "text": "Enos a trăit nouă zeci de ani şi i s-a născut Cainan. Şi Enos şi restul din poporul lui Dumnezeu au ieşit din ţara care se numea Şulon şi au locuit într-un pământ al făgăduinţei, căruia i-a dat numele singurului său fiu, pe care îl numise Cainan."
                },
                {
                    "number": 18,
                    "text": "Şi Enos a trăit, după ce i s-a născut Cainan, opt sute cincisprezece ani şi i s-au născut mulţi fii şi fiice. Şi toate zilele lui Enos au fost nouă sute cinci ani; apoi a murit."
                },
                {
                    "number": 19,
                    "text": "Şi Cainan a trăit şaptezeci de ani şi i s-a născut Mahalaleel; şi după naşterea lui Mahalaleel, Cainan a trăit opt sute patruzeci de ani şi i s-au născut fii şi fiice. Şi toate zilele lui Cainan au fost de nouă sute zece ani; apoi a murit."
                },
                {
                    "number": 20,
                    "text": "Şi Mahalaleel a trăit şaizeci şi cinci de ani şi i s-a născut Iared; şi după naşterea lui Iared, Mahalaleel a trăit opt sute treizeci de ani şi i s-au născut fii şi fiice. Şi toate zilele lui Mahalaleel au fost opt sute nouăzeci şi cinci ani; apoi a murit."
                },
                {
                    "number": 21,
                    "text": "Şi Iared a trăit o sută şaizeci şi doi de ani şi i s-a născut Enoh; şi după naşterea lui Enoh, Iared a trăit opt sute de ani şi i s-au născut fii şi fiice. Şi Iared l-a învăţat pe Enoh toate căile lui Dumnezeu."
                },
                {
                    "number": 22,
                    "text": "Şi aceasta este genealogia fiilor lui Adam, care a fost fiul lui Dumnezeu, cu care Dumnezeu, El Însuşi, a vorbit."
                },
                {
                    "number": 23,
                    "text": "Şi ei au fost predicatori ai dreptăţii, şi au vorbit, şi au profeţit, şi i-au chemat pe toţi oamenii, de pretutindeni, să se pocăiască; şi credinţa a fost predicată copiilor oamenilor."
                },
                {
                    "number": 24,
                    "text": "Şi s-a întâmplat, că toate zilele lui Iared au fost de nouă sute şaizeci şi doi de ani; apoi a murit."
                },
                {
                    "number": 25,
                    "text": "Şi Enoh a trăit şaizeci şi cinci de ani şi i s-a născut Metusala."
                },
                {
                    "number": 26,
                    "text": "Şi s-a întâmplat că Enoh a călătorit în ţară, printre oameni; şi în timp ce călătorea, Spiritul lui Dumnezeu a coborât din cer şi a rămas cu el."
                },
                {
                    "number": 27,
                    "text": "Şi el a auzit un glas din cer, spunând: Enoh, fiul Meu, profetizează oamenilor şi spune-le—Pocăiţi-vă, pentru că astfel spune Domnul: Eu sunt supărat pe acest popor şi mânia Mea furioasă este aprinsă împotriva lui; pentru că inimile lor s-au împietrit, şi urechile lor sunt surde şi ochii lor nu pot vedea departe;"
                },
                {
                    "number": 28,
                    "text": "Şi în decursul acestor multe generaţii, din ziua în care i-am creat, ei au rătăcit drumul şi M-au renegat şi s-au bazat numai pe propria lor înţelepciune în întuneric; şi în lucrurile lor abominabile ei şi-au imaginat omoruri şi n-au ţinut poruncile pe care Eu le-am dat tatălui lor, Adam."
                },
                {
                    "number": 29,
                    "text": "De aceea, ei au jurat strâmb şi, prin jurămintele lor, ei şi-au adus moartea asupra lor; şi un iad am pregătit Eu pentru ei, dacă nu se pocăiesc;"
                },
                {
                    "number": 30,
                    "text": "Şi aceasta este o hotărâre, pe care am dat-o prin propria Mea gură, la începutul lumii, de la crearea ei şi prin gura slujitorilor Mei, strămoşii tăi, am dat-o, chiar aşa cum va fi trimisă în lume, până la marginile ei."
                },
                {
                    "number": 31,
                    "text": "Şi când Enoh a auzit aceste cuvinte a îngenuncheat pe pământ înaintea Domnului şi a vorbit înaintea Domnului, spunând: Cum de am găsit graţie în ochii Tăi, când eu nu sunt decât un flăcău şi toţi oamenii mă urăsc; pentru că eu sunt lent la exprimare; de ce sunt eu slujitorul Tău?"
                },
                {
                    "number": 32,
                    "text": "Şi Domnul i-a spus lui Enoh: Du-te şi fă aşa cum ţi-am poruncit şi nici un om nu te va străpunge. Deschide-ţi gura, şi ea îţi va fi umplută, şi Eu îţi voi da ţie exprimarea, pentru că toată făptura este în mâinile Mele şi Eu voi face aşa cum Mi se va părea bine."
                },
                {
                    "number": 33,
                    "text": "Spune acestui popor: Căutaţi această zi pentru a-L sluji pe Domnul Dumnezeu care v-a făcut."
                },
                {
                    "number": 34,
                    "text": "Iată, Spiritul Meu este asupra ta, de aceea, toate cuvintele tale le voi justifica; Şi munţii vor fugi înaintea ta şi râurile îşi vor schimba cursul; şi tu vei rămâne în Mine şi Eu în tine; de aceea, mergi cu Mine."
                },
                {
                    "number": 35,
                    "text": "Şi Domnul i-a vorbit lui Enoh şi i-a spus: Ungeţi ochii tăi cu lut şi spală-i şi vei vedea. Şi el a făcut aşa."
                },
                {
                    "number": 36,
                    "text": "Şi el a văzut spiritele pe care Dumnezeu le-a creat; şi el a văzut, de asemenea, lucruri care nu erau vizibile ochiului natural; şi începând din acel moment s-a răspândit vorba în ţară: Un văzător a înălţat Domnul pentru poporul Său."
                },
                {
                    "number": 37,
                    "text": "Şi s-a întâmplat că Enoh s-a dus în ţară, printre oameni, stând pe dealuri şi în locuri înalte, şi a strigat cu un glas puternic, mărturisind împotriva lucrărilor lor; şi toţi oamenii au fost ofensaţi din cauza lui."
                },
                {
                    "number": 38,
                    "text": "Şi ei au venit să-l asculte, pe locurile înalte, spunând păzitorilor corturilor: Staţi aici şi păziţi corturile, în timp ce noi ne ducem acolo să-l vedem pe văzător, pentru că el profeţeşte şi este un lucru straniu în ţară; un om sălbatic a venit printre noi."
                },
                {
                    "number": 39,
                    "text": "Şi s-a întâmplat că, atunci când l-au auzit, nici un om n-a pus mâna pe el; pentru că teama i-a cuprins pe toţi aceia care l-au auzit; pentru că el mergea cu Dumnezeu."
                },
                {
                    "number": 40,
                    "text": "Şi un om, al cărui nume era Mahija, a venit la el şi i-a spus: Spune-ne clar cine eşti şi de unde vii?"
                },
                {
                    "number": 41,
                    "text": "Şi el le-a spus: Eu vin din ţara lui Cainan, ţara strămoşilor mei, o ţară a dreptăţii până în ziua de astăzi. Şi tatăl meu m-a învăţat toate căile lui Dumnezeu."
                },
                {
                    "number": 42,
                    "text": "Şi s-a întâmplat că, în timp ce călătoream din ţara lui Cainan, prin marea de est, am avut o viziune; şi, iată, am văzut cerurile şi Domnul mi-a vorbit şi mi-a dat o poruncă; de aceea, din acest motiv, pentru a ţine porunca am spus aceste cuvinte."
                },
                {
                    "number": 43,
                    "text": "Şi Enoh şi-a continuat discursul său, spunând: Domnul care a vorbit cu mine este acelaşi care este Dumnezeu din cer şi El este Dumnezeul meu, şi Dumnezeul vostru, şi voi sunteţi fraţii mei, şi de ce vă bazaţi pe propria înţelepciune şi Îl renegaţi pe Dumnezeu din cer?"
                },
                {
                    "number": 44,
                    "text": "El a făcut cerurile; pământul este scaunul Lui de domnie; şi crearea acestuia Îi aparţine. Iată, El l-a aşezat şi El a adus o oştire de oameni pe faţa pământului."
                },
                {
                    "number": 45,
                    "text": "Şi moartea s-a abătut asupra strămoşilor noştri; totuşi noi îi cunoaştem şi nu-i putem renega şi chiar pe primul dintre toţi îl cunoaştem noi, chiar pe Adam."
                },
                {
                    "number": 46,
                    "text": "Deoarece o carte de aducere-aminte am scris printre noi, după modelul dat de degetul lui Dumnezeu; şi este dat în propria noastră limbă."
                },
                {
                    "number": 47,
                    "text": "Şi în timp ce Enoh spunea cuvintele lui Dumnezeu, poporul tremura şi n-a putut sta în prezenţa lui."
                },
                {
                    "number": 48,
                    "text": "Şi el le-a spus lor: Pentru că Adam a căzut, noi existăm; şi prin căderea lui a venit moartea; şi noi avem parte de mizerie şi nenorocire."
                },
                {
                    "number": 49,
                    "text": "Iată, Satana a venit printre copiii oamenilor şi îi ispiteşte pentru a-l preaslăvi pe el; şi oamenii au devenit carnali, senzuali şi diabolici şi sunt goniţi din prezenţa lui Dumnezeu."
                },
                {
                    "number": 50,
                    "text": "Dar Dumnezeu a făcut cunoscut strămoşilor noştri că toţi oamenii trebuie să se pocăiască."
                },
                {
                    "number": 51,
                    "text": "Şi El l-a chemat pe strămoşul nostru Adam prin propriul Său glas, spunând: Eu sunt Dumnezeu; Eu am făcut lumea şi oamenii înainte ca ei să fie în carne."
                },
                {
                    "number": 52,
                    "text": "Şi El, de asemenea, i-a spus lui: Dacă te vei întoarce spre Mine, şi vei asculta glasul Meu, şi vei crede, şi te vei pocăi de toate încălcările tale, şi vei fi botezat, chiar în apă, în numele Singurului Meu Fiu Născut, care este plin de har şi adevăr, care este Isus Hristos, singurul nume care va fi dat sub cer prin care salvarea va veni la copiii oamenilor, vei primi darul Duhului Sfânt, cerând toate lucrurile în numele Lui, şi orice vei cere, îţi va fi dat."
                },
                {
                    "number": 53,
                    "text": "Şi tatăl nostru Adam I-a vorbit Domnului şi I-a spus: De ce oamenii trebuie să se pocăiască şi să fie botezaţi în apă? Şi Domnul i-a spus lui Adam: Iată, Eu ţi-am iertat încălcarea ta din grădina Edenului."
                },
                {
                    "number": 54,
                    "text": "De aici s-a dus vorba printre oameni că Fiul lui Dumnezeu a ispăşit pentru păcatul original drept pentru care păcatele părinţilor nu pot cădea pe capul copiilor, pentru că ei sunt puri de la crearea lumii."
                },
                {
                    "number": 55,
                    "text": "Şi Domnul i-a vorbit lui Adam, spunând: Întrucât copiii tăi sunt concepuţi în păcat, tot aşa, când ei încep să crească, păcatul se concepe în inima lor şi ei gustă amarul pentru a învăţa cum să preţuiască binele."
                },
                {
                    "number": 56,
                    "text": "Şi lor le este dat să deosebească binele de rău; de aceea, ei pot acţiona pentru ei înşişi şi Eu ţi-am dat o altă lege şi o altă poruncă."
                },
                {
                    "number": 57,
                    "text": "De aceea, învaţă-i pe copiii tăi că toţi oamenii, de pretutindeni, trebuie să se pocăiască sau ei nu vor putea, în nici un mod, să moştenească împărăţia lui Dumnezeu, pentru că nici un lucru care nu este curat nu poate locui acolo sau nu poate locui în prezenţa Sa; pentru că, în limba lui Adam, Om al Sfinţeniei este numele Lui şi numele Singurului Său Născut este Fiul Omului, chiar Isus Hristos, un Judecător drept, care va veni la jumătatea timpului."
                },
                {
                    "number": 58,
                    "text": "De aceea, Eu îţi dau o poruncă, să-i înveţi, în mod liber, pe copiii tăi aceste lucruri, spunând:"
                },
                {
                    "number": 59,
                    "text": "Că din cauza încălcării a venit Căderea, care Cădere aduce moartea şi, în măsura în care aţi fost născuţi în lume prin apă, şi sânge, şi spirit, pe care le-am făcut şi din ţărână a ieşit un suflet viu, tot aşa, voi trebuie să fiţi născuţi din nou în împărăţia cerului, din apă şi din Spirit, şi să fiţi purificaţi prin sânge, chiar sângele Singurului Meu Născut; pentru ca voi să fiţi sfinţiţi de toate păcatele şi să vă bucuraţi de cuvintele vieţii veşnice în această lume şi de viaţa veşnică în lumea care va veni, chiar slava nemuritoare;"
                },
                {
                    "number": 60,
                    "text": "Deoarece prin apă voi ţineţi porunca; prin Spirit sunteţi justificaţi şi prin sânge sunteţi sfinţiţi;"
                },
                {
                    "number": 61,
                    "text": "De aceea, vă este dat să rămână în voi mărturia cerului, Mângâietorul, lucrurile paşnice ale nemuritoarei slave, adevărul tuturor lucrurilor, care însufleţeşte toate lucrurile şi dă viaţă tuturor lucrurilor, care ştie toate lucrurile şi are toată puterea conform cu înţelepciunea, milostenia, adevărul, dreptatea şi judecata."
                },
                {
                    "number": 62,
                    "text": "Şi acum, iată, Eu vă spun vouă: Acesta este planul salvării pentru toţi oamenii, prin sângele Singurului Meu Născut, care va veni la jumătatea timpului."
                },
                {
                    "number": 63,
                    "text": "Şi iată, toate lucrurile au înfăţişarea lor şi toate lucrurile sunt create şi făcute pentru a depune mărturie despre Mine, atât lucrurile care sunt temporale, cât şi lucrurile care sunt spirituale; lucrurile care sunt în cer, sus, şi lucrurile care sunt pe pământ, şi lucrurile care sunt în pământ, şi lucrurile care sunt sub pământ, atât deasupra cât şi dedesubt: toate lucrurile depun mărturie despre Mine."
                },
                {
                    "number": 64,
                    "text": "Şi s-a întâmplat că, atunci când Domnul a vorbit cu Adam, tatăl nostru, Adam a strigat către Domnul şi el a fost luat de către Spirit şi dus în apă şi scufundat în apă şi scos afară din apă."
                },
                {
                    "number": 65,
                    "text": "Şi astfel el a fost botezat şi Spiritul lui Dumnezeu a coborât asupra lui şi astfel el a fost născut din Spirit şi a fost însufleţit în omul dinăuntru."
                },
                {
                    "number": 66,
                    "text": "Şi el a auzit un glas venind din cer, spunând: Tu eşti botezat prin foc şi prin Duhul Sfânt. Aceasta este mărturia Tatălui şi a Fiului, de acum şi până în veac;"
                },
                {
                    "number": 67,
                    "text": "Şi tu eşti după ordinul Aceluia care a fost fără de început al zilelor sau fără de sfârşit al anilor, din toată veşnicia în toată veşnicia."
                },
                {
                    "number": 68,
                    "text": "Iată, tu eşti unul cu Mine, un fiu al lui Dumnezeu; şi toţi fiii Mei pot deveni astfel. Amin."
                }
            ]
        },
        "/study/scriptures/pgp/moses/7": {
            "uri": "/study/scriptures/pgp/moses/7",
            "title": "Moise 7",
            "data_type": "chapter",
            "chapter_name": "Capitolul 7",
            "chapter_summary": [
                "Enoh îi învaţă şi îi conduce pe oameni şi mută munţii—Stabilirea oraşului Sion—Enoh prevede venirea Fiului Omului, sacrificiul Său ispăşitor şi învierea sfinţilor—El prevede restaurarea, adunarea, a Doua Venire şi întoarcerea Sionului."
            ],
            "subtitle": [
                "(Decembrie 1830)"
            ],
            "verses": [
                {
                    "number": 1,
                    "text": "Şi s-a întâmplat că Enoh a continuat discursul lui, spunând: Iată, tatăl nostru, Adam, a învăţat aceste lucruri şi mulţi au crezut şi au devenit fiii lui Dumnezeu şi mulţi n-au crezut şi au pierit în păcatele lor şi aşteaptă cu frică, în chin, ca indignarea arzătoare a mânie lui Dumnezeu să fie revărsată asupra lor."
                },
                {
                    "number": 2,
                    "text": "Şi din acel moment, Enoh a început să profetizeze, spunând poporului: Când călătoream şi mă aflam în locul numit Mahuja şi strigam către Domnul, a venit un glas din cer, spunând: Întoarce-te şi urcă-te pe muntele Simeon."
                },
                {
                    "number": 3,
                    "text": "Şi s-a întâmplat că m-am întors şi m-am urcat pe munte; şi când eram pe munte, am văzut cerurile deschizându-se şi eu eram îmbrăcat cu slavă;"
                },
                {
                    "number": 4,
                    "text": "Şi L-am văzut pe Domnul; şi El stătea în faţa mea şi El a vorbit cu mine, chiar aşa cum un om vorbeşte cu un altul, faţă-n faţă; şi El mi-a spus: Priveşte, şi Eu îţi voi arăta lumea de-a lungul a multor generaţii."
                },
                {
                    "number": 5,
                    "text": "Şi s-a întâmplat că am privit valea lui Şum şi, iată, un mare popor care locuia în corturi, care era poporul lui Şum."
                },
                {
                    "number": 6,
                    "text": "Şi, din nou, Domnul mi-a spus: Priveşte; şi am privit spre nord şi am văzut poporul lui Canaan, care locuia în corturi."
                },
                {
                    "number": 7,
                    "text": "Şi Domnul mi-a spus: Profetizează; şi eu am profetizat, spunând: Iată poporul lui Canaan, care este numeros, va merge, gata de luptă, împotriva poporului lui Şum şi îl va ucide, astfel încât va fi total distrus; şi poporul lui Canaan se va împărţi în ţară şi ţara va fi aridă şi neroditoare şi nici un alt popor, în afara poporului lui Canaan, nu va locui acolo;"
                },
                {
                    "number": 8,
                    "text": "Pentru că, iată, Domnul va blestema ţara cu multă căldură şi ariditatea va rămâne totdeauna; şi o negreală a venit peste toţi copiii din Canaan, astfel încât ei au fost dispreţuiţi printre toţi oamenii."
                },
                {
                    "number": 9,
                    "text": "Şi s-a întâmplat că Domnul mi-a spus: Priveşte; şi eu am privit, şi am văzut ţara lui Şaron, şi ţara lui Enoh, şi ţara lui Omner, şi ţara lui Heni, şi ţara lui Sem, şi ţara lui Haner, şi ţara lui Hananiha şi pe toţi locuitorii lor;"
                },
                {
                    "number": 10,
                    "text": "Şi Domnul mi-a spus: Du-te la aceşti oameni şi spune-le—Pocăiţi-vă, ca nu cumva să vin să-i lovesc cu un blestem şi să moară."
                },
                {
                    "number": 11,
                    "text": "Şi El mi-a dat porunca de a boteza în numele Tatălui şi al Fiului, care este plin de har şi adevăr, şi al Duhului Sfânt, care mărturiseşte despre Tatăl şi Fiul."
                },
                {
                    "number": 12,
                    "text": "Şi s-a întâmplat că Enoh a continuat să cheme toţi oamenii să se pocăiască, cu excepţia oamenilor lui Canaan;"
                },
                {
                    "number": 13,
                    "text": "Şi, aşa de mare a fost credinţa lui Enoh, încât el a condus poporul lui Dumnezeu şi duşmanii lor au venit să lupte împotriva lor; şi el a spus cuvântul Domnului şi pământul s-a cutremurat şi munţii au fugit, chiar după porunca lui; şi râurile de apă şi-au schimbat cursul; şi răgetul leilor a fost auzit din pustiu; şi toate naţiunile s-au speriat tare, atât de puternic a fost cuvântul lui Enoh şi atât de mare a fost puterea exprimării pe care Dumnezeu i-o dăduse."
                },
                {
                    "number": 14,
                    "text": "Atunci, de asemenea, un pământ a apărut din adâncul mării şi aşa de mare a fost frica duşmanilor poporului lui Dumnezeu, încât ei au fugit şi au stat la distanţă şi s-au dus pe pământul care a ieşit din adâncul mării."
                },
                {
                    "number": 15,
                    "text": "Şi uriaşii din ţară, de asemenea, au stat departe; şi un blestem a venit peste toţi oamenii care au luptat împotriva lui Dumnezeu;"
                },
                {
                    "number": 16,
                    "text": "Şi din acel moment, au fost războaie şi vărsări de sânge printre ei; dar, Domnul a venit şi a rămas cu poporul Său şi ei au trăit în dreptate."
                },
                {
                    "number": 17,
                    "text": "Teama de Domnul era peste toate naţiunile, atât de mare era slava Domnului care era asupra poporului Său. Şi, Domnul a binecuvântat ţara şi ei au fost binecuvântaţi pe munţi şi pe locuri înalte şi au înflorit."
                },
                {
                    "number": 18,
                    "text": "Şi Domnul l-a numit pe poporul Său Sion pentru că era într-o singură inimă şi într-un singur gând şi trăia în dreptate; şi nu existau săraci printre ei."
                },
                {
                    "number": 19,
                    "text": "Şi Enoh şi-a continuat predica lui în dreptate către poporul lui Dumnezeu. Şi s-a întâmplat, în zilele lui, că el a construit un oraş care a fost numit Oraşul Sfinţeniei, chiar Sion."
                },
                {
                    "number": 20,
                    "text": "Şi s-a întâmplat că Enoh a vorbit cu Domnul; şi el i-a spus Domnului: Desigur, Sionul va trăi în siguranţă întotdeauna. Dar Domnul i-a spus lui Enoh: Am binecuvântat Sionul, dar am blestemat restul poporului."
                },
                {
                    "number": 21,
                    "text": "Şi s-a întâmplat că Domnul i-a arătat lui Enoh pe toţi locuitorii pământului; şi El a privit, şi iată, Sionul, în decursul timpului, a fost ridicat în cer. Şi Domnul i-a spus lui Enoh: Iată, locuinţa Mea pentru veşnicie."
                },
                {
                    "number": 22,
                    "text": "Şi Enoh, de asemenea, a văzut restul oamenilor care erau fiii lui Adam; şi ei erau un amestec din toată seminţia lui Adam, cu excepţia seminţiei lui Cain, pentru că seminţia lui Cain era neagră şi nu avea loc printre ei."
                },
                {
                    "number": 23,
                    "text": "Şi după ce Sionul a fost luat în cer, Enoh a privit şi, iată, toate naţiunile de pe pământ erau înaintea lui;"
                },
                {
                    "number": 24,
                    "text": "Şi au venit generaţii după generaţii; şi Enoh era sus şi înălţat, chiar la pieptul Tatălui şi al Fiului Omului; şi iată, puterea Satanei era pe toată suprafaţa pământului."
                },
                {
                    "number": 25,
                    "text": "Şi el a văzut îngeri coborând din ceruri; şi el a auzit un glas puternic care spunea: Vai, vai de locuitorii pământului."
                },
                {
                    "number": 26,
                    "text": "Şi el l-a văzut pe Satana; şi el avea un lanţ mare în mâna lui şi învăluia toată suprafaţa pământului cu întuneric, şi se uita în sus, şi râdea, şi îngerii lui se bucurau."
                },
                {
                    "number": 27,
                    "text": "Şi Enoh a văzut îngeri coborând din cer şi dând mărturie despre Tatăl şi Fiul; şi Duhul Sfânt a coborât asupra multora şi ei au fost ridicaţi în Sion prin puterea cerului."
                },
                {
                    "number": 28,
                    "text": "Şi s-a întâmplat că Dumnezeu din cer S-a uitat la restul oamenilor şi El a plâns; şi Enoh a depus mărturie despre aceasta, spunând: Cum se face că cerurile plâng şi varsă lacrimi ca ploaia pe munte?"
                },
                {
                    "number": 29,
                    "text": "Şi Enoh I-a spus Domnului: Cum se face că Tu poţi să plângi, Tu care eşti sfânt şi din toată veşnicia în toată veşnicia?"
                },
                {
                    "number": 30,
                    "text": "Şi dacă ar fi fost posibil ca omul să poată număra particulele pământului, da, milioane de pământuri ca acesta, nu ar fi fost începutul numărului creaţiilor Tale; şi vălurile Tale sunt încă întinse; şi totuşi Tu eşti acolo, şi pieptul Tău acolo; şi, de asemenea, Tu eşti drept; Tu eşti milostiv şi bun pentru totdeauna;"
                },
                {
                    "number": 31,
                    "text": "Şi Tu ai luat Sionul la pieptul Tău, dintre toate creaţiile Tale, din toată veşnicia în toată veşnicia; şi nimic altceva decât pace, dreptate şi adevăr este locuinţa tronului Tău şi îndurarea va merge înaintea feţei Tale şi nu va avea sfârşit; cum se face că Tu poţi să plângi?"
                },
                {
                    "number": 32,
                    "text": "Domnul i-a spus lui Enoh: Priveşte-i pe aceştia care sunt fraţii tăi; ei sunt opera mâinilor Mele şi Eu le-am dat lor cunoaşterea lor, în ziua în care i-am creat; şi în Grădina Edenului, Eu i-am dat omului libertatea lui de a alege;"
                },
                {
                    "number": 33,
                    "text": "Şi fraţilor tăi le-am spus şi, de asemenea, le-am dat porunca să se iubească unul pe altul şi să Mă caute pe Mine, Tatăl lor; dar iată, ei sunt fără afecţiune şi ei îşi urăsc propriul lor sânge;"
                },
                {
                    "number": 34,
                    "text": "Şi focul indignării Mele este aprins împotriva lor; şi în nemulţumirea Mea violentă voi trimite şuvoaie de apă asupra lor, pentru că mânia Mea furioasă este aprinsă împotriva lor."
                },
                {
                    "number": 35,
                    "text": "Iată, Eu sunt Dumnezeu; Om al Sfinţeniei este numele Meu; Om al Sfatului este numele Meu; şi Fără de Sfârşit şi Veşnic este, de asemenea, numele Meu."
                },
                {
                    "number": 36,
                    "text": "De aceea, Eu pot întinde mâinile Mele şi pot ţine toate creaţiile pe care le-am făcut; şi ochiul Meu le poate pătrunde, de asemenea, şi printre toate operele mâinilor Mele nu a fost aşa de mare răutate ca printre fraţii tăi."
                },
                {
                    "number": 37,
                    "text": "Dar iată, păcatele lor vor fi asupra capetelor strămoşilor lor; Satana va fi tatăl lor şi mizeria va fi destinul lor; şi toate cerurile vor plânge deasupra lor, chiar toată opera mâinilor Mele; de aceea, nu trebuie să plângă cerurile, văzând că aceştia vor suferi?"
                },
                {
                    "number": 38,
                    "text": "Dar iată, aceia asupra cărora s-au deschis ochii tăi vor pieri în ape; şi iată, Eu îi voi închide; Eu le-am pregătit o închisoare."
                },
                {
                    "number": 39,
                    "text": "Şi Acela pe care L-am ales a pledat în faţa Mea. De aceea, El va suferi pentru păcatele lor; în măsura în care ei se vor pocăi în ziua în care Alesul Meu se va întoarce la Mine şi până în acea zi, ei vor fi în chinuri;"
                },
                {
                    "number": 40,
                    "text": "De aceea, din acest motiv, cerurile vor plânge, da, şi întreaga operă a mâinilor Mele."
                },
                {
                    "number": 41,
                    "text": "Şi s-a întâmplat că Domnul i-a vorbit lui Enoh şi i-a spus lui Enoh toate faptele copiilor oamenilor; de aceea, Enoh a ştiut şi a privit toate răutăţile lor şi mizeria lor şi a plâns şi şi-a întins braţele şi inima lui a crescut mare, ca o veşnicie, şi în adâncul inimii a fost plin de milă; şi toată veşnicia a tremurat."
                },
                {
                    "number": 42,
                    "text": "Şi Enoh, de asemenea, l-a văzut pe Noe şi pe familia lui; că urmaşii tuturor fiilor lui Noe vor fi salvaţi cu salvare temporală;"
                },
                {
                    "number": 43,
                    "text": "De aceea, Enoh a văzut că Noe a construit o corabie; şi că Domnul surâdea la ea şi o ţinea în mâna Sa; dar, asupra restului, care erau răi, apele au venit şi i-au înghiţit."
                },
                {
                    "number": 44,
                    "text": "Şi când Enoh a văzut aceasta, sufletul i s-a umplut de amărăciune şi a plâns pentru fraţii lui şi a spus cerurilor: Voi refuza să fiu alinat; dar Domnul i-a spus lui Enoh: Înalţă-ţi inima şi fii fericit; şi priveşte."
                },
                {
                    "number": 45,
                    "text": "Şi s-a întâmplat că Enoh s-a uitat; şi, începând de la Noe, a văzut toate familiile de pe pământ; şi el strigat către Domnul, spunând: Când va veni ziua Domnului? Când va fi vărsat sângele Aceluia Drept, pentru ca toţi aceia care plâng să fie sfinţiţi şi să aibă viaţa veşnică?"
                },
                {
                    "number": 46,
                    "text": "Şi Domnul a spus: Va fi la jumătatea timpului, în zilele răutăţii şi ale răzbunării."
                },
                {
                    "number": 47,
                    "text": "Şi iată, Enoh a văzut ziua venirii Fiului Omului, chiar în carne şi sufletul lui s-a bucurat, spunând: Cel Drept este înălţat şi Mielul este omorât de la crearea lumii; şi, prin credinţă, Eu sunt în inima Tatălui şi, iată, Sionul este cu Mine."
                },
                {
                    "number": 48,
                    "text": "Şi s-a întâmplat că Enoh s-a uitat pe pământ; şi el a auzit un glas venind din adâncul acestuia, spunând: Vai, vai de mine, mama oamenilor; sunt în suferinţă, sunt obosită din cauza răutăţii copiilor mei. Când mă voi odihni şi voi fi curăţată de murdăria care a ieşit din mine? Când mă va sfinţi Creatorul meu, pentru ca să mă odihnesc şi pentru ca dreptatea să existe un timp pe suprafaţa mea?"
                },
                {
                    "number": 49,
                    "text": "Şi când a auzit Enoh pământul plângându-se, el a plâns şi a strigat către Domnul, spunând: O, Doamne, nu vei avea milă faţă de pământ? Nu îi vei binecuvânta pe copiii lui Noe?"
                },
                {
                    "number": 50,
                    "text": "Şi s-a întâmplat că Enoh şi-a continuat strigătul lui către Domnul, spunând: Îţi cer Ţie, o, Doamne, în numele Singurului Tău Născut, chiar Isus Hristos, să ai îndurare faţă de Noe şi seminţia lui, pentru ca pământul să nu mai fie niciodată acoperit de ape."
                },
                {
                    "number": 51,
                    "text": "Şi Domnul nu a putut rezista; şi El a făcut legământ cu Enoh şi i-a jurat că va opri apele; că îi va chema pe copiii lui Noe;"
                },
                {
                    "number": 52,
                    "text": "Şi El a dat o hotărâre de neschimbat pentru ca un rest al seminţiei lui să se găsească totdeauna printre toate naţiunile, atât timp cât pământul va exista;"
                },
                {
                    "number": 53,
                    "text": "Şi Domnul a spus: Binecuvântat este acela prin a cărui seminţie va veni Mesia; pentru că El a spus: Eu sunt Mesia, Regele Sionului, Stânca Cerului, care este vastă ca veşnicia; cine intră pe poartă şi urcă prin Mine nu va cădea niciodată; de aceea, binecuvântaţi sunt aceia despre care am vorbit Eu, pentru că ei vor veni cu cântece de bucurie nepieritoare."
                },
                {
                    "number": 54,
                    "text": "şi s-a întâmplat că Enoh a strigat către Domnul, spunând: Când Fiul Omului va veni în carne, pământul se va odihni? Te rog, arată-mi aceste lucruri."
                },
                {
                    "number": 55,
                    "text": "Şi Domnul i-a spus lui Enoh: Priveşte, şi el a privit şi L-a văzut pe Fiul Omului ridicat pe cruce, după maniera oamenilor."
                },
                {
                    "number": 56,
                    "text": "Şi el a auzit un glas puternic; şi cerurile au fost învăluite; şi toate creaţiile lui Dumnezeu plângeau; şi pământul se văita; şi stâncile s-au crăpat; şi sfinţii s-au ridicat şi au fost încoronaţi la dreapta Fiului Omului, cu coroane de slavă;"
                },
                {
                    "number": 57,
                    "text": "Şi toate spiritele care erau în închisoare au ieşit şi au stat la dreapta lui Dumnezeu; şi restul au fost ţinuţi în lanţurile întunericului până la judecata măreţei zile."
                },
                {
                    "number": 58,
                    "text": "Şi din nou, Enoh a plâns şi a strigat către Domnul, spunând: Când se va odihni pământul?"
                },
                {
                    "number": 59,
                    "text": "Şi Enoh L-a văzut pe Fiul Omului înălţându-Se la Tatăl; şi el L-a chemat pe Domnul, spunând: Nu vei veni din nou pe pământ? Dat fiind că Tu eşti Dumnezeu, şi eu Te cunosc, şi Tu mi-ai jurat, şi mi-ai poruncit să cer în numele Singurului Tău Născut; Tu m-ai făcut, şi mi-ai dat un drept la tronul Tău, şi nu prin mine, ci prin propriul Tău har; de aceea, Te întreb dacă nu vei veni din nou pe pământ."
                },
                {
                    "number": 60,
                    "text": "Şi Domnul i-a spus lui Enoh: Aşa cum trăiesc, tot aşa voi veni în ultimele zile, în zilele răutăţii şi ale răzbunării, pentru a împlini jurământul pe care ţi l-am făcut cu privire la copiii lui Noe;"
                },
                {
                    "number": 61,
                    "text": "Şi va veni ziua când pământul se va odihni, dar înaintea acelei zile cerurile vor fi întunecate şi un văl de întuneric va acoperi pământul; şi cerurile se vor cutremura, şi, de asemenea, pământul; şi suferinţă mare va fi printre copiii oamenilor, dar Eu Îmi voi apăra poporul Meu;"
                },
                {
                    "number": 62,
                    "text": "Şi dreptatea o voi trimite din cer; şi adevărul îl voi trimite din pământ pentru a depune mărturie despre Singurul Meu Fiu Născut; despre învierea Lui din morţi; da şi, de asemenea, despre învierea tuturor oamenilor; şi voi face ca dreptatea şi adevărul să măture pământul ca un torent de apă, să-i adune pe aleşii Mei din cele patru colţuri ale lumii către un loc pe care îl voi pregăti, un Oraş Sfânt, pentru ca poporul Meu să-şi încingă coapsele şi să aştepte timpul venirii Mele; pentru că acolo va fi tabernacolul Meu şi se va numi Sion, un nou Ierusalim."
                },
                {
                    "number": 63,
                    "text": "Şi Domnul i-a spus lui Enoh: Atunci, tu şi tot oraşul tău îi veţi întâlni acolo şi noi îi vom primi la pieptul nostru şi ei ne vor vedea; şi vom sări de gâtul lor şi ei vor sări de gâtul nostru şi ne vom săruta unul cu altul;"
                },
                {
                    "number": 64,
                    "text": "Şi acolo va fi locuinţa Mea, şi va fi Sionul, care va ieşi din toate creaţiile pe care le-am făcut; şi timp de o mie de ani, pământul se va odihni."
                },
                {
                    "number": 65,
                    "text": "Şi s-a întâmplat că Enoh a văzut ziua venirii Fiului Omului, în ultimele zile, pentru a locui pe pământ, în dreptate, timp de o mie de ani;"
                },
                {
                    "number": 66,
                    "text": "Dar, înainte de acea zi, el a văzut mari suferinţe printre cei răi; şi el, de asemenea, a văzut că marea era tulburată şi că oamenilor le pierise curajul, aşteptând cu frică judecăţile Atotputernicului Dumnezeu, care urma să vină printre cei răi."
                },
                {
                    "number": 67,
                    "text": "Şi Domnul i-a arătat lui Enoh toate lucrurile chiar până la sfârşitul lumii; şi el a văzut ziua celor drepţi, ora mântuirii lor şi a primit o plenitudine de bucurie;"
                },
                {
                    "number": 68,
                    "text": "Şi toate zilele Sionului, în zilele lui Enoh, au fost trei sute şaizeci şi cinci de ani."
                },
                {
                    "number": 69,
                    "text": "Şi Enoh şi întreg poporul lui au mers cu Dumnezeu şi El a locuit în mijlocul Sionului; şi s-a întâmplat că Sionul n-a mai fost pentru că Dumnezeu l-a primit la pieptul Său; şi de atunci s-a răspândit expresia, Sionul a Fugit."
                }
            ]
        },
        "/study/scriptures/pgp/moses/8": {
            "uri": "/study/scriptures/pgp/moses/8",
            "title": "Moise 8",
            "data_type": "chapter",
            "chapter_name": "Capitolul 8",
            "chapter_summary": [
                "Metusala profetizează—Noe şi fiii săi predică Evanghelia—O mare răutate domneşte—Chemării la pocăinţă nu i se dă atenţie—Dumnezeu hotărăşte distrugerea tuturor făpturilor prin potop."
            ],
            "subtitle": [
                "(Februarie 1831)"
            ],
            "verses": [
                {
                    "number": 1,
                    "text": "Şi toate zilele lui Enoh au fost de patru sute treizeci de ani."
                },
                {
                    "number": 2,
                    "text": "Şi s-a întâmplat că Metusala, fiul lui Enoh, nu a fost luat pentru ca legămintele Domnului, pe care le făcuse cu Enoh, să poată fi împlinite; pentru că, într-adevăr, a făcut legământ cu Enoh ca Noe să fie rodul coapselor lui."
                },
                {
                    "number": 3,
                    "text": "Şi s-a întâmplat că Metusala a profeţit că din coapsele lui vor ieşi (prin Noe) toate împărăţiile de pe pământ şi s-a slăvit pe el însuşi."
                },
                {
                    "number": 4,
                    "text": "Şi s-a produs o foamete mare în ţară şi Domnul a blestemat pământul cu un blestem dureros şi mulţi dintre locuitorii lui au murit."
                },
                {
                    "number": 5,
                    "text": "Si s-a întâmplat că Metusala a trăit o sută optzeci şi şapte de ani şi lui i s-a născut Lameh;"
                },
                {
                    "number": 6,
                    "text": "Şi Metusala a trăit după naşterea lui Lameh şapte sute optzeci şi doi de ani şi i s-au născut fii şi fiice;"
                },
                {
                    "number": 7,
                    "text": "Şi toate zilele lui Metusala au fost nouă sute şaizeci şi nouă de ani şi, apoi, a murit."
                },
                {
                    "number": 8,
                    "text": "Şi Lameh a trăit o sută optzeci şi doi de ani şi i s-a născut un fiu,"
                },
                {
                    "number": 9,
                    "text": "Şi el i-a pus numele de Noe, spunând: Acest fiu ne va mângâia cu privire la munca noastră şi la oboseala mâinilor noastre, din cauza acestui pământ pe care Domnul l-a blestemat."
                },
                {
                    "number": 10,
                    "text": "Şi Lameh a trăit după naşterea lui Noe cinci sute nouăzeci şi cinci de ani şi i s-au născut fii şi fiice;"
                },
                {
                    "number": 11,
                    "text": "Şi toate zilele lui Lameh au fost şapte sute şaptezeci şi şapte de ani şi, apoi, el a murit."
                },
                {
                    "number": 12,
                    "text": "Şi Noe avea patru sute cinzeci de ani când i s-a născut Iafet; şi după patruzeci şi doi de ani i s-a născut Sem, de la aceea care era mama lui Iafet, şi când avea cinci sute de ani i s-a născut Ham."
                },
                {
                    "number": 13,
                    "text": "Şi Noe şi fiii lui au ascultat de Domnul şi au luat seama şi au fost numiţi fiii lui Dumnezeu."
                },
                {
                    "number": 14,
                    "text": "Şi când aceşti oameni au început să se înmulţească pe faţa pământului şi li s-au născut fiice, fiii oamenilor au văzut că aceste fiice erau frumoase şi le-au luat de neveste, după alegerea lor."
                },
                {
                    "number": 15,
                    "text": "Şi Domnul i-a spus lui Noe: Fiicele fiilor tăi s-au vândut; pentru că, iată, mânia Mea este aprinsă împotriva fiilor oamenilor, pentru că ei nu vor să asculte de glasul Meu."
                },
                {
                    "number": 16,
                    "text": "Şi s-a întâmplat că Noe a profeţit şi a propovăduit lucrurile lui Dumnezeu, chiar cum a fost la început."
                },
                {
                    "number": 17,
                    "text": "Şi Domnul i-a spus lui Noe: Spiritul Meu nu se va strădui pururea în om, pentru că el va cunoaşte că toate făpturile vor muri; cu toate acestea, zilele lui vor fi de o sută douăzeci de ani; şi dacă oamenii nu se pocăiesc, le voi trimite un potop asupra lor."
                },
                {
                    "number": 18,
                    "text": "Şi în acele zile, au fost uriaşi pe pământ şi ei l-au căutat pe Noe pentru a-i lua viaţa; dar, Domnul a fost cu Noe şi puterea Domnului a fost asupra lui."
                },
                {
                    "number": 19,
                    "text": "Şi Domnul l-a rânduit pe Noe după ordinul Său şi i-a poruncit să meargă înainte şi să declare Evanghelia Sa către copiii oamenilor, chiar aşa cum i-a fost dată lui Enoh."
                },
                {
                    "number": 20,
                    "text": "Şi s-a întâmplat că Noe i-a chemat pe copiii oamenilor pentru ca ei să se pocăiască; dar, ei nu au ascultat cuvintele lui;"
                },
                {
                    "number": 21,
                    "text": "Şi, de asemenea, după ce l-au auzit, ei au venit înaintea lui, spunând: Iată, noi suntem fiii lui Dumnezeu; nu ne-am luat pentru noi pe fiicele oamenilor? Şi nu mâncăm, şi nu bem, şi nu ne căsătorim, şi nu îi dăm în căsătorie pe copiii noştri? Şi nevestele noastre ne dau copii, şi tot ei sunt oameni puternici, asemănători cu oamenii din vechime, oameni de mare renume. Şi ei nu au ascultat cuvintele lui Noe."
                },
                {
                    "number": 22,
                    "text": "Şi Dumnezeu a văzut că răutatea a oamenilor devenise mare pe pământ; şi fiecare om a fost înălţat în imaginaţia gândurilor inimii sale, care erau îndreptate continuu spre rău."
                },
                {
                    "number": 23,
                    "text": "Şi s-a întâmplat că Noe a continuat predica lui către oameni, spunând: Ascultaţi şi luaţi seama la cuvintele mele;"
                },
                {
                    "number": 24,
                    "text": "Credeţi şi pocăiţi-vă de păcatele voastre şi botezaţi-vă în numele lui Isus Hristos, Fiul lui Dumnezeu, la fel ca strămoşii noştri, şi veţi primi Duhul Sfânt pentru ca totul să vi se poată manifesta; şi dacă nu faceţi aceasta, apele vor veni asupra voastră; cu toate aceasta, ei nu au ascultat."
                },
                {
                    "number": 25,
                    "text": "Şi Noe a fost cuprins de regrete şi inima lui a fost îndurerată pentru că Domnul îl făcuse pe om pe pământ şi a fost întristat în inima lui."
                },
                {
                    "number": 26,
                    "text": "Şi Domnul a spus: Eu îl voi distruge de pe faţa pământului pe omul pe care l-am creat, atât omul cât şi fiarele, şi târâtoarele, şi păsările din cer; pentru că Noe regretă că le-am creat şi că le-am făcut; şi el m-a chemat; pentru că ei au căutat să-i ia viaţa."
                },
                {
                    "number": 27,
                    "text": "Şi astfel, Noe a găsit har în ochii Domnului; pentru că Noe a fost un om drept şi desăvârşit, în generaţia sa; şi el a mers cu Domnul, la fel ca şi cei trei fii ai lui, Sem, Ham şi Iafet."
                },
                {
                    "number": 28,
                    "text": "Pământul a fost corupt înaintea lui Dumnezeu şi a fost plin de violenţă."
                },
                {
                    "number": 29,
                    "text": "Şi Dumnezeu S-a uitat pe pământ şi, iată, el era corupt, pentru că toată făptura corupsese căile ei pe pământ."
                },
                {
                    "number": 30,
                    "text": "Şi Dumnezeu i-a spus lui Noe: Sfârşitul întregii făpturi a venit înaintea Mea, pentru că pământul este plin de violenţă şi, iată, Eu voi distruge toată făptura de pe faţa pământului."
                }
            ]
        },
        "/study/scriptures/pgp/abr/1": {
            "uri": "/study/scriptures/pgp/abr/1",
            "title": "Avraam 1",
            "data_type": "chapter",
            "chapter_name": "Capitolul 1",
            "chapter_summary": [
                "Avraam caută binecuvântările ordinului patriarhal—El este persecutat de către falşii preoţi din Haldea—Iehova îl salvează—Originile şi conducerea Egiptului sunt revăzute."
            ],
            "book_title": "Cartea lui Avraam",
            "subtitle": [
                "Tradusă de pe papirus, de către Joseph Smith"
            ],
            "verses": [
                {
                    "number": 1,
                    "text": "În ţara haldeilor, la locuinţa strămoşilor mei, eu, Avraam, am văzut că era nevoie să-mi găsesc un alt loc de locuit;"
                },
                {
                    "number": 2,
                    "text": "Şi, găsind că era mai multă bucurie şi pace şi odihnă pentru mine, am căutat binecuvântările strămoşilor şi dreptul la care trebuia să fiu rânduit pentru a le administra pe acestea; fiind eu însumi un discipol al dreptăţii, dorind, de asemenea, să fiu posesorul unor mari cunoştinţe şi să fiu un discipol mai bun al dreptăţii şi să posed cunoştinţe mai mari şi să fiu tată al multor naţiuni, un prinţ al păcii, şi dorind să primesc instrucţiuni şi să ţin poruncile lui Dumnezeu, eu am devenit un moştenitor legitim, un înalt preot, deţinând dreptul care aparţinea strămoşilor."
                },
                {
                    "number": 3,
                    "text": "El mi-a fost conferit de la strămoşi; el a coborât de la strămoşi de la începutul timpului, da, chiar de la început sau dinainte de crearea lumii până în prezent, chiar dreptul primului născut sau al primului om, care este Adam sau primul tată, prin intermediul strămoşilor până la mine."
                },
                {
                    "number": 4,
                    "text": "Am căutat numirea mea în preoţie, potrivit modului în care Dumnezeu i-a chemat pe strămoşi cu privire la seminţie."
                },
                {
                    "number": 5,
                    "text": "Strămoşii mei, fiind întorşi de la dreptatea lor şi de la poruncile sfinte pe care Domnul, Dumnezeul lor, le dăduse, pentru a-i preaslăvi pe zeii păgâni au refuzat cu tărie să asculte glasul meu;"
                },
                {
                    "number": 6,
                    "text": "Pentru că inima lor era hotărâtă să facă rău şi era în întregime întoarsă spre zeul lui Elkenah, şi zeul lui Libnah, şi zeul lui Mahmackrah, şi zeul lui Koraş, şi zeul lui Faraon, regele Egiptului;"
                },
                {
                    "number": 7,
                    "text": "De aceea, ei şi-au întors inima spre jertfa păgânilor, oferindu-şi copiii lor acestor idoli muţi, şi n-au ascultat glasul meu, ci s-au străduit să-mi ia viaţa prin mâna preotului lui Elkenah. Preotul lui Elkenah era, de asemenea, preotul lui Faraon."
                },
                {
                    "number": 8,
                    "text": "Dar, în această perioadă, era obiceiul ca preotul lui Faraon, regele Egiptului, să ofere bărbaţi, femei şi copii pe altarul care a fost construit în ţara Haldeii pentru a aduce ofrande acestor zei străini."
                },
                {
                    "number": 9,
                    "text": "Şi s-a întâmplat că preotul a adus o ofrandă zeului lui Faraon şi, de asemenea, zeului lui Şagreel, chiar după obiceiul egiptenilor. Ori, zeul lui Şagreel era soarele."
                },
                {
                    "number": 10,
                    "text": "Şi preotul lui Faraon a oferit chiar un copil, ca jertfă de mulţumire, pe altarul situat aproape de dealul lui Potifar la începutul câmpiei Olişem."
                },
                {
                    "number": 11,
                    "text": "Acum, acest preot a oferit pe acest altar trei virgine, deodată, care erau fiicele lui Onita, unul dintre descendenţii regeşti direcţi ai coapselor lui Ham. Aceste virgine au fost oferite datorită virtuţii lor; ele nu au îngenuncheat pentru a preaslăvi zei din lemn sau din piatră, de aceea ele au fost omorâte pe acest altar şi aceasta s-a făcut după obiceiul egiptenilor."
                },
                {
                    "number": 12,
                    "text": "Şi s-a întâmplat că preoţii m-au prins, cu violenţă, pentru a mă ucide, de asemenea, aşa cum au făcut acelor virgine, pe acest altar; şi, pentru a avea cunoştinţă cu privire la acest altar, vă îndrum spre figura de la începutul acestei înregistrări."
                },
                {
                    "number": 13,
                    "text": "Avea forma tâmplăriei unui pat, de felul acelora care se găseau la haldei şi era aşezat înaintea zeilor lui Elkenah, Libnah, Mahmackrah, Koraş şi, de asemenea, a unui zeu asemănător cu acela al lui Faraon, regele Egiptului."
                },
                {
                    "number": 14,
                    "text": "Pentru a vă face o idee asupra acestor zei, v-am arătat înfăţişarea acestora în figurile de la început, acest gen de figuri fiind numite de haldei Ralinos, ceea ce înseamnă hieroglife."
                },
                {
                    "number": 15,
                    "text": "Şi când şi-au ridicat mâinile deasupra mea, pentru a mă oferi pe mine şi a-mi lua viaţa, iată mi-am înălţat glasul spre Domnul Dumnezeul meu, şi Domnul a ascultat şi a auzit şi m-a făcut plin de viziunea Atotputernicului şi îngerul din prezenţa Lui a stat lângă mine şi, imediat, mi-a dezlegat legăturile mele;"
                },
                {
                    "number": 16,
                    "text": "Şi glasul Lui s-a îndreptat către mine: Avraam, Avraam, iată, numele Meu este Iehova, şi te-am auzit, şi am coborât pentru a te elibera şi pentru a te lua din casa tatălui tău şi dintre toate rudele tale, într-o ţară străină pe care nu o cunoşti;"
                },
                {
                    "number": 17,
                    "text": "Şi aceasta, deoarece ei şi-au întors inima de la Mine pentru a-i preaslăvi pe zeul lui Elkenah, şi pe zeul lui Libnah, şi pe zeul lui Mahmackrah, şi pe zeul lui Koraş şi pe zeul lui Faraon, regele Egiptului; de aceea, Eu am coborât pentru a interveni împotriva lor şi pentru a-l distruge pe acela care a ridicat mâna împotriva ta, Avraam, fiul Meu, ca să îţi ia viaţa."
                },
                {
                    "number": 18,
                    "text": "Iată, te voi conduce cu mâna Mea şi te voi lua pentru a pune numele Meu asupra ta, chiar preoţia tatălui tău, şi puterea Mea va fi asupra ta."
                },
                {
                    "number": 19,
                    "text": "Şi aşa cum a fost cu Noe va fi şi cu tine; dar, prin slujirea ta, numele Meu va fi cunoscut în veci pe pământ pentru că sunt Dumnezeul tău."
                },
                {
                    "number": 20,
                    "text": "Iată, Dealul Potifar era în ţara lui Ur, din Haldea. Şi Domnul a dărâmat altarul lui Elkenah şi al zeilor ţării şi i-a distrus complet pe aceştia şi l-a lovit pe preot, astfel încât el a murit; şi a fost mare jale în Haldea şi, de asemenea, la curtea Faraonului, Faraon care înseamnă: rege de sânge regesc."
                },
                {
                    "number": 21,
                    "text": "Acum, acest rege al Egiptului era un descendent al coapselor lui Ham şi, prin naşterea sa, era de acelaşi sânge ca şi cananiţii."
                },
                {
                    "number": 22,
                    "text": "Din această obârşie provin toţi egiptenii şi, astfel, sângele cananiţilor a fost păstrat în ţară."
                },
                {
                    "number": 23,
                    "text": "Ţara Egiptului fiind descoperită prima dată de către o femeie, care a fost fiica lui Ham şi fiica lui Egiptus, ceea ce în limba haldee înseamnă Egipt, care înseamnă ceea ce este interzis;"
                },
                {
                    "number": 24,
                    "text": "Când această femeie a descoperit ţara, aceasta era sub apă; şi după un timp i-a stabilit pe fiii ei în ea; şi astfel, de la Ham provine această rasă care a păstrat blestemul în ţară."
                },
                {
                    "number": 25,
                    "text": "Acum, primul guvern al Egiptului a fost stabilit prin Faraon, cel mai în vârstă fiu al lui Egiptus, fiica lui Ham, şi a fost făcut după modelul guvernului lui Ham, care a fost patriarhal."
                },
                {
                    "number": 26,
                    "text": "Faraon, fiind un om drept, a stabilit împărăţia sa şi şi-a judecat poporul cu înţelepciune şi în mod drept, în timpul întregii sale vieţi, căutând cu sinceritate să imite acel ordin stabilit de strămoşi în timpul primelor generaţii, în zilele primei domnii patriarhale, chiar în cursul domniei lui Adam şi, de asemenea, a lui Noe, tatăl său, care l-a binecuvântat cu binecuvântările pământului şi cu binecuvântările înţelepciunii, dar l-a blestemat cu privire la preoţie."
                },
                {
                    "number": 27,
                    "text": "Acum, Faraon fiind din acea obârşie care nu-i dădea dreptul la preoţie, cu toate că faraonii doreau să o pretindă de la Noe, prin Ham, tatăl meu a fost, de aceea, ispitit de idolatria lor;"
                },
                {
                    "number": 28,
                    "text": "Dar eu mă voi strădui, mai departe, să descriu cronologia începând de la mine însumi şi mergând înapoi până la începutul creării, pentru că aceste cronici au ajuns în mâinile mele, cronici pe care le-am păstrat până în prezent."
                },
                {
                    "number": 29,
                    "text": "Acum, după ce preotul lui Elkenah a fost lovit astfel încât el a murit, au fost împlinite lucrurile care mi-au fost spuse cu privire la ţara Haldeii, şi anume, că va fi o foame în ţară."
                },
                {
                    "number": 30,
                    "text": "În consecinţă, o foamete a domnit în toată ţara Haldeii şi tatăl meu a fost extrem de chinuit datorită foametei şi el s-a pocăit de răul pe care îl planificase cu privire la mine, acela de a-mi lua viaţa."
                },
                {
                    "number": 31,
                    "text": "Dar cronicile strămoşilor, chiar ale patriarhilor, cu privire la dreptul la preoţie, Domnul, Dumnezeul meu, le-a păstrat în mâinile mele; de aceea, am păstrat până în această zi cunoştinţele despre începutul creaţiei şi, de asemenea, al planetelor şi al stelelor, aşa cum au fost revelate strămoşilor şi mă voi strădui să scriu unele dintre aceste lucruri în această cronică pentru în folosul urmaşilor mei, care vor veni după mine."
                }
            ]
        },
        "/study/scriptures/pgp/abr/2": {
            "uri": "/study/scriptures/pgp/abr/2",
            "title": "Avraam 2",
            "data_type": "chapter",
            "chapter_name": "Capitolul 2",
            "chapter_summary": [
                "Avraam părăseşte Ur pentru a merge în Canaan—Iehova îi apare lui la Haran—Toate binecuvântările Evangheliei sunt promise seminţiei lui şi, prin seminţia sa, tuturor—El merge la Canaan şi îşi continuă drumul spre Egipt."
            ],
            "verses": [
                {
                    "number": 1,
                    "text": "Acum, Domnul Dumnezeu a făcut ca foametea să devină teribilă în ţara lui Ur, astfel încât Haran, fratele meu, a murit; dar Terah, tatăl meu, trăia, încă, în ţara Ur, în Haldea."
                },
                {
                    "number": 2,
                    "text": "Şi s-a întâmplat că eu, Avraam, am luat-o de nevastă pe Sarai şi Nahor, fratele meu, a luat de nevastă pe Milca, fiica lui Haran."
                },
                {
                    "number": 3,
                    "text": "Acum, Domnul îmi spusese: Avraam, părăseşte ţara ta, şi rudele tale, şi casa tatălui tău, spre ţara pe care ţi-o voi arăta."
                },
                {
                    "number": 4,
                    "text": "De aceea, am părăsit ţara Ur, din Haldea, pentru a merge în ţara Canaan; şi l-am luat pe Lot, fiul fratelui meu, şi pe soţia lui, şi pe Sarai, soţia mea; şi, de asemenea, tatăl meu m-a urmat în ţara pe care noi am numit-o Haran."
                },
                {
                    "number": 5,
                    "text": "Şi foametea s-a redus; şi tatăl meu a rămas în Haran şi a locuit acolo, pentru că erau multe turme în Haran; şi tatăl meu s-a reîntors la idolatria lui; de aceea a continuat să trăiască în Haran."
                },
                {
                    "number": 6,
                    "text": "Dar eu, Avraam, şi Lot, fiul fratelui meu, ne-am rugat la Domnul, şi Domnul mi-a apărut şi mi-a spus: Ridică-te şi ia-l pe Lot cu tine; pentru că am hotărât să te fac să ieşi din Haran şi să fac din tine un slujitor care să poarte numele Meu într-o ţară străină pe care am s-o dau, în stăpânire veşnică, seminţiei tale, atunci când Îmi vor asculta glasul."
                },
                {
                    "number": 7,
                    "text": "Pentru că Eu sunt Domnul, Dumnezeul tău; Eu locuiesc în cer; pământul este aşternutul picioarelor Mele; Eu întind mâna deasupra mării şi ea se supune glasului Meu; Eu fac vântul şi focul să fie carul Meu; Eu spun munţilor: Plecaţi de aici—şi iată, într-o secundă, dintr-odată, ei sunt luaţi de furtună."
                },
                {
                    "number": 8,
                    "text": "Numele Meu este Iehova şi Eu ştiu de la început sfârşitul; de aceea, mâna Mea va fi asupra voastră."
                },
                {
                    "number": 9,
                    "text": "Şi voi face din tine un neam mare şi am să te binecuvântez peste măsură şi am să fac numele tău mare printre toate naţiunile şi vei fi o binecuvântare pentru seminţiile tale de după tine, pentru că în mâinile lor vor purta această slujire şi preoţie către toate naţiunile;"
                },
                {
                    "number": 10,
                    "text": "Şi Eu le voi binecuvânta prin numele tău; pentru că toţi aceia care vor primi această Evanghelia vor fi numiţi după numele tău şi vor fi consideraţi seminţia ta şi se vor ridica şi te vor binecuvânta ca pe tatăl lor;"
                },
                {
                    "number": 11,
                    "text": "Şi Eu voi binecuvânta pe aceia care te binecuvântează şi îi voi blestema pe aceia care te vor blestema; şi în tine (adică în preoţia ta) şi în seminţia ta (adică preoţia ta), pentru că îţi fac promisiunea că acest drept va continua în tine şi în seminţia ta de după tine (adică, seminţia în adevăratul sens al cuvântului sau seminţia trupului), toate familiile de pe pământ vor fi binecuvântate, chiar cu binecuvântările Evangheliei, care sunt binecuvântările salvării, chiar ale vieţii veşnice."
                },
                {
                    "number": 12,
                    "text": "Acum, după ce Domnul S-a oprit din vorbire cu mine şi Şi-a retras faţa de lângă mine, am spus în inima mea: Slujitorul Tău Te-a căutat sincer; acum, Te-am găsit;"
                },
                {
                    "number": 13,
                    "text": "Tu ai trimis îngerul Tău pentru a mă elibera de zeii lui Elkenah şi va fi mai bine să ascult glasul Tău, de aceea, slujitorul Tău să se ridice şi să plece în pace."
                },
                {
                    "number": 14,
                    "text": "Astfel, eu, Avraam, am plecat aşa cum îmi spusese Domnul, şi Lot împreună cu mine; şi eu, Avraam, aveam vârsta de şaizeci şi doi de ani când am plecat din Haran."
                },
                {
                    "number": 15,
                    "text": "Şi am luat-o pe Sarai, pe care o luasem de nevastă când eram în Ur, în Haldea, şi pe Lot, fiul fratelui meu, şi toate bunurile noastre pe care le adunasem, şi sufletele pe care le câştigasem în Haran şi am pornit la drum spre ţara Canaan şi, în timp ce am fost pe drum, am locuit în corturi;"
                },
                {
                    "number": 16,
                    "text": "De aceea, eternitatea era acoperământul nostru şi stânca noastră şi salvarea noastră, în timp ce călătoream de la Haran, prin Ierihon, spre ţara Canaan."
                },
                {
                    "number": 17,
                    "text": "Acum, eu, Avraam, am clădit un altar în ţara Ierihon şi I-am adus o ofrandă Domnului şi m-am rugat ca foametea să fie îndepărtată de la casa tatălui meu pentru ca ei să nu piară."
                },
                {
                    "number": 18,
                    "text": "Şi, după aceea, am trecut de Ierihon şi am străbătut ţara până la locul numit Sihem; era situat în câmpiile More şi noi ajunsesem deja la frontierele ţării cananiţilor şi eu am oferit jertfe, acolo, în câmpiile More şi L-am chemat pe Domnul cu pioşenie, pentru că noi ajunseserăm, deja, în ţara acestei naţiuni idolatre."
                },
                {
                    "number": 19,
                    "text": "Şi, Domnul mi-a apărut ca răspuns la rugăciunile mele şi mi-a spus: Seminţiei tale îi voi da ţara aceasta."
                },
                {
                    "number": 20,
                    "text": "Şi eu, Avraam, m-am ridicat din locul unde clădisem altarul pentru Domnul şi m-am mutat de acolo pe un munte, la est de Betel, şi mi-am întins cortul acolo, Betel fiind la vest şi Ai la est; şi acolo, am clădit un alt altar pentru Domnul şi am chemat, din nou, numele Domnului."
                },
                {
                    "number": 21,
                    "text": "Şi eu, Avraam, am călătorit mergând mereu către sud; şi foamea continua în ţară; şi eu, Avraam, m-am hotărât să cobor în Egipt pentru a călători acolo, pentru că foamea devenise foarte chinuitoare."
                },
                {
                    "number": 22,
                    "text": "Şi s-a întâmplat că, atunci când eram aproape de intrarea în Egipt, Domnul mi-a spus: Iată, Sarai, nevasta ta, este o femeie frumoasă la vedere;"
                },
                {
                    "number": 23,
                    "text": "De aceea, se va întâmpla că atunci când egiptenii o vor vedea vor spune: Ea este nevasta lui; şi te vor omorî, dar ei îi vor lăsa viaţa; de aceea, vezi să faci în acest fel:"
                },
                {
                    "number": 24,
                    "text": "Ea să spună egiptenilor că este sora ta şi sufletul tău va trăi."
                },
                {
                    "number": 25,
                    "text": "Şi s-a întâmplat că eu, Avraam, i-am spus lui Sarai, nevasta mea, tot ceea ce mi-a spus Domnul: De aceea, te rog, spune-le că eşti sora mea, astfel ca, de dragul tău, să fiu bine tratat şi sufletul meu să trăiască datorită ţie."
                }
            ]
        },
        "/study/scriptures/pgp/abr/3": {
            "uri": "/study/scriptures/pgp/abr/3",
            "title": "Avraam 3",
            "data_type": "chapter",
            "chapter_name": "Capitolul 3",
            "chapter_summary": [
                "Avraam învaţă despre soare, despre lună şi despre stele cu ajutorul Urimului şi Tumimului—Domnul îi dezvăluie natura veşnică a spiritelor—El învaţă despre viaţa premuritoare, despre prerânduire, despre creaţie, despre căutarea unui Mântuitor şi despre a doua stare a omului."
            ],
            "verses": [
                {
                    "number": 1,
                    "text": "Şi eu, Avraam, aveam Urimul şi Tumimul, pe care Domnul, Dumnezeul meu, mi le dăduse în Ur, în Haldea;"
                },
                {
                    "number": 2,
                    "text": "Şi eu am văzut stelele, am văzut că ele erau foarte mari şi că una dintre ele era mai aproape de tronul lui Dumnezeu; şi erau multe stele mari care erau lângă ea;"
                },
                {
                    "number": 3,
                    "text": "Şi Domnul mi-a spus: Acestea sunt cele care guvernează; şi numele celei mari este Kolob, pentru că este lângă Mine, pentru că Eu sunt Domnul, Dumnezeul tău; am stabilit ca aceasta să guverneze asupra tuturor acelora care aparţin aceluiaşi ordin ca acela pe care stai tu."
                },
                {
                    "number": 4,
                    "text": "Şi Domnul mi-a spus, prin Urim şi Tumim, că această Kolob era după felul Domnului, potrivit vremurilor şi timpurilor ei în revoluţia ei; că o revoluţie era o zi pentru Domnul, după modul Său de calcul, fiind o mie de ani potrivit timpului stabilit pe planeta pe care stai tu. Acesta este calculul timpului Domnului, potrivit calculului lui Kolob."
                },
                {
                    "number": 5,
                    "text": "Şi Domnul mi-a spus: Planeta care este cel mai mic luminător, mai mic decât acela care domină ziua, chiar noaptea, este superioară sau mai mare decât aceea pe care stai tu, după modul de calcul, pentru că se mişcă într-o ordine mai lentă; aceasta este în ordine, pentru că ea se află deasupra pământului pe care stai tu, de aceea calculul timpului său nu este aşa de ridicat din punct de vedere al zilelor şi al lunilor şi al anilor."
                },
                {
                    "number": 6,
                    "text": "Şi Domnul mi-a spus: Acum, Avraam, aceste două realităţi există, iată, ochii tăi le văd; ţie îţi este dat să cunoşti timpii de calcul şi timpul stabilit, chiar timpul stabilit al pământului pe care stai tu şi timpul stabilit al luminătorului mai mare, care este plasat pentru a guverna ziua, şi timpul stabilit pentru luminătorul mai mic, care este plasat pentru a guverna noaptea."
                },
                {
                    "number": 7,
                    "text": "Acum, timpul stabilit al luminătorului mai mic este un timp mai lung potrivit calculului său, faţă de calculul timpului pământului pe care stai tu."
                },
                {
                    "number": 8,
                    "text": "Şi acolo unde aceste două realităţi există, va fi o altă realitate deasupra lor, adică, va fi o altă planetă al cărei calcul al timpului va fi şi mai lung;"
                },
                {
                    "number": 9,
                    "text": "Şi astfel, va fi o planetă al cărei calcul al timpului va fi superior unei alteia, până când te vei apropia de Kolob, Kolob fiind după calculul timpului Domnului; Kolob, care este plasată în apropierea tronului lui Dumnezeu pentru a guverna toate aceste planete care aparţin aceluiaşi ordin ca acela pe care stai tu."
                },
                {
                    "number": 10,
                    "text": "Şi ţie îţi este dat să cunoşti timpul stabilit al tuturor stelelor care sunt plasate pentru a lumina până când te apropii de tronul lui Dumnezeu."
                },
                {
                    "number": 11,
                    "text": "Astfel, eu, Avraam, am vorbit cu Domnul, faţă-n faţă, aşa cum vorbeşte un om cu altul; şi El mi-a povestit despre lucrările pe care le-au făcut mâinile Lui ;"
                },
                {
                    "number": 12,
                    "text": "Şi mi-a spus: Fiul Meu, fiul Meu (şi mâna Sa era întinsă), iată, îţi voi arăta toate acestea. Şi El Şi-a pus mâna pe ochii mei, şi eu am văzut acele lucruri pe care mâinile Lui le făcuseră, care erau multe; şi ele s-au multiplicat înaintea ochilor mei şi nu am putut vedea sfârşitul lor."
                },
                {
                    "number": 13,
                    "text": "Şi El mi-a spus: Acesta este Şinehah, care este soarele. Şi El mi-a spus: Kokob, care înseamnă stea. Şi mi-a spus: Olea, care este luna. Şi mi-a spus: Kokabim, care înseamnă stele sau toate luminile mari care erau pe întinderea cerului."
                },
                {
                    "number": 14,
                    "text": "Şi era noapte când Domnul mi-a vorbit aceste cuvinte: Te voi înmulţi pe tine şi seminţia ta de după tine, ca pe acestea; şi dacă poţi număra grăunţele de nisip, acesta va fi numărul urmaşilor tăi."
                },
                {
                    "number": 15,
                    "text": "Şi Domnul mi-a spus: Avraam, îţi arăt aceste lucruri înainte de a merge în Egipt pentru ca tu să poţi declara toate aceste cuvinte."
                },
                {
                    "number": 16,
                    "text": "Dacă două lucruri există, şi unul este superior celuilalt, vor fi lucruri mai mari deasupra lor; de aceea, Kolob este cea mai mare dintre toate Kokabimi pe care le-ai văzut, pentru că ea este cel mai aproape de Mine."
                },
                {
                    "number": 17,
                    "text": "Acum, dacă sunt două lucruri, unul deasupra celuilalt, şi dacă luna este deasupra pământului, atunci se poate ca o planetă sau o stea să existe deasupra ei; şi orice lucru va hotărî să facă Domnul, Dumnezeul tău, El va realiza."
                },
                {
                    "number": 18,
                    "text": "Şi totuşi, El a făcut stea mai mare; în acelaşi fel, de asemenea, dacă sunt două spirite şi unul ar fi mult mai inteligent decât celălalt, totuşi, aceste două spirite, cu toate că unul este mai inteligent decât celălalt, nu au început; ele au existat înainte, ele nu vor avea sfârşit, ele vor exista după, pentru că ele sunt olam sau veşnice."
                },
                {
                    "number": 19,
                    "text": "Şi Domnul mi-a spus: Aceste două adevăruri există într-adevăr, pentru că sunt două spirite, unul fiind mai inteligent decât celălalt; va fi un altul mai inteligent decât ele; Eu sunt Domnul, Dumnezeul tău, Eu sunt mai inteligent decât ele toate."
                },
                {
                    "number": 20,
                    "text": "Domnul, Dumnezeul tău, a trimis îngerul Lui să te elibereze din mâinile preotului lui Elkenah."
                },
                {
                    "number": 21,
                    "text": "Eu locuiesc în mijlocul tuturor; de aceea, am coborât la tine, acum, pentru a-ţi declara lucrările pe care mâinile Mele le-au făcut, lucruri în care înţelepciunea Mea o depăşeşte pe a tuturor, pentru că Eu guvernez în ceruri, sus, şi pe pământ, jos, în toată înţelepciunea şi cu toată prudenţa, peste toate inteligenţele pe care ochii tăi le-au văzut de la început; Eu am coborât, la început, în mijlocul tuturor inteligenţelor pe care le-ai văzut."
                },
                {
                    "number": 22,
                    "text": "Acum, Domnul mi-a arătat mie, Avraam, inteligenţele care au fost organizate înainte de a fi lumea; şi printre toate acestea erau mulţi din cei nobili şi mari;"
                },
                {
                    "number": 23,
                    "text": "Şi Dumnezeu a văzut că aceste suflete erau bune, şi a stat în mijlocul lor şi a spus: Pe aceştia îi voi face conducătorii Mei; pentru că, El a stat printre aceia care erau spirite şi a văzut că ei erau buni; şi mi-a spus mie: Avraam, tu eşti unul dintre ei; tu ai fost ales înainte să te fi născut."
                },
                {
                    "number": 24,
                    "text": "Şi era unul printre ei care era asemănător lui Dumnezeu, El a spus acelora care erau cu El: Vom merge jos, pentru că este loc acolo, şi vom lua din aceste materiale şi vom face un pământ pe care aceştia să poată locui;"
                },
                {
                    "number": 25,
                    "text": "Şi îi vom pune la probă prin aceasta pentru a vedea dacă ei vor face toate lucrurile pe care Domnul, Dumnezeul lor, le va porunci lor;"
                },
                {
                    "number": 26,
                    "text": "Şi aceia care îşi păstrează prima lor stare vor primi în plus; şi aceia care nu îşi păstrează prima lor stare nu vor avea slavă în aceeaşi împărăţie cu aceia care îşi păstrează prima lor stare; şi aceia care păstrează cea de-a doua lor stare vor avea mai multă slavă asupra capetelor lor, în vecii vecilor."
                },
                {
                    "number": 27,
                    "text": "Şi Domnul a spus: Pe cine să trimit? Şi unul, care era la fel ca Fiul Omului a răspuns: Aici sunt, trimite-Mă pe Mine. Şi altul a răspuns şi a spus: Aici sunt, trimite-mă pe mine. Şi Domnul a spus: Îl voi trimite pe primul."
                },
                {
                    "number": 28,
                    "text": "Şi al doilea s-a supărat şi nu şi-a păstrat prima lui stare; şi, în acea zi, mulţi l-au urmat."
                }
            ]
        },
        "/study/scriptures/pgp/abr/4": {
            "uri": "/study/scriptures/pgp/abr/4",
            "title": "Avraam 4",
            "data_type": "chapter",
            "chapter_name": "Capitolul 4",
            "chapter_summary": [
                "Dumnezeii plănuiesc crearea pământului şi a întregii vieţi de pe el—Planurile lor pentru cele şase zile ale creaţiei sunt stabilite."
            ],
            "verses": [
                {
                    "number": 1,
                    "text": "Şi atunci Domnul a spus: Să mergem jos. Şi Ei au coborât la început, şi Ei, adică Dumnezeii, au organizat şi au format cerurile şi pământul."
                },
                {
                    "number": 2,
                    "text": "Şi pământul, după ce a fost format, era gol şi pustiu, pentru că Ei nu creaseră altceva decât pământul; şi întunericul domnea pe suprafaţa adâncului şi Spiritul Dumnezeilor se mişca pe faţa apelor."
                },
                {
                    "number": 3,
                    "text": "Şi Ei (Dumnezeii) au spus: Să fie lumină; şi a fost lumină."
                },
                {
                    "number": 4,
                    "text": "Şi Ei (Dumnezeii) au înţeles lumina, pentru că era strălucitoare; şi Ei au despărţit lumina sau au făcut să fie despărţită de întuneric."
                },
                {
                    "number": 5,
                    "text": "Şi Dumnezeii au numit lumina Zi şi întunericul l-au numit Noapte. Şi s-a întâmplat că perioada de seara până dimineaţa au numit-o noapte; şi perioada de dimineaţă până seara au numit-o zi; şi aceasta a fost prima sau începutul a ceea ce au numit Ei zi şi noapte."
                },
                {
                    "number": 6,
                    "text": "Şi Dumnezeii, de asemenea, au spus: Să fie o întindere între ape şi ea va separa apele de ape."
                },
                {
                    "number": 7,
                    "text": "Şi Dumnezeii au poruncit întinderii, astfel că ea a despărţit apele care erau sub întindere de apele care erau deasupra întinderii; şi a fost aşa, chiar cum au poruncit Ei."
                },
                {
                    "number": 8,
                    "text": "Şi Dumnezeii au numit întinderea Cer. Şi s-a întâmplat că ceea ce a fost de seara până dimineaţa ei au numit noapte; şi s-a întâmplat că ceea ce a fost de dimineaţă până seara ei au numit zi; şi acesta a fost al doilea timp pe care ei l-au numit noapte şi zi."
                },
                {
                    "number": 9,
                    "text": "Şi Dumnezeii au poruncit, spunând: Să se adune la un loc apele care sunt sub cer şi pământul să se arate uscat ; şi a fost aşa, cum au poruncit;"
                },
                {
                    "number": 10,
                    "text": "Şi Dumnezeii au dat uscatului numele de Pământ; şi adunării apelor i-au dat numele de Ape Mari; şi Dumnezeii au văzut că sunt ascultaţi."
                },
                {
                    "number": 11,
                    "text": "Şi Dumnezeii au spus: Să pregătim pământul să dea verdeaţă; iarbă cu sămânţă, pomi roditori, care să facă rod după soiul lor şi care să aibă în ei sămânţa lor pe pământ; şi a fost aşa, chiar cum au poruncit."
                },
                {
                    "number": 12,
                    "text": "Şi Dumnezeii au organizat pământul să dea verdeaţă din sămânţa sa şi iarba să dea iarbă din sămânţa sa, cu sămânţă după soiul ei; şi pământul să dea pomi din sămânţa lor, care fac rod şi a căror sămânţă nu va da decât acelaşi lucru, după soiul lor; Şi Dumnezeii au văzut că Ei au fost ascultaţi."
                },
                {
                    "number": 13,
                    "text": "Şi s-a întâmplat că Ei au numărat zilele; de seara până dimineaţa, şi au numit aceasta noapte; şi s-a întâmplat că de dimineaţă până seara au numit aceasta zi; şi a fost al treilea timp."
                },
                {
                    "number": 14,
                    "text": "Şi Dumnezeii au organizat luminătorii în întinderea cerului şi i-au făcut să despartă ziua de noapte; şi i-a organizat să fie pentru semne şi pentru perioade, şi pentru zile şi pentru ani;"
                },
                {
                    "number": 15,
                    "text": "Şi i-au organizat să fie luminători pe întinderea cerului pentru a lumina pământul; şi aşa a fost."
                },
                {
                    "number": 16,
                    "text": "Şi Dumnezeii au organizat cei doi mari luminători, luminătorul mai mare ca să stăpânească ziua şi luminătorul mai mic ca să stăpânească noaptea; împreună cu luminătorul mai mic, Ei au aşezat, de asemenea, stelele."
                },
                {
                    "number": 17,
                    "text": "Şi Dumnezeii le-au aşezat pe întinderea cerului, să dea lumină pe pământ şi să stăpânească ziua şi noaptea şi să despartă lumina de întuneric."
                },
                {
                    "number": 18,
                    "text": "Şi Dumnezeii au privit aceste lucruri pe care Ei le porunciseră până când ele s-au supus."
                },
                {
                    "number": 19,
                    "text": "Şi s-a întâmplat că de seara până dimineaţa a fost noapte; şi s-a întâmplat că de dimineaţă până seara a fost zi; şi a fost al patrulea timp."
                },
                {
                    "number": 20,
                    "text": "Şi Dumnezeii au spus: Să pregătim apele să mişune de vieţuitoare care se mişcă; şi păsările, pentru ca ele să poată zbura deasupra pământului, pe întinderea cerului."
                },
                {
                    "number": 21,
                    "text": "Şi Dumnezeii au pregătit apele pentru ca ele să poată aduce balene mari şi toate vieţuitoarele care se mişcă şi de care mişună apele, după soiul lor; şi fiecare pasăre înaripată după felul ei. Şi Dumnezeii au văzut că Ei vor fi ascultaţi şi că planul Lor a fost bun."
                },
                {
                    "number": 22,
                    "text": "Şi Dumnezeii au spus: Le vom binecuvânta şi vom face ca ele să crească şi să se înmulţească şi să umple apele mărilor sau apele mari; şi vom face ca păsările să se înmulţească pe pământ."
                },
                {
                    "number": 23,
                    "text": "Şi s-a întâmplat că ceea ce a fost de seara până dimineaţa Ei au numit o noapte; şi s-a întâmplat că ceea ce a fost de dimineaţă până seara au numit o zi; şi a fost al cincilea timp."
                },
                {
                    "number": 24,
                    "text": "Şi Dumnezeii au pregătit pământul să dea vieţuitoare după soiul lor, vite şi târâtoare şi fiare pământeşti după felul lor; şi a fost aşa, cum au spus Ei."
                },
                {
                    "number": 25,
                    "text": "Şi Dumnezeii au organizat pământul să aducă fiarele pământului după felul lor, vitele după soiul lor şi toate târâtoarele pământului după felul lor; şi Dumnezeii au văzut că ele vor asculta."
                },
                {
                    "number": 26,
                    "text": "Şi Dumnezeii S-au sfătuit şi au spus: Să coborâm şi să facem omul după chipul Nostru, după asemănarea Noastră; şi le vom da lor stăpânire peste peştii mării, peste păsările cerului, peste vite, peste tot pământul şi peste toate târâtoarele care se mişcă pe pământ."
                },
                {
                    "number": 27,
                    "text": "Astfel, Dumnezeii au coborât pentru a-l organiza pe om după chipul Lor, pentru a-l forma după chipul Dumnezeilor, pentru a forma bărbatul şi femeia."
                },
                {
                    "number": 28,
                    "text": "Şi Dumnezeii au spus: Îi vom binecuvânta. Şi Dumnezeii au spus: Îi vom face să crească şi să se înmulţească, să umple pământul, şi să-l supună, şi să stăpânească peste peştii mărilor şi peste păsările cerului şi peste toate vieţuitoarele care se mişcă pe pământ."
                },
                {
                    "number": 29,
                    "text": "Şi Dumnezeii au spus: Iată, le vom da orice iarbă care face sămânţă care va veni pe suprafaţa întregului pământ şi orice pom care are rod în el; da, rodul pomului care dă sămânţă lor îl vom da; aceasta va fi hrana lor."
                },
                {
                    "number": 30,
                    "text": "Şi tuturor fiarelor de pe pământ, şi tuturor păsărilor cerului, şi tuturor vieţuitoarelor care se mişcă pe pământ, iată, le vom da lor viaţă, şi, de asemenea, le vom da toată iarba verde ca hrană şi toate aceste lucruri vor fi organizate astfel."
                },
                {
                    "number": 31,
                    "text": "Şi Dumnezeii au spus: Vom face toate lucrurile pe care le-am spus şi le vom organiza; şi iată, ele vor fi foarte supuse. Şi s-a întâmplat că ceea ce a fost de seara până dimineaţa ei au numit noapte; şi s-a întâmplat că ceea ce a fost de dimineaţă până seara ei au numit zi; şi ei au numărat al şaselea timp."
                }
            ]
        },
        "/study/scriptures/pgp/abr/5": {
            "uri": "/study/scriptures/pgp/abr/5",
            "title": "Avraam 5",
            "data_type": "chapter",
            "chapter_name": "Capitolul 5",
            "chapter_summary": [
                "Dumnezeii Îşi termină planificarea creării tuturor lucrurilor—Ei au înfăptuit Creaţia potrivit planului Lor—Adam dă un nume fiecărei creaturi vii."
            ],
            "verses": [
                {
                    "number": 1,
                    "text": "Şi astfel, Noi vom termina cerurile şi pământul şi toate oştirile lor."
                },
                {
                    "number": 2,
                    "text": "Şi Dumnezeii Şi-au spus între Ei: În cel de al şaptelea timp vom termina lucrarea noastră, pe care Ne-am sfătuit s-o facem; şi Ne vom odihni în al şaptelea timp de toate lucrările Noastre pe care Ne-am sfătuit să le facem."
                },
                {
                    "number": 3,
                    "text": "Şi Dumnezeii au terminat, în al şaptelea timp, pentru că în al şaptelea timp ei urmau să se odihnească de toate lucrările Lor pe care ei (Dumnezeii) s-au sfătuit să le formeze; şi l-au sfinţit. Şi acestea au fost deciziile Lor la timpul în care s-au sfătuit să formeze cerurile şi pământul."
                },
                {
                    "number": 4,
                    "text": "Şi Dumnezeii au coborât şi au format originile cerurilor şi ale pământului, când au fost formate, în ziua în care Dumnezeii au format pământul şi cerurile;"
                },
                {
                    "number": 5,
                    "text": "Potrivit cu tot ceea ce spuseseră cu privire la fiecare plantă de pe câmp înainte de a fi pe pământ şi fiecare iarbă a câmpului înainte ca ea să crească; pentru că Dumnezeii nu dăduseră încă ploaia pe pământ când au hotărât să le facă şi nu făcuseră încă un om să lucreze pământul."
                },
                {
                    "number": 6,
                    "text": "Dar un abur s-a ridicat de pe pământ şi a udat toată suprafaţa pământului."
                },
                {
                    "number": 7,
                    "text": "Şi Dumnezeii l-au format pe om din ţărâna pământului şi au luat spiritul lui (adică spiritul omului) şi l-au pus în el; şi i-au suflat în nările sale suflarea vieţii şi omul a devenit un suflet viu."
                },
                {
                    "number": 8,
                    "text": "Şi Dumnezeii au sădit o grădină în Eden, spre răsărit, şi acolo l-au pus pe omul al cărui spirit îl puseseră în trupul pe care îl formaseră."
                },
                {
                    "number": 9,
                    "text": "Şi Dumnezeii au făcut să răsară din pământ tot felul de pomi plăcuţi la vedere şi buni pentru mâncare; şi pomul vieţii, de asemenea, în mijlocul grădinii şi pomul cunoaşterii binelui şi răului."
                },
                {
                    "number": 10,
                    "text": "Era un râu care ieşea din Eden pentru a uda grădina şi de acolo, el se împărţea în patru braţe."
                },
                {
                    "number": 11,
                    "text": "Şi Dumnezeii l-au luat pe om şi l-au aşezat în Grădina Edenului pentru a o cultiva şi a o păstra."
                },
                {
                    "number": 12,
                    "text": "Şi Dumnezeii au poruncit omului, spunând: Din orice pom din grădină poţi să mănânci liber,"
                },
                {
                    "number": 13,
                    "text": "Dar din pomul cunoaşterii binelui şi răului să nu mănânci; căci în timpul în care vei mânca din el, vei muri negreşit. Acum, eu, Avraam, am văzut că era după timpul Domnului, care era potrivit timpului lui Kolob, pentru că Dumnezeii nu-i arătaseră lui Adam calculul timpului."
                },
                {
                    "number": 14,
                    "text": "Şi Dumnezeii au spus: Să-i facem un ajutor potrivit bărbatului, pentru că nu este bine ca omul să fie singur, de aceea Noi vom forma un ajutor potrivit pentru el."
                },
                {
                    "number": 15,
                    "text": "Şi Dumnezeii au făcut să cadă un somn adânc peste Adam; şi el a dormit şi Ei au luat una din coastele lui şi au închis carnea la locul ei;"
                },
                {
                    "number": 16,
                    "text": "Şi din coasta pe care Dumnezeii o luaseră de la om, Ei au format o femeie şi au adus-o la om."
                },
                {
                    "number": 17,
                    "text": "Şi Adam a spus: Aceasta a fost os din oasele mele; şi carne din carnea mea; acum va fi numită femeie, pentru că a fost luată din om;"
                },
                {
                    "number": 18,
                    "text": "De aceea, va lăsa omul pe tatăl şi pe mama sa şi se va lipi de nevasta sa şi vor fi un singur trup."
                },
                {
                    "number": 19,
                    "text": "Şi ei erau amândoi goi, bărbatul şi femeia, şi nu le era ruşine."
                },
                {
                    "number": 20,
                    "text": "Şi din pământ, Dumnezeii au format toate fiarele câmpului şi toate păsările cerului şi le-au adus la Adam pentru a vedea cum le va numi; şi toate vieţuitoarele vor purta numele pe care Adam le va da lor."
                },
                {
                    "number": 21,
                    "text": "Şi Adam le-a dat nume tuturor vitelor, păsărilor cerului şi tuturor fiarelor câmpului; şi pentru Adam, a fost găsit un ajutor care să i se potrivească."
                }
            ]
        },
        "/study/scriptures/pgp/abr/fac-1": {
            "uri": "/study/scriptures/pgp/abr/fac-1",
            "title": "Facsimil 1",
            "data_type": "figure",
            "book_title": "Un facsimil din Cartea lui Avraam",
            "subtitle": [
                "Nr. 1"
            ],
            "text": [
                "Explicaţii",
                "Fig. 1. Îngerul Domnului.",
                "Fig. 2. Avraam fixat pe altar.",
                "Fig. 3. Preotul idolatru al lui Elkenah aşteptând să-l ofere pe Avraam drept jertfă.",
                "Fig. 4. Altarul realizării jertfelor de către preoţii idolatri, aşezat în faţa zeilor lui Elkenah, lui Libnah, lui Mahmackrah, lui Korsah şi lui Faraon.",
                "Fig. 5. Zeul idolatru al lui Elkenah.",
                "Fig. 6. Zeul idolatru al lui Libnah.",
                "Fig. 7. Zeul idolatru al lui Mahmackrah.",
                "Fig. 8. Zeul idolatru al lui Koraş.",
                "Fig. 9. Zeul idolatru al lui Faraon.",
                "Fig. 10. Avraam în Egipt.",
                "Fig. 11. Destinat pentru a reprezenta coloanele cerului, aşa cum erau înţelese de către egipteni.",
                "Fig. 12. Raukeeyang, însemnând bolta cerească sau întinderea de deasupra capetelor noastre; dar în acest caz, în acest context, egiptenii considerau că semnifică Şaumau, a fi înalt sau cerurile, ceea ce corespunde cuvântului evreiesc Şaumahyeem."
            ]
        },
        "/study/scriptures/pgp/abr/fac-2": {
            "uri": "/study/scriptures/pgp/abr/fac-2",
            "title": "Facsimil 2",
            "data_type": "figure",
            "book_title": "Un facsimil din Cartea lui Avraam",
            "subtitle": [
                "Nr. 2"
            ],
            "text": [
                "Explicaţii",
                "Fig. 1. Kolob, însemnând prima creaţie, cea mai aproape de celestial, sau reşedinţa lui Dumnezeu. Prima din punct de vedere al guvernării, ultima cu privire la măsurarea timpului. Măsurarea potrivit timpului celestial, timp celestial care înseamnă că o zi este cât un cot. O zi în Kolob este egală cu o mie de ani potrivit măsurătorii acestui pământ, care este denumit de egipteni Jah-oh-eh.",
                "Fig. 2. Se găseşte alături de Kolob, numită de egipteni Olibliş, a doua mare creaţie guvernatoare aproape de celestial sau de locul unde locuieşte Dumnezeu; deţine, de asemenea, cheile puterii aparţinând altor planete; revelată de Dumnezeu lui Avraam, în timp ce acesta oferea o jertfă pe altarul pe care-l clădise pentru Domnul.",
                "Fig. 3. Îl reprezintă pe Dumnezeu, stând pe tronul Său, îmbrăcat cu putere şi autoritate; cu o coroană de lumină veşnică pe capul Lui; reprezintă, de asemenea, marile cuvinte-cheie ale Sfintei Preoţii, aşa cum i-au fost revelate lui Adam în Grădina Edenului, şi, de asemenea, lui Set, lui Noe, lui Melhisedec, lui Avraam şi tuturor acelora cărora le-a fost revelată preoţia.",
                "Fig. 4 Corespunde cuvântului evreiesc Raukeeyang, însemnând întinderea sau bolta cerească; de asemenea, o reprezentare numerică însemnând în egipteană o mie; corespunde măsurării timpului lui Olibliş, care este egal cu Kolob în revoluţia sa şi în măsurarea timpului său.",
                "Fig. 5. În egipteană, se numeşte Eniş-go-on-doş; este una dintre planetele care, de asemenea, guvernează şi despre ea egiptenii spun că este soarele şi că îşi împrumută lumina de la Kolob prin intermediul lui Kae-e-vanraş, care este marea Cheie sau, cu alte cuvinte, puterea de guvernare, care guvernează alte cincisprezece planete sau stele fixe, ca, de asemenea, Floeese sau luna, pământul şi soarele în revoluţiile lor anuale. Această planetă primeşte putere prin intermediul lui Kli-flos-is-es sau Hah-ko-kau-beam, stelele reprezentate de numerele 22 şi 23, primind lumină de la revoluţiile lui Kolob.",
                "Fig. 6. Reprezintă acest pământ în cele patru colţuri ale sale.",
                "Fig. 7. Îl reprezintă pe Dumnezeu stând pe tronul Său, revelând prin ceruri marile cuvinte-cheie ale preoţiei; şi, de asemenea, semnul Duhului Sfânt, dat lui Avraam, sub formă de porumbel.",
                "Fig. 8 Conţine scrieri care nu pot fi revelate lumii; dar pot fi obţinute în templul sfânt al lui Dumnezeu.",
                "Fig. 9. Nu trebuie revelate actualmente.",
                "Fig. 10. De asemenea.",
                "Fig. 11. De asemenea. Dacă lumea poate descoperi aceste numere, să fie aşa. Amin.",
                "Figurile 12, 13, 14, 15, 16, 17, 18, 19, 20 şi 21 vor fi date la timpul ales de Domnul.",
                "Traducerea de mai sus este dată în măsura în care noi avem dreptul să o dăm actualmente."
            ]
        },
        "/study/scriptures/pgp/abr/fac-3": {
            "uri": "/study/scriptures/pgp/abr/fac-3",
            "title": "Facsimil 3",
            "data_type": "figure",
            "book_title": "Un facsimil din Cartea lui Avraam",
            "subtitle": [
                "Nr. 3"
            ],
            "text": [
                "Explicaţii",
                "Fig. 1. Avraam stând pe tronul lui Faraon, datorită politeţii din partea regelui, cu o coroană pe capul lui, reprezentând preoţia, ca emblemă a Marii Preşedinţii din ceruri; cu sceptrul dreptăţii şi al judecăţii în mâna sa.",
                "Fig. 2. Regele Faraon, al cărui nume este indicat în literele de deasupra capului său.",
                "Fig. 3. Îl reprezintă pe Avraam în Egipt. Se găseşte, de asemenea, şi în figura 10 a facsimilului nr.1.",
                "Fig. 4. Prinţul Faraonului, rege al Egiptului, aşa cum este scris deasupra mâinii.",
                "Fig. 5. Şulem, unul dintre principalii slujitori ai regelui, aşa cum se indică prin literele de deasupra mâinii.",
                "Fig. 6. Olimlah, un sclav aparţinând prinţului.",
                "Avraam discută despre principiile astronomiei la curtea regelui."
            ]
        },
        "/study/scriptures/pgp/js-m/1": {
            "uri": "/study/scriptures/pgp/js-m/1",
            "title": "Joseph Smith—Matei 1",
            "data_type": "chapter",
            "chapter_name": "Capitolul 1",
            "chapter_summary": [
                "Isus prezice apropiata distrugere a Ierusalimului—El vorbeşte, de asemenea, despre cea de-a Doua Venire a Fiului Omului şi despre distrugerea celor răi."
            ],
            "book_title": "Joseph Smith—Matei",
            "verses": [
                {
                    "number": 1,
                    "text": "Pentru că Eu vă spun vouă că, de acum încolo, voi nu Mă veţi mai vedea şi nu veţi şti că Eu sunt Acela despre care este scris de către profeţi, până când nu veţi spune: Binecuvântat este Acela care vine în numele Domnului, în norii cerului, şi toţi îngerii sfinţi cu El. Atunci au înţeles ucenicii Săi că El va veni din nou, pe pământ, după ce va fi slăvit şi încoronat la dreapta lui Dumnezeu."
                },
                {
                    "number": 2,
                    "text": "Şi Isus a ieşit afară şi a plecat din templu; şi ucenicii Lui au venit la El pentru a-L asculta, spunând: Stăpâne, arată-ne ceea ce ne-ai spus cu privire la clădirile templului: Ele vor fi dărâmate şi vi se vor lăsa pustii."
                },
                {
                    "number": 3,
                    "text": "Şi Isus le-a spus: Nu vedeţi voi toate aceste lucruri şi nu le înţelegeţi voi? Adevărat vă spun vouă, nu va fi lăsată aici, pe templu, nici o piatră peste alta care să nu fie dărâmată."
                },
                {
                    "number": 4,
                    "text": "Şi Isus i-a părăsit şi S-a dus pe Muntele Măslinilor. Şi în timp ce El stătea pe Muntele Măslinilor, ucenicii au venit la El, L-au luat deoparte, spunând: Spune-ne când se vor întâmpla aceste lucruri cu privire la distrugerea templului şi a iudeilor şi care este semnul venirii Tale şi al sfârşitului lumii sau al distrugerii acelora răi; care este sfârşitul lumii?"
                },
                {
                    "number": 5,
                    "text": "Şi Isus a răspuns şi le-a spus: Luaţi seama ca nimeni să nu vă înşele;"
                },
                {
                    "number": 6,
                    "text": "Pentru că mulţi vor veni în numele Meu spunând: Eu sunt Hristos—şi vor înşela pe mulţi;"
                },
                {
                    "number": 7,
                    "text": "Atunci vă vor preda suferinţei, şi vă vor omorî, şi voi veţi fi urâţi de către toate naţiunile din cauza numelui Meu;"
                },
                {
                    "number": 8,
                    "text": "Şi atunci, vor fi mulţi care vor fi jigniţi şi se vor vinde unii pe alţii şi se vor urî unii pe alţii;"
                },
                {
                    "number": 9,
                    "text": "Şi mulţi profeţi falşi se vor ridica şi îi vor înşela pe mulţi;"
                },
                {
                    "number": 10,
                    "text": "Şi deoarece nedreptatea se va înmulţi, dragostea multora se va răci;"
                },
                {
                    "number": 11,
                    "text": "Dar acela care va rămâne statornic şi nu se va lăsa biruit, acela va fi salvat."
                },
                {
                    "number": 12,
                    "text": "De aceea, când veţi vedea lucrurile abominabile ale distrugerii, despre care a vorbit Daniel, profetul, cu privire la distrugerea Ierusalimului, atunci, voi veţi sta în locul sfânt; cine citeşte să înţeleagă."
                },
                {
                    "number": 13,
                    "text": "Atunci, aceia care vor fi în Iudeea să fugă în munţi;"
                },
                {
                    "number": 14,
                    "text": "Cine va fi pe acoperişul casei să fugă şi să nu se întoarcă să ia ceva din casa lui;"
                },
                {
                    "number": 15,
                    "text": "Şi nici acela care va fi pe câmp să nu se întoarcă să-şi ia hainele;"
                },
                {
                    "number": 16,
                    "text": "Şi vai de femeile care vor fi însărcinate şi care vor alăpta în acele zile;"
                },
                {
                    "number": 17,
                    "text": "De aceea, rugaţi-L pe Domnul ca fuga voastră să nu fie în iarnă, nici într-o zi de Sabat;"
                },
                {
                    "number": 18,
                    "text": "Pentru că atunci, în acele zile, va fi un necaz asupra iudeilor şi asupra locuitorilor Ierusalimului, aşa de mare cum n-a mai fost încă trimis de Dumnezeu asupra Israelului de la începutul împărăţiei lor până acum; şi care nici nu va mai fi trimis asupra Israelului."
                },
                {
                    "number": 19,
                    "text": "Toate lucruri care s-au întâmplat sunt numai începutul tristeţii care se va abate asupra lor."
                },
                {
                    "number": 20,
                    "text": "Şi dacă zilele acelea n-ar fi scurtate, nici o făptură n-ar scăpa; dar, datorită aleşilor, potrivit legământului, zilele acelea vor fi scurtate."
                },
                {
                    "number": 21,
                    "text": "Iată, aceste lucruri vi le-am spus cu privire la iudei; şi din nou, după suferinţa acelor zile care vor veni asupra Ierusalimului, dacă vă va spune cineva, iată, Hristos este aici sau acolo, să nu-l credeţi;"
                },
                {
                    "number": 22,
                    "text": "Pentru că, în acele zile, se vor ridica Hristoşi falşi şi profeţi falşi şi vor arăta semne şi minuni mari, pentru a înşela, în măsura în care va fi posibil, chiar pe aceia aleşi, care sunt aleşi potrivit legământului."
                },
                {
                    "number": 23,
                    "text": "Iată, Eu vă spun aceste lucruri pentru binele aleşilor; şi voi, de asemenea, veţi auzi despre războaie şi zvonuri despre războaie; vedeţi să nu fiţi tulburaţi, pentru că tot ceea ce v-am spus trebuie să se întâmpla; dar încă nu este sfârşitul."
                },
                {
                    "number": 24,
                    "text": "Iată, v-am spus dinainte;"
                },
                {
                    "number": 25,
                    "text": "De aceea, dacă ei vă vor spune: Iată, El este în pustiu; să nu vă duceţi; iată, El este în camere ascunse; să nu credeţi;"
                },
                {
                    "number": 26,
                    "text": "Pentru că aşa cum lumina dimineţii vine de la răsărit şi străluceşte până la apus şi acoperă întreg pământul, tot aşa, va fi şi venirea Fiului Omului."
                },
                {
                    "number": 27,
                    "text": "Şi acum, vă voi arăta o pildă. Iată, oriunde este stârvul, acolo se vor aduna vulturii; în acelaşi mod, aleşii Mei se vor aduna din cele patru colţuri ale lumii."
                },
                {
                    "number": 28,
                    "text": "Şi ei vor auzi de războaie şi despre zvonuri de războaie."
                },
                {
                    "number": 29,
                    "text": "Iată, Eu vorbesc pentru aleşii Mei; pentru că naţiuni se vor ridica împotriva naţiunilor şi împărăţii împotriva împărăţiilor; foamete, şi molime, şi cutremure vor fi în diferite locuri."
                },
                {
                    "number": 30,
                    "text": "Şi din nou, din cauză că nedreptatea se va înmulţi, dragostea oamenilor se va răci; dar acela care nu va fi biruit, acela va fi salvat."
                },
                {
                    "number": 31,
                    "text": "Şi din nou, această Evanghelie a împărăţiei va fi predicată în toată lumea, pentru a fi o mărturie pentru toate naţiunile; şi atunci, va veni sfârşitul sau distrugerea celor răi;"
                },
                {
                    "number": 32,
                    "text": "Şi din nou, lucrurile abominabile ale distrugerii, despre care a vorbit Daniel, profetul, vor fi împlinite."
                },
                {
                    "number": 33,
                    "text": "Şi imediat după suferinţele acelor zile, soarele va fi întunecat, şi luna nu va da lumina ei, şi stelele vor cădea din cer, şi puterile cerului vor fi cutremurate."
                },
                {
                    "number": 34,
                    "text": "Adevărat, Eu vă spun vouă, această generaţie, în care aceste lucruri vor fi manifestate, nu va pieri până când tot ceea ce v-am spus nu va fi împlinit."
                },
                {
                    "number": 35,
                    "text": "Cu toate acestea, vor veni zilele când cerul şi pământul vor pieri; totuşi, cuvintele Mele nu vor pieri, ci vor fi toate împlinite."
                },
                {
                    "number": 36,
                    "text": "Şi, aşa cum am spus mai înainte, după suferinţele acelor zile, şi când puterile cerului vor fi cutremurate, atunci va apărea semnul Fiului Omului în cer şi, atunci, toate triburile de pe pământ vor plânge; şi ele Îl vor vedea pe Fiul Omului venind în norii cerului, cu putere şi cu mare glorie;"
                },
                {
                    "number": 37,
                    "text": "Şi cine va păstra ca pe o comoară cuvântul Meu, nu va fi înşelat, pentru că Fiul Omului va veni, şi El îi va trimite pe îngerii Săi înaintea Sa cu marele sunet al trâmbiţei, şi ei vor aduna laolaltă pe restul aleşilor Săi din cele patru vânturi, de la un capăt la altul al cerului."
                },
                {
                    "number": 38,
                    "text": "Acum, învăţaţi pilda smochinului—Când ramurile sunt încă fragede şi încep să înfrunzească, ştiţi că vara este aproape;"
                },
                {
                    "number": 39,
                    "text": "Tot aşa, aleşii Mei, când vor vedea toate aceste lucruri, vor şti că El este aproape, chiar la uşă;"
                },
                {
                    "number": 40,
                    "text": "Dar despre ziua aceea şi despre ceasul acela, nimeni nu ştie: nici îngerii lui Dumnezeu din cer, ci numai Tatăl Meu."
                },
                {
                    "number": 41,
                    "text": "Dar, aşa cum s-a întâmplat în zilele lui Noe, la fel se va întâmpla la venirea Fiului Omului;"
                },
                {
                    "number": 42,
                    "text": "Pentru că va fi pentru ei aşa cum a fost în zilele dinainte de potop; pentru că, până în ziua când Noe a intrat în corabie, ei mâncau şi beau, se căsătoreau şi îşi căsătoreau copiii;"
                },
                {
                    "number": 43,
                    "text": "Şi nu au ştiut până când a venit potopul şi i-a luat pe toţi; tot aşa va fi şi la venirea Fiului Omului."
                },
                {
                    "number": 44,
                    "text": "După aceea, se va împlini ceea ce este scris, că în ultimele zile, din doi care vor fi la câmp, unul va fi luat şi altul va fi lăsat;"
                },
                {
                    "number": 45,
                    "text": "Două persoane vor măcina la moară, una va fi luată şi una va fi lăsată;"
                },
                {
                    "number": 46,
                    "text": "Şi ceea ce spun unuia, spun tuturor oamenilor; vegheaţi, de aceea, pentru că nu ştiţi la ce oră va veni Domnul vostru."
                },
                {
                    "number": 47,
                    "text": "Dar să ştiţi că, dacă stăpânul casei ar fi ştiut la ce strajă din noapte va veni hoţul, ar fi vegheat şi n-ar fi lăsat să i se spargă casa, ci ar fi fost pregătit."
                },
                {
                    "number": 48,
                    "text": "De aceea, şi voi fiţi pregătiţi pentru că în ceasul în care nu vă gândiţi va veni Fiul Omului."
                },
                {
                    "number": 49,
                    "text": "Cine este deci robul credincios şi înţelept, pe care l-a pus stăpânul său peste ceata slugilor sale, ca să le dea hrană la vremea hotărâtă?"
                },
                {
                    "number": 50,
                    "text": "Binecuvântat este acel slujitor pe care stăpânul său, la venirea lui, îl va găsi făcând aşa; şi adevărat vă spun vouă, el îl va pune stăpân peste toate averile sale."
                },
                {
                    "number": 51,
                    "text": "Dar, dacă acel slujitor rău va spune în inima lui: Stăpânul meu întârzie să vină,"
                },
                {
                    "number": 52,
                    "text": "Şi va începe să-i bată pe tovarăşii lui de slujbă şi să mănânce şi să bea cu beţivii,"
                },
                {
                    "number": 53,
                    "text": "Stăpânul acelui slujitor va veni în ziua în care el nu se aşteaptă şi la o oră pe care el nu o ştie,"
                },
                {
                    "number": 54,
                    "text": "Şi-l va tăia în bucăţi şi soarta lui va fi soarta celor ipocriţi; acolo vor fi plânsetul şi scrâşnirile dinţilor."
                },
                {
                    "number": 55,
                    "text": "Şi astfel, vine sfârşitul celor răi, potrivit profeţiei lui Moise, spunând: Ei vor fi alungaţi dintre oameni; dar sfârşitul pământului nu este încă, dar va fi în curând."
                }
            ]
        },
        "/study/scriptures/pgp/js-h/1": {
            "uri": "/study/scriptures/pgp/js-h/1",
            "title": "Joseph Smith—Istorie 1",
            "data_type": "chapter",
            "chapter_name": "Capitolul 1",
            "chapter_summary": [
                "Joseph Smith vorbeşte despre strămoşii săi, despre membrii familiei sale şi despre primele lor locuri în care au locuit—O agitaţie neobişnuită cu privire la religie exista în vestul New York-ului. El hotărăşte să caute înţelepciune, aşa cum este indicat de Iacov—Tatăl şi Fiul apar şi Joseph este chemat în slujirea sa profetică. (Versetele 1–20)."
            ],
            "book_title": "Joseph Smith—Istorie",
            "subtitle": [
                "Extrase din Istoria lui Joseph Smith, profetul"
            ],
            "verses": [
                {
                    "number": 1,
                    "text": "Având în vedere multele rapoarte care au fost puse în circulaţie de persoane rău intenţionate şi intrigante în legătură cu creşterea şi progresul Bisericii lui Isus Hristos a Sfinţilor din Zilele din Urmă, toate acestea fiind concepute de autorii lor pentru a milita împotriva reputaţiei Bisericii şi a progresului ei în lume—am fost îndemnat să scriu această istorie pentru a lămuri opinia publică şi pentru ca toţi aceia care caută adevărul să fie puşi la curent cu faptele, aşa cum s-au întâmplat, atât cu privire la mine, cât şi la Biserică, în măsura în care am cunoştinţă despre aceste fapte."
                },
                {
                    "number": 2,
                    "text": "În această istorie, voi prezenta diferitele evenimente cu privire la această Biserică, în adevăr şi în dreptate, aşa cum s-au întâmplat sau aşa cum există în prezent, acum [1838] fiind al optulea an de la organizarea Bisericii menţionate."
                },
                {
                    "number": 3,
                    "text": "M-am născut în anul Domnului o mie opt sute cinci, în ziua de douăzeci şi trei decembrie, în oraşul Sharon, ţinutul Windsor, statul Vermont … Tatăl meu, Joseph Smith, tatăl, a părăsit statul Vermont şi s-a mutat la Palmyra, ţinutul Ontario (acum Wayne), în statul New York, când aveam aproape zece ani. Cam la patru ani după sosirea tatălui meu în Palmyra, el s-a mutat cu familia lui în Manchester, în acelaşi ţinut Ontario—"
                },
                {
                    "number": 4,
                    "text": "Familia lui se compunea din unsprezece persoane, şi anume, tatăl meu, Joseph Smith; mama mea, Lucy Smith (al cărei nume, înainte de căsătoria ei, a fost Mack, fiica lui Solomon Mack); fraţii mei, Alvin (care a murit la 19 noiembrie 1823, la vârsta de 26 de ani), Hyrum, eu, Samuel Harrison, William, Don Carlos şi surorile mele Sophronia, Catherine şi Lucy."
                },
                {
                    "number": 5,
                    "text": "La un moment dat, în cel de-al doilea an după mutarea noastră la Manchester, în locul unde trăiam, era o neobişnuită agitaţie pe tema religiei. Ea a început cu metodiştii, dar, în curând, a devenit generală la toate confesiunile din această regiune a ţării. Într-adevăr, întreaga zonă părea afectată de aceasta şi mulţimi mari s-au alăturat diferitelor grupări religioase, fapt ce a creat, tulburare şi dezbinare deloc neglijabil, între oameni, unii strigând: „Iată, aici!” şi alţii: „Iată, acolo!”. Unii susţineau credinţa metodistă, unii pe cea prezbiteriană, şi alţii pe cea baptistă."
                },
                {
                    "number": 6,
                    "text": "Deoarece, cu toată marea dragoste pe care convertiţii la aceste diferite credinţe o exprimau în momentul convertirii lor şi zelul mare manifestat de clerul respectiv care era activ în stârnirea şi promovarea acestei extraordinare scene de sentimente religioase, cu scopul de a vedea pe toată lumea convertită, aşa cum le plăcea lor să numească aceasta, lăsând pe fiecare om se alăture confesiunii pe care o prefera, totuşi, când convertiţii au început să se deplaseze, unii la un grup religios, alţii la altul, s-a văzut că sentimentele, în aparenţă bune atât ale preoţilor, cât şi ale convertiţilor erau mai mult pretinse decât reale; pentru că a urmat o scenă de mare confuzie şi de sentimente rele—preot luptând contra preot şi convertit contra convertit; astfel încât toate sentimentele lor bune pe care le aveau unul faţă de celălalt, dacă au avut vreodată vreunul, s-au pierdut în întregime într-o ceartă de cuvinte şi o controversă de opinii."
                },
                {
                    "number": 7,
                    "text": "În acea perioadă, aveam cincisprezece ani. Familia tatălui meu era convertită la credinţa prezbiteriană şi patru dintre ei se alăturaseră acelei biserici, şi anume, mama mea, Lucy, fraţii mei Hyrum şi Samuel Harrison şi sora mea Sophronia."
                },
                {
                    "number": 8,
                    "text": "În această perioadă de mare agitaţie, mintea mea a fost cuprinsă de reflecţii serioase şi de mari nelinişti; dar, cu toate că sentimentele mele erau profunde şi, deseori, emoţionante, totuşi, m-am ţinut departe de toate aceste grupări, deşi am participat la unele dintre întâlnirile lor, ori de câte ori am avut ocazia. Cu timpul, gândul meu a început să se îndrepte spre confesiunea metodistă şi am simţit o oarecare dorinţă de a mă alătura ei; dar aşa de mare era confuzia şi cearta dintre diferitele credinţe, încât era imposibil pentru o persoană tânără, aşa cum eram eu, şi aşa de necunoscătoare de oameni şi de lucruri, să ajungă la o concluzie certă referitoare la cine avea dreptate şi cine nu."
                },
                {
                    "number": 9,
                    "text": "Din când în când, mintea mea era foarte tulburată, strigătele şi agitaţia erau aşa de mari şi neîncetate. Prezbiterienii erau cei mai decişi împotriva baptiştilor şi a metodiştilor şi îşi foloseau toate resursele, atât ale raţiunii, cât şi ale sofismului, pentru a dovedi erorile lor sau, cel puţin, pentru a-i face pe oameni să creadă că aceştia erau în greşeală. Pe de altă parte, baptiştii şi metodiştii, la rândul lor, erau la fel de zeloşi în încercarea lor de a-şi consolida propriile doctrine şi de a-i respinge pe toţi ceilalţi."
                },
                {
                    "number": 10,
                    "text": "În mijlocul acestui război de cuvinte şi al tumultului de opinii, îmi spuneam deseori: Ce este de făcut? Care dintre toate aceste grupări are dreptate; sau, greşesc ele toate laolaltă? Dacă una dintre ele are dreptate, care este aceasta şi cum pot s-o recunosc?"
                },
                {
                    "number": 11,
                    "text": "În timp ce mă frământam sub apăsarea greutăţilor deosebit de mari cauzate de disputele dintre aceste grupări religioase, am citit, într-o zi, epistola lui Iacov, capitolul întâi, versetul al cincilea, care spune: Dacă vreunuia dintre voi îi lipseşte înţelepciunea, s-o ceară de la Dumnezeu, care dă tuturor cu mână largă şi fără mustrare, şi ea îi va fi dată."
                },
                {
                    "number": 12,
                    "text": "Niciodată nu a pătruns un pasaj din scriptură în inima omului cu mai multă putere decât a pătruns acesta, atunci, în inima mea. Părea că intră cu putere mare în fiecare fibră a inimii mele. Am meditat iar şi iar asupra lui, ştiind că, dacă vreo persoană avea nevoie de înţelepciune de la Dumnezeu, eu eram aceea; pentru că nu ştiam cum să fac şi, dacă nu puteam obţine mai multă înţelepciune decât aveam atunci, niciodată nu aveam să ştiu; pentru că învăţătorii de religie ai diferitelor grupări religioase înţelegeau aceleaşi pasaje din scripturi în moduri atât de diferite, încât se distrugea toată încrederea în lămurirea întrebării printr-un apel la Biblie."
                },
                {
                    "number": 13,
                    "text": "În cele din urmă, am ajuns la concluzia că trebuie, fie să rămân în întuneric şi în confuzie, fie să fac aşa cum îndrumă Iacov, şi anume, să cer de la Dumnezeu. M-am hotărât până la urmă să „cer de la Dumnezeu”, ajungând la concluzia că, dacă El dădea înţelepciune acelora cărora le lipsea înţelepciunea şi o dădea cu mână largă şi fără mustrare, puteam să îndrăznesc."
                },
                {
                    "number": 14,
                    "text": "Astfel, în conformitate cu hotărârea mea de a cere de la Dumnezeu, m-am retras în pădure să fac încercarea. Era în dimineaţa o zile frumoase, senine, la începutul primăverii anului o mie opt sute douăzeci. Era pentru prima dată în viaţa mea când făceam o astfel de încercare, pentru că în mijlocul tuturor frământărilor mele, eu nu încercasem, încă, niciodată să mă rog cu glas tare."
                },
                {
                    "number": 15,
                    "text": "După ce m-am retras în locul unde plănuisem dinainte să merg, uitându-mă în jurul meu şi văzându-mă singur, am îngenuncheat şi am început să înalţ dorinţele inimii mele către Dumnezeu. De abia începusem, când imediat am fost cuprins de o putere, care m-a copleşit în întregime şi care a avut o influenţă atât de uimitoare asupra mea, încât mi-a legat limba, astfel că nu am mai putut vorbi. Un întuneric de nepătruns s-a aşternut în jurul meu şi mi s-a părut pentru un moment că eram condamnat la o distrugere subită."
                },
                {
                    "number": 16,
                    "text": "Dar, adunându-mi toate puterile pentru a-L chema pe Dumnezeu să mă elibereze din puterea acestui duşman care pusese stăpânire pe mine şi chiar în clipa când eram gata să mă las cuprins de disperare, şi să mă las pradă distrugerii—nu unei nimiciri imaginare, ci puterii unei fiinţe reale din lumea nevăzută, care avea o putere atât de uimitoare cum nu mai simţisem niciodată la vreo fiinţă—chiar în acest moment de mare panică, am văzut un stâlp de lumină exact deasupra capului meu, mai luminos ca strălucirea soarelui, care a coborât treptat până când a căzut deasupra mea."
                },
                {
                    "number": 17,
                    "text": "Imediat ce a apărut, m-am simţit eliberat de duşmanul care mă ţinea legat. Când lumina s-a oprit asupra mea, am văzut două Personaje, ale căror strălucire şi slavă întreceau orice descriere şi care stăteau deasupra mea, în aer. Unul dintre Ele mi-a vorbit, chemându-mă pe nume, şi a spus, arătând către celălalt: Acesta este Fiul Meu Iubit. Ascultă-L!"
                },
                {
                    "number": 18,
                    "text": "Scopul meu, mergând să-L întreb pe Domnul, era să ştiu care dintre toate confesiunile era adevărată, pentru ca să ştiu căreia să mă alătur. De aceea, imediat ce am devenit stăpân pe mine astfel încât să pot vorbi, Le-am întrebat pe Personaje, care stăteau deasupra mea în lumină, care dintre toate confesiunile era cea adevărată (pentru că la vremea aceea inima mea nu simţise, niciodată, că toate erau greşite)—şi căreia trebuia să mă alătur."
                },
                {
                    "number": 19,
                    "text": "Mi s-a răspuns că nu trebuie să mă alătur nici uneia dintre ele, pentru că toate erau greşite; şi Personajul care mi s-a adresat a spus că toate crezurile lor erau lucruri abominabile în ochii Lui; că acei învăţători erau toţi corupţi, că „ei se apropie de Mine cu buzele lor, dar inimile lor sunt departe de Mine; ei propovăduiesc ca doctrine poruncile oamenilor, având o formă de evlavie, dar ei neagă puterea ei”."
                },
                {
                    "number": 20,
                    "text": "El mi-a interzis din nou să mă alătur vreuneia dintre ele; şi multe alte lucruri mi-a spus El mie, pe care nu le pot scrie acum. Când mi-am revenit, eram lungit pe spate, uitându-mă la cer. Când lumina a dispărut, nu mai aveam forţă; dar în curând, revenindu-mi într-o oarecare măsură am plecat acasă. Şi când m-am rezemat de sobă, mama m-a întrebat ce aveam. Am răspuns: „N-am nimic, totul este bine—mă simt bine”. După aceea, i-am spus mamei mele: „Am aflat personal că prezbiterianismul nu este adevărat”. Se pare că adversarul era conştient, din prima perioadă a vieţii mele, că eram destinat să mă dovedesc a fi un perturbator şi o persoană care va crea necazuri împărăţiei lui; dacă nu, atunci de ce s-ar fi unit puterile întunericului împotriva mea? De ce opoziţia şi persecuţia care s-au ridicat împotriva mea, aproape din perioada copilăriei mele?"
                },
                {
                    "number": 21,
                    "text": "La câteva zile după ce am avut această viziune, s-a întâmplat să fiu în compania unuia dintre predicatorii metodişti, care era foarte activ în agitaţia religioasă menţionată mai înainte; şi, discutând cu el despre religie, am profitat de ocazie pentru a-i relata viziunea pe care o avusesem. Am fost foarte surprins de atitudinea lui; a tratat relatarea mea nu numai cu uşurinţă, ci cu mare dispreţ, spunând că totul era de la diavol, că nu există astfel de lucruri, ca viziuni ori revelaţii, în zilele de azi; că toate aceste lucruri încetaseră odată cu apostolii şi că nu mai vor fi altele niciodată."
                },
                {
                    "number": 22,
                    "text": "Curând, am constat totuşi că povestirea întâmplării mele a stârnit, printre învăţătorii de religie, mari prejudicii împotriva mea şi a fost cauza unei mari persecuţii, care a continuat să crească; şi cu toate că eram un băiat necunoscut, având numai între paisprezece şi cincisprezece ani şi condiţiile mele în viaţă au fost de natură a face din mine un băiat fără importanţă în lume, totuşi, oameni cu poziţii înalte mi-au acordat suficientă atenţie pentru a stârni opinia publică împotriva mea şi a crea o persecuţie amară; şi acesta a fost un lucru comun printre toate confesiunile: toate s-au unit pentru a mă persecuta."
                },
                {
                    "number": 23,
                    "text": "Aceasta m-a făcut să mă gândesc serios, atunci şi deseori după aceea, că era foarte straniu faptul că un băiat necunoscut, având puţin peste paisprezece ani şi, de asemenea, condamnat să-şi câştige o existenţă sărăcăcioasă prin munca sa zilnică, a putut fi considerat o persoană atât de importantă încât să atragă atenţia celor mai importanţi oameni din cele mai cunoscute confesiuni ale zilei şi în aşa fel încât să creeze în ei spiritul celei mai amari persecuţii şi insulte. Dar, straniu sau nu, aceasta a fost situaţia şi a fost adeseori cauza unei mari tristeţi pentru mine."
                },
                {
                    "number": 24,
                    "text": "Totuşi, era, fară îndoiată, o realitate faptul că eu avusesem o viziune. De atunci, m-am gândit că mă simţeam foarte asemănător lui Pavel, când şi-a susţinut apărarea înaintea regelui Agripa şi i-a povestit despre viziunea pe care a avut-o, când a văzut o lumină şi a auzit un glas; dar, totuşi, au fost puţini acei care l-au crezut; unii spuneau că nu era cinstit, alţii spuneau că era nebun; şi-au bătut joc de el şi l-au insultat. Dar toate acestea n-au distrus realitatea viziunii sale. El avusese o viziune, el ştia că a avut, şi toate persecuţiile de sub cer nu puteau să schimbe faptul acesta; şi, deşi ei aveau să-l persecute până la moarte, el a ştiut totuşi şi avea să ştie până la ultima sa suflare că a văzut o lumină şi a auzit un glas vorbind cu el şi toată lumea n-ar fi putut să-l facă să gândească sau să creadă altfel."
                },
                {
                    "number": 25,
                    "text": "Aşa era şi cu mine. Văzusem, cu adevărat, o lumină şi în mijlocul acelei lumini am văzut două Personaje şi Ele au vorbit într-adevăr cu mine; şi, cu toate că eram urât şi persecutat pentru că spuneam că am avut o viziune, totuşi era adevărat; şi în timp ce mă persecutau, insultându-mă şi vorbind tot felul de lucruri rele şi neadevărate împotriva mea, pentru că susţineam acest lucru, am ajuns să spun în inima mea: Pentru ce mă persecută ei pe mine, pentru că spun adevărul? Am avut, într-adevăr, o viziune; şi cine sunt eu să mă împotrivesc lui Dumnezeu? Sau pentru ce crede lumea că mă poate face să dezmint ceea ce am văzut în realitate? Căci avusesem o viziune; ştiam aceasta şi ştiam că Dumnezeu ştie aceasta şi n-am putut să o neg, nici să îndrăznesc să fac acest lucru; cel puţin ştiam că făcând astfel, L-aş fi jignit pe Dumnezeu şi aş fi fost condamnat."
                },
                {
                    "number": 26,
                    "text": "Acum eram satisfăcut în mintea mea, în ceea ce privea lumea confesiunilor: nu era datoria mea să mă alătur nici uneia dintre ele, ci să continuu aşa cum eram până când voi primi noi îndrumări. Aflasem că mărturia lui Iacov este adevărată: că un om căruia îi lipseşte înţelepciunea poate s-o ceară de la Dumnezeu şi s-o obţină fără a fi mustrat."
                },
                {
                    "number": 27,
                    "text": "Am continuat să-mi urmez ocupaţia obişnuită în viaţă până la douăzeci şi unu septembrie o mie opt sute douăzeci şi trei, tot timpul suferind persecuţii severe din partea tuturor categoriilor de oameni, atât religioşi, cât şi nereligioşi, deoarece am continuat să afirm că am avut o viziune."
                },
                {
                    "number": 28,
                    "text": "În timpul scurs între evenimentul când am avut viziunea şi anul o mie opt sute douăzeci şi trei—fiindu-mi interzis să mă alătur vreuneia dintre confesiunile religioase de atunci, fiind de o vârstă foarte fragedă şi fiind persecutat de aceia care ar fi trebuit să-mi fie prieteni şi să mă trateze cu blândeţe şi care, dacă presupuneau că m-aş fi înşelat, ar fi trebuit să se străduiască să mă readucă pe calea cea dreaptă într-un fel potrivit şi afectuos—am fost expus la tot felul de ispite; şi, pentru că intram în contact cu tot felul de oameni, am făcut, deseori, multe greşeli prosteşti, şi am dat dovadă de slăbiciunile tinereţii şi de imperfecţiunile naturii umane; ceea ce, regret să o spun, m-a condus la diferite ispite jignitoare în ochii lui Dumnezeu. Făcând această mărturisire, nimeni nu trebuie să presupună că eram vinovat de vreun păcat mare sau răutăcios. Înclinaţia de a comite un astfel de lucru nu a fost niciodată în natura mea. Dar eram vinovat de lipsă de seriozitate şi, uneori, de asocierea cu companii uşuratice etc., nepotrivite cu reputaţia care trebuia menţinută de către cineva care era chemat de Dumnezeu, aşa cum fusesem eu. Dar aceasta nu va părea foarte neobişnuit nici unei persoane care îşi aminteşte de tinereţea mea şi care cunoaşte caracterul meu vesel de la natură."
                },
                {
                    "number": 29,
                    "text": "Ca urmare a acestor fapte, mă simţeam adeseori condamnat din cauza slăbiciunilor şi imperfecţiunilor mele; şi atunci, în seara mai sus amintită, de douăzeci şi unu septembrie, după ce m-am urcat în pat pentru noapte, m-am adresat în rugăciune şi implorare Atotputernicului Dumnezeu să-mi ierte toate păcatele şi slăbiciunile mele şi, de asemenea, să-mi dea un semn pentru a putea cunoaşte starea şi situaţia mea în faţa Lui; pentru că aveam deplină încredere că voi obţine o manifestare divină după cum avusesem una mai înainte."
                },
                {
                    "number": 30,
                    "text": "În timp ce Îl chemam astfel pe Dumnezeu, am descoperit o lumină apărând în camera mea care a continuat să crească până când camera a fost mai luminoasă decât ziua în amiaza-mare, când imediat un personaj a apărut la marginea patului meu, stând în aer, deoarece picioarele sale nu atingeau podeaua."
                },
                {
                    "number": 31,
                    "text": "El purta o mantie amplă, de un alb minunat. Era un alb care întrecea orice văzusem vreodată pe pământ; şi nici nu cred că ceva pe acest pământ ar putea fi făcut să apară atât de extraordinar de alb şi de strălucitor. Mâinile sale erau goale şi tot aşa erau şi braţele sale, până puţin mai sus de încheietura mâinii; tot aşa erau goale tălpile şi picioarele sale până puţin mai sus de glezne. Capul şi gâtul erau, de asemenea, descoperite. Am putut să descopăr că nu avea pe el alte haine decât această mantie, căci aceasta era deschisă, astfel că i-am putut vedea pieptul."
                },
                {
                    "number": 32,
                    "text": "Nu numai mantia sa era extraordinar de albă, dar întreaga sa persoană era glorioasă, mai presus de orice descriere, şi înfăţişarea sa era într-adevăr ca fulgerul. Camera era extrem de luminată, dar nu atât de strălucitoare ca în imediata apropiere a persoanei sale. Când m-am uitat întâi la el, mi-a fost teamă; dar frica m-a părăsit de îndată."
                },
                {
                    "number": 33,
                    "text": "El m-a chemat pe nume şi mi-a spus că era un mesager trimis la mine din prezenţa lui Dumnezeu şi că numele lui era Moroni; că Dumnezeu avea o lucrare pe care să o fac eu: şi că numele meu va fi ţinut de bine şi de rău printre toate naţiunile, neamurile şi limbile, sau va fi pomenit şi de bine şi de rău printre toate popoarele."
                },
                {
                    "number": 34,
                    "text": "El a spus că a fost depozitată o carte, scrisă pe plăci de aur, cuprinzând o relatare despre foştii locuitori ai acestui continent şi despre originea lor. De asemenea, a spus că plenitudinea nepieritoarei Evanghelii este cuprinsă în această carte, aşa cum a fost dată de către Salvator vechilor locuitori."
                },
                {
                    "number": 35,
                    "text": "De asemenea, că erau două pietre montate în arcuri de argint—şi aceste pietre, ataşate unei platoşe, constituiau ceea ce se numeşte Urimul şi Tumimul—depozitate cu plăcile; şi posesiunea şi folosinţa acestor pietre erau ceea ce făceau „văzătorii” în vechime sau în vremurile trecute; şi că Dumnezeu le pregătise în scopul traducerii cărţii."
                },
                {
                    "number": 36,
                    "text": "După ce mi-a spus aceste lucruri, el a început să citeze profeţiile din Vechiul Testament. El a citat, întâi, o parte din al treilea capitol al lui Maleahi; şi el a citat, de asemenea, al patrulea sau ultimul capitol al aceleiaşi profeţii, deşi, cu o mică modificare faţă de felul în care este scris în Bibliile noastre. În loc de a cita primul verset după cum apare în cărţile noastre, el l-a citat astfel:"
                },
                {
                    "number": 37,
                    "text": "Căci iată, vine ziua, care va arde ca un cuptor şi toţi cei mândri, da, şi toţi cei care fac rele vor arde ca miriştea; pentru că cei care vin îi vor arde, zice Domnul oştirilor, şi nu le va lăsa nici rădăcină, şi nici ramură."
                },
                {
                    "number": 38,
                    "text": "Şi din nou, el a citat al cincilea verset astfel: Iată, vă voi dezvălui preoţia, prin mâna lui Ilie, profetul, înaintea sosirii măreţei şi groaznicei zile a Domnului."
                },
                {
                    "number": 39,
                    "text": "De asemenea, el a citat diferit versetul următor: Şi va sădi în inima copiilor promisiunile făcute strămoşilor şi inima copiilor se va întoarce către strămoşii lor. Dacă nu ar fi aşa, întreg pământul ar fi complet pustiit la venirea Lui."
                },
                {
                    "number": 40,
                    "text": "Pe lângă acestea, el a citat al unsprezecelea capitol al lui Isaia, spunând că era pe cale de a fi împlinit. El a citat, de asemenea, al treilea capitol din Faptele apostolilor, al douăzeci şi doilea şi al douăzeci şi treilea verset, exact cum apar în Noul nostru Testament. A spus că acel profet era Hristos; dar nu venise, încă, ziua în care „aceia care nu vor asculta glasul Lui vor fi alungaţi din mijlocul oamenilor”, dar va veni curând."
                },
                {
                    "number": 41,
                    "text": "A citat şi al doilea capitol din Ioel, de la al douăzeci şi optulea verset până la ultimul. El a spus, de asemenea, că aceasta n-a fost încă împlinită, dar în curând avea să fie. Mai departe, a afirmat că plenitudinea neamurilor va veni curând. El a citat multe alte pasaje din scriptură şi a dat multe explicaţii care nu pot fi menţionate aici."
                },
                {
                    "number": 42,
                    "text": "Din nou, el mi-a spus că atunci când voi primi acele plăci despre care îmi vorbise—deoarece timpul când ele urmau să fie obţinute nu era încă împlinit—nu trebuie să le arăt nici unei persoane; nici platoşa cu Urimul şi Tumimul; numai acelor persoane cărora mi se va porunci să le arăt; dacă voi face contrariul, voi fi distrus. În timp ce el vorbea cu mine despre plăci, minţii mele i-a fost dezvăluită o viziune, astfel încât am putut vedea locul în care fuseseră depozitate plăcile şi aceasta atât de clar şi de distinct, încât am recunoscut locul atunci când l-am vizitat."
                },
                {
                    "number": 43,
                    "text": "După această comunicare, am văzut că lumina din cameră începe să se strângă imediat în jurul persoanei care îmi vorbise şi a continuat tot aşa până când camera a rămas din nou în întuneric, cu excepţia locului exact dimprejurul lui; când, dintr-o dată, am văzut cum s-a deschis o cale direct spre cer şi el s-a ridicat până când a dispărut cu totul şi camera a rămas în întuneric aşa cum fusese înainte ca această lumină cerească să-şi fi făcut apariţia."
                },
                {
                    "number": 44,
                    "text": "Stăteam întins, meditând asupra acestei scene neobişnuite şi minunându-mă mult de ceea ce îmi fusese spus de acest mesager extraordinar; atunci, în mijlocul meditaţiei mele, deodată, am descoperit că, din nou, camera începea să se lumineze şi, de parcă ar fi fost într-o clipă, acelaşi mesager ceresc a fost din nou lângă patul meu."
                },
                {
                    "number": 45,
                    "text": "El a început şi mi-a spus, din nou, exact aceleaşi lucruri pe care le spusese la prima sa vizită, fără cea mai mică schimbare; după ce a terminat, el m-a informat despre marile judecăţi care aveau să vină pe pământ, cu mari pustiiri prin foamete, sabie şi ciumă; şi că aceste amarnice judecăţi vor sosi pe pământ în această generaţie. După ce a relatat aceste lucruri, s-a ridicat din nou, aşa cum făcuse şi mai înainte."
                },
                {
                    "number": 46,
                    "text": "În acel moment, atât de profunde erau impresiile făcute asupra minţii mele, încât somnul îmi părăsise ochii şi stăteam culcat, copleşit de uimire de ceea ce văzusem şi auzisem. Dar cât de mare mi-a fost surpriza, când l-am văzut, din nou, pe acelaşi mesager lângă patul meu şi l-am auzit spunând sau repetând aceleaşi lucruri ca şi mai înainte; şi a adăugat un avertisment pentru mine, spunându-mi că Satana va încerca să mă ispitească (din cauza situaţiei sărăcăcioase a familiei tatălui meu) să iau plăcile cu scopul de a deveni bogat. Aceasta el mi-a interzis-o, spunându-mi că nu trebuie să am în vedere nici un alt scop, atunci când primesc plăcile, decât să-L slăvesc pe Dumnezeu şi că nu trebuia să fiu influenţat de nici un alt motiv, decât acela de a clădi împărăţia Lui; altfel, eu nu voi putea să le primesc."
                },
                {
                    "number": 47,
                    "text": "După această a treia vizită, el s-a ridicat din nou la cer ca şi mai înainte şi am fost lăsat, din nou, să meditez asupra ciudăţeniei evenimentelor prin care tocmai trecusem; aproape imediat după ce mesagerul ceresc se ridicase de lângă mine pentru a treia oară, cocoşul a cântat şi am văzut că se făcea ziuă, aşa că întrevederile noastre trebuie să fi durat toată noaptea."
                },
                {
                    "number": 48,
                    "text": "Curând după aceea, m-am ridicat din pat şi, ca de obicei, m-am dus la treburile mele zilnice; dar, încercând să lucrez ca în alte dăţi, am găsit că puterea mea era atât de epuizată încât eram incapabil să fac ceva. Tatăl meu, care lucra împreună cu mine, a observat că era ceva în neregulă cu mine şi mi-a spus să mă duc acasă. Am pornit cu intenţia de a merge acasă; dar, încercând să trec peste gardul câmpului unde eram, puterile m-au părăsit complet şi am căzut neajutorat la pământ şi am fost, un timp, complet inconştient."
                },
                {
                    "number": 49,
                    "text": "Primul lucru, de care îmi amintesc, a fost un glas care-mi vorbea, chemându-mă pe nume. M-am uitat în sus şi l-am văzut pe acelaşi mesager stând deasupra capului meu, înconjurat de lumină ca şi mai înainte. El mi-a relatat atunci, din nou, tot ce-mi povestise noaptea anterioară şi mi-a poruncit să merg la tatăl meu şi să-i spun despre viziunea pe care am avut-o şi despre poruncile pe care le primisem."
                },
                {
                    "number": 50,
                    "text": "Am ascultat; m-am întors la tatăl meu pe câmp şi i-am repetat toată întâmplarea. El mi-a răspuns că aceasta era de la Dumnezeu şi mi-a spus să merg şi să fac aşa cum mi-a poruncit mesagerul. Am părăsit câmpul şi m-am dus la locul unde mesagerul îmi spusese că erau depozitate plăcile; şi, datorită clarităţii viziunii pe care o avusesem despre acesta, am cunoscut locul de îndată ce am ajuns acolo."
                },
                {
                    "number": 51,
                    "text": "Aproape de satul Manchester, ţinutul Ontario din statul New York, se află un deal de mărime considerabilă, şi cel mai înalt din împrejurimi. Pe partea de vest a acestui deal, nu departe de vârf, sub o piatră de o mărime considerabilă, se aflau plăcile, depozitate într-o cutie de piatră. Această piatră era groasă şi rotunjită în mijlocul părţii superioare şi mai subţire pe margini, astfel încât partea din mijloc era vizibilă deasupra pământului, iar marginea era acoperită, de jur împrejur, cu pământ."
                },
                {
                    "number": 52,
                    "text": "După ce am îndepărtat pământul, mi-am procurat o pârghie pe care am fixat-o sub marginea pietrei şi, cu puţin efort, am ridicat-o. Am privit înăuntru şi acolo am văzut, într-adevăr, plăcile, Urimul şi Tumimul şi platoşa aşa cum declarase mesagerul. Cutia în care se aflau ele era formată prin împreunarea pietrelor într-un fel de ciment. Pe fundul cutiei se aflau două pietre aşezate transversal faţă de cutie şi pe aceste pietre erau aşezate plăcile şi celelalte lucruri împreună cu ele."
                },
                {
                    "number": 53,
                    "text": "Am încercat să le scot afară, dar mesagerul mi-a interzis şi am fost înştiinţat, din nou, că nu sosise încă timpul pentru ca ele să apară şi nici nu va sosi decât peste patru ani de la acea dată; dar mi-a spus că va trebui să vin în acel loc exact peste un an de la acea dată şi că se va întâlni cu mine acolo şi că eu va trebui să continui să fac astfel până va veni vremea să obţin plăcile."
                },
                {
                    "number": 54,
                    "text": "Ca urmare, după cum mi-a fost poruncit, m-am dus la sfârşitul fiecărui an şi, de fiecare dată, am găsit acolo pe acelaşi mesager şi, la fiecare dintre întrevederile noastre, am primit instrucţiuni şi informaţii de la el referitoare la ceea ce va face Domnul şi cum şi în ce fel va trebui condusă împărăţia Sa în zilele din urmă."
                },
                {
                    "number": 55,
                    "text": "Deoarece posibilităţile materiale ale tatălui meu erau foarte limitate, eram nevoiţi să muncim cu mâinile noastre, angajându-ne cu ziua, ori într-alt fel, după cum se ivea ocazia. Câteodată eram acasă şi câteodată în altă parte şi, printr-o muncă necontenită, am putut să ne creăm o existenţă confortabilă."
                },
                {
                    "number": 56,
                    "text": "În anul 1823, familia tatălui meu a fost încercată de o mare suferinţă prin moartea fratelui meu cel mai mare, Alvin. În luna octombrie 1825, m-am angajat la un domn în vârstă, pe nume Josiah Stoal, care trăia în ţinutul Chenango, statul New York. El auzise că o mină de argint fusese deschisă de către spanioli în Harmony, ţinutul Susquehanna, statul Pennsylvania; şi, înainte de a mă angaja, făcuse săpături pentru ca, dacă era posibil, să descopere mina. După ce m-am dus să locuiesc la el, m-a luat, împreună cu ceilalţi muncitori ai lui, pentru a face săpături pentru mina de argint unde am continuat să lucrez aproape o lună, fără ca acţiunea noastră să aibă succes şi, în final, l-am convins pe bătrânul domn să înceteze cercetările sale. De aici a venit povestea foarte răspândită că eu am fost săpător de bani."
                },
                {
                    "number": 57,
                    "text": "În timpul în care am fost astfel angajat, am stat în pensiune la un domn Isaac Hale, de prin acele locuri. Acolo am văzut-o pentru prima oară pe soţia mea (fiica lui), Emma Hale. La 18 ianuarie 1827, în timp ce eram, încă, angajat la domnul Stoal, ne-am căsătorit."
                },
                {
                    "number": 58,
                    "text": "Datorită faptului că susţineam în continuare că avusesem o viziune, persecuţia mă urmărea, încă, şi familia tatălui soţiei mele s-a opus foarte mult la căsătoria noastră. De aceea, am fost nevoit să o duc în altă parte; astfel, ne-am dus şi ne-am căsătorit în casa judecătorului Tarbill, în South Bainbridge, ţinutul Chenango, New York. Imediat după căsătoria mea, l-am părăsit pe domnul Stoal şi m-am dus la tatăl meu şi am lucrat pământul cu el în acea perioadă."
                },
                {
                    "number": 59,
                    "text": "În cele din urmă, a venit timpul pentru a obţine plăcile, Urimul şi Tumimul şi platoşa. În a douăzeci şi doua zi a lui septembrie, o mie opt sute douăzeci şi şapte, ducându-mă, ca de obicei, la sfârşitul unui alt an, la locul unde erau depozitate aceste lucruri, acelaşi mesager ceresc mi le-a dat împreună cu această poruncă: că eu va trebui să fiu răspunzător pentru ele; dacă le voi pierde prin nepăsare sau prin neglijenţa mea de orice fel, voi fi nimicit; dar, dacă voi depune toate eforturile să le păstrez până când el, mesagerul, le va cere înapoi, ele vor fi protejate."
                },
                {
                    "number": 60,
                    "text": "Curând am aflat motivul pentru care primisem porunci atât de stricte de a le păstra în siguranţă şi de ce mesagerul spusese că, după ce voi fi făcut ceea ce mi s-a cerut, el le va cere înapoi. Pentru că, imediat ce s-a aflat că plăcile erau în posesia mea, au fost depuse cele mai înverşunate eforturi pentru a-mi fi luate. Orice stratagemă ce a putut fi inventată a fost folosită în acest scop. Persecuţia a devenit mai amară şi mai aspră decât înainte şi mulţimi mă urmăreau să mi le ia, dacă s-ar fi putut. Dar, prin înţelepciunea lui Dumnezeu, ele au rămas în siguranţă în mâinile mele până când am împlinit prin ele ceea ce mi s-a cerut. Când, conform înţelegerii, mesagerul mi le-a cerut înapoi eu i le-am dat; şi el le are în grija sa până în această zi, fiind cea de a doua zi a lunii mai, o mie opt sute treizeci şi opt."
                },
                {
                    "number": 61,
                    "text": "Totuşi, agitaţia a continuat şi zvonurile a mii de limbi au fost tot timpul întrebuinţate pentru a pune în circulaţie minciuni despre familia tatălui meu şi despre mine. Dacă ar fi să relatez măcar a mia parte din acestea, ar trebui să umplu volume întregi. Totuşi, persecuţia a devenit atât de insuportabilă, încât am fost obligat să părăsesc oraşul Manchester şi să plec cu soţia mea în ţinutul Susquehanna din statul Pennsylvania. În timp ce ne pregăteam să plecăm—fiind foarte săraci şi persecuţia împotriva noastră atât de intensă, încât nu exista vreo posibilitate ca vreodată să fim altfel—în mijlocul supărărilor noastre, am găsit un prieten în domnul Martin Harris, care a venit la noi şi mi-a dat cincizeci de dolari pentru a ne ajuta în călătoria noastră. Domnul Harris locuia în satul Palmyra, ţinutul Wayne din statul New York şi era un fermier respectabil."
                },
                {
                    "number": 62,
                    "text": "Mulţumită acestui ajutor oportun am putut să ajung la locul destinaţiei mele din Pennsylvania; şi imediat după sosirea mea acolo am început să copiez caracterele care erau pe plăci. Am copiat un număr considerabil dintre ele şi cu ajutorul Urimului şi Tumimului am tradus o parte dintre ele, lucru acesta făcându-l în timpul dintre sosirea mea la casa tatălui soţiei mele, în luna decembrie, şi luna februarie a anului următor."
                },
                {
                    "number": 63,
                    "text": "Într-o zi din această lună de februarie, a venit la locuinţa noastră domnul Martin Harris, menţionat mai devreme, a luat caracterele pe care eu le transcrisesem de pe plăci şi a plecat cu ele în oraşul New York. Referitor la cele întâmplate cu el şi cu caracterele luate, voi reda propria sa relatare, aşa cum mi-a făcut-o după întoarcerea sa şi care era după cum urmează:"
                },
                {
                    "number": 64,
                    "text": "„M-am dus în oraşul New York şi am prezentat caracterele care fuseseră traduse, împreună cu traducerea lor, profesorului Charles Anthon, un domn vestit pentru cunoştinţele sale literare. Profesorul Anthon a declarat că traducerea era corectă, mai corectă decât orice altă traducere pe care el o văzuse vreodată din egipteană. După aceea, i-am arătat caracterele care încă nu erau traduse, iar el a spus că erau egiptene, caldeene, asiriene şi arabe; şi a spus că erau caractere autentice. Mi-a dat un certificat prin care confirma oamenilor din Palmyra că erau caractere autentice şi că traducerea acelora care fuseseră traduse era, de asemenea, corectă. Am luat certificatul, l-am pus în buzunar şi mă pregăteam tocmai să ies din casă, când domnul Anthon m-a chemat înapoi şi m-a întrebat cum a aflat tânărul că erau plăci de aur în locul în care le-a găsit. I-am răspuns că un înger al lui Dumnezeu îi revelase aceasta."
                },
                {
                    "number": 65,
                    "text": "Atunci, el mi-a spus: ‘Lăsa-mă să văd certificatul acela’. În consecinţă, l-am scos din buzunar şi i l-am dat, iar el l-a luat şi l-a rupt în bucăţele, spunând că în zilele noastre nu mai existau asemenea lucruri ca slujirea îngerilor şi că, dacă eu i-aş aduce plăcile, le-ar traduce el. L-am informat că o parte din plăci erau sigilate şi că îmi era interzis să le aduc. El a răspuns: ‘Nu pot să citesc o carte sigilată’. Am plecat de la el şi m-am dus la dr. Mitchell, care a confirmat ceea ce a spus profesorul Anthon cu privire la caractere şi la traducere”."
                },
                {
                    "number": 66,
                    "text": "În ziua a cincea a lunii aprilie 1829, Oliver Cowdery, pe care nu-l văzusem niciodată până atunci, a venit la mine. El mi-a spus că, fiind învăţător la o şcoală din apropierea locuinţei tatălui meu şi cum tatăl meu era unul dintre cei care-şi trimiteau copiii la şcoală, a stat un timp în pensiune la el şi, în timpul cât s-a aflat acolo, familia i-a relatat împrejurările în care am primit plăcile şi, în consecinţă, venise pentru a-mi pune întrebări."
                },
                {
                    "number": 67,
                    "text": "La două zile după sosirea domnului Cowdery (fiind 7 aprilie), am început să traduc Cartea lui Mormon, iar el a început să scrie pentru mine."
                },
                {
                    "number": 68,
                    "text": "Noi continuam încă munca de traducere, când în luna următoare (mai 1829), într-o anumită zi, ne-am dus în pădure pentru a ne ruga şi a-L întreba pe Domnul cu privire la botezul pentru iertarea păcatelor, pe care-l găsisem menţionat în traducerea plăcilor. În timp ce eram astfel ocupaţi, rugându-ne şi chemându-L pe Domnul, un mesager din ceruri a coborât într-un nor de lumină şi aşezându-şi mâinile pe noi ne-a rânduit, spunând:"
                },
                {
                    "number": 69,
                    "text": "Vouă, tovarăşilor mei în slujire, în numele lui Mesia, vă confer Preoţia lui Aaron, care deţine cheile slujirii îngerilor, ale Evangheliei pocăinţei şi ale botezului prin scufundare, pentru iertarea păcatelor; şi aceasta nu va mai fi niciodată luată de pe pământ, până ce fiii lui Levi nu vor oferi din nou Domnului o ofrandă în neprihănire."
                },
                {
                    "number": 70,
                    "text": "El a spus că această Preoţie a lui Aaron nu avea puterea de a aşeza mâinile pentru darul Duhului Sfânt, dar că aceasta ne va fi conferită mai târziu; şi ne-a poruncit să mergem şi să fim botezaţi, îndrumându-ne ca eu să-l botez pe Oliver Cowdery şi, după aceea, el să mă boteze pe mine."
                },
                {
                    "number": 71,
                    "text": "În consecinţă, ne-am dus şi am fost botezaţi. Întâi l-am botezat eu pe el, şi, după aceea, el m-a botezat pe mine—după aceea, mi-am aşezat mâinile pe capul lui şi l-am rânduit la Preoţia lui Aaron; apoi el şi-a aşezat mâinile asupra mea şi m-a rânduit la aceeaşi preoţie, deoarece astfel ni s-a poruncit.*"
                },
                {
                    "number": 72,
                    "text": "Mesagerul care ne-a vizitat cu această ocazie şi care ne-a conferit această preoţie a spus că numele său era Ioan, acelaşi care este numit Ioan Botezătorul, în Noul Testament; şi că el a acţionat sub îndrumarea lui Petru, Iacov şi Ioan, care deţineau cheile Preoţiei lui Melhisedec, preoţie care, a spus el, ne va fi conferită şi nouă la timpul potrivit şi că eu voi fi numit primul vârstnic al Bisericii şi el (Oliver Cowdery), al doilea. Era în a cincisprezecea zi din luna mai 1829, când am fost rânduiţi de mâna acestui mesager şi am fost botezaţi."
                },
                {
                    "number": 73,
                    "text": "Imediat după ieşirea noastră din apă, după ce am fost botezaţi, am trăit experienţa unor mari şi glorioase binecuvântări de la Tatăl nostru Ceresc. De abia îl botezasem pe Oliver Cowdery şi Duhul Sfânt s-a coborât asupra lui, iar el s-a ridicat şi a profeţit multe lucruri care urmau să se întâmple în scurt timp. Şi tot aşa, imediat ce am fost botezat de el, am avut şi eu spiritul profeţiei, când, ridicându-mă am profeţit despre creşterea acestei Biserici şi despre multe alte lucruri referitoare la Biserică şi la actuala generaţie a copiilor oamenilor. Noi eram plini de Duhul Sfânt şi ne bucuram de Dumnezeul salvării noastre."
                },
                {
                    "number": 74,
                    "text": "Minţile noastre fiind acum luminate, am început să înţelegem scripturile, iar adevărata semnificaţie şi intenţie a celor mai misterioase pasaje ne erau dezvăluite într-un fel la care niciodată nu am putut ajunge înainte şi nici nu ne-am mai gândit niciodată. În acelaşi timp a trebuit să ţinem secrete evenimentele primirii preoţiei şi botezul nostru, din cauza spiritului persecuţiei care se manifestase deja în împrejurimi."
                },
                {
                    "number": 75,
                    "text": "Din când în când, am fost ameninţaţi că vom fi maltrataţi de mulţimi răufăcătoare şi aceasta, de asemenea, chiar de învăţătorii de religie. Şi intenţiile lor de a ne maltrata au fost împiedicate numai prin influenţa familiei tatălui soţiei mele (mulţumită providenţei divine), care devenise foarte prietenoasă cu mine şi care se opunea mulţimii răufăcătoare şi dorea să fiu lăsat să-mi continui munca de traducere fără întrerupere; şi de aceea, ne-a oferit şi ne-a promis protecţie, împotriva oricăror procedee ilegale, pe cât îi stătea în putinţă."
                }
            ]
        },
        "/study/scriptures/pgp/a-of-f/1": {
            "uri": "/study/scriptures/pgp/a-of-f/1",
            "title": "Articolele de Credinţă 1",
            "data_type": "chapter",
            "chapter_name": "Capitolul 1",
            "book_title": "Articolele de Credinţă ale Bisericii lui Isus Hristos a Sfinţilor din Zilele din Urmă",
            "verses": [
                {
                    "number": 1,
                    "text": "Noi credem în Dumnezeu, Tatăl Veşnic, şi în Fiul Său, Isus Hristos, şi în Duhul Sfânt."
                },
                {
                    "number": 2,
                    "text": "Noi credem că oamenii vor fi pedepsiţi pentru propriile lor păcate şi nu pentru greşeala lui Adam."
                },
                {
                    "number": 3,
                    "text": "Noi credem că, prin Ispăşirea lui Hristos, toţi oamenii pot fi salvaţi supunându-se legilor şi rânduielilor Evangheliei."
                },
                {
                    "number": 4,
                    "text": "Noi credem că primele principii şi rânduieli ale Evangheliei sunt: primul, credinţa în Domnul Isus Hristos; al doilea, pocăinţa; al treilea, botezul prin scufundare pentru iertarea păcatelor; al patrulea, aşezarea mâinilor pentru darul Duhului Sfânt."
                },
                {
                    "number": 5,
                    "text": "Noi credem că un om trebuie să fie chemat de Dumnezeu prin profeţie şi prin aşezarea mâinilor de către aceia care deţin autoritatea de a predica Evanghelia şi de a administra rânduielile acesteia."
                },
                {
                    "number": 6,
                    "text": "Noi credem în aceeaşi organizare care exista în Biserica din vechime, şi anume: apostoli, profeţi, preoţi, învăţători, evanghelişti şi aşa mai departe."
                },
                {
                    "number": 7,
                    "text": "Noi credem în darul de a vorbi în alte limbi, de a profeţi, de a avea revelaţii, de a avea viziuni, de a tămădui, de a interpreta limbile şi aşa mai departe."
                },
                {
                    "number": 8,
                    "text": "Noi credem că Biblia este cuvântul lui Dumnezeu, în măsura în care este tradusă corect; noi credem, de asemenea, că şi Cartea lui Mormon este cuvântul lui Dumnezeu."
                },
                {
                    "number": 9,
                    "text": "Noi credem în tot ceea ce a revelat Dumnezeu, tot ceea ce revelează El în zilele noastre şi credem că El va revela încă multe lucruri măreţe şi importante referitoare la Împărăţia lui Dumnezeu."
                },
                {
                    "number": 10,
                    "text": "Noi credem în adunarea adevărată a lui Israel şi în restaurarea celor zece triburi; că Sionul (Noul Ierusalim) va fi clădit pe continentul american; că Hristos va domni în persoană pe pământ; şi că pământul va fi înnoit şi va primi gloria sa de paradis."
                },
                {
                    "number": 11,
                    "text": "Noi afirmăm că avem dreptul de a-L preaslăvi pe Dumnezeu Cel Atotputernic, aşa cum ne îndeamnă propria conştiinţă, şi recunoaştem tuturor oamenilor acelaşi drept de a preaslăvi cum doresc, unde doresc sau ceea ce doresc."
                },
                {
                    "number": 12,
                    "text": "Noi credem că trebuie să ne supunem regilor, preşedinţilor, conducătorilor şi magistraţilor şi să ne supunem, să onorăm şi să susţinem legea."
                },
                {
                    "number": 13,
                    "text": "Noi credem că trebuie să fim cinstiţi, fideli, puri, binevoitori, virtuoşi şi că trebuie să facem bine tuturor oamenilor; într-adevăr, putem spune că urmăm îndemnul lui Pavel: Credem toate lucrurile, sperăm toate lucrurile, noi am îndurat multe lucruri şi sperăm să putem îndura toate lucrurile. Dacă este ceva care este virtuos, vrednic de iubit, care are bună reputaţie sau este demn de laudă, noi căutăm aceste lucruri."
                }
            ]
        }
    }
}